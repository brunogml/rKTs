<list>
<item><p>1a1</p><section>mdo sde</section><text>(tsa) @#/ ! /mdo sde sna tshogs kyi skor bzhugs so/ /</text></item>
<item><p>1a2</p><section>mdo sde</section><text>(黃) 經藏第十七部</text></item>
<item><p>1b1</p><section>mdo sde</section><text>@#/ /rgya gar skad du/ Ar+ya pany+tsa pA ra mi tA nir de sha nA ma ma hA yA na sU tra/ bod skad</text></item>
<item><p>1b2</p><section>mdo sde</section><text>du/ 'phags pa pha rol tu phyin pa lnga bstan pa zhes bya ba theg pa chen po'i mdo/</text></item>
<item><p>1b3</p><section>mdo sde</section><text>bam po dang po/ sangs rgyas dang byang chub sems dpa' thams cad la phyag 'tshal lo/ /'di</text></item>
<item><p>1b4</p><section>mdo sde</section><text>skad bdag gis thos pa dus gcig na/ bcom ldan 'das mnyan yod na rgyal bu</text></item>
<item><p>1b5</p><section>mdo sde</section><text>rgyal byed kyi tshal mgon med zas sbyin gyi kun dga' ra ba na/ dge slong stong</text></item>
<item><p>1b6</p><section>mdo sde</section><text>nyis brgya lnga bcu'i dge slong gi dge 'dun chen po thams cad kyang dgra bcom pa/ zag</text></item>
<item><p>1b7</p><section>mdo sde</section><text>pa zad pa/ nyon mongs pa med pa/ dbang dang ldan par gyur pa/ sems shin tu rnam</text></item>
<item><p>1b8</p><section>mdo sde</section><text>par grol ba/ shes rab shin du rnam par grol ba/ cang shes pa/ glang po chen po/</text></item>
<item><p>2a1</p><section>mdo sde</section><text>bya ba byas pa/ byed pa byas pa/ khur bor ba/ bdag gi don rjes su thob pa/ srid par kun du sbyor ba yongs su zad pa/ yang dag pa'i shes pas sems shin du rnam</text></item>
<item><p>2a2</p><section>mdo sde</section><text>par grol ba/ sems can thams cad la dbang dam pa'i pha rol du son pa sha stag dang / byang chub sems dpa' sems dpa' chen po phal cher gzhon nur gyur pa/ skye ba gcig gis thogs pa/</text></item>
<item><p>2a3</p><section>mdo sde</section><text>sems can gyi bsam pa ji lta ba bzhin du srid pa las grol ba/ srid par skye ba yongs su 'dzin pa/ thams cad kyang bla na med pa yang dag par rdzogs pa'i byang chub las phyir mi ldog pa sha</text></item>
<item><p>2a4</p><section>mdo sde</section><text>stag dang thabs gcig tu bzhugs so/ /gzhan yang lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dag gis</text></item>
<item><p>2a5</p><section>mdo sde</section><text>bcom ldan 'das la bkur stir byas/ bla mar byas/ ri mor byas/ mchod par byas nas/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang</text></item>
<item><p>2a6</p><section>mdo sde</section><text>mi rnams kyi ston pa/ sangs rgyas bcom ldan 'das kyis 'di lta ste/ pha rol du phyin pa drug po 'di dag nyid las brtsams nas 'khor bzhi po dag la chos ston to/ /de nas bcom ldan 'das kyis</text></item>
<item><p>2a7</p><section>mdo sde</section><text>tshe dang ldan pa shA ra dwa ti'i bu la bka' stsal pa/ shA ra dwa ti'i bu 'di la byang chub sems dpa' sems dpa' chen pos sbyin pa'i pha rol du phyin pa la spyod pa na mngon par 'du byed pa med par sbyin pa sbyin par bya'o/ /</text></item>
<item><p>2a8</p><section>mdo sde</section><text>de skad ces bka' stsal pa dang / tshe dang ldan pa shA ra dwa ti'i bus bcom ldan 'das la 'di skad ces gsol to/ /bcom ldan 'das bcom ldan 'das ni chos thams cad gyis rtsa bar gyur pa lags/</text></item>
<item><p>2b1</p><section>mdo sde</section><text>bcom ldan 'das ni chos thams cad kyi gtso bor gyur pa lags/ bcom ldan 'das ni chos thams cad kyi rton par gyur pa lags te/ de'i slad tu bcom ldan 'das las gang thos na dge slong rnams</text></item>
<item><p>2b2</p><section>mdo sde</section><text>'dzin par 'gyur ba de bcom ldan 'das nyid kyis dge slong rnams la bshad du gsol/ de skad ces gsol pa dang / bcom ldan 'das cang mi gsung bar gyur te/ lan gnyis kyi bar du gsol</text></item>
<item><p>2b3</p><section>mdo sde</section><text>nas bcom ldan 'das kyis bka' stsal pa/ shA ra dwa ti'i bu ngas khyod la bcol gyis byang chub sems dpa' sems dpa' chen po rnams kyi sbyin pa'i pha rol du phyin pa las brtsams te/ khyod</text></item>
<item><p>2b4</p><section>mdo sde</section><text>spobs par gyis shig /de nas tshe dang ldan pa shA ra dwa ti'i bus bcom ldan 'das las go skabs gnang ba thob nas bcom ldan 'das kyi mthus thog ma nyid du byang chub sems dpa' sems dpa'</text></item>
<item><p>2b5</p><section>mdo sde</section><text>chen po rnams kyi sbyin pa'i pha rol du phyin pa la 'doms shing rjes su ston te/ bcom ldan 'das 'di la byang chub sems dpa' sems dpa' chen po sbyin pa'i pha rol du phyin pa la spyod pas thog</text></item>
<item><p>2b6</p><section>mdo sde</section><text>ma nyid du rnam pa thams cad mkhyen pa nyid la dmigs par bgyi zhing sbyin pa sbyin par bgyi'o/ gal te byang chub sems dpa' sems dpa' chen po rnam pa thams cad mkhyen pa nyid la dmigs par bgyi</text></item>
<item><p>2b7</p><section>mdo sde</section><text>nas sbyin pa sbyin na/ byang chub sems dpa' sems dpa' chen po de ni sbyin pa'i pha rol du phyin pa yongs su 'dzin pa lags so/ /byang chub sems dpa' lta bar lhung bas sbyin pa sbyin pa ni mi bsngo</text></item>
<item><p>2b8</p><section>mdo sde</section><text>'o/ /nyan thos kyi sa 'am/ rang sangs rgyas kyi sar bsngos pa ni de lta ma lags so/ de ci'i slad du zhe na/ de'i 'jigs pa ni de lags par 'tshal bar bgyi ba'i slad du'o/ de nas tshe dang ldan pa</text></item>
<item><p>3a1</p><section>mdo sde</section><text>byams ma'i bu gang pos tshe dang ldan pa shA ra dwa ti'i bu la 'di skad ces smras so/ tshe dang ldan pa ci'i phyir na de byang chub sems dpa' sems dpa' chen po'i 'jigs pa yin par shes</text></item>
<item><p>3a2</p><section>mdo sde</section><text>par bya/ smras pa/ nyan thos rnams dang 'bras bu mnyam par 'gyur du 'ong bas na de'i phyir de'i 'jigs pa yin par shes par bya'o/ /de nas tshe dang ldan pa byams ma'i bu gang pos tshe dang ldan pa</text></item>
<item><p>3a3</p><section>mdo sde</section><text>shA ra dwa ti'i bu la 'di skad ces smras so/ /tshe dang ldan pa shA ra dwa ti'i bu byang chub sems dpa' sbyin pa sbyin pa gang yin pa dang / nyan thos dgra bcom pa mngon sum du bya bar 'dod pa sbyin pa</text></item>
<item><p>3a4</p><section>mdo sde</section><text>sbyin pa gang yin pa 'di la bye brag ni ci yod/ tha dad tu dbye ba ni gang yin/ smras pa/ tshe dang ldan pa gang po tha dad tu dbye ba ni 'di nyid yin te/ gcig ni gang nyan thos kyi sar yongs su sngo bar byed</text></item>
<item><p>3a5</p><section>mdo sde</section><text>la gcig shos ni rnam pa thams cad mkhyen pa nyid du yongs su sngo bar byed pa yin no/ de ci'i phyir zhe na/ tshe dang ldan pa dper na skyes bu la la zhig bdag rgyal por gyur kyang ci ma rung snyam</text></item>
<item><p>3a6</p><section>mdo sde</section><text>du rgyal po'i sa la dmigs nas sbyin pa sbyin la/ skyes bu gcig shos ni bdag rgyal po de'i yul na gnas kyang ci ma rung snyam du mngag gzhug par khas len par 'dod de sbyin pa sbyin zhing</text></item>
<item><p>3a7</p><section>mdo sde</section><text>de ltar yongs su sngo na/ skyes bu des skyes bu snga ma des dmigs pa'i rgyal po'i sa gang yin pa de nyid non par nus sam/ tshe dang ldan pa gang po de bzhin du byang chub sems dpa' sems dpa' chen po</text></item>
<item><p>3a8</p><section>mdo sde</section><text>ni rnam pa thams cad mkhyen pa nyid la dmigs nas sbyin pa sbyin zhing yongs su sngo la/ nyan thos kyi theg pa pa ni sbyin pa gang sbyin pa de nyan thos kyi sa la dgra bcom pa nyid du yongs su sngo bar byed do/</text></item>
<item><p>3b1</p><section>mdo sde</section><text>de ltar 'phags pa nyan thos byang chub sems dpa'i nye gnas su 'gyur bar 'dod na/ skyes bu des sbyin pa de nyid rnam pa thams cad mkhyen pa nyid tu yongs su sngo bar byed pa'i mthu dang nus pa yod dam/</text></item>
<item><p>3b2</p><section>mdo sde</section><text>yang tshe dang ldan pa gang po mos pa gang dang ldan pas sbyin pa de rnam pa thams cad mkhyen pa nyid tu yongs su sngo ba'i mos pa de ni med kyi/ sbyin pa de nyan thos su yongs su sngo ba 'di ni byang chub sems dpa'i</text></item>
<item><p>3b3</p><section>mdo sde</section><text>theg pa pa dang / nyan thos kyi theg pa pa dgra bcom pa'i sa la gnas pa'i tha dad tu dbye ba yin no/ /tshe dang ldan pa gang po dper na skyes bu la la zhig sbyin pa 'dis bdag tshong dpon nam/ khyim bdag gam</text></item>
<item><p>3b4</p><section>mdo sde</section><text>tshangs par gyur cig ces sbyin pa sbyin pa de bzhin du nyan thos kyi theg pa pa'i sbyin par blta'o/ /de nas tshe dang ldan pa byams ma'i bu gang pos tshe dang ldan pa shA ra dwa ti'i bu la 'di skad ces smras so/ /tshe dang ldan pa</text></item>
<item><p>3b5</p><section>mdo sde</section><text>'di ni ngo mtshar che ste/ shA ra dwa ti'i bus shin du legs par smras so/ /tshe dang ldan pa shA ra dwa ti'i bu dper na skyes bu la la zhig kAr ShA pa NA 'bum khyer te/ khyim bdag phyug po gang yang rung</text></item>
<item><p>3b6</p><section>mdo sde</section><text>ba zhig gi drung du song nas 'di skad du/ kAr shA pa NA 'bum 'di dag khyod la 'bul te/ bdag kyang khyod kyi thad na 'dug cing bya ba dang / sbyor ba rnams la g.yog bgyid do zhes zer ba de bzhin du/</text></item>
<item><p>3b7</p><section>mdo sde</section><text>tshe dang ldan pa nyan thos kyi theg pa pa'i gang zag rnams sbyin pa sbyin zhing / de bzhin gshegs pa'i zhabs 'bring du khas len to/ /byang chub sems dpa' sems dpa' chen po ni de ltar sbyin pa sbyin par</text></item>
<item><p>3b8</p><section>mdo sde</section><text>mi byed de/ 'di ni byang chub sems dpa'i spyod pa dang nyan thos kyi sbyin pa sbyin pa'i khyad par du dbye ba yin no/ /tshe dang ldan pa gang po dper na rgyal po'i btsun mo'i 'khor gyi bud med gcig gis gser</text></item>
<item><p>4a1</p><section>mdo sde</section><text>'bum khyer te/ tshong dpon nam/ ded dpon gang yang rung ba'i drung du song nas 'di skad du/ gser 'bum 'di dag kyang khyod la 'bul/ bdag kyang khyod kyi g.yog bgyid cing sngar ldang</text></item>
<item><p>4a2</p><section>mdo sde</section><text>ba dang / phyis nyal ba dang / khyod ci dgyes pa bzhin spyod par bgyid do zhes zer ba de bzhin du tshe dang ldan pa nyan thos kyi theg pa pa'i gang zag sbyin pa yang sbyin zhing de bzhin gshegs pa'i nyan thos nyid du</text></item>
<item><p>4a3</p><section>mdo sde</section><text>khas len to/ /de skad ces smras pa dang / tshe dang ldan pa shA ra dwa ti'i bus tshe dang ldan pa byams ma'i bu gang po la 'di skad ces smras so/ /tshe dang ldan pa sbyin pa de nyid yongs su btang du 'dra na/ gcig ni nyan thos</text></item>
<item><p>4a4</p><section>mdo sde</section><text>kyi sa yongs su 'dzin par gyur la/ gcig ni rnam pa thams cad mkhyen pa nyid yongs su 'dzin par gyur pa 'di ni ngo mtshar che ste/ tshe dang ldan pas legs par smras so/ /tshe dang ldan pa gang po byang chub sems dpa'</text></item>
<item><p>4a5</p><section>mdo sde</section><text>'di ni thams cad tu thabs la mkhas par blta bar bya'o/ /gzhan yang tshe dang ldan pa shA ra dwa ti'i bus tshe dang ldan pa byams ma'i bu la 'di skad ces smras so/ /tshe dang ldan pa gang po 'di la byang chub sems dpa'</text></item>
<item><p>4a6</p><section>mdo sde</section><text>sbyin pa sbyin par 'dod cing / bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas sbyin pa yongs su gtong ba na thog ma kho nar 'di skad tu sbyin pa 'di las byung ba'i</text></item>
<item><p>4a7</p><section>mdo sde</section><text>bsod nams mngon par 'du byed pa dang / dge ba mngon par 'du byed pa gang yin pa des 'jig rten gyis khams mtha' yas mu med pa dag na theg pa la gsar du zhugs pa'i byang chub sems dpa' gang dag</text></item>
<item><p>4a8</p><section>mdo sde</section><text>gnas pa de dag ni phyir mi ldog pa nyid du gyur cig /phyir mi ldog pa gang dag gnas pa de dag ni myur du rnam pa thams cad mkhyen pa nyid yongs su rdzogs par gyur cig ces brjod par bya ste/ de ltar</text></item>
<item><p>4b1</p><section>mdo sde</section><text>bdag nyid kyang de'i khongs su gtogs par byed cing byang chub sems dpa' de dag kyang dge ba'i rtsa ba rnams kyis yongs su 'dzin par byed do/ /ji lta ji ltar byang chub sems dpa' dge ba'i rtsa ba yongs su</text></item>
<item><p>4b2</p><section>mdo sde</section><text>'dzin cing rjes su srung ba de lta de ltar rnam pa thams cad mkhyen pa nyid dang nye bar 'gyur ro/ /ji lta ji ltar dge ba'i rtsa ba yongs su sngo ba de lta de ltar bla na med pa yang dag par rdzogs pa'i byang chub dang yang</text></item>
<item><p>4b3</p><section>mdo sde</section><text>nye bar 'gyur ro/ /tshe dang ldan pa gang po gzhan yang byang chub sems dpa' sems dpa' chen po sbyin pa sbyin pa na/ sbyin pa de 'di ltar bdag gis kha zas kyi sbyin pa 'di las sems can gang dag mig lam na</text></item>
<item><p>4b4</p><section>mdo sde</section><text>snang ba dang / gang dag mi snang ba thams cad las sems can gang dag za ba dang / chung zad za bar gyur pa'i sbyin pa da las gang bdag gis dge ba'i rtsa ba yongs su bzung bar gyur pa'i dge ba'i rtsa ba des 'jig</text></item>
<item><p>4b5</p><section>mdo sde</section><text>rten gyis khams mtha' yas mu med pa dag na/ theg pa la gsar du zhugs pa'i byang chub sems dpa' sems dpa' chen po gang dag gnas pa de dag ni phyir mi ldog pa nyid du gyur cig /phyir mi ldog</text></item>
<item><p>4b6</p><section>mdo sde</section><text>pa gang dag gnas pa de dag ni myur du rnam pa thams cad mkhyen pa nyid yongs su rdzogs par gyur cig ces yongs su bsngo bar bya'o/ /ji lta ji ltar byang chub sems dpa' dge ba'i rtsa ba yongs su sngo bar</text></item>
<item><p>4b7</p><section>mdo sde</section><text>byed pa de lta de ltar pha rol du phyin pa rnams yongs su 'dzin cing rnam pa thams cad mkhyen pa nyid dang yang nye bar 'gyur te/ gang gi tshe sbyin pa chung ngu yang dpag tu med par byed pa 'di ni byang chub</text></item>
<item><p>4b8</p><section>mdo sde</section><text>sems dpa' sems dpa' chen po'i thabs la mkhas pa yin par rig par bya'o/ /de ci'i phyir zhe na/ rnam pa thams cad mkhyen pa nyid dpag tu med pa'i phyir ro/ /tshe dang ldan pa gang po gzhan yang</text></item>
<item><p>5a1</p><section>mdo sde</section><text>byang chub sems dpa' sems dpa' chen po'i sbyin pa sbyin pa na/ bdag gi sbyin pa 'di bla na med pa yang dag par rdzogs pa'i byang chub ma gtogs pa gzhan du rnam par smin par ma gyur cig</text></item>
<item><p>5a2</p><section>mdo sde</section><text>ces de ltar sems bskyed par bya'o/ /gal te yongs su sngo bar byed na sbyin pa'i pha rol du phyin pa zhes bya ba'i grangs su 'gro'o/ /ci ste phyis yun ring mo zhig lon nas yongs su sngo bar byed cing / rnam pa</text></item>
<item><p>5a3</p><section>mdo sde</section><text>thams cad mkhyen pa nyid yid la byed na yang de bzhin du pha rol du phyin pa'i grangs su 'gro'o/ /tshe dang ldan pa gang po gzhan yang byang chub sems dpa'i sbyin pa ni nyung ngu zin kyang mang bar rig par bya'o/ /de ci'i</text></item>
<item><p>5a4</p><section>mdo sde</section><text>phyir zhe na/ rnam pa thams cad mkhyen pa nyid tu yongs su bsngos pa'i phyir ro/ /sbyin pa mang po yang nyung ngur 'gyur ba yod par rig par bya ste/ de ci'i phyir zhe na/ 'di ltar rnam pa thams cad mkhyen pa nyid tu</text></item>
<item><p>5a5</p><section>mdo sde</section><text>yongs su ma bsngos pa'i phyir ro/ /tshe dang ldan pa de yang gal te phyis yun ring mo zhig lon nas yongs su sngo bar byed na yang sbyin pa'i sgra bor te/ sbyin pa'i pha rol du phyin pa'i sgra thob par 'gyur ro/ /</text></item>
<item><p>5a6</p><section>mdo sde</section><text>tshe dang ldan pa gang po byang chub sems dpa' sems dpa' chen pos 'khor ba thog ma med pa nas 'khor ba na/ rnam pa thams cad mkhyen pa nyid yang dag par ma brjod par sbyin pa byin pa</text></item>
<item><p>5a7</p><section>mdo sde</section><text>gang yin pa de yang byang chub sems dpas thabs mkhas pa la brten nas pha rol du phyin par yongs su sngo zhing / rnam pa thams cad mkhyen pa nyid la dmigs par byed na byang chub sems dpa'i</text></item>
<item><p>5a8</p><section>mdo sde</section><text>sbyin pa'i pha rol du phyin pa yin par rig par bya'o/ /de nas tshe dang ldan pa byams ma'i bu gang pos tshe dang ldan pa shA ra dwa ti'i bu la 'di skad ces smras so/ /tshe dang ldan pa ci 'di khyod nyid kyi spobs pa yin nam</text></item>
<item><p>5b1</p><section>mdo sde</section><text>'on te bcom ldan 'das kyi byin gyi brlabs yin smras pa/ tshe dang ldan pa bdag gi spobs pa gang yin pa 'di ni/ de bzhin gshegs pa'i byin gyis brlabs yin no/ /tshe dang ldan pa gang po 'di la 'jig rten gyi</text></item>
<item><p>5b2</p><section>mdo sde</section><text>khams dpag tu med/ grangs med/ tshad med pa dag na sems can gang dag gnas pa de dag dgra bcom pa'i 'bras bu mngon sum du bya bar 'dod pa'i phyir bskal pa gang gA'i klung gi bye ma snyed du so so'i skye bo</text></item>
<item><p>5b3</p><section>mdo sde</section><text>rnams sam/ nyan thos rnams sam/ rang sangs rgyas rnams la sbyin pa byin la/ sbyin pa de yang byang chub sems dpas bsams te/ bsam nas kyang 'di skad tu sbyin pa 'di la rjes su yi rang ngo zhes</text></item>
<item><p>5b4</p><section>mdo sde</section><text>zer zhing / de ltar yongs su gtong ba rnams kyi de la byang chub sems dpa'i rjes su yi rang ba dang ldan pa'i bsod nams bya ba'i dngos po yod la/ rjes su yi rang nas dge ba'i rtsa ba de 'di ltar yongs su sngo bar</text></item>
<item><p>5b5</p><section>mdo sde</section><text>byed de/ rjes su yi rang ba dang ldan pa'i dge ba'i rtsa ba 'dis 'jig rten gyi khams mtha' yas mu med pa dag na/ theg pa la gsar du zhugs pa'i byang chub sems dpa' gang dag gnas pa de dag ni phyir mi</text></item>
<item><p>5b6</p><section>mdo sde</section><text>ldog pa nyid tu gyur cig /phyir mi ldog pa'i gang dag gnas pa de dag ni myur du rnam pa thams cad mkhyen pa nyid yongs su rdzogs par gyur cig ce na/ rjes su yi rang ba dang ldan pa'i dge ba'i rtsa ba de de ltar yongs</text></item>
<item><p>5b7</p><section>mdo sde</section><text>su sngo bar byed pa'i byang chub sems dpa' ni myur du rnam pa thams cad mkhyen pa nyid yongs su rdzogs par 'gyur te/ de la sems can yongs su gtong bar byed pa de dag gi bsod nams mngon par 'du byed pa</text></item>
<item><p>5b8</p><section>mdo sde</section><text>gang yin pa dge ba'i rtsa ba snga ma de ni/ byang chub sems dpa'i rjes su yi rang ba dang ldan pa'i sems la brgya'i char yang nye bar mi 'gro'o/ /stong gi cha dang / 'bum gyi cha dang / bye ba'i cha dang bye ba 'bum</text></item>
<item><p>6a1</p><section>mdo sde</section><text>gyi cha dang / grangs dang / cha dang / bgrang ba dang / dpe dang / rgyur yang nye bar mi 'gro'o/ /de ci'i phyir zhe na/ 'di ltar byang chub sems dpa'i rjes su yi rang ba dang ldan pa'i sems bskyed pa des</text></item>
<item><p>6a2</p><section>mdo sde</section><text>thams cad zil gyis non pa'i phyir ro/ /tshe dang ldan pa gang po sangs rgyas bcom ldan 'das 'di nyid kyis 'dir thabs la mkhas pa nyid btsan par mdzad do/ /tshe dang ldan pa gang po gzhan yang gal te sems can</text></item>
<item><p>6a3</p><section>mdo sde</section><text>de dag thams cad bskal pa gang gA'i klung gi bye ma snyed tu gnas shing sangs rgyas la sog pa'i dge slong gi dge 'dun la sbyin pa dag kyang sbyin zhing bsod nams dag kyang byed la/ de la byang chub sems dpa'</text></item>
<item><p>6a4</p><section>mdo sde</section><text>rjes su yi rang ste/ skye ba byin pa 'di ni legs par byin no/ /legs par sbyin par byed do/ /sti stang du byas te sbyin par byed do/ /zhe sar byas te sbyin par byed do/ /smad pa med par sbyin par byed do/ /sbyin pa 'di la</text></item>
<item><p>6a5</p><section>mdo sde</section><text>rjes su yi rang ngo zhe na/ byang chub sems dpa' de'i rjes su yi rang ba dang ldan pa'i sems la snga ma'i sbyin pa dang ldan pa'i bsod nams mngon par 'du byed pa des brgya'i char yang nye bar mi 'gro'o/ /stong gi cha dang</text></item>
<item><p>6a6</p><section>mdo sde</section><text>'bum gyi cha dang / bye ba'i cha dang / bye ba 'bum gyi cha dang / grangs dang / cha dang / bgrang ba dang / dpe dang / rgyur yang nye bar mi 'gro'o/ /de ci'i phyir zhe na/ 'di ltar byang chub sems dpa' ni rjes su yi rang ba'i sems</text></item>
<item><p>6a7</p><section>mdo sde</section><text>kyis zil gyis gnon par byed par rig par bya'o/ /tshe dang ldan pa gang po dper na zla ba'i dkyil 'khor 'char ba na skar ma'i gzugs gang ji snyed yod pa de dag thams cad kyi 'od med par byed do/ /tshe dang ldan</text></item>
<item><p>6a8</p><section>mdo sde</section><text>pa gang po dper na nyi ma'i dkyil 'khor 'char ba na 'dzam bu'i gling 'di srog chags kyi rigs srin bu me khyer gyis gang bar gyur pa thams cad zil gyis mnan te 'od med par byed do/ /tshe dang ldan pa gang po</text></item>
<item><p>6b1</p><section>mdo sde</section><text>dper na mching bu'i nor bu brgya 'am/ stong ngam/ bye ba 'am/ bye ba stong phung po chen por gyur la/ de'i nang du bai dUr+ya'i nor bu gcig bzhag na mching bu'i nor bu de thams cad nor bu rin po che bai dUr+ya gcig</text></item>
<item><p>6b2</p><section>mdo sde</section><text>pu'i kha dog dang 'od kyis zil gyis gnon par 'gyur te/ 'od mi snang zhing mi spa bar 'gyur ro/ /tshe dang ldan pa gang po de bzhin du sems can de dag thams cad bskal pa dpag tu med pa gang gA'i klung gi bye ma</text></item>
<item><p>6b3</p><section>mdo sde</section><text>snyed tu gnas pa'i sbyin pa las byung ba'i bsod nams bya ba'i dngos po ni byang chub sems dpa' de'i rjes su yi rang ba dang ldan pa'i sems kyi brgya'i char yang nye bar mi 'gro ba nas rgyu'i bar du yang nye bar mi 'gro'o/ /</text></item>
<item><p>6b4</p><section>mdo sde</section><text>tshe dang ldan pa gang po dper na/ rta rin po che rta stong gi nang du zhugs na/ rta phal de dag thams cad gsal ba ma yin zhing spa ba ma yin la/ rta'i rgod pa'i bag kyang ston par mi byed de/ de dag thams cad rta rin po</text></item>
<item><p>6b5</p><section>mdo sde</section><text>che des zil gyis gnon par 'gyur ro/ /tshe dang ldan pa gang po de bzhin du bskal pa gang gA'i klung gi bye ma snyed tu gnas pa'i sems can de dag thams cad kyi sbyin pa las byung ba'i bsod nams bya ba'i dngos po gang yin</text></item>
<item><p>6b6</p><section>mdo sde</section><text>pa de/ byang chub sems dpa'i rjes su yi rang ba dang ldan pa'i sems kyi brgya'i char yang nye bar mi 'gro ba nas rgyu'i bar du yang nye bar mi 'gro ste/ de dag thams cad byang chub sems dpas rjes su</text></item>
<item><p>6b7</p><section>mdo sde</section><text>yi rang ba'i sems kyis zil gyis gnon par 'gyur ro/ /tshe dang ldan pa gang po gzhan yang byang chub sems dpa' sems dpa' chen po des kyang rjes su yi rang ba dang ldan pa'i bsod nams bya ba'i dngos po</text></item>
<item><p>6b8</p><section>mdo sde</section><text>'jig rten gyis khams dpag tu med pa grangs med pa dag na theg pa la gsar du zhugs pa'i byang chub sems dpa' gang dag gnas pa de dag ni phyir mi ldog par gyur cig /phyir mi ldog pa'i byang chub sem</text></item>
<item><p>7a1</p><section>mdo sde</section><text>dpa' gang dag gnas pa de dag ni myur du rnam pa thams cad mkhyen pa nyid yongs su rdzogs par gyur cig /ces yongs su bsngo bar bya'o/ /ji lta ji ltar byang chub sems dpa' dge</text></item>
<item><p>7a2</p><section>mdo sde</section><text>ba'i rtsa ba de yongs su gtong ba de lta de ltar snang bar 'gyur zhing rnam pa thams cad mkhyen pa nyid dang nye bar 'gyur ro/ /ji lta ji ltar dge ba'i rtsa ba de dag bdag gir mi byed cing / dge ba'i rtsa ba 'dis</text></item>
<item><p>7a3</p><section>mdo sde</section><text>sems can thams cad bde bar gyur cig ces sems bskyed pa de lta de ltar dge ba'i rtsa ba rnams kyis 'bogs par 'gyur ro/ /ji lta ji ltar dge ba'i rtsa ba rnams kyis 'bogs pa de lta de ltar</text></item>
<item><p>7a4</p><section>mdo sde</section><text>rnam pa thams cad mkhyen pa nyid dang nye bar 'gyur ro/ /ji lta ji ltar dge ba'i rtsa ba de dag la bdag gi bar sems mi bskyed pa de lta de ltar dge ba'i rtsa ba dpag tu med pa 'dzin to/ /de ci'i phyir zhe na/</text></item>
<item><p>7a5</p><section>mdo sde</section><text>rnam pa thams cad mkhyen pa nyid dpag tu med pa'i phyir ro/ /tshe dang ldan pa gang po de bzhin du byang chub sems dpa' sems dpa' chen po'i rjes su yi rang ba'i sems thabs la mkhas pas yongs</text></item>
<item><p>7a6</p><section>mdo sde</section><text>su bsngos nas theg pa la gsar du zhugs pa'i byang chub sems dpa' rnams la phan 'dogs par byed do/ /rjes su 'dzin cing phyir mi ldog pa'i byang chub sems dpa' rnams kyang mngon par shes</text></item>
<item><p>7a7</p><section>mdo sde</section><text>pa myur bar yongs su sngo'o/ /des de dag la yang phan btags nas bdag nyid kyang rnam pa thams cad mkhyen pa nyid yongs su 'dzin par byed pa 'di ni/ tshe dang ldan pa gang po byang chub sems</text></item>
<item><p>7a8</p><section>mdo sde</section><text>dpa'i thabs la mkhas pa yin par rig par bya'o/ /de ci'i phyir zhe na/ 'di ltar rnam pa thams cad mkhyen pa nyid du yongs su bsngos pa'i phyir te/ bdag dang de las gzhan pa'i byang chub</text></item>
<item><p>7b1</p><section>mdo sde</section><text>sems dpa' sems dpa' chen po rnams kyang don che bar byed do/ /sbyin pa'i pha rol du phyin pa las rjes su yi rang ba'i le'u ste dang po'o// // tshe dang ldan pa gang po gzhan yang bskal pa gang gA</text></item>
<item><p>7b2</p><section>mdo sde</section><text>'i klung gi bye ma snyed du gnas pa'i sems can de thams cad kyis sangs rgyas la sogs pa dge slong gi dge 'dun la sbyin pa sbyin pa na bsod nams dag kyang byed pa gang yin pa dang / byang chub sems</text></item>
<item><p>7b3</p><section>mdo sde</section><text>dpa' sems dpa' chen pos sangs rgyas la sogs pa dge slong gi dge 'dun la bsod snyoms lan cig tsam 'bul na yang / bsod snyoms 'bul ba gang yin pa 'di la dge ba'i rtsa ba snga mas brgya'i char</text></item>
<item><p>7b4</p><section>mdo sde</section><text>yang nye bar mi 'gro ba nas rgyu'i bar du yang mi bzod do/ /de ci'i phyir zhe na/ yongs su bsngos pa'i phyir ro/ /tshe dang ldan pa gang po byang chub sems dpa' dang sems can de dag gi len pa po ni mtshungs</text></item>
<item><p>7b5</p><section>mdo sde</section><text>te/ len pa po mi mtshungs pa ma yin mod kyi/ bsngo ba dang bral ba'i phyir sems can de dag gi sbyin pa de/ byang chub sems dpa'i sbyin pa'i brgya'i char yang nye bar mi 'gro la rgyu'i bar du yang</text></item>
<item><p>7b6</p><section>mdo sde</section><text>mi bzod do/ /tshe dang ldan pa gang po gzhan yang byang chub sems dpa' sems dpa' chen po sbyin pa sbyin pa ni 'di ltar bdag gis sbyin pa 'di ltar byin zhing / 'di ltar yongs su btang ba las bsod</text></item>
<item><p>7b7</p><section>mdo sde</section><text>nams mngon par 'du byed pa gang yin pa dang / dge ba mngon par 'du byed pa gang yin pa'i dge ba mngon par 'du byed pa des sems can dmyal ba'i sems can rnams/ sems can dmyal</text></item>
<item><p>7b8</p><section>mdo sde</section><text>ba nas 'don par gyur cig /dud 'gro'i skye gnas su skyes pa'i sems can rnams dud 'gro'i skye gnas nas 'don par gyur cig /gshin rje'i 'jig rten gyi sems can rnams/</text></item>
<item><p>8a1</p><section>mdo sde</section><text>gshin rje'i 'jig rten nas 'don par gyur cig dang 'jig rten gyi khams mtha' yas mu med pa dag na theg pa la gsar du zhugs pa'i byang chub sems dpa' sems dpa' chen po</text></item>
<item><p>8a2</p><section>mdo sde</section><text>gang dag gnas pa de dag ni phyir mi ldog pa nyid du gyur cig /phyir mi ldog pa'i byang chub sems dpa' gang dag gnas pa de dag ni myur du rnam pa thams cad mkhyen pa nyid yongs su rdzogs par gyur</text></item>
<item><p>8a3</p><section>mdo sde</section><text>cig ces sems bskyed par bya ste/ ji lta ji ltar byang chub sems dpa' dge ba'i rtsa ba de dag bskyed pa de lta de ltar sbyin pa'i pha rol du phyin pa yongs su 'dzin par byed de/ dge ba'i rtsa ba dpag du med</text></item>
<item><p>8a4</p><section>mdo sde</section><text>pa yang rnam par 'phel bar byed cing rnam pa thams cad mkhyen pa nyid dang yang nye bar 'gyur te/ 'di yang byang chub sems dpa'i thabs la mkhas pa yin par rig par bya'o/ /ji lta ji ltar dge ba'i rtsa ba</text></item>
<item><p>8a5</p><section>mdo sde</section><text>rnams la bdag gi bar 'du shes mi byed pa de lta de ltar bsod nams dpag du med pa mngon par 'du byed pa yongs su 'dzin to/ /de ci'i phyir zhe na/ rnam pa thams cad mkhyen pa nyid dpag du med pa'i</text></item>
<item><p>8a6</p><section>mdo sde</section><text>phyir ro/ /tshe dang ldan pa gang po de ltar na byang chub sems dpa' sems dpa' chen po bdog pa thams cad yongs su gtong ba yin no/ /dge ba'i rtsa ba gzugs med pa gang yin pa yang yongs su gtong</text></item>
<item><p>8a7</p><section>mdo sde</section><text>na gzugs yod pa'i dngos po lta ci smos te/ de ltar na byang chub sems dpa' sems dpa' chen po gzugs yod pa dang / gzugs med pa'i dngos po thams cad yongs su gtong ba yin te/ thams</text></item>
<item><p>8a8</p><section>mdo sde</section><text>cad yongs su gtong bas na de thams cad mkhyen par 'gyur ro/ /'di skad du nang gi 'am/ phyi rol gyis 'am/ gzugs yod pa 'am/ gzugs med pa yang rung ste/ gang bdag gis</text></item>
<item><p>8b1</p><section>mdo sde</section><text>yongs su ma btang ba 'am/ ma byin pa 'am/ mchod sbyin ma byas pa'i chos de yang dag par rjes su mi mthong / dngos po de yang dag par rjes su mi mthong ngo / /zhes kyang seng ge'i sgra sgrog cing de ltar dga' ba</text></item>
<item><p>8b2</p><section>mdo sde</section><text>skyed do/ /tshe dang ldan pa gang po byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par sangs rgyas nas rnam pa thams cad mkhyen pa nyid kyi ye shes kyi</text></item>
<item><p>8b3</p><section>mdo sde</section><text>gzigs te/ 'di skad du nang gi 'am/ phyi rol gyi 'am/ gzugs yod pa 'am/ gzugs med pa yang rung ste/ gang bdag gis yongs su ma btang ba 'am/ ma byin pa 'am/ mchod sbyin ma byas pa'i chos</text></item>
<item><p>8b4</p><section>mdo sde</section><text>de yang dag par rjes su mi mthong ste/ gang gis phyir bdag gis dngos po de yang dag par rjes su mi mthong ba de'i phyir bdag bla na med pa yang dag par rdzogs pa'i byang chub mngon par rdzogs par sangs rgyas</text></item>
<item><p>8b5</p><section>mdo sde</section><text>nas/ gang bdag gis mngon par rdzogs par sangs ma rgyas pa 'am/ yongs su ma shes pa'i chos de yang dag par rjes su mi mthong ngo / /ji ltar chos de yang dag par rjes su mi mthong ba de ltar</text></item>
<item><p>8b6</p><section>mdo sde</section><text>bdag bla na med pa yang dag par rdzogs pa'i byang chub mngon par rdzogs par sangs rgyas nas chos thams cad la pha rol tu phyin pa dam pa thob ste/ gang bdag gis mngon par rdzogs par sangs ma rgyas</text></item>
<item><p>8b7</p><section>mdo sde</section><text>pa 'am/ yongs su ma shes pa de ci yang med do/ /ji ltar gang bdag gis yongs su ma btang ba 'am/ ma byin pa de ci yang med pa de ltar bdag gis chos gang mngon par rdzogs par sangs ma rgyas pa</text></item>
<item><p>8b8</p><section>mdo sde</section><text>'am/ yongs su ma shes pa'i chos de yang dag par rjes su mi mthong ngo zhes seng ge'i sgra sgrog go/ /tshe dang ldan pa gang po byang chub sems dpa' sems dpa' chen pos de ltar nang dang phyi rol gyi</text></item>
<item><p>9a1</p><section>mdo sde</section><text>dngos po rnams yongs su btang bas na/ nang dang phyi'i chos rnams la chos gang mngon par rdzogs par sangs ma rgyas pa 'am/ yongs su ma shes pa'i chos ci 'ang yang dag par rjes su</text></item>
<item><p>9a2</p><section>mdo sde</section><text>ma mthong ste/ tshe dang ldan pa gang po byang chub sems dpa' sems dpa' chen pos sbyin pa'i pha rol du phyin pa la de ltar bslab par bya'o/ /byang chub sems dpa' de ltar slob na byang chub sems dpa'</text></item>
<item><p>9a3</p><section>mdo sde</section><text>zhes bya ba'i ming thob cing rnam pa thams cad mkhyen pa nyid kyi sems dang yang mi 'bral bar 'gyur ro/ /gang gi tshe byang chub sems dpa' sems dpa' chen po rnam pa thams cad mkhyen pa nyid kyis</text></item>
<item><p>9a4</p><section>mdo sde</section><text>sems dang mi 'bral ba de'i tshe byang chub sems dpa' la bdud sdig can gyis kyang glags mi rnyed na/ gnod sbyin nam sha zas glags rnyed pa lta ci smos te 'di ni gnas med do/ /tshe dang ldan pa gang po phyogs</text></item>
<item><p>9a5</p><section>mdo sde</section><text>gang du byang chub sems dpa' thams cad mkhyen pa nyid kyi chos sems shing 'gro ba'i phyogs der mi 'am/ mi ma yin pa rnams kyis glags mi rnyed do/ /de ci'i phyir zhe na/ yid la byed pa de dag ni</text></item>
<item><p>9a6</p><section>mdo sde</section><text>de ltar stobs dang ldan pa'i phyir ro/ /'di ltar thams cad mkhyen pa nyid yid la byad pa rnams ni de ltar bsam gyis mi khyab cing de ltar rgya che'o/ /tshe dang ldan pa gang po byang chub sems dpa' sems</text></item>
<item><p>9a7</p><section>mdo sde</section><text>dpa' chen po byang chub kyi phyir spyod pa ni de ltar sems can rnams la phan 'dogs pa yang yin la nye bar 'tsho ba yang yin no/ /tshe dang ldan pa gang po rnam grangs 'dis kyang byang chub sems dpa' sems</text></item>
<item><p>9a8</p><section>mdo sde</section><text>dpa' chen po ni byis pa so so'i skye bo thams cad dang / nyan thos dang / rang sangs rgyas thams cad zil gyis gnon to/ /bla na med pa yang dag par rdzogs pa'i byang chub mngon par rdzogs par sangs</text></item>
<item><p>9b1</p><section>mdo sde</section><text>rgyas nas kyang phan 'dogs par gyur pa dang nye bar 'tsho ba yin no/ /sems can rnams kyi nyon mongs pa spangs pa'i phyir chos kyang ston to/ /sems can dpag tu med pa yang phung po gsum</text></item>
<item><p>9b2</p><section>mdo sde</section><text>du yongs su mya ngan las zlo bar byed do/ /tshe dang ldan pa gang po rnam grangs 'dis kyang byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par</text></item>
<item><p>9b3</p><section>mdo sde</section><text>sangs rgyas nas byis pa so so'i skye bo thams cad dang / nyan thos dang / rang sangs rgyas thams cad kyi mchog ces bya/ gtso bo dang / phul dang / rab dang / rab mchog dang / bla na med pa dang</text></item>
<item><p>9b4</p><section>mdo sde</section><text>gong na med pa zhes bya'o/ /yongs su mya ngan las 'das nas kyang sems can rnams kyi phan 'dogs par gyur pa dang nye bar 'tsho ba yin te/ gang dag de bzhin gshegs pa'i mchod rten la spos</text></item>
<item><p>9b5</p><section>mdo sde</section><text>dang / me tog dang / phreng ba dang / byug pa dang / phye ma dang / na bza' dang / gdugs dang / rgyal mtshan dang / ba dan rnams kyis bkur stir byed/ bla mar byed/ ri mor byed/ mchod pa byed de/ de ltar</text></item>
<item><p>9b6</p><section>mdo sde</section><text>dge ba'i rtsa ba bskyed nas yongs su mya ngan las 'da' ba'i chos can du 'gyur ro/ /gang dag 'dod chags dang bral ba'i bsam pas de bzhin gshegs pa'i mchad rten la me tog gcig tsam</text></item>
<item><p>9b7</p><section>mdo sde</section><text>'bul ba de dag thams cad kyang bcom ldan 'das kyis mya ngan las 'da' ba'i chos can du lung bstan to/ /tshe dang ldan pa gang po de ltar byang chub sems dpa' sems dpa' chen po ni 'dug</text></item>
<item><p>9b8</p><section>mdo sde</section><text>na yang sems can rnams kyi phan 'dogs par gyur pa dang nye bar 'tsho ba yin la/ bla na med pa yang dag par rdzogs pa'i byang chub mngon par rdzogs par sangs rgyas pa dang / yongs su mya ngan las</text></item>
<item><p>10a1</p><section>mdo sde</section><text>'das na yang sems can rnams kyis phan 'dogs pa dang nye bar 'tsho ba yin te/ byang chub sems dpa' sems dpa' chen po ni nams kyang sems can rnams kyi nye bar 'tsho bar mi</text></item>
<item><p>10a2</p><section>mdo sde</section><text>'gyur ba ma yin no/ /de bzhin gshegs pa ma gtogs par sems can gyi ris na byang chub sems dpa'i yon tan 'di lta bu dag dang ldan pa'i sems can de gang yang mi dmigs te/ yod ces</text></item>
<item><p>10a3</p><section>mdo sde</section><text>bya ba ni gnas med do/ /tshe dang ldan pa gang po dper na gser ni bsregs kyang rung / ma bsregs kyang rung ste/ sems can rnams kyi nye bar 'tsho ba yin/ bzhu yang rung / ma bzhu yang rung /</text></item>
<item><p>10a4</p><section>mdo sde</section><text>brdungs su byas kyang rung / ma byas kyang rung ste/ sems can rnams kyi nye bar 'tsho ba yin no/ /tshe dang ldan pa gang po de bzhin du byang chub sems dpa' sems dpa' chen po byang chub kyi phyir spyod</text></item>
<item><p>10a5</p><section>mdo sde</section><text>pa yang sems can rnams kyi nye bar 'tsho ba yin la/ bla na med pa yang dag par rdzogs pa'i byang chub mngon par rdzogs par sangs rgyas pa dang / yongs su mya ngan las 'das na yang sems can rnams</text></item>
<item><p>10a6</p><section>mdo sde</section><text>kyi nye bar 'tsho ba yin no/ /tshe dang ldan pa gang po dper na zla ba dang nyi ma gnyis ni gling bzhi po dag tu sems can rnams kyi bya ba byed cing gling bzhi po dag gi nye bar 'tsho ba yin te/ 'di ltar zla ba dang nyi ma</text></item>
<item><p>10a7</p><section>mdo sde</section><text>'di gnyis yod na snang zhing gsal la nyin mtshan dang / zla ba phyed dang / dus tshigs dang / lo rnams shes par 'gyur ro/ /tshe dang ldan pa gang po de bzhin du byang chub sems dpa' sems</text></item>
<item><p>10a8</p><section>mdo sde</section><text>dpa' chen po ni 'dug na yang sems can rnams kyi nye bar 'tsho ba yin la/ bla na med pa yang dag par rdzogs pa'i byang chub mngon par rdzogs par sangs rgyas pa dang yongs su mya ngan las</text></item>
<item><p>10b1</p><section>mdo sde</section><text>'das na yang sems can rnams kyi nye bar 'tsho ba yin no/ /tshe dang ldan pa gang po byang chub sems dpa' sems dpa' chen po ni de ltar chos rgya chen po dang ldan pas na nams kyang sems can</text></item>
<item><p>10b2</p><section>mdo sde</section><text>rnams kyi nye bar 'tsho bar mi 'gyur ba ma yin no/ /tshe dang ldan pa gang po dper na ded dpon gser 'bum dag gis nyo 'tshong byed na/ sems can tshad med dpag tu med pa dag bde bar 'gyur te</text></item>
<item><p>10b3</p><section>mdo sde</section><text>des nor gyi phung po bsdus pa la de dag yongs su spyod do/ /tshe dang ldan pa gang po de bzhin du byang chub sems dpa' sems dpa' chen po ni 'dug gam sdod kyang rung ste/ sems can du ma bde</text></item>
<item><p>10b4</p><section>mdo sde</section><text>bar 'gyur na bla na med pa yang dag par rdzogs pa'i byang chub mngon par rdzogs par sangs rgyas pa dang / yongs su mya ngan las 'das pa de nyid kyi mthus nyan thos rnams bde bar 'gyur ba lta ci</text></item>
<item><p>10b5</p><section>mdo sde</section><text>smos/ tshe dang ldan pa gang po de ltar na byang chub sems dpa' sems dpa' chen po ni spyod pa'i tshe 'am/ mngon par rdzogs par sangs rgyas pa 'am/ yongs su mya ngan las 'das pa na yang</text></item>
<item><p>10b6</p><section>mdo sde</section><text>rung ste nams kyang nye bar 'tsho bar mi 'gyur ba ma yin no/ /gang gi tshe bdag kyang bde la/ sems can gzhan rnams kyang bde bar byed pa 'di ni/ skyes bu dam pa skyes bu dam pa'i mtshan nyid do/ /tshe dang ldan</text></item>
<item><p>10b7</p><section>mdo sde</section><text>pa gang po dper na/ rgyal po rgyal rigs spyi bo nas dbang bskur ba ni/ 'dug pa'i tshe yang bram ze dang khyim bdag rnams bde bar byed la/ shi na yang sngon gyi gzi byin drag po des yul de'i phyogs</text></item>
<item><p>10b8</p><section>mdo sde</section><text>su rkun po dang / chom po rnams kyis glags mi rnyed do/ /tshe dang ldan pa gang po de bzhin du/ byang chub sems dpa' sems dpa' chen po ni 'dug na yang sems can rnams bde bar</text></item>
<item><p>11a1</p><section>mdo sde</section><text>'gyur la/ mngon par rdzogs par sangs rgyas pa dang / yongs su mya ngan las 'das na yang sems can dpag tu med pa dag bde bar 'gyur zhing / gang dag de'i tshul khrims dran par byed</text></item>
<item><p>11a2</p><section>mdo sde</section><text>pa dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong ba dran par byed pa'i sems can de dag kyang bde bar 'gyur te/ sems can de dag la mi dang mi</text></item>
<item><p>11a3</p><section>mdo sde</section><text>ma yin pa'i 'jigs pas dogs par mi bya'o/ /de nas bcom ldan 'das kyis/ tshe dang ldan pa shA ra dwa ti'i bu la 'di skad ces bka' stsal to/ /shA ra dwa ti'i bu legs so legs so/ /shA ra dwa ti</text></item>
<item><p>11a4</p><section>mdo sde</section><text>'i bu de de bzhin te/ sems can de dag la 'jigs pa'i gang gis kyang dogs par mi bya ste/ gang dag de bzhin gshegs pa la tshul khrims dang / ting nge 'dzin dang / shes rab dang / rnam par grol</text></item>
<item><p>11a5</p><section>mdo sde</section><text>ba dang / rnam par grol ba'i ye shes mthong ba las dran par byed na/ de dag la 'jigs pa gang gis kyang dogs par mi bya'o/ /de nas tshe dang ldan pa shA ra dwa ti'i bus bcom ldan 'das la 'di skad ces</text></item>
<item><p>11a6</p><section>mdo sde</section><text>gsol to/ /bcom ldan 'das 'di ltar sangs rgyas bcom ldan 'das chos rgya chen po dang ldan pa ni ngo mtshar lags so/ /bcom ldan 'das kyis bka' stsal pa/ shA ra dwa ti'i bu byang chub sems dpa'</text></item>
<item><p>11a7</p><section>mdo sde</section><text>rnams kyang chos rgya chen po dang ldan par blta'o/ /gsol pa/ bcom ldan 'das byang chub sems dpa' sems dpa' chen po rnams kyi rgya che ba gang lags/ bcom ldan 'das kyis bka' stsal pa/</text></item>
<item><p>11a8</p><section>mdo sde</section><text>shA ra dwa ti'i bu bla na med pa yang dag par rdzogs pa'i byang chub tu sems bskyed pa gang yin pa 'di nyid rgya che ba yin no/ /de ci'i phyir zhe na/ 'di lta ste/ de bzhin gshegs pa nyid sangs rgyas</text></item>
<item><p>11b1</p><section>mdo sde</section><text>nyid 'di ni rgya che ba'i gnas yin pa'i phyir ro/ /sbyin pa'i pha rol du phyin pa las/ sbyin pa'i thabs la mkhas pa'i le'u ste gnyis pa'o// //de nas tshe dang ldan pa shA ra dwa ti'i bus</text></item>
<item><p>11b2</p><section>mdo sde</section><text>tshe dang ldan pa byams ma'i bu gang po la 'di skad ces smras so/ /tshe dang ldan pa gang po 'di la byang chub sems dpa' sems dpa' chen pos 'di ltar sems bskyed par bya ste/ gal te bdag la slong ba</text></item>
<item><p>11b3</p><section>mdo sde</section><text>'ga' zhig 'ongs na phyis sbyin no zhe'am/ bdag la med do snyam du sems bskyed par mi bya'o/ /bdag ni sbyin mi phod do snyam du sems bskyed par mi bya'o/ /gzhan sbyin pa byed pa dag la</text></item>
<item><p>11b4</p><section>mdo sde</section><text>yang rjes su yi rang bar bya/ yang dag par 'dzin du gzhug par bya/ yang dag par dga' bar bya'o/ /tshe dang ldan pa gang po de ltar byang chub sems dpa' sems dpa' chen pos rjes su yi rang ba dang ldan</text></item>
<item><p>11b5</p><section>mdo sde</section><text>pa'i bsod nams bya ba'i dngos po thams cad mkhyen pa nyid tu yongs su bsngo bar bya'o/ /byang chub sems dpas ji ltar byas na sems can 'di dag sbyin pa gtong zhing / bsod nams dag kyang byed par</text></item>
<item><p>11b6</p><section>mdo sde</section><text>'gyur snyam pa'i rjes su yi rang ba'i dge ba'i sems thams cad mkhyen pa nyid tu yongs su bsngos pa des ni/ de dag gi sbyin pa dang ldan pa'i sems zil gyis gnon te/ sems can de dag</text></item>
<item><p>11b7</p><section>mdo sde</section><text>gi bsod nams mngon par 'du byed pa dang / dge ba'i mngon par 'du byed pa gang yin pa de'i sbyin pa'i sems snga ma de ni rjes su yi rang ba'i sems thams cad mkhyen pa nyid du yongs su bsngos pa de'i</text></item>
<item><p>11b8</p><section>mdo sde</section><text>brgya'i char yang nye bar mi 'gro'o/ /stong gi cha dang / 'bum gyi cha dang / bye ba'i cha dang / bye ba 'bum gyi cha dang / grangs dang / cha dang / bgrang ba dang / dpe dang rgyu'i bar du yang mi bzod cing /</text></item>
<item><p>12a1</p><section>mdo sde</section><text>byang chub sems dpas rjes su yi rang ba dang ldan pa'i sems gcig bskyed pas zil gyis gnon te/ 'di ltar bla na med pa yang dag par rdzogs pa'i byang chub tu yongs su bsngos pa'i phyir ro/ /</text></item>
<item><p>12a2</p><section>mdo sde</section><text>tshe dang ldan pa gang po gzhan yang byang chub sems dpa' sems dpa' chen pos sbyin pa'i pha rol tu phyin pa la spyod pa na/ thabs la mkhas par bya ste/ de gang dang gang sbyin pa de rnam pa thams cad mkhyen pa</text></item>
<item><p>12a3</p><section>mdo sde</section><text>nyid tu yongs su bsngo'o/ /tshe dang ldan pa gang po de ltar byang chub sems dpa' sems dpa' chen pos/ thabs la mkhas par bya'o/ /gal te byang chub sems dpa' thabs la mi mkhas pa bskal pa gang gA'i</text></item>
<item><p>12a4</p><section>mdo sde</section><text>klung gi bye ma snyed tu gnas te/ sbyin pa byin la rnam pa thams cad mkhyen pa nyid yongs su bsngo bar mi byed pa'i byang chub sems dpa' ni sbyin pa'i pha rol du phyin pa yongs su 'dzin pa ma yin no/</text></item>
<item><p>12a5</p><section>mdo sde</section><text>tshe dang ldan pa gang po gzhan yang skabs 'ga' dag tu snod 'dzam bu'i gling gi tshad tsam thogs pa'i sems can dag 'ongs te/ 'di'i nang du byin cig ce na/ der byang chub sems dpa' sems dpa' chen pos nges</text></item>
<item><p>12a6</p><section>mdo sde</section><text>par sbyin par bya'i/ med do snyam du sems bskyed par mi bya'o/ /snod 'di dag ni ha cang ches so snyam du sems bskyed par mi bya'o/ /snod 'di dag ji ltar yang dgang bar bya snyam du sems bskyed par mi bya'o/ /</text></item>
<item><p>12a7</p><section>mdo sde</section><text>ji ltar sems bskyed par bya zhe na/ snod 'di dag dgang bar spro bar bya'o/ /ji ltar snod 'di dag dgang bar bya ba de lta de ltar 'bad do/ /de lta de ltar btsal lo snyam du sems bskyed par bya'o/ /gal te byang</text></item>
<item><p>12a8</p><section>mdo sde</section><text>chub sems dpa' sems dpa' chen po de lta de ltar 'bad cing rtsol la/ brtson 'grus rtsom ste/ yongs su gtong na/ sbyin pa'i pha rol tu phyin pa yongs su 'dzin pa yin no/ /tshe dang ldan pa gang po de ltar</text></item>
<item><p>12b1</p><section>mdo sde</section><text>byang chub sems dpa' sems dpa' chen pos sbyin pa'i pha rol tu phyin pa la bslab par bya'o/ /tshe dang ldan pa gang po gzhan yang byang chub sems dpa' sems dpa' chen pos sems can la snying brtse bas sbyin pa sbyin par</text></item>
<item><p>12b2</p><section>mdo sde</section><text>bya'o/ /byams pa dang snying rje la gnas par bya ste/ sems can rnams la sbyin pa sbyin par bya'o/ /sbyin pa sbyin pa na/ 'di ltar gang 'di las bsod nams mngon par 'du byed pa dang / dge ba mngon par 'du</text></item>
<item><p>12b3</p><section>mdo sde</section><text>byed pa gang yin pa'i bsod nams dang / dge ba mngon par 'du byed pa des 'jig rten gyis khams mtha' yas mu med pa dag na theg pa la gsar du zhugs pa'i byang chub sems dpa' gang dag gnas pa de dag ni</text></item>
<item><p>12b4</p><section>mdo sde</section><text>phyir mi ldog pa nyid du gyur cig /phyir mi ldog pa gang dag gnas pa de dag ni myur du rnam pa thams cad mkhyen pa nyid yongs su rdzogs par gyur cig ces sems bskyed par bya'o/ /ji lta ji ltar byang chub</text></item>
<item><p>12b5</p><section>mdo sde</section><text>sems dpa' sems dpa' chen po dge ba'i rtsa ba de dag yongs su gtong ba de lta de ltar byang chub sems dpa' sems dpa' chen po thams cad mkhyen pa nyid tu 'bogs par 'gyur ro/ /tshe dang ldan pa gang</text></item>
<item><p>12b6</p><section>mdo sde</section><text>po dper na gser ni ji lta ji ltar bsregs pa dang / bzhu ba dang / bskol ba dang / tshos par byas pa de lta de ltar shin du gsal bar 'gyur ro/ /tshe dang ldan pa gang po de bzhin du/ byang chub</text></item>
<item><p>12b7</p><section>mdo sde</section><text>sems dpa' sems dpa' chen po yang ji lta ji ltar bsod nams mngon par 'du byed pa dang / dge ba mngon par 'du byed pa rnam pa thams cad mkhyen pa nyid tu yongs su bsngo ba de lta de ltar</text></item>
<item><p>12b8</p><section>mdo sde</section><text>dge ba'i rtsa ba rnams kyis 'bogs so/ /ji lta ji ltar dge ba'i rtsa ba rnams kyis 'bogs pa de lta de ltar sems can rnams kyis bsnyen pa'i 'os su 'gyur zhing / kha dog dang /</text></item>
<item><p>13a1</p><section>mdo sde</section><text>'od dang / gzi brjid kyis kyang shin du gzi brjid che bar 'gyur ro/ /tshe dang ldan pa gang po dper na/ bud med me long gi byi dor byed pa na ji lta ji ltar me long byi dor byed pa de lta de ltar</text></item>
<item><p>13a2</p><section>mdo sde</section><text>shin du 'od gsal bar 'gyur la/ ji lta ji ltar shin du 'od gsal bar gyur pa de lta de ltar bzhin gsal bar rab tu snang ngo / /tshe dang ldan pa gang po de bzhin du/ byang chub sems dpa' sems</text></item>
<item><p>13a3</p><section>mdo sde</section><text>dpa' chen po yang ji lta ji ltar sbyin pa las byung ba'i bsod nams bya ba'i dngos po rnam pa thams cad mkhyen pa nyid tu yongs su bsngo zhing / de las gzhan pa'i byang chub sems dpa' rnams la</text></item>
<item><p>13a4</p><section>mdo sde</section><text>yang yongs su gtong ste/ gang dag theg pa la gsar du zhugs pa de dag ni phyir mi ldog pa nyid tu gyur cig /phyir mi ldog pa gang dag yin pa de dag ni myur du rnam pa thams cad mkhyen pa nyid yongs</text></item>
<item><p>13a5</p><section>mdo sde</section><text>su rdzogs par gyur cig ces ji lta ji ltar yongs su gtong zhing sbyin pa de lta de ltar dge ba'i rtsa ba shin tu brgya che bar 'gyur ro/ /ji lta ji ltar dge ba'i rtsa ba shin du brgya che bar 'gyur ba de lta de ltar rnam pa</text></item>
<item><p>13a6</p><section>mdo sde</section><text>thams cad mkhyen pa nyid dang nye bar 'gyur te/ byang chub sems dpa' de ltar yongs su bsngo ba ni thabs la mkhas pa yin par rig par bya'o/ /ji ltar byang chub sems dpa' sems dpa'</text></item>
<item><p>13a7</p><section>mdo sde</section><text>chen po sbyin pa chung ngu byin na bsod nams mang po skyed par 'gyur zhe na/ gal te sbyin pa de rnam pa thams cad mkhyen pa nyid du yongs su bsngo na/ de ltar byang chub sems dpa' sbyin pa chung ngu byin la</text></item>
<item><p>13a8</p><section>mdo sde</section><text>bsod nams mang po skyed do/ /ji ltar sbyin pa de rnam pa thams cad mkhyen pa nyid du yongs su bsngo bar mi byed na/ de ltar sbyin pa mang po byin la/ bsod nams nyung ngu skyed par 'gyur ro/ /</text></item>
<item><p>13b1</p><section>mdo sde</section><text>gal te byang chub sems dpa' bskal pa gang gA'i klung gi bye ma snyed tu gnas te/ bde bar sbyar ba'i yo byad mang po yongs su gtong la/ sbyin pa de'ang rnam pa thams cad mkhyen pa nyid du yongs</text></item>
<item><p>13b2</p><section>mdo sde</section><text>su sngo bar byed na/ de ltar byang chub sems dpa' sems dpa' chen po sbyin pa mang po sbyin zhing / bsod nams mang po skyed do/ /de lta bas na byang chub sems dpa' sems dpa' chen pos sbyin</text></item>
<item><p>13b3</p><section>mdo sde</section><text>pa sbyin pa na/ rnam pa thams cad mkhyen pa nyid yid la byed pa dang ma bral bar bya'o/ /byang chub sems dpa' gang rnam pa thams cad mkhyen pa nyid yid la byed pa dang ma bral ba'i byang chub sem</text></item>
<item><p>13b4</p><section>mdo sde</section><text>sa dpa' sems dpa' chen po de ni byang chub dang nye ba yin te/ myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /de ci'i phyir zhe na/ byang chub</text></item>
<item><p>13b5</p><section>mdo sde</section><text>sems dpa' sems dpa' chen po rnam pa thams cad mkhyen pa nyid la dmigs par byed pa ni thabs la mkhas pa yin par rig par bya ba'i phyir ro/ /tshe dang ldan pa gang po gzhan yang byang chub</text></item>
<item><p>13b6</p><section>mdo sde</section><text>sems dpa' sems dpa' chen pos thog ma nyid tu sbyin pa'i pha rol du phyin pa la bslab par bya'o/ /de ci'i phyir zhe na/ tshe dang ldan pa gang po gang gi phyir des 'khor ba thog ma med pa nas ser</text></item>
<item><p>13b7</p><section>mdo sde</section><text>sna bsten te/ de sbyin pa de yongs su gtong na/ ser sna rgyang ring bar byed cing / rnam pa thams cad mkhyen pa nyid dang nye bar byed do/ /ji lta ji ltar rnam pa thams cad mkhyen pa nyid dang nye bar byed pa de lta</text></item>
<item><p>13b8</p><section>mdo sde</section><text>de ltar nyan thos kyi sa dang / rang sangs rgyas kyi sa las ldog par byed do/ /ji lta ji ltar nyan thos kyi sa dang / rang sangs rgyas kyi sa las ldog pa de lta de ltar rnam pa thams cad mkhyen pa nyid</text></item>
<item><p>14a1</p><section>mdo sde</section><text>dang nye bar 'gyur ro/ /tshe dang ldan pa gang po dper na/ char ba 'bab pa'i tshe bla gab med par bum pa bzhag pa der rims gyis thigs pa bab pas gang bar gyur na dang por thigs pa bab pa gang yin</text></item>
<item><p>14a2</p><section>mdo sde</section><text>pa dang / tha mar thigs pa bab pa gang yin pa nyi tshes bum pa de gang bar gyur pa ma yin gyis/ de'i bar gyi chu'i thigs pa rgyun ma chad par rim gyis bab pa'i chu'i thigs pa rnams kyis bum pa de gang</text></item>
<item><p>14a3</p><section>mdo sde</section><text>ba yin no/ /tshe dang ldan pa gang po de bzhin du byang chub sems dpa' sems dpa' chen pos dang po sems bskyed pas thams cad mkhyen pa nyid thob pa yang ma yin/ byang chub kyi snying po la 'dug pas</text></item>
<item><p>14a4</p><section>mdo sde</section><text>kyang ma yin gyi/ dang po sems bskyed pa gang yin pa dang / byang chub kyi snying po la 'dug pa'i sems bskyed pa phyi ma de'i bar gyi rnam pa thams cad mkhyen pa nyid dang ldan pa'i sems kyi khyad par bskyed</text></item>
<item><p>14a5</p><section>mdo sde</section><text>pa/ phan par gyur pa bsags pa gang dag yin pa de dag thams cad kyis bla na med pa yang dag par rdzogs pa'i byang chub tu rims gyis 'bras bu bskyed pa yin no/ /tshe dang ldan pa gang po da ltar byang</text></item>
<item><p>14a6</p><section>mdo sde</section><text>chub sems dpa' sems dpa' chen pos ma 'dres pa'i sems kyis rnam pa thams cad mkhyen pa nyid la dmigs par bya'o/ /de nas tshe dang ldan pa byams ma'i bu gang pos tshe dang ldan pa shA ra dwa ti</text></item>
<item><p>14a7</p><section>mdo sde</section><text>'i bu la 'di skad ces smras so/ /tshe dang ldan pa shA ra dwa ti'i bu ji tsam gyis na byang chub sems dpa' sems ma 'dres pa yin/ smras pa/ tshe dang ldan pa gang po gang gi tshe byang chub sems dpa' tshul</text></item>
<item><p>14a8</p><section>mdo sde</section><text>bzhin ma yin pa yid la byed pa byung na/ de 'ang rnam pa thams cad mkhyen pa nyid la phan par gyur par mthong zhing / gal te 'di dag las bdag gi lus grub pas na tshul bzhin ma yin pa yid la byed pa 'di</text></item>
<item><p>14b1</p><section>mdo sde</section><text>ni bdag gi pha rol du phyin pa'i don yin te/ skyed par 'gyur ba'o zhes shes pa gang yin pa de ni sems ma 'dres pa zhes bya'o/ /tshe dang ldan pa gang po gzhan yang gang dag byang chub sems dpa' sems dpa'</text></item>
<item><p>14b2</p><section>mdo sde</section><text>chen po la phan 'dogs pa dang / gnod pa byed pa gang yin pa de dag thams cad rnam pa thams cad mkhyen pa nyid kyi rgyu yin par mthong ste/ de ltar tshe dang ldan pa gang po byang chub sems dpa' sems dpa' chen pos</text></item>
<item><p>14b3</p><section>mdo sde</section><text>sems ma 'dres par bya'o/ /tshe dang ldan pa gang po dper na/ bsad par chad pa'i mi bsad pa'i sar khrid pa na bdag ni bsad do snyam pa'i yid la byed pa 'ba' zhig 'byung bar 'gyur te/ dpe de dang 'dra bar byang chub</text></item>
<item><p>14b4</p><section>mdo sde</section><text>sems dpa' sems dpa' chen pos rnam pa thams cad mkhyen pa nyid 'ba' shig yid la byed pa 'di ni/ tshe dang ldan pa gang po byang chub sems dpa' sems dpa' chen po'i sems ma 'dres pa yin par rig</text></item>
<item><p>14b5</p><section>mdo sde</section><text>par bya'o/ /tshe dang ldan pa gang po dper na/ rin po che khyer ba'i mi 'jigs sa 'am/ 'brog khong khong ya nga bar zhugs nas/ de 'jigs sa dang 'brog khong khong ya nga bar 'gro ba na/ rtag tu rgyun mi chad</text></item>
<item><p>14b6</p><section>mdo sde</section><text>par yid la byed pa 'byung ste/ bdag nam 'brog khong khong ya nga ba 'di las 'da' bar 'gyur zhing 'jigs sa 'di las 'da' bar 'gyur zhig gu snyam pa 'ba' shig yid la byed do/ /tshe dang ldan pa gang po</text></item>
<item><p>14b7</p><section>mdo sde</section><text>de bzhin du byang chub sems dpa' sems dpa' chen pos rnam pa thams cad mkhyen pa nyid yid la bya'i yid la byed pa gzhan dag gi skabs dbye bar mi bya ba 'di ni byang chub sems dpa' sems dpa'</text></item>
<item><p>14b8</p><section>mdo sde</section><text>chen po'i sems ma 'dres pa zhes bya'o/ /tshe dang ldan pa gang po dper na/ mi g.yon can gyi rang bzhin can tshong 'dus kyi nang du zhugs te rku zhing chings ma gcod pa na 'di ltar bdag rku zhing chings ma gcod pa sus</text></item>
<item><p>15a1</p><section>mdo sde</section><text>kyang ma mthong grang snyam du sems shing / de yid la byed pa de 'ba' zhig kun du 'byung ste/ de'i yid la byed pa gzhan mi 'byung ngo / /tshe dang ldan pa gang po de bzhin du byang chub sems dpa' sems</text></item>
<item><p>15a2</p><section>mdo sde</section><text>dpa' chen po bla na med pa yang dag par rdzogs pa'i byang chub mngon rdzogs par 'tshang rgya bar 'dod pas yid la byed pa gzhan dag gi skabs dbye bar mi bya'o/ /tshe dang ldan pa gang po de ltar na byang chub sems</text></item>
<item><p>15a3</p><section>mdo sde</section><text>dpa' sems dpa' chen po sems ma 'dres par rig par bya'o/ /tshe dang ldan pa gang po dper na/ skyes bu gser mgar zhig yod pa de'i lag tu gser gtad la/ gser de'ang rgyal po'i yin te/ de la 'di skad</text></item>
<item><p>15a4</p><section>mdo sde</section><text>du kye mi khyod kyis gser 'di las rgyan gyi rnam pa dag byos la/ gang khyod kyis lo gcig gis zin pa'i las de khyod kyis zla ba gcig gis zin par gyis shig /gal te zla ba gcig gis zin par ma byas</text></item>
<item><p>15a5</p><section>mdo sde</section><text>na/ de'i phyir khyod kyi mgo gcod do zhes sgo na/ de skad tu bsgo ba'i mi de ni gser de bsreg pa dang / bzhu ba dang / rgyan dag tu bya ba las yid la byed pa gzhan mi 'byung ste/ gzhan du na rgyan 'di rnams</text></item>
<item><p>15a6</p><section>mdo sde</section><text>ji ltar zin par 'gyur zhig gu snyam ste/ de zan za ba'i tshe yang kha zas yid la byed pa mi 'byung gi/ gser dang ldan pa'i yid la byed pa'i yid la byed pa 'ba' shig dang / rgyan gyi rnam pa 'ba' shig yid</text></item>
<item><p>15a7</p><section>mdo sde</section><text>la byed de/ sems dang sems las byung ba rnams de la gnas so/ /de ci'i phyir zhe na/ de srog phangs pa'i shas che ba'i phyir ro/ /de nas mi des lha rgyan de dag ni 'di rnams lags so zhes rgyan byed pa de dag rgyal</text></item>
<item><p>15a8</p><section>mdo sde</section><text>po la phul lo/ /de nas rgyal po dga' zhing mgu ste rangs nas/ 'di skad tu gang khyod kyis zla ba bcu gnyis kyi las byas pa de ni khyod bya dga' chen po dbang ngo zhes smras so/ /tshe dang ldan pa gang po de bzhin du/</text></item>
<item><p>15b1</p><section>mdo sde</section><text>byang chub sems dpa' sems dpa' chen pos dang po sems bskyed pa nas/ phyi ma'i sems bskyed pa de'i bar du sems ma 'dres par bya'o/ /ji ltar skyes bu gser mgar de yid la byed pa gzhan dang ma 'dres</text></item>
<item><p>15b2</p><section>mdo sde</section><text>par rgyan de dag byed de/ de ci'i phyir zhe na/ srog phangs pa'i shas che ba'i phyir yin pa de bzhin du/ tshe dang ldan pa gang po byang chub sems dpa' sems dpa' chen pos rnam pa thams cad mkhyen pa nyid yid la</text></item>
<item><p>15b3</p><section>mdo sde</section><text>byed pa ma 'dres par bya ste/ yid la byed pa gzhan dag gi skabs dbye bar mi bya'o/ /gal te rnam pa thams cad mkhyen pa nyid lhur len pa'i stobs che na/ de nyid sems ma 'dres pa la gnas te/ byang chub</text></item>
<item><p>15b4</p><section>mdo sde</section><text>sems dpa' gzhan gang bskal pa grangs med pas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de/ byang chub sems dpa' sems dpa' chen po des</text></item>
<item><p>15b5</p><section>mdo sde</section><text>skal pa brgyar yang mi thogs par 'gyur ro/ /de ci'i phyir zhe na/ gang gi phyir des yid la byed pa gzhan dag gi skabs ma phye ba'i phyir te/ de'i phyir byang chub sems dpa' sems dpa' chen po sems ma</text></item>
<item><p>15b6</p><section>mdo sde</section><text>'dres pa la gnas pa de bskal pa brgyar yang mi thogs par yongs su rdzogs par byed do/ /tshe dang ldan pa gang po de ltar byang chub sems dpa' sems dpa' chen pos sems ma 'dres par bya'o/ /</text></item>
<item><p>15b7</p><section>mdo sde</section><text>de ltar na bdag kyang don de la sbyor zhing / sems can dag kyang don de la sbyor te/ 'di ltar sangs rgyas kyi ye shes bla na med pa'i don la sbyor ro/ /</text></item>
<item><p>15b8</p><section>mdo sde</section><text>sbyin pa'i pha rol du phyin pa las dpe'i le'u ste gsum pa'o// // de skad ces smras pa dang / tshe dang ldan pa byams ma'i bu gang pos tshe dang ldan pa shA ra dwa ti'i bu la 'di skad</text></item>
<item><p>16a1</p><section>mdo sde</section><text>ces smras so/ /tshe dang ldan pa gal te yid la byed pa de dag bar ma dor 'dres pa zhig na/ de'i ngo bo nyid ni gang yin/ gang dang ni ldan/ de skad ces smras pa dang / tshe dang ldan pa shA ra dwa ti'i bus 'di</text></item>
<item><p>16a2</p><section>mdo sde</section><text>skad ces smras so/ /tshe dang ldan pa gang po gang gi tshe nyan thos kyi sa dang ldan zhing / rang sangs rgyas kyi sa dang ldan pa'i yid la byed pa 'byung ba de'i tshe/ byang chub sems dpa' sems 'dres pa</text></item>
<item><p>16a3</p><section>mdo sde</section><text>yin par rig par bya ste/ 'di ni byang chub sems dpa' sems dpa' chen po'i tshul bzhin ma yin pa yid la byed pa dag yin no/ /de ci'i phyir zhe na/ byang chub la ni ngo bo nyid med pa'i phyir ro/ /</text></item>
<item><p>16a4</p><section>mdo sde</section><text>gal te byang chub sems dpa' sems dpa' chen po'i yid la byed pa 'dod chags dang ldan pa 'am/ zhe sdang dang ldan pa 'am/ gti mug dang ldan pa 'byung na/ 'byung ba des byang chub sems</text></item>
<item><p>16a5</p><section>mdo sde</section><text>dpa' sems 'dres par rig par bya ba ma yin no/ /de ci'i phyir zhe na/ rnam par rtog pa 'di dag ni byang chub sems dpa'i srid pa mngon par 'grub pa ste/ phan 'dogs par gyur pa/ rgyur gyur pa</text></item>
<item><p>16a6</p><section>mdo sde</section><text>grogs su gyur pa yin pa'i phyir ro/ /'di dag ni thams cad mkhyen pa nyid du 'gyur bar byed pa'o/ /'di dag gis ni lus yongs su 'dzin to/ /thabs la mkhas pas ji ltar pha rol du</text></item>
<item><p>16a7</p><section>mdo sde</section><text>phyin pa drug po rnams kyis yongs su sngo bar byed pa de bzhin du/ nyon mongs pa grogs su gyur pa rnams kyis kyang / byang chub sems dpa' sems dpa' chen po bla na med pa yang dag par</text></item>
<item><p>16a8</p><section>mdo sde</section><text>rdzogs pa'i byang chub mngon par rdzogs par 'tshang rgya ste/ tshe dang ldan pa gang po de lta bas na/ thams cad mkhyen pa nyid la bar chad byed par 'gyur ba'i yid la byed pa gang dag yin pa de dag 'byung bas byang chub</text></item>
<item><p>16b1</p><section>mdo sde</section><text>sems dpa' sems dpa' chen po sems 'dres pa zhes bya bar rig par bya'o/ /de dag gang zhe na/ 'di lta ste/ nyan thos dang ldan pa dang / rang sangs rgyas dang ldan par 'byung ba de dag gis sems 'dres</text></item>
<item><p>16b2</p><section>mdo sde</section><text>par rig par bya'o/ /de las gzhan pa'i yid la byed pa srid pa'i rjes su mthun pa gang dag yin pa de dag 'byung bas ni/ byang chub sems dpa' sems dpa' chen po sems 'dres par gnas pa ma yin</text></item>
<item><p>16b3</p><section>mdo sde</section><text>no/ /yid la byed pa de dag ci'i phyir 'dod par bya zhe na/ 'di ltar byang chub sems dpa' sems dpa' chen po des 'khor bas yongs su mi skyo ba'i go cha bgos pa'i phyir te/ de dag 'byung na skye ba'i</text></item>
<item><p>16b4</p><section>mdo sde</section><text>gnas rnams yongs su 'dzin la/ skye ba'i gnas rnams yongs su bzung bas yang sbyin pa'i pha rol du phyin pa yang dag par blangs te gnas par 'gyur ro/ /de bzhin du tshul khrims kyi pha rol du</text></item>
<item><p>16b5</p><section>mdo sde</section><text>phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa yongs su 'dzin te/ yang shes rab kyi pha rol du phyin pa sgom mo/ /de ltar na yid</text></item>
<item><p>16b6</p><section>mdo sde</section><text>la byed pa gang dag gis srid pa mngon par 'grub par 'gyur ba de dag ni/ byang chub sems dpa' sems dpa' chen pos byang chub kyi snying po la 'dug par ma gyur gyi bar du 'dod par bya'o/ /tshe dang</text></item>
<item><p>16b7</p><section>mdo sde</section><text>ldan pa gang po de ltar na nyon mongs pa rnams la yang byang chub sems dpa' sems dpa' chen pos yongs su sngo ba'i sems bskyed par mi bya'o/ /byang chub sems dpas ci'i phyir 'dod par bya zhe na/</text></item>
<item><p>16b8</p><section>mdo sde</section><text>'di dag ni bdag la phan 'dogs par gyur pa dag ste/ gal te 'di dag gzugs can zhig yin du zin na/ bdag gis sti stang chen pos ri mo bya ba zhig ste/ de ci'i phyir zhe na/ 'di ltar</text></item>
<item><p>17a1</p><section>mdo sde</section><text>de dag la de'i phan yon rnams nye bar gnas pa'i phyir ro/ /gal te thabs la mkhas pa gzugs can zhig yin du zin na ni/ de la yang de bzhin gshegs pa bzhin du</text></item>
<item><p>17a2</p><section>mdo sde</section><text>bdag gis sti stang chen pos ri mo bya ba zhig ste/ de ci'i phyir zhe na/ 'di ltar bdag gi thabs la mkhas pa 'di ni srid par kun du sbyor ba mi gcod la/ pha rol du phyin pa drug 'phel ba dang /</text></item>
<item><p>17a3</p><section>mdo sde</section><text>yongs su rdzogs par byed cing / thams cad mkhyen pa nyid kyang bsgrubs pa yin pa'i phyir ro/ /ji lta ji ltar pha rol du phyin pa drug 'phel ba dang / yongs su rdzogs par byed cing / thams cad</text></item>
<item><p>17a4</p><section>mdo sde</section><text>mkhyen pa nyid sgrub par byed pa de lta de ltar srid par kun du sbyor ba rnams srab par 'gyur/ nyam dmas par 'gyur/ zhan par 'gyur ro/ /tshe dang ldan pa gang po dper na/ shing rta khal chen</text></item>
<item><p>17a5</p><section>mdo sde</section><text>po bkal ba ni/ ji lta ji ltar shing rta 'gro ba de lta de ltar de'i srog shing yongs su zad par 'gyur te/ srog shing de yang khal de nyid kyis shin du non pa dang / khal khyer bas yongs su zad par</text></item>
<item><p>17a6</p><section>mdo sde</section><text>'gyur zhing zhan par 'gyur mod kyi/ srog shing de grong khyer gyi nang du zhugs te/ bya ba byas nas chag par 'gyur ro/ /tshe dang ldan pa gang po de bzhin du/ byang chub sems dpa' sems</text></item>
<item><p>17a7</p><section>mdo sde</section><text>dpa' chen po'i srid pa 'thob par byed pa'i kun du sbyor ba gang dag yin pa 'di dag ni gang dag gis srid pa yongs su 'dzin par byed pa dag ste/ ji lta ji ltar byang chub sems dpa' skye ba'i</text></item>
<item><p>17a8</p><section>mdo sde</section><text>gnas rnams mngon par 'grub par byed pa de lta de ltar pha rol du phyin pa drug yongs su rdzogs par 'gyur ro/ /ji lta ji ltar pha rol du phyin pa drug yongs su rdzogs par 'gyur ba de lta de ltar</text></item>
<item><p>17b1</p><section>mdo sde</section><text>srid par kun du sbyor ba rnams srab par 'gyur ro/ /ji lta ji ltar srid par kun du sbyor ba rnams srab par 'gyur ba de lta de ltar thams cad mkhyen pa nyid dang nye bar 'gyur te/ gang gi tshe byang chub sems</text></item>
<item><p>17b2</p><section>mdo sde</section><text>dpa' sems dpa' chen po/ byang chub kyi snying po la 'dug pa'i thams cad mkhyen pa'i ye shes skyes pa de'i tshe/ kun du sbyor ba bya ba byas pa de dag phyis de dag gis bya ba med de/ ji ltar</text></item>
<item><p>17b3</p><section>mdo sde</section><text>srog shing de grong khyer du zhugs nas bya ba byas te/ chag nas phyis des bya ba med pa de bzhin du/ kun du sbyor ba bya ba byas pa de dag gis/ byang chub sems dpa' sems dpa' chen po</text></item>
<item><p>17b4</p><section>mdo sde</section><text>rnam pa thams cad mkhyen pa nyid thob par gyur pa la/ kun du sbyor ba de dag gis phyis bya ba med do/ /de ci'i phyir zhe na/ 'di ltar byang chub sems dpa' de ni bya ba byas pa yin pa'i phyir ro/ /</text></item>
<item><p>17b5</p><section>mdo sde</section><text>sems can gang dag byang chub sems dpa' sems dpa' chen po la gshe zhing brgyad bkag la/ gshe zhing brgyad bkag nas/ byang chub sems dpa' de nyid la 'di bdag la dgos so zhes</text></item>
<item><p>17b6</p><section>mdo sde</section><text>slong ste/ de dag la sbyin par byed pa de dag kyang byang chub sems dpa' sems dpa' chen po la phan 'dogs par gyur pa yin no/ /dmigs pa des kyang thams cad mkhyen pa nyid du sems</text></item>
<item><p>17b7</p><section>mdo sde</section><text>skyed par byed de/ dmigs pa de dag thams cad kyang thams cad mkhyen pa nyid la phan 'dogs par gyur pa yin par shes so/ /tshe dang ldan pa gang po de ltar 'dir yang nyan thos</text></item>
<item><p>17b8</p><section>mdo sde</section><text>kyi sa 'am/ rang sangs rgyas kyi sa ma gtogs pa de las gzhan pa'i yid la byed pa gang dag yin pa de dag thams cad ni/ byang chub sems dpa' sems dpa' chen po la phan 'dogs par</text></item>
<item><p>18a1</p><section>mdo sde</section><text>gyur pa yin par rig par bya'o/ /de nas tshe dang ldan pa byams ma'i bu gang pos tshe dang ldan pa shA ra dwa ti'i bu la 'di skad ces smras so/ /tshe dang ldan pa shA ra dwa ti'i bu nyan thos</text></item>
<item><p>18a2</p><section>mdo sde</section><text>rnams kyang de la phan 'dogs par gyur cing / rang sangs rgyas rnams kyang de la phan 'dogs par gyur par rig par bya ste/ nyan thos rnams pha rol du phyin pa drug gis 'doms shing rjes</text></item>
<item><p>18a3</p><section>mdo sde</section><text>su ston la/ des kyang pha rol du phyin pa rnams la sbyar bar bya dgos pas/ de dag kyang byang chub sems dpa' sems dpa' chen po'i sbyin gnas yin pa'i phyir/ de dag kyang thams cad</text></item>
<item><p>18a4</p><section>mdo sde</section><text>mkhyen pa nyid la phan 'dogs par gyur pa yin no/ /rang sangs rgyas rnams kyang de'i sbyin gnas yin pa'i phyir/ phan 'dogs par gyur pa yin no/ /de skad ces smras pa dang / tshe dang</text></item>
<item><p>18a5</p><section>mdo sde</section><text>ldan pa shA ra dwa ti'i bus/ tshe dang ldan pa byams ma'i bu gang po la 'di skad ces smras so/ /tshe dang ldan pa gang po de de bzhin te/ gang dag de la pha rol du phyin pa rnams kyis 'doms shing rjes</text></item>
<item><p>18a6</p><section>mdo sde</section><text>su ston pa de dag kyang de'i sbyin gnas yin pa'i phyir nyan thos rnams kyang byang chub sems dpa' la phan 'dogs par gyur pa yin no/ /rang sangs rgyas rnams kyang sbyin gnas yin pa'i</text></item>
<item><p>18a7</p><section>mdo sde</section><text>phyir/ de dag kyang de'i thams cad mkhyen pa nyid la phan 'dogs par gyur pa yin no/ /gzhan yang gang dag dmigs par bya ste/ sbyin pa'i sbyin pa de yang rnam pa thams cad mkhyen pa</text></item>
<item><p>18a8</p><section>mdo sde</section><text>nyid du yongs su bsngo na/ de dag thams cad kyang de la phan 'dogs par gyur pa yin te/ tshe dang ldan pa gang po 'on kyang nyan thos dang ldan pa'i yid la byed pa gang yin pa de dag ni des bskyed par mi</text></item>
<item><p>18b1</p><section>mdo sde</section><text>bya'o/ /de'i sa la yang 'dod par mi bya'o/ /de ci'i phyir zhe na/ de las byang chub sems dpa' ldog par bya ba yin pa'i phyir ro/ /rang sangs rgyas dang ldan pa'i yid la byed pa gang yin pa de dag</text></item>
<item><p>18b2</p><section>mdo sde</section><text>kyang des bskyed par mi bya'o/ /de'i sa la yang 'dod par mi bya'o/ /de ci'i phyir zhe na/ de las byang chub sems dpa' ldog par bya ba yin pa'i phyir te/ tshe dang ldan pa gang po 'on kyang nyan thos</text></item>
<item><p>18b3</p><section>mdo sde</section><text>rnams dang / rang sangs rgyas rnams ni phan 'dogs par gyur pa yin no/ /tshe dang ldan pa gang po de ltar na/ byang chub sems dpa' sems dpa' chen po thabs la mkhas pa la ni thams cad</text></item>
<item><p>18b4</p><section>mdo sde</section><text>mkhyen pa nyid la phan par mi 'gyur ba'i chos de gang yang mi dmigs so/ /dgra bcom pa'i sems de dang / shes pa gang yin pa de yang byang chub sems dpa' la phan 'dogs par gyur pa</text></item>
<item><p>18b5</p><section>mdo sde</section><text>yin te/ gal te de med na de las ldog pa'i phyir ro/ /'di lta bur dgra bcom pa'i sems bskyed pa mi bya'i/ shes pa gcig pa zhes bya bar ni ma yin te/ des de spangs nas thams cad mkhyen</text></item>
<item><p>18b6</p><section>mdo sde</section><text>pa nyid du 'gyur ba gang yin pa der sems bskyed par bya'o/ /de bzhin du rang sangs rgyas kyi sems dang / rang sangs rgyas kyis shes pa yang / byang chub sems dpa' sems dpa'</text></item>
<item><p>18b7</p><section>mdo sde</section><text>chen po'i thams cad mkhyen pa nyid la phan 'dogs par gyur pa yin no/ /gal te dgra bcom pa gang yin pa dang / rang sangs rgyas gang yin pa'i sems dang / shes pa zhes bya ba de med du</text></item>
<item><p>18b8</p><section>mdo sde</section><text>zin na/ phan 'dogs par yang mi 'gyur ro/ /de ci'i phyir zhe na/ 'di lta ste/ byang chub sems dpa' sems dpa' chen po'i sems ni zag pa dang bcas pa dang / zag pa med pa'i</text></item>
<item><p>19a1</p><section>mdo sde</section><text>sems dang thun mong ma yin pa ste/ de las gzhan pa'i sems rnams las de bzhin gshegs pa'i sems ma gtogs par byang chub sems dpa'i sems nyid de ltar de dag gi</text></item>
<item><p>19a2</p><section>mdo sde</section><text>mchog ces bya ba nas/ gong na med pa zhes bya ba'i bar dang / mi mnyam pa dang / mnyam pa zhes bya ba'i bar du brjod do/ /tshe dang ldan pa gang po de lta bas na/ sa 'di gnyis ni byang chub</text></item>
<item><p>19a3</p><section>mdo sde</section><text>sems dpa' sems dpa' chen po'i thams cad mkhyen pa nyid la phan 'dogs par gyur pa yin te/ de ltar na 'di la byang chub sems dpa' thabs la mkhas pa'i thams cad mkhyen pa</text></item>
<item><p>19a4</p><section>mdo sde</section><text>nyid la phan par ma gyur pa'i chos de gang yang mi dmigs so/ / bam po gnyis pa/ tshe dang ldan pa gang po gzhan yang byang chub sems dpa' sems dpa' chen pos</text></item>
<item><p>19a5</p><section>mdo sde</section><text>sbyin pa'i pha rol du phyin pa la spyod pa na/ dngos po gang yongs su gtong ba'i dngos po de la mtshan ma'i 'du shes mi bya'o/ /de ltar mtshan ma med par yongs su gtong zhing / thams cad</text></item>
<item><p>19a6</p><section>mdo sde</section><text>mkhyen pa nyid du yongs su bsngo na/ phan 'dogs par gyur pa yin no/ /mtshan ma ma spangs par bla na med pa yang dag par rdzogs pa'i byang chub thob par mi 'gyur te/ 'di lta ste/</text></item>
<item><p>19a7</p><section>mdo sde</section><text>thams cad mkhyen pa nyid rnyed pa 'di ni rnyed pa che ba yin no/ /bya ba dag gis gser bye ba 'am/ rin po che bye ba 'du ba gang yin pa de ni rnyed pa che ba ma yin gyi/ gang mtshan ma med</text></item>
<item><p>19a8</p><section>mdo sde</section><text>par dngos po yongs su btang nas/ bla na med pa yang dag par rdzogs pa'i byang chub mngon par rdzogs par 'tshang rgya ba 'di nyid rnyed pa khyad par du 'phag pa yin no/ /gang mtshan ma</text></item>
<item><p>19b1</p><section>mdo sde</section><text>yongs su ma spangs par gling chen po bzhir 'khor los sgyur ba'i rgyal srid thob par gyur du zin kyang / de ni rnyed pa chen po ma yin la/ mtshan ma ma spangs par 'dod pa'i khams su</text></item>
<item><p>19b2</p><section>mdo sde</section><text>bdag po'i bya ba byed du 'jug pa 'di yang rnyed pa chen por 'gyur ba ma yin no/ /gal te mtshan ma yongs su spangs nas/ rgyun du zhugs pa'i 'bras bu thob pa 'am/ lan cig phyir 'ong</text></item>
<item><p>19b3</p><section>mdo sde</section><text>ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub thob par gyur na/ 'di ni rnyed pa shin du che ba yin par rig par bya'o/ /gang mtshan ma yongs su</text></item>
<item><p>19b4</p><section>mdo sde</section><text>spangs nas/ bla na med pa yang dag par rdzogs pa'i byang chub thob pa 'di yang rnyed pa che ba yin te/ 'di ni rnyed pa snga ma de bas rnyed pa shin du che ba ste/ byang chub sems dpa' sems dpa' chen</text></item>
<item><p>19b5</p><section>mdo sde</section><text>po'i rnyed pa 'di ni mnyam pa'i zla med de/ 'di lta ste/ de bzhin gshegs pa rnyed pa yin no/ /gang gos dang / zas dang / mal cha dang / stan dang / na ba'i gsos sman dang / yo byad mtshan mar</text></item>
<item><p>19b6</p><section>mdo sde</section><text>yongs su gzung ba'i dngos po ni bskyed par mi bya'o/ /de ci'i phyir zhe na/ de ni mtshan ma'i grangs su gtogs pa'i phyir ro/ /gang yang gos dang / kha zas dang / mal cha dang / stan dang /</text></item>
<item><p>19b7</p><section>mdo sde</section><text>na ba'i gsos sman dang / yo byad de yang yongs su btang la/ thabs la mkhas pas yongs su bsngos na thams cad mkhyen pa nyid 'thob bo de lta bas na 'di ni byang chub sems dpa'</text></item>
<item><p>19b8</p><section>mdo sde</section><text>sems dpa' chen po rnams kyi rnyed pa mchog yin par rig par bya'o/ /byang chub sems dpa' la 'di skad du/ khyod kyis thams cad mkhyen pa nyid ni thob par 'gyur ro/ /de ci'i phyir zhe na/</text></item>
<item><p>20a1</p><section>mdo sde</section><text>khyod kyis gang la mtshan mar bzung ba'i dngos po 'di ni rnyed par dka' ba ste/ nang dang phyi rol gyis dngos po thams cad ni rang bzhin gyis dben pa'i phyir ro/ /de ltar na khyod kyis</text></item>
<item><p>20a2</p><section>mdo sde</section><text>thams cad mkhyen pa nyid ni thob par 'gyur ro/ /gang dag gis thob pa dang / gang dag 'thob pa dang / 'thob par 'gyur ba de dag thams cad kyis kyang / thams cad mkhyen pa nyid ni thob po/ /</text></item>
<item><p>20a3</p><section>mdo sde</section><text>thob bo/ /'thob par 'gyur ro zhes smra bar bya'o/ /de skad ces smras pa dang / tshe dang ldan pa byams ma'i bu gang po la/ tshe dang ldan pa shA ra dwa ti'i bus 'di skad ces smras so/ /tshe dang</text></item>
<item><p>20a4</p><section>mdo sde</section><text>ldan pa bgrang ba 'di byang chub sems dpa' gang gi yin smras pa/ 'di ni byang chub sems dpa' thabs la mkhas pa'i bgrang ba yin no/ /de ci'i phyir zhe na/ sems can 'di dag gis</text></item>
<item><p>20a5</p><section>mdo sde</section><text>thams cad mkhyen pa nyid ni 'thob par de ltar shes su zin na ni/ sems can thams cad kyi thams cad mkhyen pa nyid thob par 'gyur ba zhig na/ gang gi phyir 'di ltar de dag thams cad</text></item>
<item><p>20a6</p><section>mdo sde</section><text>mkhyen pa nyid la ma mos shing / sems mi skyed pa'i phyir te/ gang dag thams cad mkhyen pa nyid du sems mi skyed pa de dag ni thams cad mkhyen pa nyid thob par mi 'gyur ro/ /gang dag 'di</text></item>
<item><p>20a7</p><section>mdo sde</section><text>ltar thams cad mkhyen pa nyid la mos shing sems bskyed pa dag ni/ thams cad mkhyen pa nyid thob par 'gyur te/ sems de bskyed nas/ dngos po gang dang gang yongs su gtong ba</text></item>
<item><p>20a8</p><section>mdo sde</section><text>de dang de dngos po med par mthong ngo / /dngos po gang dang gang shes pa la 'di dag ni sgyu ma lta bu ste/ 'di ni ji ltar bdag gis mtshan mar bzung ba ltar ma yin no/ /snyam nas de gtong</text></item>
<item><p>20b1</p><section>mdo sde</section><text>ba'i blo shas che bar 'gyur zhing / sbyin pa'i blo dang ldan par 'gyur te/ 'dzin pa'i sems mi skyed do/ /'di ltar dngos po 'di ni sgyu ma lta bur sems can rnams kyis de ltar mi shes pas/ dngos po</text></item>
<item><p>20b2</p><section>mdo sde</section><text>de dag la shas cher mngon par zhen par 'gyur te/ yongs su mi gtong ba'i blor 'gyur ro/ /yongs su mi gtong bas ser sna yongs su 'dzin to/ /ser sna des kyang ngan song rnams su skye bar</text></item>
<item><p>20b3</p><section>mdo sde</section><text>'gyur la/ dngos po de dang yang 'bral bar 'gyur ro/ /de ltar dngos po de yang yongs su mi gtong zhing yongs su ma spyad la/ dngos po de las brten nas ser sna bskyed de/ ngan song rnams</text></item>
<item><p>20b4</p><section>mdo sde</section><text>su yang skye bar 'gyur ro/ /gang gi tshe byang chub sems dpa' sems dpa' chen po thabs la mkhas pas 'di ltar shes te/ dngos po 'di ni sgyu ma lta bu ste/ yongs su gtong ba yang</text></item>
<item><p>20b5</p><section>mdo sde</section><text>sgyu ma lta bu yin pas na/ sgyu ma lta bu gang yin pa de ni bdag gi yang ma yin yongs su gtong ba yang ma yin no/ /de ci'i phyir zhe na/ 'di ltar de sgyu ma lta bu yin pa'i phyir/ de dngos po</text></item>
<item><p>20b6</p><section>mdo sde</section><text>de rgya cher yongs su gtong ngo snyam du sems so/ /de de yongs su gtong bas sangs rgyas bcom ldan 'das rnams la 'dod pa skyed de/ bcom ldan 'das sangs rgyas bcom ldan 'das</text></item>
<item><p>20b7</p><section>mdo sde</section><text>rnams ni legs par gsung ba/ phyin ci ma log par gsung ba kho na ste/ sgyu ma lta bu'i dngos po yongs su btang bas/ yod pa'i mtshan nyid bla na med pa yang dag par rdzogs pa'i byang</text></item>
<item><p>20b8</p><section>mdo sde</section><text>chub mngon par rdzogs par 'tshang rgya bar 'gyur ba 'di ni ngo mtshar to/ /de la byang chub sems dpa' sems dpa' chen pos 'di ltar sangs rgyas bcom ldan 'das gang dag ji ltar byed</text></item>
<item><p>21a1</p><section>mdo sde</section><text>na byang chub sems dpa' dngos po de dag la mngon par zhen pa mi skyed cing / 'di ltar de yongs su gtong ba'i blor 'gyur snyam ste/ byang chub sems dpa' sems dpa' chen po rnams kyi</text></item>
<item><p>21a2</p><section>mdo sde</section><text>dngos po de dag dang / rkyen de dag mtshan nyid med par ston pa 'di dag ni dka' ba mdzad pa'o snyam du rig par bya'o/ /tshe dang ldan pa gang po de ltar na byang chub sems dpa' sems dpa' chen po bla na</text></item>
<item><p>21a3</p><section>mdo sde</section><text>med pa yang dag par rdzogs pa'i byang chub mngon par rdzogs par 'tshang rgya bar 'dod pas thams cad mkhyen pa nyid kyis thob par 'gyur ro zhes de ltar rig par bya'o/ /tshe dang ldan pa gang po</text></item>
<item><p>21a4</p><section>mdo sde</section><text>gal te 'di ni shA ra dwa ti'i bu'i spobs pa yin no snyam du khyod kyis shes na de ltar mi blta'i/ 'di ni de bzhin gshegs pa'i byin gyi brlabs kyis shA ra dwa ti'i bu smra bar zad do/ /de nas</text></item>
<item><p>21a5</p><section>mdo sde</section><text>bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod kyis gnas brtan shA ra dwa ti'i bus ji skad smras pa bzhin du zung shig /chongs shig /lhogs shig kun chub</text></item>
<item><p>21a6</p><section>mdo sde</section><text>par gyis shig /sbyin pa'i pha rol du phyin pa las mtshan ma med pa'i le'u ste bzhi pa'o// // de nas bcom ldan 'das la tshe dang ldan pa byams ma'i bu gang pos 'di skad ces gsol to/ /</text></item>
<item><p>21a7</p><section>mdo sde</section><text>bcom ldan 'das byang chub sems dpa' sems dpa' chen po de ltar yongs su gtong ba des ci zhig yongs su btang ba lags/ bcom ldan 'das kyis bka' stsal pa/ gang po byang chub sems dpa'</text></item>
<item><p>21a8</p><section>mdo sde</section><text>sems dpa' chen po de ltar yongs su gtong ba des ci yang yongs su btang ba med do/ /ji ltar yongs su btang ba med pa de bzhin du chos ci yang thob pa med do/ /bcom ldan 'das kyis bka' stsal</text></item>
<item><p>21b1</p><section>mdo sde</section><text>pa/ gang po ji ltar byang chub sems dpa' sems dpa' chen pos dngos po ci yang yongs su btang ba med pa de bzhin du bla na med pa yang dag par rdzogs pa'i byang chub mngon par rdzogs par sangs rgyas pas</text></item>
<item><p>21b2</p><section>mdo sde</section><text>kyang chos ci yang thob pa med do/ /gang po byang chub sems dpa' sems dpa' chen po 'god pa ci 'dra ba de bzhin du/ chos kyi 'du ba'i sgo yang de kho na dang 'dra bar 'gyur ro/ /gal te byang chub sems</text></item>
<item><p>21b3</p><section>mdo sde</section><text>dpa' sems dpa' chen pos chos 'ga' zhig yongs su btang bar gyur na ni byang chub sems dpa' bla na med pa yang dag par rdzogs pa'i byang chub mngon par</text></item>
<item><p>21b4</p><section>mdo sde</section><text>rdzogs par sangs rgyas pa'i chos kyang yod pa zhig thob par 'gyur na gang po gang gi phyir byang chub sems dpa' sems dpa' chen po yongs su gtong</text></item>
<item><p>21b5</p><section>mdo sde</section><text>ba byed pa na dngos po yod pa ci yang yongs su btang ba med pas de'i phyir byang chub sems dpa' sems dpa' chen pos bla na med pa yang dag par rdzogs pa'i</text></item>
<item><p>21b6</p><section>mdo sde</section><text>byang chub mngon par rdzogs par sangs rgyas nas yod pa'i chos ci yang thob pa med do/ /gang po dper na/ sgyu ma mkhan nam/ sgyu ma mkhan gyis slob mas</text></item>
<item><p>21b7</p><section>mdo sde</section><text>sgyu ma mkhan gyis lag tu la du zhig btsongs la/ de la sgyu ma mkhan gyis kar shA pa na dag gcig mngon par sprul te byin na/ gang po de ltar na/</text></item>
<item><p>21b8</p><section>mdo sde</section><text>rin ji lta ba de bzhin du la du yang de dang 'dra'o/ /de bzhin du byang chub sems dpa' sems dpa' chen pos sbyin pa ji lta bu yongs su btang ba</text></item>
<item><p>22a1</p><section>mdo sde</section><text>de bzhin du bla na med pa yang dag par rdzogs pa'i byang chub mngon par rdzogs par sangs rgyas pa yang de kho na dang 'dra'o/ /gang po de lta bas na</text></item>
<item><p>22a2</p><section>mdo sde</section><text>'du ba ci 'dra ba de bzhin du/ 'god pa yang de kho na dang 'dra ste/ de ltar na byang chub sems dpa'i rin ci 'dra ba de bzhin du/ rnyed pa yang de kho na dang / 'dra ba yin no/ /</text></item>
<item><p>22a3</p><section>mdo sde</section><text>gang po dper na/ skyes bu sgyu ma mkhan gyis shing ljon pa zhig mngon par sprul la/ shing ljon pa de'i drung du yang / srog chags 'bum sprul te/ srog chags de</text></item>
<item><p>22a4</p><section>mdo sde</section><text>dag kyang shing ljon pa de'i 'bras bu rnams za na/ gang po de ni 'bras bu ji lta ba bzhin du zab po rnams kyang de kho na dang 'dra'o/ /de bzhin du byang chub</text></item>
<item><p>22a5</p><section>mdo sde</section><text>sems dpa' sems dpa' chen po'i yongs su gtong ba ji lta ba bzhin du chos kyi 'du ba'i sgo yang de kho na dang 'dra'o/ /gang po de ltar na byang chub</text></item>
<item><p>22a6</p><section>mdo sde</section><text>sems dpa' sems dpa' chen po yongs su gtong ba na rin dang / rnyed pa dang / rnyed pa dang rin du mnyam par 'gyur ro/ /gang po 'di lta ste dper na/ sgyu ma mkhan nam</text></item>
<item><p>22a7</p><section>mdo sde</section><text>sgyu ma mkhan gyi slob ma mkhas pa zhig gis lam gyi bzhi mdo chen por skye bo phal po che'i mdun du bud med gcig mngon par sprul la/ bud med de yang</text></item>
<item><p>22a8</p><section>mdo sde</section><text>sbrum mar mngon par sprul te bu byung bar bstan nas/ bud med de'i bu btsas la/ khye'u zhig tu btsas nas/ khye'u de yang shi bar bstan na/ gang po 'di ji snyam du sems/</text></item>
<item><p>22b1</p><section>mdo sde</section><text>ci khye'u shi ba de'i tshe na bud med de la bdag gi bu shi'o snyam pa'i sems skye 'am/ gsol pa/ bcom ldan 'das de ni ma lags so/ /bcom ldan 'das kyis bka'</text></item>
<item><p>22b2</p><section>mdo sde</section><text>stsal pa/ gang po de lta na/ ma ji lta ba de bzhin du bu yang de kho na dang 'dra ste de bzhin du/ byang chub sems dpa' sems dpa' chen po'i sbyin pa ji lta ba bzhin du/ thams cad</text></item>
<item><p>22b3</p><section>mdo sde</section><text>mkhyen pa nyid kyang de kho na dang 'dra'o/ gang po de ltar na 'dir yang chos de dag gi 'du ba'i sgo gnyi ga med do/ gang po 'di ji snyam du sems/ ci khyod kyis nga chos 'ga'</text></item>
<item><p>22b4</p><section>mdo sde</section><text>zhig la 'dod pa che bar mthong ngam/ gsol pa/ bcom ldan 'das de ni ma lags so/ /de ci'i slad du zhe na/ bcom ldan 'das de bzhin gshegs pas ni chos de dag stong</text></item>
<item><p>22b5</p><section>mdo sde</section><text>par mngon par rdzogs par sangs rgyas pa'i slad du lags so/ /bcom ldan 'das kyis bka' stsal pa/ gang po de bzhin gshegs pa chos gang la yang 'dod pa che ba med pa de</text></item>
<item><p>22b6</p><section>mdo sde</section><text>bzhin du nga byang chub sems dpar gyur pa'i tshe chos gang la la zhig yongs su ma btang ba de med do/ /de bas na sangs rgyas bcom ldan 'das rnams la ni</text></item>
<item><p>22b7</p><section>mdo sde</section><text>chags pa 'am/ khong khro ba 'ga' yang mi skye'o/ /de ci'i phyir zhe na/ 'di ltar sangs rgyas bcom ldan 'das ni chags pa dang khong khro ba spangs pa yin pa'i phyir ro/ /</text></item>
<item><p>22b8</p><section>mdo sde</section><text>gang pos gsol pa/ bcom ldan 'das byang chub sems dpa' sems dpa' chen po dngos po gang dang gang yongs su gtong ba de dang de nyid</text></item>
<item><p>23a1</p><section>mdo sde</section><text>stong pa 'am/ ya ma brla 'am/ gsob 'am/ gsog tu mthong ba ni ngo mtshar lags so/ /bcom ldan 'das kyis bka' stsal pa'i don bdag gis 'tshal ba ltar na/ gal te</text></item>
<item><p>23a2</p><section>mdo sde</section><text>byang chub sems dpas 'jig rten gyi khams gang gA'i klung gi bye ma snyed dbyig dang / gser gyis bkang ste slong ba rnams la stsal kyang / byang chub sems dpas ji ltar yongs su gtong ba'i thabs ma</text></item>
<item><p>23a3</p><section>mdo sde</section><text>'tshal na/ sbyin pa'i pha rol du phyin pa ni ma lags so/ /byang chub sems dpa' sems dpa' chen po yongs su gtong ba na/ 'di ltar yang bdag gis bdog pa thams cad yongs su gtang bar bya'o/ /</text></item>
<item><p>23a4</p><section>mdo sde</section><text>snyam du yang sems bskyed par bgyi'o/ /bcom ldan 'das kyis tshe dang ldan pa shA ra dwa ti'i bu la bka' stsal pa/ bstan pa 'di'i don bshad pa'i phyir spobs par gyis shig /ngas bshad pa'i dus la</text></item>
<item><p>23a5</p><section>mdo sde</section><text>bab pa na yang bshad par bya'o/ /de nas tshe dang ldan pa shA ra dwa ti'i bus tshe dang ldan pa byams ma'i bu gang po la 'di skad ces smras so/ /tshe dang ldan pa gang po 'di la byang chub sems dpa' sems dpa'</text></item>
<item><p>23a6</p><section>mdo sde</section><text>chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas chos thams cad stong par yid la byed cing sbyin pa sbyin par bya'o/ /thams cad mkhyen pa nyid la dmigs par</text></item>
<item><p>23a7</p><section>mdo sde</section><text>byas nas/ bdog pa thams cad yongs su gtang bar bya'o/ /zin pa dang ma zin pa'i dngos po rnams yongs su ma btang ba 'am/ ma byin pa 'am/ mchod sbyin ma byas pa ci yang med par bya'o/ /tshe dang ldan pa</text></item>
<item><p>23a8</p><section>mdo sde</section><text>gang po de ltar byang chub sems dpa' sems dpa' chen pos thams cad mkhyen pa nyid kyi sems kyis sbyin pa sbyin par bya'o/ /sbyin pa'i pha rol du phyin pa las sgyu ma lta bur bstan pa'i le'u ste lnga pa'o// //</text></item>
<item><p>23b1</p><section>mdo sde</section><text>de nas bcom ldan 'das kyis tshe dang ldan pa shA ra dwa ti'i bu la bka' stsal pa/ shA ra dwa ti'i bu legs so legs so/ /shA ra dwa ti'i bu de de bzhin te/ byang chub sems dpa' sems dpa' chen pos thams cad</text></item>
<item><p>23b2</p><section>mdo sde</section><text>mkhyen pa nyid la dmigs pa byas la sbyin pa sbyin par bya'o/ /shA ra dwa ti'i bu khyod shar phyogs kyi 'jig rten gyi khams thams cad na byang chub sems dpa' sems dpa' chen po dag sbyin pa sbyin par byed pa</text></item>
<item><p>23b3</p><section>mdo sde</section><text>mthong bar 'dod dam/ gsol pa bcom ldan 'das shar phyogs kyi 'jig rten gyi khams thams cad na/ byang chub sems dpa' sems dpa' chen po dag ji ltar sbyin pa sbyin par bgyid pa mthong bar 'tshal lo/ /</text></item>
<item><p>23b4</p><section>mdo sde</section><text>de nas sangs rgyas kyi mthus tshe dang ldan pa shA ra dwa ti'i bu dang / de las gzhan pa'i nyan thos chen po rnams dang / thams cad dang ldan pa'i 'khor gyis 'di nas thad ka'i phyogs su 'jig rten gyi khams sgyu ma</text></item>
<item><p>23b5</p><section>mdo sde</section><text>zhes bya ba na/ de bzhin gshegs pa dgra bcom pa yang dag par rdzogs pa'i sangs rgyas phung po chen po zhes bya ba nyan thos rnams la chos ston te/ de na byang chub sems dpa' thogs pa med pa zhes bya ba/</text></item>
<item><p>23b6</p><section>mdo sde</section><text>khyim na 'dug cing khyim na 'dug bzhin du dbyig dang / gser gyi phung po ri tsam sbyin pa sbyin zhing yongs su gtong ste/ 'di las khyer ba'i sems can de dag la sbyin pa byin par gyur cig ces sgrogs so/ /gos kyi</text></item>
<item><p>23b7</p><section>mdo sde</section><text>phung po ri tsam dag sbyin par byed do/ /bza' ba dang / bca' ba'i phung po ri tsam dag sbyin pa sbyin par byed de/ sems can gang dag gis pha bi las khyer ba de dag la sbyin pa byin par gyur cig ces sgrogs so/ /gzhan</text></item>
<item><p>23b8</p><section>mdo sde</section><text>yang bcom ldan 'das kyis tshe dang ldan pa shA ra dwa ti'i bu la bka' stsal pa/ byang chub sems dpa' thogs pa med pas rin po che sna bdun gyi shing rta 'bum phrag mang po bkram ste shing rta re re la yang bud med kha dog stong gis brgyan</text></item>
<item><p>24a1</p><section>mdo sde</section><text>pa dag bskyon nas/ tshong 'dus kyi srang du sbyin par byed de/ tshig 'di skad du gang shing rta 'di dag dang / bud med 'di dag 'dod pa des khyer cig ces kyang zer ro/ /bud med de dag re re yang bud med brgya brgya'i</text></item>
<item><p>24a2</p><section>mdo sde</section><text>'khor dang ldan te/ shing rta dbyig dang bcas pa bud med kyi 'khor dang bcas pa de bud med de dag la sbyin par byed cing yongs su gtong ngo / /shA ra dwa ti'i bu khyod kyis byang chub sems dpa' thogs pa med pa sbyin pa sbyin pa</text></item>
<item><p>24a3</p><section>mdo sde</section><text>mthong ngam/ gsol pa bcom ldan 'das mthong lags so/ /bde bar gshegs pa mthong lags so/ /bcom ldan 'das kyis bka' stsal pa/ shA ra dwa ti'i bu byang chub sems dpa' sems dpa' chen po</text></item>
<item><p>24a4</p><section>mdo sde</section><text>de ltar sbyin pa sbyin par bya'o/ /de nas nyan thos chen po de dag gis kyang sangs rgyas kyi mthus sbyin pa sbyin pa mthong ngo / /de nas bcom ldan 'das kyis tshe dang ldan pa shA ra dwa ti'i bu la bka' stsal pa/ shA ra dwa ti'i</text></item>
<item><p>24a5</p><section>mdo sde</section><text>bu 'di ji snyam du sems/ sbyin pa 'di rgya che ba yin nam/ gsol pa/ a la la bcom ldan 'das rgya che ba lags so/ /bcom ldan 'das kyis bka' stsal pa/ shA ra dwa ti'i bu sbyin pa 'di ltar byin zhing</text></item>
<item><p>24a6</p><section>mdo sde</section><text>yongs su btang ba 'di la de las gzhan pa'i sbyin pa rnams ni brgya'i char yang nye bar mi 'gro ba nas/ rgyu'i bar du yang mi bzod do/ /de nas sangs rgyas kyi mthus tshe dang ldan pa shA ra dwa ti'i bus sbyin pa de byin</text></item>
<item><p>24a7</p><section>mdo sde</section><text>nas/ 'di skad du dge ba'i rtsa ba 'dis theg pa la gsar du zhugs pa'i byang chub sems dpa' thams cad ni phyir mi ldog pa nyid du gyur cig /phyir mi ldog pa'i byang chub sems dpa' sems dpa' chen po gang dag yin pa</text></item>
<item><p>24a8</p><section>mdo sde</section><text>de dag myur du thams cad mkhyen pa nyid yongs su rdzogs par gyur cig ces yongs su sngo bar byed pa yang mthong ngo / /de nas bcom ldan 'das la tshe dang ldan pa shA ra dwa ti'i bus 'di skad ces gsol to/ /bcom ldan</text></item>
<item><p>24b1</p><section>mdo sde</section><text>'di la theg pa la gsar du zhugs pa'i byang chub sems dpa' gang la bgyi/ bcom ldan 'das kyis bka' stsal pa/ shA ra dwa ti'i bu 'di la byang chub sems dpa' sems dang po bskyed pa/ sems dang po</text></item>
<item><p>24b2</p><section>mdo sde</section><text>bskyed pa la gnas pa ni dgra bcom pa'i sems las 'da'o/ /sems gnyis pa bskyed pa ni rang sangs rgyas kyi sems las 'da'o/ /phyir mi ldog pa'i sems la gnas pa ni byang chub sems dpa' ma nges shing</text></item>
<item><p>24b3</p><section>mdo sde</section><text>lung ma bstan pa'i sems las 'da'o/ /byang chub sems dpa' byang chub kyi snying po la 'dug pa ni/ thams cad mkhyen pa zhes bya'o/ /shA ra dwa ti'i bu gang byang chub kyi snying po la 'dug la/ thams cad</text></item>
<item><p>24b4</p><section>mdo sde</section><text>mkhyen pa ma thob par de las ldang ba 'di ni mi srid de/ go skabs ma yin zhing gnas med de/ ma byung 'byung bar mi 'gyur ro/ /shA ra dwa ti'i bu gang gi tshe byang chub sems dpa' sems dpa' chen po</text></item>
<item><p>24b5</p><section>mdo sde</section><text>byang chub kyi snying po la 'dug pa de'i tshe/ lha dang bcas pa'i 'jig rten dang / bdud dang bcas/ tshangs pa dang bcas/ lha dang mi dang / lha ma yin dang bcas pa'i 'jig rten gyis 'di ltar de bzhin gshegs</text></item>
<item><p>24b6</p><section>mdo sde</section><text>pa byang chub kyi snying po la bzhugs so zhes rig par bya'o/ /de ci'i phyir zhe na/ 'di ltar de'i tshe/ byang chub sems dpa' sems dpa' chen po brnag pa yongs su rdzogs pa bla na med pa yang dag par</text></item>
<item><p>24b7</p><section>mdo sde</section><text>rdzogs pa'i byang chub mngon par rdzogs par 'tshang rgya ba'i skal ba can du gyur pa'i phyir ro/ /de nas sangs rgyas kyi mthus tshe dang ldan pa shA ra dwa ti'i bu dang / nyan thos de dag gis shar phyogs kyi 'jig rten gyi khams thams</text></item>
<item><p>24b8</p><section>mdo sde</section><text>cad na/ byang chub sems dpa' sems dpa' chen po grangs med pa gang dag byang chub kyi snying po la 'dug cing / bla na med pa yang dag par rdzogs pa'i byang chub mngon par rdzogs par 'tshang rgya ba de dag kyang mthong ngo / /</text></item>
<item><p>25a1</p><section>mdo sde</section><text>byang chub sems dpa' grangs med pa gang dag rab tu 'byung ba'i phyir mngon par 'byung ba dag kyang mthong ngo / /byang chub sems dpa' grangs med pa gang dag khyim na gnas shing sbyin pa gtong ba dag kyang</text></item>
<item><p>25a2</p><section>mdo sde</section><text>mthong ngo / /byang chub sems dpa' grangs med pa gang dag slong ba rnams slong ba na/ mgo yongs su gtong ba dag kyang mthong ngo / /byang chub sems dpa' grangs med pa gang dag slong ba rnams slong ba na/ lus</text></item>
<item><p>25a3</p><section>mdo sde</section><text>'bigs su bcug ste/ khrag sbyin pa dag kyang mthong ngo / /byang chub sems dpa' grangs med pa gang dag bu dang chung ma yongs su gtong ba dang / khyim gyi dngos po dang / zhing gi dngos po dang / rta dang ba lang dang</text></item>
<item><p>25a4</p><section>mdo sde</section><text>bran dang / bran mo dang / las byed pa dang / zho shas 'tsho ba rnams yongs su gtong ba dag kyang mthong ngo / /byang chub sems dpa' grangs med pa gang dag lha rnams kyi dbang po brgya byin byed pa dag kyang mthong ngo / /</text></item>
<item><p>25a5</p><section>mdo sde</section><text>byang chub sems dpa' grangs med pa gang dag dga' ldan gyi lha'i ris su skye ba dag kyang mthong ngo / /byang chub sems dpa' grangs med pa gang dag dga' ldan gyi gnas nas shi 'phos te/ ma'i mngal du skye</text></item>
<item><p>25a6</p><section>mdo sde</section><text>ba dag kyang mthong ngo / /byang chub sems dpa' grangs med pa gang dag btsa' ba dang chos ston pa dag kyang mthong ngo / /byang chub sems dpa' grangs med pa gang dag sems can rnams kyi ched du sdug bsngal rnams</text></item>
<item><p>25a7</p><section>mdo sde</section><text>yang dang yang myong ba dag kyang mthong ngo / /byang chub sems dpa' grangs med pa gang dag sems can rnams kyi ched du dpag tshad brgyar yang 'gro zhing / nyis brgya 'am/ sum brgya 'am/ bzhi brgya 'am/</text></item>
<item><p>25a8</p><section>mdo sde</section><text>lnga brgya 'am/ dpag tshad stong ngam/ de las lhag par yang 'gro ba dang / sems can rnams kyi ched du ji ltar byas na/ sems can 'ga' yang dge ba bcu'i las kyi lam dag la gnas par 'gyur bar yang dag</text></item>
<item><p>25b1</p><section>mdo sde</section><text>par 'dzin du 'jug pa dang / yang na gsum la skyabs su 'gro bar 'gyur bar 'di la yang dag par 'dzin du 'jug par bya ba dang / yang na bslab pa'i gzhi gcig 'dzin par 'gyur ba 'am/ yang na bslab pa'i gzhi</text></item>
<item><p>25b2</p><section>mdo sde</section><text>gnyis sam/ gsum 'am/ bzhi 'am/ lnga 'dzin par 'gyur ba 'am/ yang na sems can 'ga' yang byang chub la gnas par 'gyur bar yang dag par 'dzin du 'jug par bya ba'i phyir 'jig rten gyi khams</text></item>
<item><p>25b3</p><section>mdo sde</section><text>grangs med pa dag tu 'gro ba yang mthong ngo / /byang chub sems dpa' grangs med pa gang dag gzhan mu stegs can kun du rgyu dag gi nang du byung nas/ pha rol du phyin pa rnams mi thos mi mthong ba dag la byang</text></item>
<item><p>25b4</p><section>mdo sde</section><text>chub sems dpa' 'di dag ni pha rol du phyin pa rnams mi thos shing mi mthong bas bskal pa 'bum dag tu 'khyam zhing 'khor te/ yun ring pos thams cad mkhyen pa nyid 'thob pa dag kyang mthong ngo / /byang chub</text></item>
<item><p>25b5</p><section>mdo sde</section><text>sems dpa' grangs med pa gang dag byang chub sems dpa' rnams la pha rol du phyin pa rnams ston pa yang mthong ngo / /byang chub sems dpa' grangs med pa gang dag pha rol du phyin pa rnams tshol na yang</text></item>
<item><p>25b6</p><section>mdo sde</section><text>mi rnyed pa dag kyang mthong ngo / /byang chub sems dpa' grangs med pa gang dag pha rol du phyin pa rnams tshol zhing de dag gis rnyed pa yang mthong ngo / /byang chub sems dpa' grangs med pa gang dag bla na med pa</text></item>
<item><p>25b7</p><section>mdo sde</section><text>yang dag par rdzogs pa'i byang chub mngon par rdzogs par 'tshang rgya ba dag kyang mthong ngo / /sangs rgyas bcom ldan 'das grangs med pa chos ston pa dag kyang mthong ngo / /sangs rgyas bcom ldan 'das grangs med pa</text></item>
<item><p>25b8</p><section>mdo sde</section><text>gang dag byang chub sems dpa' rnams kyi ched du/ bskal pa bye ba khrag khrig 'bum phrag mang por byang chub tu sems skyed du 'jug par mdzad pa dag kyang mthong ngo / /sangs rgyas bcom ldan 'das grangs med pa gang</text></item>
<item><p>26a1</p><section>mdo sde</section><text>dag sems can rnams yongs su smin par mdzad pa dang / gang dag byang chub tu sems skyed du 'jug par mdzad pa dag kyang mthong ngo / /sangs rgyas bcom ldan 'das grangs med pa gang dag sems can gang</text></item>
<item><p>26a2</p><section>mdo sde</section><text>gA'i klung gi bye ma snyed yongs su smin par mdzad pa dag kyang mthong ngo / /sangs rgyas bcom ldan 'das grangs med pa gang dag 'jig rten gyi khams grangs med pa dag tu gshegs nas/ sems can rnams kyi ched du chos</text></item>
<item><p>26a3</p><section>mdo sde</section><text>ston pa dag kyang mthong ngo / /de ltar na sangs rgyas bcom ldan 'das rnams ni dka' ba mdzad pa'o/ /de nas sangs rgyas kyi mthus tshe dang ldan pa shA ra dwa ti'i bu dang / dge slong gi dge 'dun gyis shar phyogs kyi 'jig</text></item>
<item><p>26a4</p><section>mdo sde</section><text>rten gyi khams gang gA'i klung gi bye ma snyed de dag na/ byang chub sems dpa' gang dag gnas pa de dag kyang mthong / shar phyogs kyi 'jig rten gyi khams de dag thams cad na/ sangs rgyas bcom ldan 'das gang</text></item>
<item><p>26a5</p><section>mdo sde</section><text>dag bzhugs pa de dag kyang mthong / lho phyogs dang / nub dang / byang dang / phyogs mtshams dang / 'og dang / steng du yang de bzhin du sbyar te/ de ltar kho ra khor yug tu phyogs bcu'i bar du byang chub sems dpa'</text></item>
<item><p>26a6</p><section>mdo sde</section><text>sems dpa' chen po dag dang / sangs rgyas bcom ldan 'das gang dag bzhugs pa de dag mthong ngo / /de nas tshe dang ldan pa shA ra dwa ti'i bus bcom ldan 'das la 'di skad ces gsol to/ /bcom ldan 'das</text></item>
<item><p>26a7</p><section>mdo sde</section><text>'di ltar sangs rgyas bcom ldan 'das rnams chos rgya chen po dang ldan te/ ji lta zhe na/ shar phyogs kyi 'jig rten gyi khams dpag tu ma mchis pa dag na/ byang chub sems dpa' grangs ma mchis pa dag dang /</text></item>
<item><p>26a8</p><section>mdo sde</section><text>sangs rgyas bcom ldan 'das grangs ma mchis pa dag mthong ba dang / de bzhin du lho dang / nub dang / byang dang / 'og dang / steng dang / phyogs mtshams kyi 'jig rten gyi khams grangs ma mchis pa dag tu/ byang chub</text></item>
<item><p>26b1</p><section>mdo sde</section><text>sems dpa' dpag tu ma mchis pa dang / sangs rgyas bcom ldan 'das dpag tu ma mchis pa dag mthong ba ni ngo mtshar lags so/ /de nas bcom ldan 'das la tshe dang ldan pa shA ra dwa ti'i bus 'di skad ces gsol to/ /</text></item>
<item><p>26b2</p><section>mdo sde</section><text>bcom ldan 'das 'di ltar sangs rgyas bcom ldan 'das rnams dang / byang chub sems dpa' rnams chos rgya chen po dang ldan te/ gang dag gis rgya chen po'i gnas bla na med pa'i byang chub tu sems bskyed pa ni ngo mtshar</text></item>
<item><p>26b3</p><section>mdo sde</section><text>lags so/ /bcom ldan 'das kyis bka' stsal pa/ shA ra dwa ti'i bu de de bzhin te/ byang chub sems dpa' sems dpa' chen po rnams kyis 'di ltar bla na med pa yang dag par rdzogs pa'i byang chub tu sems</text></item>
<item><p>26b4</p><section>mdo sde</section><text>rgya chen po bskyed par bya'o/ /gsol pa bcom ldan 'das mi 'gyur bar 'tshal bas ni/ dper na 'khor los sgyur ba'i rgyal po ltar bgyi'o/ /lhar 'gyur bar 'tshal bas ni/ dper na lha rnams kyi dbang po brgya</text></item>
<item><p>26b5</p><section>mdo sde</section><text>byin ltar bgyi'o/ /tshe ring ba yongs su 'dzin par 'tshal bas ni/ dper na 'du shes med 'du shes med min skye mched du nye bar 'gro ba'i lha rnams ltar bgyi'o/ /bcom ldan 'das de bzhin du 'jig rten gyi</text></item>
<item><p>26b6</p><section>mdo sde</section><text>sbyin gnas su 'gyur bar 'tshal ba dang / stong gsum gyi stong chen po'i 'jig rten gyi khams su 'bel ba'i chos kyi gtam bgyi bar 'tshal ba dang / sangs rgyas 'tshal bas ni thams cad mkhyen pa nyid du sems</text></item>
<item><p>26b7</p><section>mdo sde</section><text>bskyed par bgyi'o/ /de skad ces gsol pa dang / bcom ldan 'das kyis tshe dang ldan pa shA ra dwa ti'i bu la 'di skad ces bka' stsal to/ /shA ra dwa ti'i bu de de bzhin no/ /de de bzhin te/ 'jig rten gyi</text></item>
<item><p>26b8</p><section>mdo sde</section><text>sbyin gnas kyi mchog tu 'gyur bar 'dod pas/ thams cad mkhyen pa nyid du sems bskyed par bya'o/ /de skad ces bka' stsal pa dang / tshe dang ldan pa shA ra dwa ti'i bus bcom ldan 'das la 'di skad ces gsol to/ /</text></item>
<item><p>27a1</p><section>mdo sde</section><text>bcom ldan 'das dang po sems bskyed pa 'di las gud na/ byang chub sems dpa' sems dpa' chen po'i sems bskyed pa ches bzang ba 'am/ ches rgya che ba 'ga' lta mchis lags sam/ bcom</text></item>
<item><p>27a2</p><section>mdo sde</section><text>ldan 'das kyis bka' stsal pa/ shA ra dwa ti'i bu khyod de bzhin gshegs pa dgra bcom pa yang dag par rdzogs pa'i sangs rgyas la yongs su 'dri bar sems pa legs so legs so/ /shA ra dwa ti'i bu dgra</text></item>
<item><p>27a3</p><section>mdo sde</section><text>bcom pa'i zag pa med pa'i sems gang yin pa de ni spong ba'i sems kyis rang gi rgyud dang ldan pa'i nyon mongs pa rnams spang bar zad kyi/ sems de sems can dpag tu med pa rnams kyi ched du bskyed pa ma yin no/</text></item>
<item><p>27a4</p><section>mdo sde</section><text>shA ra dwa ti'i bu byang chub kyi sems ni sems can dpag tu med pa'i ched du bskyed pa yin gyi/ nyi tshe'i sems can rnams kyi phyir ni ma yin no/ /shA ra dwa ti'i bu rang sangs rgyas kyi sems kyang rang gi rgyud dang ldan</text></item>
<item><p>27a5</p><section>mdo sde</section><text>pa'i nyon mongs pa rnams zlog par zad kyi/ byang chub kyi sems ni sems can dpag tu med pa'i nyon mongs pa rnams zlog pa yin no/ /shA ra dwa ti'i bu yang byang chub kyi sems ni bsten cing bsnyen te bsgoms la</text></item>
<item><p>27a6</p><section>mdo sde</section><text>mang du byas na/ pha rol du phyin pa drug po rnams kyis thams cad mkhyen pa nyid 'thob po/ /thams cad mkhyen pa'i ye shes thob na/ des nyan thos rnams dang / rang sangs rgyas rnams rab tu phye'o/ /gang dag 'di la dge ba'i</text></item>
<item><p>27a7</p><section>mdo sde</section><text>rtsa ba skyed de/ 'di lta ste/ rang byang chub la sems shing sgom na/ de dag la sangs rgyas bcom ldan 'das rnams khyed ni rang sangs rgyas su 'gyur te/ bskal pa 'di snyed cig na lha rnams dang / mi rnams kyi nang du mtshams sbyar te 'khod</text></item>
<item><p>27a8</p><section>mdo sde</section><text>nas/ rang sangs rgyas thob par 'gyur ro zhes lung ston gyi/ shA ra dwa ti'i bu rang sangs rgyas rnams ni byang chub sems dpa' la/ ma 'ongs pa'i dus na khyod de bzhin gshegs pa dgra bcom pa yang dag par rdzogs pa'i sangs rgyas su 'gyur</text></item>
<item><p>27b1</p><section>mdo sde</section><text>ro/ /zhes lung mi ston to/ /nyan thos rnams kyang byang chub sems dpa' la lung mi ston to/ /gal te nyan thos lung ston na yang / de bzhin gshegs pa las thos nas lung ston to/ /shA ra dwa ti'i bu gang gis sems can</text></item>
<item><p>27b2</p><section>mdo sde</section><text>thams cad dgra bcom pa nyid la bkod kyang / des ni thams cad mkhyen pa nyid yongs su bzung ba ma yin gyi/ shA ra dwa ti'i bu gang byang chub sems dpa' la pha rol du phyin pa drug po rnams kyi 'doms shing rjes su ston na/ 'di ltar</text></item>
<item><p>27b3</p><section>mdo sde</section><text>des ni thams cad mkhyen pa nyid yongs su bzung ba yin no/ /de ci'i phyir zhe na/ shA ra dwa ti'i bu nyan thos las ni sangs rgyas bcom ldan 'das rnams kyi byang chub byung ba ma yin gyi byang chub sems dpa' las de bzhin gshegs</text></item>
<item><p>27b4</p><section>mdo sde</section><text>pa rnams kyi byang chub byung ba'i phyir ro/ /sbyin pa'i pha rol du phyin pa las 'jig rten gyi khams grangs med par byang chub sems dpa'i spyod pa dang / sangs rgyas bstan pa zhes bya ba'i le'u ste drug pa'o// // de nas</text></item>
<item><p>27b5</p><section>mdo sde</section><text>bcom ldan 'das la tshe dang ldan pa shA ra dwa ti'i bus 'di skad ces gsol to/ /bcom ldan 'das ji ltar na byang chub sems dpar rig par bgyi/ bcom ldan 'das kyis bka' stsal pa/ shA ra dwa ti'i bu byang chub sems dpa' gang</text></item>
<item><p>27b6</p><section>mdo sde</section><text>pha rol du phyin pa drug po dag la spyod pa'i byang chub sems dpa' 'di ni byang chub sems dpa' zhes bya ba'i ming 'thob bo/ /gsol pa bcom ldan 'das zag pa ma mchis pa'i sems las byang chub kyi sems khyad par du 'phags par bshad</text></item>
<item><p>27b7</p><section>mdo sde</section><text>pa 'di'i don ji ltar 'tshal bar bgyi/ bcom ldan 'das kyis ji ltar lung bstan pa bzhin du yang dag par gzung bar 'tshal lo/ /bcom ldan 'das kyis bka' stsal pa/ shA ra dwa ti'i bu 'di ji snyam du sems/ byang chub sems dpa'i sems 'dod chags dang</text></item>
<item><p>27b8</p><section>mdo sde</section><text>bcas pa zhe sdang dang bcas pa gti mug dang bcas pa yin nam/ gsol pa bcom ldan 'das 'dod chag dang bcas pa/ zhe sdang dang bcas pa gti mug dang bcas pa lags so/ /bcom ldan 'das kyis bka' stsal pa/ shA ra dwa ti'i bu 'di ji snyam du sems dgra bcom pa'i sems 'dod chags dang bral</text></item>
<item><p>28a1</p><section>mdo sde</section><text>ba zhe sdang dang bral ba/ gti mug dang bral ba yin nam/ gsol pa/ bcom ldan 'das de de lta lags te/ dgra bcom pa'i sems 'dod chags dang bral ba/ zhe sdang dang bral ba/ gti mug dang bral ba</text></item>
<item><p>28a2</p><section>mdo sde</section><text>lags so/ /bcom ldan 'das kyis bka' stsal pa/ shA ra dwa ti'i bu 'di ji snyam du sems/ gal te dgra bcom pa zag pa zad pas sems can dpag tu med pa rnams la byams pa dang / snying rjes khyab par byas kyang / de'i</text></item>
<item><p>28a3</p><section>mdo sde</section><text>tshe sems can de dag bde bas tshim par 'gyur ram/ gsol pa/ bcom ldan 'das de ltar dgra bcom pa ni thabs la mkhas pa ma mchis na/ sems can dpag tu ma mchis pa rnams la byams pas ji ltar khyab par bgyi/</text></item>
<item><p>28a4</p><section>mdo sde</section><text>bcom ldan 'das 'di ltar ji srid du mnyam par gzhag pa de srid kyi bar der byams pa des kha cig ni bde bar 'gyur/ kha cig ni sdug bsngal bar 'gyur lags so/ /bcom ldan 'das gang gi tshe byang chub sems dpa' thams</text></item>
<item><p>28a5</p><section>mdo sde</section><text>cad mkhyen pa nyid 'thob pa de'i tshe sems kyi skad cig la/ byams pa la gnas shing byams pa mngon par sgrub pa ma lags mod kyi/ bcom ldan 'das gnas ma mchis pa nan gyis dper bgyis te bshad par bgyi na/ bcom ldan</text></item>
<item><p>28a6</p><section>mdo sde</section><text>'das gal te 'dzam bu'i gling 'dir bdag dang 'dra ba/ rnam par thar pa brgyad la bsam gtan pa sha stag gis gang bar gyur la/ de dag kyang byams pa la snyoms par zhugs sam/ gal te snyoms par 'jug par 'tshal na yang</text></item>
<item><p>28a7</p><section>mdo sde</section><text>snyoms par 'jug pa'i 'os ma lags so/ /bcom ldan 'das kyis bka' stsal pa/ shA ra dwa ti'i bu rnam grangs 'dis kyang zag pa med pa'i sems las byang chub sems dpa'i sems mchog ces bya ba nas/ gong na</text></item>
<item><p>28a8</p><section>mdo sde</section><text>med pa zhes bya ba'i bar du'o/ /shA ra dwa ti'i bu gzhan yang gal te sems can thams cad dgra bcom pa mngon par shes pa drug dang ldan pa sha stag tu gyur la/ dgra bcom pa re res kyang bdud kyi sde 'khrugs med</text></item>
<item><p>28b1</p><section>mdo sde</section><text>snyed mngon par sprul na/ shA ra dwa ti'i bu 'di ji snyam du sems/ 'khrugs med de dag mang ba yin nam/ gsol pa/ bcom ldan 'das mang lags so/ /bde bar gshegs pa mang lags so/ /bcom ldan</text></item>
<item><p>28b2</p><section>mdo sde</section><text>'das kyis bka' stsal pa/ shA ra dwa ti'i bu 'di ji snyam du sems/ dgra bcom pa de dag dang / dpung de dag gis phyir mi ldog pa'i byang chub sems dpa'i byang chub kyi sems de bzlog par nus sam/ gsol pa/</text></item>
<item><p>28b3</p><section>mdo sde</section><text>bcom ldan 'das de ni ma lags so/ /bcom ldan 'das kyis bka' stsal pa/ shA ra dwa ti'i bu 'di ji snyam du sems/ sems de gnyis kyi nang na gang mthu che/ sems can thams cad zag pa zad par gyur pa rnams</text></item>
<item><p>28b4</p><section>mdo sde</section><text>kyi zag pa med pa'i sems gang yin pa mthu che 'am/ phyir mi ldog pa'i byang chub sems dpa'i sems mthu che/ gsol pa/ bcom ldan 'das byang chub sems dpa'i sems ches mthu che lags so/ /</text></item>
<item><p>28b5</p><section>mdo sde</section><text>bcom ldan 'das kyis bka' stsal pa/ phyir mi ldog pa'i byang chub sems dpa'i byang chub kyi sems ches mthu che ba yin te/ shA ra dwa ti'i bu zag pa med pa'i sems kyis bdud kyi sde 'khrugs med dpag tu</text></item>
<item><p>28b6</p><section>mdo sde</section><text>med pa rdzu 'phrul gyis mngon par sprul na yang 'dod chags dang bral ba'i sems kyis/ 'dod chags dang bcas pa/ zhe sdang dang bcas pa/ gti mug dang bcas pa'i sems yongs su gtugs par mi</text></item>
<item><p>28b7</p><section>mdo sde</section><text>nus so/ /shA ra dwa ti'i bu 'di ji snyam du sems/ sems 'di dag gi nang na sems gang mchog ces bya ba nas/ gong na med pa zhes bya ba'i bar du gang yin/ gsol pa/ bcom ldan 'das phyir mi ldog pa'i byang chub</text></item>
<item><p>28b8</p><section>mdo sde</section><text>sems dpa'i sems mchog ces bgyi ba nas/ gong na ma mchis pa zhes bgyi ba'i bar du lags so/ /de ci'i slad du zhe na/ 'di ltar zag pa ma mchis pa'i sems kyis gtugs par bgyir rngo mi thog pa'i</text></item>
<item><p>29a1</p><section>mdo sde</section><text>slad du'o/ /shA ra dwa ti'i bu gzhan yang khyod nyid la yongs su dri bar byas/ khyod kyis ji ltar bzod pa de bzhin du lan thob shig /shA ra dwa ti'i bu 'di ji snyam du sems/ gal te mching bu'i nor bu dag gi nang</text></item>
<item><p>29a2</p><section>mdo sde</section><text>du/ nor bu rin po che bai dUr+ya bzhag na/ ci mching bu'i nor bu de dag gis nor bu rin po che bai dUr+ya la gsal ba dang / rin thang gis thub bam/ gsol pa/ bcom ldan 'das de ni ma lags so/ /mching bu'i nor bu</text></item>
<item><p>29a3</p><section>mdo sde</section><text>dag gi phung po chen pos nor bu rin po che bai dUr+ya gcig kyang zil gyis gnon par rngo mi thog lags so/ /bcom ldan 'das kyis bka' stsal pa/ de ci'i phyir/ gsol pa/ bcom ldan 'das mching bu'i nor bu de dag</text></item>
<item><p>29a4</p><section>mdo sde</section><text>ni yongs su dag pa yang ma lags/ kha dog bzang ba yang ma lags/ rin thang yang chung la/ rjod par yang nus pa lags te/ bcom ldan 'das mching bu'i nor bu ni gnas rgya chen po nas byung ba yang ma lags so/ /</text></item>
<item><p>29a5</p><section>mdo sde</section><text>bcom ldan 'das nor bu rin po che bai dUr+ya ni rigs kyis 'phags pa lags te/ sems can rnams kyi las kyi rnam par smin pas rgya mtsho chen po'i nang nas byung ba lags te/ de ni mching bu'i nor bu mang pos zil</text></item>
<item><p>29a6</p><section>mdo sde</section><text>gyis gnon par rngo mi thog go/ /bcom ldan 'das kyis bka' stsal pa/ shA ra dwa ti'i bu de de bzhin te/ phyir mi ldog pa'i byang chub sems dpa' sems dpa' chen po'i sems ni nyan thos thams cad kyi sems</text></item>
<item><p>29a7</p><section>mdo sde</section><text>zil gyis gnon par 'dug ste/ de bzhin gshegs pas don gyi dbang 'di yang dag par gzigs nas/ phyir mi ldog pa'i byang chub sems dpa' sems dpa' chen po'i sems mchog nyid du bzhag pa nas/</text></item>
<item><p>29a8</p><section>mdo sde</section><text>gong na med pa nyid kyi bar du bzhag pa yin no/ /nyan thos dgra bcom pa thams cad kyis ni byang chub sems dpa'i sems gang byams pa dang ldan pa dang / snying rje dang ldan pa yang zad par byed mi nus so/ /shA ra dwa ti'i bu</text></item>
<item><p>29b1</p><section>mdo sde</section><text>dgra bcom pa zag pa zad pa mngon par shes pa drug dang ldan pa de dag gis kyang / 'jig rten gyi khams 'di 'jig rten gyi khams gzhan du rdzu 'phrul gyis 'phang bar nus mod kyi/ phyir mi ldog pa'i byang chub</text></item>
<item><p>29b2</p><section>mdo sde</section><text>sems dpa'i sems ni zad par byed mi nus so/ /shA ra dwa ti'i bu dgra bcom pa zag pa zad pa/ mngon par shes pa drug dang ldan pa de dag gis kyang / rgya mtsho chen po kha'i dbugs kyis skam par nus mod kyi/</text></item>
<item><p>29b3</p><section>mdo sde</section><text>phyir mi ldog pa'i byang chub sems dpa' sems dpa' chen po'i sems ni zil gyis mnan pa 'am/ zad par byed mi nus so/ /shA ra dwa ti'i bu dgra bcom pa zag pa zad pa/ mngon par shes pa drug dang ldan pa de dag</text></item>
<item><p>29b4</p><section>mdo sde</section><text>gis kyang / 'jig rten gyi khams gang gA'i klung gi bye ma snyed sreg pa'i me'i phung po chen po de yang kha'i dbugs kyis bsad par nus mod kyi/ phyir mi ldog pa'i byang chub sems dpa' sems dpa' chen po'i sems</text></item>
<item><p>29b5</p><section>mdo sde</section><text>ni zil gyis mnan pa 'am/ zad par byed mi nus so/ /shA ra dwa ti'i bu rnam grangs 'dis na/ phyir mi ldog pa'i byang chub sems dpa' sems dpa' chen po'i sems mchog ces bya/ gtso bo dang / phul</text></item>
<item><p>29b6</p><section>mdo sde</section><text>dang / rab dang / rab mchog dang / bla na med pa nas gong na med pa zhes bya ba'i bar du brjod do/ /de skad ces bka' stsal pa dang / tshe dang ldan pa shA ra dwa ti'i bus bcom ldan 'das la 'di skad ces</text></item>
<item><p>29b7</p><section>mdo sde</section><text>gsol to/ /bcom ldan 'das ji tsam du phyir mi ldog pa'i byang chub sems dpa' sems dpa' chen po'i sems rgya che zhing zad par bgyi ba 'am/ bzlog par mi nus pa ngo mtshar lags so/ /bcom ldan</text></item>
<item><p>29b8</p><section>mdo sde</section><text>'das kyis bka' stsal pa/ shA ra dwa ti'i bu de de bzhin no/ /de ci'i phyir zhe na/ shA ra dwa ti'i bu sangs rgyas bcom ldan 'das rnams ni gnyis su mi gsung ste/ de bzhin gshegs pa rnams ni gnyis su med</text></item>
<item><p>30a1</p><section>mdo sde</section><text>par gsung zhing / de bzhin kho na ste gzhan du ma yin no/ /shA ra dwa ti'i bu gal te 'jig rten gyi khams mtha' yas mu med pa'i gang gA'i klung gi bye ma ji snyed pa de snyed kyi sems can gzhan dag byung</text></item>
<item><p>30a2</p><section>mdo sde</section><text>bar gyur la/ sa'i khams ji snyed pa dang / chu'i khams ji snyed pa dang / me'i khams ji snyed pa dang / rlung gi khams ji snyed pa de snyed kyi sems can gzhan dag byung bar gyur na/ shA ra dwa ti'i bu 'di</text></item>
<item><p>30a3</p><section>mdo sde</section><text>ji snyam du sems/ sems can de dag mang ba yin nam/ gsol pa/ bcom ldan 'das mang lags so/ /bde bar gshegs pa mang lags so/ /bcom ldan 'das kyis bka' stsal pa/</text></item>
<item><p>30a4</p><section>mdo sde</section><text>shA ra dwa ti'i bu sems can de dag kyang mngon par shes pa drug dang ldan par gyur te/ re re zhing 'di ltar maud gal gyi bu chen po lta bur rdzu 'phrul dang ldan par gyur la/ rdzu 'phrul can de dag gis 'di ltar sems can</text></item>
<item><p>30a5</p><section>mdo sde</section><text>de dag ji snyed pa de snyed kyi bdud sdig can mngon par sprul te/ sdig can re re la yang sems can de dag ji snyed pa de snyed kyi glang po che'i tshogs yod pa 'am/ rta'i tshogs dang / shing rta'i tshogs dang /</text></item>
<item><p>30a6</p><section>mdo sde</section><text>dpung bu chung gi tshogs yod par gyur te/ bgrang ba 'di lta bu'i tshul gyis/ dgra bcom pa rdzu 'phrul can de dag re re sprul pa byed pa'i sprul pa de dag re res kyang de bzhin du sprul pa mngon par sprul na/ shA ra dwa</text></item>
<item><p>30a7</p><section>mdo sde</section><text>ti'i bu 'di ji snyam du sems/ de dag bgrang ba la 'jug par nus sam/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ sems can de dag gis phyir</text></item>
<item><p>30a8</p><section>mdo sde</section><text>mi ldog pa'i rigs kyi bu 'am/ rigs kyi bu mo de gang na gnas pa'i stong gsum gyi stong chen po'i 'jig rten gyi khams bsreg par mngon par sprul pa byed na/ shA ra dwa ti'i bu 'di ji snyam du sems/ ci sems</text></item>
<item><p>30b1</p><section>mdo sde</section><text>can de dag rdzu 'phrul chen po rnam par ston pa yin nam/ gsol pa/ bcom ldan 'das de dag ni rdzu 'phrul che ba lags so/ /rdzu 'phrul chen po dang ldan zhing / 'jigs pa chen po'i tshul gyis nye bar</text></item>
<item><p>30b2</p><section>mdo sde</section><text>gnas pa lags so/ /bcom ldan 'das kyis bka' stsal pa/ shA ra dwa ti'i bu gal te de dag 'jig rten gyi khams mtha' yas mu med pa gang gA'i klung gi bye ma snyed kyi bskal par gnas la/ de</text></item>
<item><p>30b3</p><section>mdo sde</section><text>ltar 'jigs pa drag po kun nas ston kyang phyir mi ldog pa'i byang chub sems dpa' sems dpa' chen po de dag gi sems zad par bya ba 'am/ zil gyis mnan pa 'am/ bzlog nus pa'i skal ba</text></item>
<item><p>30b4</p><section>mdo sde</section><text>med do/ /shA ra dwa ti'i bu 'di ji snyam du sems/ sems can dpag tu med pa de dag dang / bdud sdig can de dag gi rdzu 'phrul gang yin pa dang / phyir mi ldog pa'i byang chub sems dpa'i rdzu 'phrul gang yin pa 'di</text></item>
<item><p>30b5</p><section>mdo sde</section><text>gnyis la/ gang ches mthu dang ldan pa yin/ gsol pa/ bcom ldan 'das rdzu 'phrul dang ldan pa 'di dag gi nang na/ phyir mi ldog pa'i byang chub sems dpa' sems dpa' chen po'i rdzu 'phrul dang / sems 'di ni</text></item>
<item><p>30b6</p><section>mdo sde</section><text>ches mthu dang ldan pa lags so/ /bcom ldan 'das kyis bka' stsal pa/ shA ra dwa ti'i bu 'di ji snyam du sems/ 'di lta bu'i rdzu 'phrul dang / stobs dang ldan pa gang yin pa de mchog byed pa 'am/ mchog tu 'byung bar</text></item>
<item><p>30b7</p><section>mdo sde</section><text>'os pa yin nam/ gsol pa/ bcom ldan 'das kyis bka' stsal pa'i don bdag gis 'tshal ba ltar na/ rnam grangs 'dis na thams cad mkhyen pa nyid kyi sems ma gtogs par byang chub sems dpa'i sems mchog ces</text></item>
<item><p>30b8</p><section>mdo sde</section><text>bgyi ba nas gong na ma mchis pa zhes bgyi ba'i bar du ste/ de ci'i slad du zhe na/ phyir mi ldog pa'i byang chub sems dpa'i sems ni zad par bgyir rngo mi thog pa'i slad du lags so/ /de nas bcom ldan 'das kyis tshe dang</text></item>
<item><p>31a1</p><section>mdo sde</section><text>ldan pa shA ra dwa ti'i bu la 'di skad ces bka' stsal to/ /shA ra dwa ti'i bu de de bzhin no/ /de de bzhin te/ phyir mi ldog pa'i byang chub sems dpa'i sems ni zad par byar mi nus so/ /sbyin pa'i pha rol du phyin pa las</text></item>
<item><p>31a2</p><section>mdo sde</section><text>phyir mi ldog pa'i sa'i le'u ste bdun pa'o// // de nas tshe dang ldan pa byams ma'i bu gang pos tshe dang ldan pa shA ra dwa ti'i bu la 'di skad ces smras so/ /tshe dang ldan pa shA ra dwa ti'i bu rnam grangs gang gis na/ phyir</text></item>
<item><p>31a3</p><section>mdo sde</section><text>mi ldog pa'i byang chub sems dpa' sems dpa' chen po'i sems zad par byar mi nus/ smras pa/ tshe dang ldan pa gang po gang gi phyir byang chub sems dpa' sems dpa' chen po sbyin pa gang dang gang sbyin pa na de thams</text></item>
<item><p>31a4</p><section>mdo sde</section><text>cad thams cad mkhyen pa nyid la dmigs nas sbyin par byed de/ de bas na byang chub sems dpa' sems dpa' chen po'i sems zad par bya ba 'am/ zil gyis mnan par mi nus so/ /tshe dang ldan pa gang po dper</text></item>
<item><p>31a5</p><section>mdo sde</section><text>na/ skyes bu tshong pa zhig zong 'bum phrag mang po spyod cing / de tshong byed la/ tshong pa des tshong dpon nam/ ded dpon gang yang rung ba las lo 'bum phrag mang po zhig nas skyin po blangs pa las/ de'i tshong ma rung bar gyur</text></item>
<item><p>31a6</p><section>mdo sde</section><text>nas/ des rgyal po la bskor te rgyal po'i gan du song so/ /de rgyal po'i dpung des na rgyal pos yongs su bzung ba'i mi de la tshong dpon de dang / ded dpon des tshugs par mi 'gyur ro/ /de ci'i phyir zhe na/</text></item>
<item><p>31a7</p><section>mdo sde</section><text>de ltar de dpung dang ldan pa'i phyogs 'di lta ste/ rgyal po'i phyogs dpung dang ldan pa'i phyogs de la rten pa'i phyir ro/ /tshe dang ldan pa gang po de bzhin du dang po sems bskyed pa'i byang chub sems dpa' sems</text></item>
<item><p>31a8</p><section>mdo sde</section><text>dpa' chen po'i sems dang / phyir mi ldog pa'i byang chub sems dpa'i sems ni dpung dang ldan pa'i phyogs la rten to/ /de ci'i phyir zhe na/ 'di lta ste/ thams cad mkhyen pa nyid kyi phyogs dpung dang ldan pa'i</text></item>
<item><p>31b1</p><section>mdo sde</section><text>phyogs de la rten pas na/ de nyan thos thams cad kyis zil gyis mnan par mi nus so/ /tshe dang ldan pa gang po dper na/ skyes bu rgyal po la rten pa ni longs spyod zad par gyur kyang / 'od kyang tshugs par mi nus pa</text></item>
<item><p>31b2</p><section>mdo sde</section><text>de bzhin du/ byang chub sems dpa' sems dpa' chen po thams cad mkhyen pa nyid kyi phyogs la rten pa yang / 'di ltar nyan thos thams cad dang / bdud thams cad kyis mi tshugs so/ /smras pa/ tshe dang ldan pa</text></item>
<item><p>31b3</p><section>mdo sde</section><text>shA ra dwa ti'i bu ji ltar na byang chub sems dpa' nyan thos thams cad kyis tshugs par 'gyur/ smras pa/ tshe dang ldan pa gang po gal te nyan thos kyi sa 'am/ rang sangs rgyas kyi sa sgrogs shing 'chad pa na/ de'i</text></item>
<item><p>31b4</p><section>mdo sde</section><text>sems skyed cing bdag kyang de ltar gyur cig ces sems skyed na/ nyan thos rnams kyis tshugs pa yin no/ /gang de'i gtam gyi ro myong bar byed pa dang / de la yang dga' bar byed pa'i byang chub sems dpa' ni tshul</text></item>
<item><p>31b5</p><section>mdo sde</section><text>bzhin ma yin pa yid la byed pa bskyed pa des na tshugs par 'gyur ro/ /smras pa/ tshe dang ldan pa shA ra dwa ti'i bu ci'i phyir na/ de dag la tshul bzhin ma yin pa yid la byed pa zhes bya/ smras pa/ 'di dag byang chub</text></item>
<item><p>31b6</p><section>mdo sde</section><text>sems dpa' sems dpa' chen po'i thams cad mkhyen pa nyid la gegs byed pa yin te/ 'di dag skyed par byed pa ma yin la/ 'di dag ni thams cad mkhyen pa nyid ring bar byed pa yin te/ de bas na 'di dag</text></item>
<item><p>31b7</p><section>mdo sde</section><text>ni byang chub sems dpa'i tshul bzhin ma yin pa yid la byed pa zhes bya'o/ /tshe dang ldan pa gang po dper na/ rnal 'byor pa rnal 'byor spyod pa yang dag pa'i mtha' mngon sum du bya bar 'dod cing / yang dag</text></item>
<item><p>31b8</p><section>mdo sde</section><text>pa la nges par 'jug par 'dod pa'i 'dod chags dang / zhe sdang dang gti mug kun du 'byung ba ni dgra bcom pa nyid ring bar byed pa yin te/ de dag de'i tshul bzhin ma yin pa yid la byed pa zhes bya'o/ /</text></item>
<item><p>32a1</p><section>mdo sde</section><text>tshe dang ldan pa gang po de bzhin du byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa'i thams cad mkhyen pa nyid la yang nyan thos dang</text></item>
<item><p>32a2</p><section>mdo sde</section><text>ldan pa 'am/ rang sangs rgyas dang ldan pa'i yid la byed pa rnams gegs byed pa yin te/ yid la byed pa de dag bskyed na 'di ltar byang chub sems dpa' sems dpa' chen nyan thos rnams kyis zil gyis non pa yin</text></item>
<item><p>32a3</p><section>mdo sde</section><text>no/ /smras pa/ tshe dang ldan pa shA ra dwa ti'i bu de lta na byang chub sems dpa' nyan thos rnams kyis zil gyis non pa yin te/ gang nyan thos dang ldan pa 'am/ rang sangs rgyas dang ldan pa'i yid la byed pa skyed pa de ni byang chub</text></item>
<item><p>32a4</p><section>mdo sde</section><text>sems dpa' zhes mi bya'o/ /de ci'i phyir zhe na/ yid la byed pa de dag gis byang chub sems dpa' zhes bya ba'i grangs su mi chud pa'i phyir ro/ /tshe dang ldan pa shA ra dwa ti'i bu dper na/ rgyun du zhugs pa nyon mongs</text></item>
<item><p>32a5</p><section>mdo sde</section><text>pa kun du spyod na sbyin gnas su mi 'gyur te/ gal te gang gis de'i nyon mongs pa rnams spong ba'i shes pa thob na/ des de rgyun du zhugs pa zhes bya bar rab tu phye ba yin gyi/ nyon mongs pa rnams kyis rab tu phye ba</text></item>
<item><p>32a6</p><section>mdo sde</section><text>ma yin te/ de ltar na shes pa yongs su shes pa dang / spong ba la 'dris pas de rgyun du zhugs pa zhes bya'o/ /tshe dang ldan pa shA ra dwa ti'i bu de bzhin du byang chub sems dpa' nyan thos dang ldan pa 'am/ rang sangs</text></item>
<item><p>32a7</p><section>mdo sde</section><text>rgyas dang ldan pa'i sems kun du spyod cing skye bas/ byang chub sems dpa' zhes rab tu phye ba ma yin gyi/ thams cad mkhyen pa nyid las brtsams pa'i sems dang sems las byung ba gang dag yin pa de dag skye</text></item>
<item><p>32a8</p><section>mdo sde</section><text>bas/ 'di lta ste/ de byang chub sems dpa' zhes bya bar rab tu phye ba yin te/ byang chub sems dpa' byang chub kyi sems la gnas na tshugs par mi nus so/ /tshe dang ldan pa dper na/ 'phong gi slob dpon ni</text></item>
<item><p>32b1</p><section>mdo sde</section><text>gnas na 'dug kyang rung / 'gro yang rung / dgra rnams kyis tshugs par dka' ba yin te/ gzhan gyi mda' yang gcod cing bdag kyang srung ngo / /tshe dang ldan pa shA ra dwa ti'i bu de bzhin du byang chub sems dpa' byang chub</text></item>
<item><p>32b2</p><section>mdo sde</section><text>kyi sems la gnas pa yang tshugs par dka'o/ /nyan thos kyi spyod pa 'am/ rang sangs rgyas kyi spyod pa thos na yang 'di ltar bdag kyang myur ba nyid du bla na med pa yang dag par rdzogs pa'i byang chub mngon</text></item>
<item><p>32b3</p><section>mdo sde</section><text>par rdzogs par sangs rgyas nas/ 'di lta ste dper na/ de bzhin gshegs pa dgra bcom pa yang dag par rdzogs pa'i sangs rgyas shAkya thub pa da ltar nyan thos rnams la chos ston pa de bzhin du/ bdag</text></item>
<item><p>32b4</p><section>mdo sde</section><text>kyang nyan thos rnams la chos ston par gyur cig ces yongs su sngo bar byed do/ /tshe dang ldan pa de ltar na thabs la mkhas pa'i byang chub sems dpa' byang chub kyi sems la gnas pa la tshugs par mi nus te/</text></item>
<item><p>32b5</p><section>mdo sde</section><text>nyan thos kyi gtam 'am/ rang sangs rgyas kyi gtam thos na yang / chos kyi gtam 'di ni de bzhin gshegs pa las byung ngo zhes de bzhin gshegs pa dran par byed de/ nyan thos rnams la chags pa mi skyed do/ /tshe dang</text></item>
<item><p>32b6</p><section>mdo sde</section><text>ldan pa shA ra dwa ti'i bu de ltar na/ byang chub sems dpa' byang chub kyi sems la gnas pa ni thub par dka' ba yin no/ /tshe dang ldan pa dper na/ rnal 'byor pa rnal 'byor spyod pa dmigs pa thob cing / ting nge 'dzin</text></item>
<item><p>32b7</p><section>mdo sde</section><text>legs par bsgoms pa'i phyir rnam par rtog pa rnams kyis mi tshugs so/ /de ci'i phyir zhe na/ 'di ltar dmigs pa de la rab tu goms pa'i phyir ro/ /de bzhin du byang chub sems dpa' byang chub kyi sems la gnas pa yang thub par</text></item>
<item><p>32b8</p><section>mdo sde</section><text>dka'o/ /de ci'i phyir zhe na/ 'di ltar thams cad mkhyen pa nyid kyi sems dang mi 'bral ba'i phyir ro/ /smras pa/ tshe dang ldan pa gang po gal te byang chub sems dpa' thub par dka' bar rig par bya na/ theg pa la gsar du</text></item>
<item><p>33a1</p><section>mdo sde</section><text>zhugs pa gang dag yin pa rnams dang / phyir mi ldog pa gang dag yin pa rnams dang / byang chub kyi snying po la 'dug pa gang dag yin pa thams cad dam/ smras pa/ tshe dang ldan pa shA ra</text></item>
<item><p>33a2</p><section>mdo sde</section><text>dwa ti'i bu byang chub sems dpa' de dag kyang thub par dka' ba yin no/ /de ci'i phyir zhe na/ byang chub sems dpa' de dag dam bcas pa las bskyod mi nus te/ de ltar na byang chub sems dpa'</text></item>
<item><p>33a3</p><section>mdo sde</section><text>dam bcas pa la gnas pa dang / byang chub kyi sems la gnas pa de dag ni thams cad kyang thub par dka' ba yin no/ /tshe dang ldan pa shA ra dwa ti'i bu dper na/ byang chub sems dpa' da ltar mngon</text></item>
<item><p>33a4</p><section>mdo sde</section><text>par rdzogs par sangs rgyas pa gang yin pa dang / de bzhin gshegs pa lo bye ba brgya phrag mang po nas mngon par rdzogs par sangs rgyas te/ bzhugs shing gzhes pa gang yin pa de gnyi ga</text></item>
<item><p>33a5</p><section>mdo sde</section><text>yang thams cad mkhyen pa nyid do/ /tshe dang ldan pa shA ra dwa ti'i bu de bzhin du theg pa la gsar du zhugs pa'i byang chub sems dpa' gang yin pa dang / phyir mi ldog pa'i byang chub sems dpa' gang yin</text></item>
<item><p>33a6</p><section>mdo sde</section><text>pa dang / byang chub kyi snying po la 'dug pa'i byang chub sems dpa' tha ma'i sems thob pa gang yin pa de dag thams cad ni 'di lta ste/ thams cad mkhyen pa nyid yid la byed pa rnams kyis mnyam</text></item>
<item><p>33a7</p><section>mdo sde</section><text>mo/ /smras pa/ tshe dang ldan pa gang po 'di dag ji ltar khyad par med/ smras pa/ tshe dang ldan pa shA ra dwa ti'i bu byang chub kyi sems la ni khyad par med de/ 'on kyang mgyogs bul gyis ni khyad par</text></item>
<item><p>33a8</p><section>mdo sde</section><text>yod do/ /sems de gnyi ga ni mnyam ste/ gang zhe na/ byang chub tu mngon par sgrub pa gang dag yin pa rnams so/ /tshe dang ldan pa shA ra dwa ti'i bu byang chub sems dpa'i sems la gnas pa ni phyir mi</text></item>
<item><p>33b1</p><section>mdo sde</section><text>ldog go/ /dgra bcom pa gang dgra bcom pa nyid las ldog la/ zag pa med pa'i sems las kyang ldog na/ de dgra bcom pa nyid du rig par bya'am/ smras pa/ tshe dang ldan pa gang po de ni ma yin no/ /</text></item>
<item><p>33b2</p><section>mdo sde</section><text>de ni lhag pa'i nga rgyal can yin par rig par bya'o/ /smras pa/ tshe dang ldan pa shA ra dwa ti'i bu de bzhin du byang chub sems dpa' byang chub sems dpa'i sems las phyir ldog pa gang yin pa de ni byang chub tu</text></item>
<item><p>33b3</p><section>mdo sde</section><text>khas 'che bar zad de/ de ni byang chub sems dpa' ma yin gyi/ de ni byang chub sems dpa' sun 'byin pa yin te/ de ni byang chub sems dpa' zhes bya bar rig par bya ba ma yin no/ /smras pa/</text></item>
<item><p>33b4</p><section>mdo sde</section><text>tshe dang ldan pa shA ra dwa ti'i bu de de bzhin no/ /de de bzhin te/ tshe dang ldan pa gang po dper na/ mi zhig pho mtshan dang ldan par gyur te/ dbang po ma tshang ba ma yin pa las/ phyis de'i pho mtshan med</text></item>
<item><p>33b5</p><section>mdo sde</section><text>par gyur la/ pho mtshan gyi bya ba byed mi nus na/ de ni ma ning zhes bya ba'i grangs su 'gro'o/ /tshe dang ldan pa gang po de bzhin du/ byang chub sems dpa'i sems rmug pa ni byang chub sems</text></item>
<item><p>33b6</p><section>mdo sde</section><text>dpa' zhes bya ba'i grangs su mi 'gro'o/ /sbyin pa'i pha rol du phyin pa las byang chub sems dpa' yongs su sbyang bar bya ba'i le'u ste brgyad pa'o// // de nas tshe dang ldan pa</text></item>
<item><p>33b7</p><section>mdo sde</section><text>byams ma'i bu gang pos tshe dang ldan pa shA ra dwa ti'i bu la 'di skad ces smras so/ /tshe dang ldan pa shA ra dwa ti'i bu 'di la byang chub sems dpa' bla na med pa yang dag par rdzogs pa'i byang chub mngon</text></item>
<item><p>33b8</p><section>mdo sde</section><text>par rdzogs par 'tshang rgya bar 'dod pas yid la byed pa ji lta bu bskyed par bya'i/ smras pa/ thams cad mkhyen pa nyid dang ldan pa'i yid la byed pa bskyed par bya'o/ /de ltar na byang chub sems</text></item>
<item><p>34a1</p><section>mdo sde</section><text>dpa' byang chub sems dpa'i chos rnams la gnas pa yin no/ /de ltar gnas pa'i byang chub sems dpa' ni sbyin pa de thams cad/ thams cad mkhyen pa nyid du yongs su sngo bar byed do/ /</text></item>
<item><p>34a2</p><section>mdo sde</section><text>thams cad mkhyen pa nyid du yongs su bsngo na/ sbyin pa'i pha rol du phyin pa yongs su 'dzin to/ /gal te de ltar yongs su bsngo bar mi byed na/ de ni sbyin pa yin gyi/ sbyin pa'i pha rol du phyin pa ma yin</text></item>
<item><p>34a3</p><section>mdo sde</section><text>no/ /tshe dang ldan pa gang po gzhan yang byang chub sems dpa' gang sbyin pa sbyin pa na rnam par rtog ste/ bdag gis chung zad ni yongs su btang la chung zad ni yongs su ma btang ngo zhes rnam par rtog par byed</text></item>
<item><p>34a4</p><section>mdo sde</section><text>cing 'di ni bdag gis sbyin par bya/ 'di ni sbyin par mi bya'o/ /'di la ni sbyin/ 'di la ni mi sbyin no zhes rnam par rtog par byed de/ ngan pa ni sbyin par bya/ bzang po ni sbyin par mi bya/ tshul</text></item>
<item><p>34a5</p><section>mdo sde</section><text>khrims can la ni sbyin par bya/ tshul khrims 'chal pa la ni sbyin par mi bya'o zhes rnam par rtog par byed na/ rnam par rtog pa 'di dag ni byang chub sems dpa'i thams cad mkhyen pa nyid la bar chad byed</text></item>
<item><p>34a6</p><section>mdo sde</section><text>pa yin no/ /de ltar rnam par rtog pa ni yun ring mo zhig gis thams cad mkhyen pa nyid thob par 'gyur ro/ /bdag yun ring mo zhig gis thams cad mkhyen pa nyid thob par mi 'gyur grangs zhes</text></item>
<item><p>34a7</p><section>mdo sde</section><text>rnam par rtog par mi bya'o/ /thams cad la mnyam par gtong zhing sems mnyam pa ni myur du thams cad mkhyen pa nyid thob par 'gyur ro/ /tshe dang ldan pa gang po byang chub sems dpa' bla na med</text></item>
<item><p>34a8</p><section>mdo sde</section><text>pa yang dag par rdzogs pa'i byang chub mngon par rdzogs par 'tshang rgya bar 'dod pas de ltar sbyin pa'i pha rol du phyin pa la gnas par bya'o/ /sbyin pa zil gyis mnan te/ sbyin pa'i pha rol du phyin</text></item>
<item><p>34b1</p><section>mdo sde</section><text>pa yongs su rdzogs par byed pa ni gal te/ byang chub sems dpa' snga dro'i dus kyi tshe/ sems can gang gA'i klung gi bye ma snyed la zan byin la/ zan zos pa'i 'og tu sems can de dag la gser gyi dong</text></item>
<item><p>34b2</p><section>mdo sde</section><text>tse dang / ras bcos bu zung dang / gser thags can gyi ras byin la/ de bzhin du nyi ma gung dang / phyem red dang / de bzhin du mtshan mo nam gyi cha stod dang / de bzhin du nam gyi gung dang / de bzhin</text></item>
<item><p>34b3</p><section>mdo sde</section><text>du nam gyi cha smad gyi thun la/ sems can gang gA'i klung gi bye ma snyed la zan byin la/ de bzhin du sbyin pa yang byin te/ bskal pa gang gA'i klung gi bye ma snyed du gnas shing / de bzhin du yongs</text></item>
<item><p>34b4</p><section>mdo sde</section><text>su gtong yang ji ltar thams cad mkhyen pa nyid du yongs su bsngo bar bya ba mi shes na/ de ni sbyin pa yin gyi/ sbyin pa'i pha rol du phyin pa ma yin no/ ji ste yongs su bsngo ba shes na/ byang chub sems</text></item>
<item><p>34b5</p><section>mdo sde</section><text>dpa' sbyin pa'i pha rol du phyin pa yongs su 'dzin pa yin no/ /de ni byang chub sems dpa'i thad na mang du yongs su gtong ba ma yin no/ /de ci'i phyir zhe na/ 'di ltar de chos tshad med pa'i chos</text></item>
<item><p>34b6</p><section>mdo sde</section><text>thob par 'dod cing / byang chub sems dpa'i chos kyang thob par 'dod na/ tshad dang ldan pa'i yongs su gtong bas thams cad mkhyen pa nyid thob par mi nus pa'i phyir ro/ /gal te sbyin pa de tshad nges par</text></item>
<item><p>34b7</p><section>mdo sde</section><text>gyur na/ sbyin pa'i pha rol du phyin pa ma yin gyi/ gang gi phyir sbyin pa de tshad nges pa ma yin pa de'i phyir/ sbyin pa'i pha rol du phyin par 'gyur ro/ /tshe dang ldan pa gang po de ltar byang chub sems dpa'</text></item>
<item><p>34b8</p><section>mdo sde</section><text>sems dpa' chen pos tshad nges pa ma yin pa'i sbyin pa sbyin par bya'o/ /de nas phyis kyang yongs su gtang bar bya'o zhes de ltar yongs su gtang bar bya ste/ byang chub sems dpa' de ni thabs des na/</text></item>
<item><p>35a1</p><section>mdo sde</section><text>ser sna tshar gcod cing / thams cad mkhyen pa nyid yongs su 'dzin to/ /de yang 'di ltar bdag gis sbyin pa dpag tu med pa sbyin par bya ste/ gang gi tshe bla na med pa yang dag par rdzogs</text></item>
<item><p>35a2</p><section>mdo sde</section><text>pa'i byang chub mngon par rdzogs par sangs rgyas par gyur gyi bar du sbyin par bya'o/ /bla na med pa yang dag par rdzogs pa'i byang chub mngon par rdzogs par sangs rgyas nas kyang zang zing med pa'i chos</text></item>
<item><p>35a3</p><section>mdo sde</section><text>kyi sbyin pas sems can rnams la phan gdags par bya'o/ /da ltar ni ji srid du byang chub tu spyod pa'i bar du zang zing gis phan gdags par bya'o/ /bla na med pa yang dag par rdzogs pa'i byang chub mngon</text></item>
<item><p>35a4</p><section>mdo sde</section><text>par rdzogs par sangs rgyas pa na ni/ zang zing med pa'i chos kyi sbyin pas/ sems can rnams la phan gdags par bya'o snyam du sems skyed do/ /tshe dang ldan pa gang po dper na/ mi zhig rgyal po la sten te/</text></item>
<item><p>35a5</p><section>mdo sde</section><text>de rgyal po la sten cing 'khor la/ bsnyen bkur byas pas/ rgyal po des de la zan sbyin zhing / des zang zing gi sbyin pas phan 'dogs te/ des bsten cing bskor te/ bsnyen bkur byas pas rgyal po mnyes</text></item>
<item><p>35a6</p><section>mdo sde</section><text>shing dgyes par gyur nas/ rin po che brgya stong du ma skyon pa de bzhin du/ tshe dang ldan pa gang po byang chub sems dpa' bla na med pa yang dag par rdzogs pa'i byang chub tu mngon par rdzogs par 'tshang rgya bar</text></item>
<item><p>35a7</p><section>mdo sde</section><text>'dod pas kyang / byang chub tu spyod pa na/ sems can dpag tu med pa la zang zing gi sbyin pas phan 'dogs shing / bla na med pa yang dag par rdzogs pa'i byang chub mngon par rdzogs par sangs rgyas nas</text></item>
<item><p>35a8</p><section>mdo sde</section><text>kyang / zang zing med pa'i chos kyi sbyin pas/ sems can rnams la 'doms shing rjes su ston te/ sems can dpag tu med pa dag 'khor ba'i sdug bsngal rnams las grol bar byed do/ /tshe dang</text></item>
<item><p>35b1</p><section>mdo sde</section><text>ldan pa gang po dper na/ rgyal po'i bu zhig yod la/ mi mang po gang dag gis rgyal po'i bu de la bsten cing bskor te/ bsnyen bkur byed na/ rgyal po'i bu des bsten pa'i mi de dag thams cad la kha zas g.yos</text></item>
<item><p>35b2</p><section>mdo sde</section><text>pas phan 'dogs par byed de/ ji tsam na rgyal po'i bu de rgyal srid la gnas pa'i dus la bab ste/ rgyal srid kyi dbang bskur zhing / rgyal srid kyi dbang bskur ba thob pa'i tshe/ de'i mi zhabs 'bring snying du</text></item>
<item><p>35b3</p><section>mdo sde</section><text>gyur pa gang yin pa de dag la/ 'di dag ni bdag gzhon nu'i sa la gnas pa na/ bdag gis sbyangs shing bdag gir byas pa yin/ bdag kyang 'di dag gis sbyangs shing bdag gir byas pa yin gyis/</text></item>
<item><p>35b4</p><section>mdo sde</section><text>bdag gis mi 'di dag longs spyod la ci rigs par dgod do snyam ste/ des bdag gis 'khor rnams kha cig ni grong khyer dag tu sna bor bcug /kha cig ni las kyi sna dag tu/ kha cig ni tshong 'dus dag tu</text></item>
<item><p>35b5</p><section>mdo sde</section><text>kha cig ni 'or gyi grong dag tu bskos/ kha cig la ni grong dam pa longs spyod du byin no/ /tshe dang ldan pa gang po/ de bzhin du byang chub sems dpa' sems dpa' chen po bla na med pa yang dag par rdzogs pa'i</text></item>
<item><p>35b6</p><section>mdo sde</section><text>byang chub mngon par rdzogs par 'tshang rgya bar 'dod pas kyang / byang chub kyi phyir spyod pa na sems can dpag tu med pa dag la phan 'dogs te/ zang zing gi sbyin pa gos dang / zas dang / mal cha</text></item>
<item><p>35b7</p><section>mdo sde</section><text>dang / stan dang / nad gsos dang / sman zong dag gis phan 'dogs te/ ji ltar rgyal po gzhon nu des/ 'khor de dag kha zas g.yos pa dang / bza' ba dang / bca' ba ci 'byor pa dag gis phan</text></item>
<item><p>35b8</p><section>mdo sde</section><text>bgos pa de bzhin du/ tshe dang ldan pa gang po byang chub sems dpa' byang chub sems dpa'i spyad pa spyod pas kyang / sems can rnams la zang zing gi sbyin pas phan 'dogs shing /</text></item>
<item><p>36a1</p><section>mdo sde</section><text>gang gi tshe de bla na med pa yang dag par rdzogs pa'i byang chub mngon par rdzogs par sangs rgyas par gyur te/ bdud rtsi'i dbang bskur ba thob pa na/ blo ji lta ba dang / shes rab ji lta ba</text></item>
<item><p>36a2</p><section>mdo sde</section><text>bzhin du zang zing med pa'i chos kyi sbyin pas 'doms shing rjes su ston to/ /zang zing med pa'i chos kyis 'doms shing rjes su ston pa na/ kha cig ni dgra bcom pa nyid la 'god/ kha cig</text></item>
<item><p>36a3</p><section>mdo sde</section><text>ni phyir mi 'ong ba'i 'bras bu la kha cig ni lan cig phyir 'ong ba'i 'bras bu la/ kha cig ni rgyun du zhugs pa'i 'bras bu la/ kha cig ni bzod pa'i sa la 'god/ kha cig ni mthong ba'i sa la/</text></item>
<item><p>36a4</p><section>mdo sde</section><text>kha cig ni dge ba bcu'i las kyi lam la 'god par byed do/ /tshe dang ldan pa gang po ji ltar rgyal po'i bu de gang gi tshe/ rgyal srid kyi dbang bskur ba thob par gyur pa de'i tshe/ rten pa'i mi de dag ci rig</text></item>
<item><p>36a5</p><section>mdo sde</section><text>par longs spyod la 'god pa de bzhin du/ byang chub sems dpa' sems dpa' chen po yang bla na med pa yang dag par rdzogs pa'i byang chub mngon par rdzogs par sangs rgyas nas/ sems can rnams</text></item>
<item><p>36a6</p><section>mdo sde</section><text>ji ltar mos pa bzhin du 'god par byed de de ltar byang chub sems dpa' sems dpa' chen po byang chub kyi spyad pa spyod pa na/ sems can rnams kyi nye bar 'tsho ba yin zhing / bla na med pa yang dag par</text></item>
<item><p>36a7</p><section>mdo sde</section><text>rdzogs pa'i byang chub mngon par rdzogs par sangs rgyas nas/ sems can rnams mos pa ji lta ba bzhin du 'god par byed do/ /de ltar na byang chub sems dpa' sems dpa' chen po byang chub sems</text></item>
<item><p>36a8</p><section>mdo sde</section><text>dpa'i spyad pa spyod pa sems can rnams kyi nye bar 'tsho ba yin zhing / bla na med pa yang dag par rdzogs pa'i byang chub mngon par rdzogs par sangs rgyas nas kyang / sems can rnams kyi nye bar 'tsho bar 'gyur</text></item>
<item><p>36b1</p><section>mdo sde</section><text>la yongs su mya ngan las 'das nas kyang / sems can rnams kyi nye bar 'tsho bar 'gyur ro/ /tshe dang ldan pa gang po dper na/ mi zhig rgyal po la sten te/ bsnyen bkur byed na/ de'i tshe rgyal po des zas dang</text></item>
<item><p>36b2</p><section>mdo sde</section><text>gos kyi bgo skal byin nas/ gang gi tshe mi des rgyal po de la shas cher bsten pa de'i tshe/ rgyal po de mnyes shing dgyes par gyur te/ de thugs rangs par gyur nas/ gos dang rgyan brgya stong du ma skon te</text></item>
<item><p>36b3</p><section>mdo sde</section><text>longs spyod kyis rgyas par byed do/ /tshe dang ldan pa gang po/ de bzhin du byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar</text></item>
<item><p>36b4</p><section>mdo sde</section><text>'dod pas kyang byang chub kyi phyir spyod pa na/ sems can dpag tu med pa rnams la sbyin pas phan 'dogs par byed cing / de bla na med pa yang dag par rdzogs pa'i byang chub mngon par rdzogs par sangs rgyas</text></item>
<item><p>36b5</p><section>mdo sde</section><text>nas kyang / zang zing med pa'i chos kyi sbyin pas sems can rnams la 'doms shing rjes su ston te/ 'khor ba las grol bar byed do/ /de skad ces smras pa dang / tshe dang ldan pa byams ma'i bu gang</text></item>
<item><p>36b6</p><section>mdo sde</section><text>pos/ tshe dang ldan pa shA ra dwa ti'i bu la 'di skad ces smras so/ /tshe dang ldan pa shA ra dwa ti'i bus ji ltar bshad pa de de bzhin te/ tshe dang ldan pa dper na/ mi gang dag gser gyi 'byung khung de'i nye skor na</text></item>
<item><p>36b7</p><section>mdo sde</section><text>gnas pa'i sems can rnams ni/ gser gyi 'byung khung des nams kyang nye bar mi 'tsho bar mi 'gyur te/ gang gi tshe gsar du brkos shing phyung nas ring por ma lon pa de'i tshe yang / sems can rnams</text></item>
<item><p>36b8</p><section>mdo sde</section><text>kyi nye bar 'tsho bar 'gyur ro/ /gang gi tshe shin du dri ma med par byas shing shin du sbyangs nas snying por byas te phyung ba de'i tshe yang / sems can rnams kyi nye bar 'tsho ba yin no/ gang gi tshe 'byung khung</text></item>
<item><p>37a1</p><section>mdo sde</section><text>de nas bzhus te/ de nas sum cha 'am/ bzhi cha gser du gyur pa de'i tshe yang sems can rnams kyi nye bar 'tsho ba yin no/ /tshe dang ldan pa shA ra dwa ti'i bu de bzhin du/ byang chub</text></item>
<item><p>37a2</p><section>mdo sde</section><text>sems dpa' sems dpa' chen po yang / nam kyang sems can rnams kyi nye bar 'tsho ba ma yin par mi 'gyur te/ byang chub kyi phyir spyod pa na yang nye bar 'tsho ba yin/ byang chub kyi snying po la</text></item>
<item><p>37a3</p><section>mdo sde</section><text>'dug par 'dod pa na yang / sems can rnams kyi nye bar 'tsho ba yin/ byang chub sems dpa' bla na med pa yang dag par rdzogs pa'i byang chub mngon par rdzogs par sangs rgyas pa na yang / sems</text></item>
<item><p>37a4</p><section>mdo sde</section><text>can rnams kyi nye bar 'tsho ba yin/ yongs su mya ngan las 'das pa na yang sems can rnams kyi nye bar 'tsho ba yin te/ rgyu 'di dag ni nyan thos dang rang sangs rgyas thams cad la med do/ /</text></item>
<item><p>37a5</p><section>mdo sde</section><text>rgyu des na byang chub sems dpa' sems dpa' chen po ni mchog ces bya/ gtso bo dang / phul dang / rab dang / rab mchog dang / gya nom pa dang / bla na med pa dang / gong na med pa zhes bya'o/ /de nas</text></item>
<item><p>37a6</p><section>mdo sde</section><text>bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod kyis byang chub sems dpa' sems dpa' chen po go cha chen po bgos pa dang / theg pa chen po la zhugs pa dang /</text></item>
<item><p>37a7</p><section>mdo sde</section><text>lhag pa'i bsam pa rdzogs pa dang / bdog pa thams cad yongs su gtong ba rnams kyi sbyin pa'i pha rol du phyin pa 'di gnas brtan shA ra dwa ti'i bus ji skad bshad pa bzhin du zung shig /chongs</text></item>
<item><p>37a8</p><section>mdo sde</section><text>shig /kun chub par gyis shig /bcom ldan 'das kyis de skad ces bka' stsal nas/ tshe dang ldan pa shA ra dwa ti'i bu dang / tshe dang ldan pa byams ma'i bu gang po dang / tshe dang ldan pa kun dga'</text></item>
<item><p>37b1</p><section>mdo sde</section><text>bo dang / nyan thos chen po de dag dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /sbyin pa'i pha rol du</text></item>
<item><p>37b2</p><section>mdo sde</section><text>phyin pa'i le'u dgu pa ste/ sbyin pa'i pha rol du phyin pa rdzogs so// // bam po gsum pa/ 'di skad bdag gis thos pa'i dus gcig na/ bcom ldan 'das mnyan</text></item>
<item><p>37b3</p><section>mdo sde</section><text>yod na/ rgyal bu rgyal byed kyi tshal mgon med zas sbyin gyi kun dga' ra ba na/ dge slong stong nyis brgya lnga bcu'i dge slong gi dge 'dun chen po thams cad kyang dgra bcom pa zag pa zad pa/ nyon mongs pa med</text></item>
<item><p>37b4</p><section>mdo sde</section><text>pa/ dbang dang ldan par gyur pa/ sems shin du rnam par grol ba/ shes rab shin du rnam par grol ba/ cang shes pa/ glang po chen po bya ba byas pa/ byed pa byas pa/ khur bor ba/ bdag gi don rjes su</text></item>
<item><p>37b5</p><section>mdo sde</section><text>thob pa/ srid par kun du sbyor ba/ yongs su zad pa/ yang dag pa'i shes pas sems shin tu rnam par grol ba/ sems thams cad la dbang dam pa'i pha rol du son pa sha stag dang / phyogs bcu'i sangs rgyas</text></item>
<item><p>37b6</p><section>mdo sde</section><text>kyi zhing nas 'dus pa'i byang chub sems dpa' sems dpa' chen po rnams dang thabs gcig tu bzhugs te/ gzhan yang gzi brjid che ba'i lha dang / klu dang / gnod sbyin dang / dri za dang / lha ma yin dang /</text></item>
<item><p>37b7</p><section>mdo sde</section><text>nam mkha' lding dang / mi 'am ci dang / lto 'phye chen po dang / mi dang mi ma yin pa rnams kyis yongs su bskor cing / mdun gyis bltas nas/ bcom ldan 'das 'di lta ste/ pha rol du phyin pa drug po 'di dag nyid las</text></item>
<item><p>37b8</p><section>mdo sde</section><text>brtsams nas 'khor bzhi po dag la chos ston to/ /de nas bcom ldan 'das kyis tshe dang ldan pa shA ra dwa ti'i bu la bka' stsal pa/ shA ra dwa ti'i bu byang chub sems dpa' sems dpa' chen po bla na med pa yang dag par</text></item>
<item><p>38a1</p><section>mdo sde</section><text>rdzogs pa'i byang chub mngon par rdzogs par 'tshang rgya bar 'dod pa rnams kyi/ tshul khrims kyi pha rol du phyin pa las brtsams te/ khyod spobs par gyis shig /de nas tshe dang ldan pa shA ra dwa</text></item>
<item><p>38a2</p><section>mdo sde</section><text>ti'i bus bcom ldan 'das las skabs phye ba thob nas/ sangs rgyas kyi mthus byang chub sems dpa' sems dpa' chen po rnams kyi tshul khrims kyi pha rol du phyin pa la 'doms shing rjes su ston to/ /</text></item>
<item><p>38a3</p><section>mdo sde</section><text>de nas tshe dang ldan pa byams ma'i bu gang pos tshe dang ldan pa shA ra dwa ti'i bu la 'di skad ces smras so/ /tshe dang ldan pa shA ra dwa ti'i bu ji ltar byang chub sems dpa' tshul khrims dang ldan par rig par bya/ ji ltar</text></item>
<item><p>38a4</p><section>mdo sde</section><text>byang chub sems dpa' tshul khrims 'chal bar rig par bya/ byang chub sems dpa' rnams kyi spyod yul ni gang yin/ spyod yul ma yin pa ni gang yin/ de skad ces smras pa dang / tshe dang ldan</text></item>
<item><p>38a5</p><section>mdo sde</section><text>pa shA ra dwa ti'i bus tshe dang ldan pa byams ma'i bu gang po la 'di skad ces smras so/ /tshe dang ldan pa gang po 'di la gal te byang chub sems dpa' nyan thos dang rang sangs rgyas dang ldan pa'i yid la byed pa rnams kyi</text></item>
<item><p>38a6</p><section>mdo sde</section><text>gnas na/ 'di ni byang chub sems dpa'i spyod yul ma yin pa'o/ /de ltar spyod pa'i byang chub sems dpa' ni tshul khrims 'chal pa yin par rig par bya ste/ 'di ni byang chub sems dpa'i spyod</text></item>
<item><p>38a7</p><section>mdo sde</section><text>yul ma yin pa la spyod pa'o/ /'di ni byang chub sems dpa' tshul khrims kyi pha rol du phyin pa yongs su mi 'dzin pa'o/ /tshul khrims kyi pha rol du phyin pa yongs su mi 'dzin na/ byang chub sems dpa'i dam bcas pa spong</text></item>
<item><p>38a8</p><section>mdo sde</section><text>ngo / /byang chub sems dpa'i dam bcas pa spong na/ tshul khrims 'chal pa yin par rig par bya'o/ /tshe dang ldan pa gang po gzhan yang gal te byang chub sems dpa' sbyin pa sbyin pa na/ nyan thos kyi sa 'am/ rang sangs rgyas</text></item>
<item><p>38b1</p><section>mdo sde</section><text>kyi sar yongs su bsngo na/ spyod yul ma yin pa la spyod do/ /spyod yul ma yin pa la spyod na/ de tsam gyis na tshul khrims 'chal par rig par bya'o/ /gal te byang chub sems dpa' khyim na gnas shing / 'dod pa'i</text></item>
<item><p>38b2</p><section>mdo sde</section><text>yon tan lnga la longs spyod pa tsam gyis ni/ de tshul khrims 'chal par rig par bya ba ma yin gyi/ gang sbyin pa sbyin zhing nyan thos kyi sa dang / rang sangs rgyas kyi sar yongs su bsngo na/ de tsam gyis</text></item>
<item><p>38b3</p><section>mdo sde</section><text>na tshul khrims 'chal pa yin par rig par bya'o/ /tshe dang ldan pa gang po dper na rgyal pos gdams pa'i tshig bzhin du byed pa zhig yod la/ rgyal rigs rnams kyi rgyal po'i bus bslab par bya ba</text></item>
<item><p>38b4</p><section>mdo sde</section><text>bzo'i gnas/ 'di ltar glang po che'i gnya' bar bzhon pa 'am/ rta bzhon pa 'am/ shing rta bzhon pa 'am/ ral gri'i thabs sam/ 'phong ngam/ mda' bo che 'phang ba'i thabs sam/</text></item>
<item><p>38b5</p><section>mdo sde</section><text>brgyug pa 'am/ 'gom pa 'am/ mchong ba 'am/ stobs 'gyed pa 'am/ dgra thabs sam/ de la sogs pa'i bzo de dag la slob na/ rgyal po la dben pa yin te/ rgyal po yang sma</text></item>
<item><p>38b6</p><section>mdo sde</section><text>dbab par mi sems so/ /tshe dang ldan pa gang po de bzhin du byang chub sems dpa' khyim na gnas te/ 'dod pa'i yon tan lnga rnams kyis rtse zhing dga' la/ dga' dgur spyod du zin kyang /</text></item>
<item><p>38b7</p><section>mdo sde</section><text>byang chub sems dpa' de ni thams cad mkhyen pa nyid la phan 'dogs pa nyid tu gyur pa yin no/ /gal te yang sbyin pa sbyin pa na/ nyan thos sam/ rang sangs rgyas kyi sar yongs su sngo na/ de tsam</text></item>
<item><p>38b8</p><section>mdo sde</section><text>gyis na spyod yul ma yin pa la spyod pa yin te/ bdag nyid thams cad mkhyen pa nyid kyi zhing du mi rung bar byed do/ /ji lta ji ltar bdag nyid zhing du mi rung bar byed pa de lta de ltar tshul khrims kyi</text></item>
<item><p>39a1</p><section>mdo sde</section><text>pha rol du phyin pa yongs su mi 'dzin to/ /ji lta ji ltar tshul khrims kyi pha rol du phyin pa yongs su mi 'dzin pa de lta de ltar thams cad mkhyen pa nyid ring du byed de/ 'di ni byang chub sems</text></item>
<item><p>39a2</p><section>mdo sde</section><text>dpa'i spyod yul ma yin pa la spyod pa yin no/ /de'i spyod yul ma yin pa gang yin pa de nyid ni/ de'i tshul khrims 'chal pa yin no/ /tshe dang ldan pa gang po gzhan yang byang chub sems dpa' gal te khyim gyi</text></item>
<item><p>39a3</p><section>mdo sde</section><text>gnas nas byung bar gyur te/ de yang tshul khrims gang dang gang yang dag par bzung nas gnas pa de yang / thams cad mkhyen pa nyid du yongs su mi sngo na/ byang chub sems dpa' de ni byang chub sems dpa'i tshul</text></item>
<item><p>39a4</p><section>mdo sde</section><text>khrims dang ldan pa ma yin no/ gang byang chub sems dpa'i tshul khrims dang mi ldan pa de ni/ byang chub sems dpa' zhes mi bya'o/ /gal te byang chub sems dpa' khyim na gnas shing / gsum</text></item>
<item><p>39a5</p><section>mdo sde</section><text>la skyabs su song bar gyur la/ de yang thams cad mkhyen pa nyid du yongs su bsngo na/ de 'dod pa lnga'i yon tan rnams la longs spyod du zin kyang / de tsam gyis na de byang chub sems dpa'i tshul khrims</text></item>
<item><p>39a6</p><section>mdo sde</section><text>la gnas pa/ tshul khrims dang ldan pa zhes bya'o/ /byang chub sems dpa' gang byang chub sems dpa'i tshul khrims la gnas pa de ni/ tshul khrims kyi pha rol du phyin pa dang ma bral ba yin no/ /gang</text></item>
<item><p>39a7</p><section>mdo sde</section><text>tshul khrims kyi pha rol du phyin pa dang ma bral ba de ni thams cad mkhyen pa nyid dang ma bral ba zhes bya'o/ /gzhan yang byang chub sems dpa'i 'dod pa dang ldan pa'i tshul bzhin ma yin pa'i yid la byed pa rnams</text></item>
<item><p>39a8</p><section>mdo sde</section><text>'byung du zin kyang / de dag thams cad de'i thams cad mkhyen pa nyid la byed pa'i sems cig gis zil gyis gnon par 'gyur ro/ /tshe dang ldan pa gang po gzhan yang nor bu rin po che bai dUr+ya ni/ mching bu'i</text></item>
<item><p>39b1</p><section>mdo sde</section><text>nor bu 'bum dag dang lhan cig tu bsres te bzhag na/ nor bu rin po che bai dUr+ya'i rin thang med pa dang / kha dog bzang po dang 'od kyis mching bu'i nor bu de dag thams cad zil gyis gnon to/ /tshe dang ldan pa gang po de bzhin</text></item>
<item><p>39b2</p><section>mdo sde</section><text>du byang chub sems dpa'i tshul bzhin ma yin pa yid la byed pa de dag thams cad kyang / thams cad mkhyen pa nyid dang ldan pa'i dge ba'i rtsa ba dang ldan pa'i sems gcig bskyed pas zil gyis gnon par rig par bya</text></item>
<item><p>39b3</p><section>mdo sde</section><text>ste/ ji ltar mching bu'i nor bu de dag nor bu rin po che bai dUr+ya gcig gis zil gyis non cing lam mer ma gyur pa bzhin no/ /tshe dang ldan pa gang po gzhan yang gal te byang chub sems dpa' mtshan rnams 'dod</text></item>
<item><p>39b4</p><section>mdo sde</section><text>cing sbyin pa sbyin na/ spyod yul ma yin pa la spyod pa'o/ /gang de'i spyod yul ma yin pa thams cad ni 'chal pa'i tshul khrims yin par rig par bya'o/ /tshe dang ldan pa gang po byang chub sems dpas</text></item>
<item><p>39b5</p><section>mdo sde</section><text>mtshan rnams 'dod pas sbyin pa sbyin par mi bya'i/ thams cad mkhyen pa nyid 'dod pas sbyin pa sbyin par bya'o/ /de ci'i phyir zhe na/ gang la thams cad mkhyen pa nyid yod pa de la ni mtshan rnams</text></item>
<item><p>39b6</p><section>mdo sde</section><text>yod do/ /de la ni mi 'jigs pa rnams yod do/ /de la ni sangs rgyas kyi chos ma 'dres pa bcwa brgyad rnams yod pa nas sangs rgyas kyi chos thams cad kyi bar du yod de/ de ltar na de'i sbyin pa ni mchog</text></item>
<item><p>39b7</p><section>mdo sde</section><text>tu bzung ba ma yin no/ /gang gi tshe mchog tu ma bzung ba de'i tshe/ tshul khrims kyi pha rol du phyin pa yongs su 'dzin to/ /smras pa/ tshe dang ldan pa shA ra dwa ti'i bu byang chub sems dpa' gang thams cad</text></item>
<item><p>39b8</p><section>mdo sde</section><text>mkhyen pa nyid 'dod pas sbyin pa sbyin par byed na/ thams cad mkhyen pa nyid la mchog tu 'dzin pa ma yin nam/ gang dang gang la mchog tu 'dzin pa de nyid de'i tshul khrims dang brtul zhugs mchog tu</text></item>
<item><p>40a1</p><section>mdo sde</section><text>'dzin pa yin no/ /smras pa/ tshe dang ldan pa gang po thams cad mkhyen pa nyid 'di ni yul na gnas pa 'am/ phyogs na gnas pa ma yin no/ thams cad mkhyen pa nyid ni gzugs sam/ tshor</text></item>
<item><p>40a2</p><section>mdo sde</section><text>ba 'am/ 'du shes sam/ 'du byed rnams sam/ rnam par shes pa yang ma yin no/ 'du byas kyang ma yin/ 'du ma byas pa yang ma yin/ tshad yod pa yang ma yin te/ de ni mchog tu bzung bar mi</text></item>
<item><p>40a3</p><section>mdo sde</section><text>nus so/ /chos gang yang dmigs su med de/ gang dmigs su med pa de ni yod pa 'ang ma yin/ med pa'ang ma yin te/ gang yod pa'ang ma yin/ med pa'ang ma yin pa ni mchog du gzung bar mi nus so/ /</text></item>
<item><p>40a4</p><section>mdo sde</section><text>tshe dang ldan pa gang po de lta bas na/ byang chub sems dpa' sems dpa' chen po sbyin pa sbyin nam/ tshul khrims srung zhing thams cad mkhyen pa nyid du yongs su sngo na/ tshul khrims dang / brtul</text></item>
<item><p>40a5</p><section>mdo sde</section><text>zhugs mchog tu 'dzin pa ma yin no/ /gal te yang tshul khrims de nyan thos kyi sa'am/ rang sangs rgyas kyi sar yongs su sngo na/ tshul khrims mchog tu 'dzin pa yin te/ byang chub sem</text></item>
<item><p>40a6</p><section>mdo sde</section><text>sa dpa' byang chub sems dpa'i tshul khrims las nyams pa yin no/ /smras pa/ tshe dang ldan pa shA ra dwa ti'i bu byang chub sems dpa' de ltar nyams pa phyir bslang bar nus sam/ smras pa/</text></item>
<item><p>40a7</p><section>mdo sde</section><text>gal te yang dag pa'i mtha' mngon sum du ma byas la gal te bden pa rnams ma mthong na phyir yang bslang bar nus so/ /yang smras pa/ 'di la tshe dang ldan pa byang chub sems dpa' bla na med pa</text></item>
<item><p>40a8</p><section>mdo sde</section><text>yang dag par rdzogs pa'i byang chub mngon par rdzogs par 'tshang rgya bar 'dod pas/ yang dag pa'i mtha' mngon sum du mi bya'o/ /smras pa/ ci'i phyir/ smras pa/ nyan thos kyi sa 'am/</text></item>
<item><p>40b1</p><section>mdo sde</section><text>rang sangs rgyas kyi sar ltung bar 'gyur du 'ong ba'i phyir te/ nyan thos dang / rang sangs rgyas kyi sa la gnas pa ni thams cad mkhyen pa nyid du sems bskyed pa'i skal ba med pa'i phyir ro/ /gal te de chos</text></item>
<item><p>40b2</p><section>mdo sde</section><text>nub par gyur pa'i tshe byung na ni thams cad mkhyen pa nyid ma thob par rang byang chub mngon sum du byed par 'gyur ro/ /tshe dang ldan pa gang po rgyu 'dis kyang byang chub sems dpa' byang chub kyi snying po la 'dug</text></item>
<item><p>40b3</p><section>mdo sde</section><text>par ma gyur gyi bar du yang dag pa'i mtha' mngon sum du byar ma gnang ngo / /tshe dang ldan pa gang po gzhan yang gal te byang chub sems dpa' tshul khrims kyi pha rol du phyin pa la spyod pa na/ tshul khrims</text></item>
<item><p>40b4</p><section>mdo sde</section><text>de sems can thams cad la phan gdags pa'i phyir mngon par mi sgrub na/ byang chub sems dpa' tshul khrims kyi pha rol du phyin pa yongs su 'dzin pa ma yin no/ tshe dang ldan pa gang po gzhan yang gal</text></item>
<item><p>40b5</p><section>mdo sde</section><text>te byang chub sems dpa' sems can tshad yod pa rnams kyi ched du sbyin pa sbyin nam/ tshul khrims srung na/ tshul khrims kyi pha rol du phyin pa yongs su 'dzin pa ma yin no/ /de ci'i phyir zhe na/</text></item>
<item><p>40b6</p><section>mdo sde</section><text>tshul khrims kyi pha rol du phyin pa ni tshad yod pa ma yin pa'i phyir ro/ /smras pa/ byang chub sems dpa'i byang chub sems dpa'i tshul khrims gang yin smras pa/ sbyin pa gang dang gang sbyin pa dang /</text></item>
<item><p>40b7</p><section>mdo sde</section><text>tshul khrims srung ba de thams cad/ thams cad mkhyen pa nyid du yongs su sngo bar byed na/ 'di ni byang chub sems dpa'i byang chub sems dpa'i tshul khrims so/ /gal te yang byang chub sems</text></item>
<item><p>40b8</p><section>mdo sde</section><text>dpa' bskal pa gang gA'i klung gi bye ma snyed du/ tshul khrims bsgom pa'i phyir spyod la/ thams cad mkhyen pa nyid du yongs su mi sngo na/ tshul khrims kyi pha rol du phyin pa yongs su 'dzin pa</text></item>
<item><p>41a1</p><section>mdo sde</section><text>ma yin no/ gal te nyan thos nyid dam/ rang sangs rgyas nyid tu yang yongs su mi sngo na/ de ltar na yang tshul khrims kyi pha rol du phyin pa yongs su 'dzin pa ma yin te/ des tshul khrims</text></item>
<item><p>41a2</p><section>mdo sde</section><text>'chal par yang mi brtsi'o/ /gal te nyan thos kyi sa 'am/ rang sangs rgyas kyi sar yongs su bsngo na/ de tsam gyis na de tshul khrims 'chal pa zhes bya'o/ /de ci'i phyir zhe na/ 'di lta ste/ byang chub sem</text></item>
<item><p>41a3</p><section>mdo sde</section><text>sa dpa'i spyod yul ma yin pa'i phyir ro/ /smras pa/ tshe dang ldan pa shA ra dwa ti'i bu byang chub sems dpa'i spyod yul gang yin/ smras pa/ 'di lta ste/ pha rol du phyin pa drug dang / thams cad mkhyen pa</text></item>
<item><p>41a4</p><section>mdo sde</section><text>nyid dang ldan pa'i yid la byed pa rnams te/ 'di ni byang chub sems dpa' sems dpa' chen po'i spyod yul lo/ /gal te byang chub sems dpa' bskal pa gang gA'i klung gi bye ma snyed tu khyim na</text></item>
<item><p>41a5</p><section>mdo sde</section><text>gnas te/ 'dod pa'i yon tan lnga rnams la sten cing longs spyod la/ nyan thos kyi sa 'am/ rang sangs rgyas kyi sar yang sems mi skyed na/ de tsam gyis ni byang chub sems dpa' tshul</text></item>
<item><p>41a6</p><section>mdo sde</section><text>khrims 'chal pa zhes mi brjod do/ /de ci'i phyir zhe na/ de ltar 'dis 'di lta ste/ thams cad mkhyen pa nyid kyi lhag pa'i bsam pa ma dkrugs pa'i phyir ro/ /tshe dang ldan pa gang po dper na/ mi la la zhig nyes</text></item>
<item><p>41a7</p><section>mdo sde</section><text>pa med par btson rar bcug ste/ de btson ra der lo mang po lo brgya phrag mang po/ lo 'bum phrag mang por btson rar bcug la/ de'i lhag pa'i bsam pa yang 'khrugs par ma gyur/ des rkun po'i sems</text></item>
<item><p>41a8</p><section>mdo sde</section><text>kyang ma bskyed du zin kyang / de btson rar bcug na/ de tsam gyis ni de rkun po zhes brjod pa ma yin no/ /tshe dang ldan pa de bzhin du byang chub sems dpa' de yang khyim na gnas shing / 'dod pa'i yon</text></item>
<item><p>41b1</p><section>mdo sde</section><text>tan lnga rnams la yongs su longs spyod pa des/ tshul khrims 'chal pa zhes bya bar mi brjod do/ /gal te bskal pa gang gA'i klung gi bye ma snyed du tshangs par spyad pa spyod la/ de yang nyan thos kyi sa 'am</text></item>
<item><p>41b2</p><section>mdo sde</section><text>rang sangs rgyas kyi sar yongs su bsngo zhing / thams cad mkhyen pa nyid kyi lhag pa'i bsam pa yang 'khrugs na de tsam gyis na de tshul khrims dang ldan pa zhes mi bya'o/ /gang gi tshul khrims kyi pha rol du</text></item>
<item><p>41b3</p><section>mdo sde</section><text>phyin pa nyan thos kyi tshul khrims la gnas na de byang chub sems dpa' zhes mi brjod do/ /de ci'i phyir zhe na/ 'di ltar de ni tshul khrims kyi pha rol du phyin pa dang 'gal ba'i phyir ro/ tshul khrims kyi pha rol</text></item>
<item><p>41b4</p><section>mdo sde</section><text>du phyin pa las le'u dang po'o// // de nas tshe dang ldan pa gang po gzhan yang byang chub sems dpa' 'di ltar bskal pa mtha' yas par mtshams sbyar zhing 'khor bar byas la/ thams cad mkhyen</text></item>
<item><p>41b5</p><section>mdo sde</section><text>pa nyid kyi sems bskyed de/ thams cad mkhyen pa nyid thob par bya'o snyam du sems bskyed par bya'o/ /de nas tshe dang ldan pa byams ma'i bu gang pos/ tshe dang ldan pa shA ra dwa ti'i bu la 'di skad ces smras so/ /</text></item>
<item><p>41b6</p><section>mdo sde</section><text>tshe dang ldan pa shA ra dwa ti'i bu gal te 'di ltar bskal pa 'di snyed kyis thams cad mkhyen pa nyid thob par bya'o zhes tshad nges par byed par gyur na/ 'di la nyes pa ci yod/ smras pa/ tshe dang ldan pa gang po 'di la</text></item>
<item><p>41b7</p><section>mdo sde</section><text>byang chub sems dpa' gang 'khor bas skrag cing rings te/ de rings pas dge ba'i rtsa ba yongs su smin par yang tshad yod pa nyid tu gyur te/ de ni nyan thos kyi theg pa 'am/ rang sangs rgyas kyi theg pa gnyis</text></item>
<item><p>41b8</p><section>mdo sde</section><text>su 'gyur bar shes par bya ste/ tshad yod pas ni sems can tshad med pa rnams kyi don bya bar mi nus so/ /tshe dang ldan pa gang po sbyin pa'i pha rol du phyin pa ni tshad med grangs med pas na sbyin pa'i pha rol</text></item>
<item><p>42a1</p><section>mdo sde</section><text>du phyin pa ni thams cad mkhyen pa nyid thob pa ma gtogs par yongs su rdzogs par 'gyur ba med do/ /gal te bskal pa gang gA'i klung gi bye ma snyed tu sbyin pa'i pha rol du phyin pa la spyod kyang da dung sbyin pa'i pha rol</text></item>
<item><p>42a2</p><section>mdo sde</section><text>du phyin pa yongs su rdzogs par mi 'gyur te/ mtha' yas pa'i phyir na/ de'i tshe thams cad mkhyen pa nyid thob par 'gyur ro/ /tshe dang ldan pa gang po de lta bas na byang chub sems dpa' bla na med pa yang dag par</text></item>
<item><p>42a3</p><section>mdo sde</section><text>rdzogs pa'i byang chub mngon par rdzogs par 'tshang rgya bar 'dod pas ji lta ji ltar shin du yun ring por mtshams sbyor zhing / 'khor ba de lta de ltar sbyin pa'i pha rol du phyin pa legs par yongs su sgom par 'gyur</text></item>
<item><p>42a4</p><section>mdo sde</section><text>ro/ /tshe dang ldan pa gang po dper na/ snod sar pa smen gyi khu ba'i chus bkang ste bzhag na/ ji lta ji ltar bzhag pa de lta de ltar shin du bsgos pa dang / shin du sra bar 'gyur ro/ /tshe dang ldan pa gang po de bzhin du</text></item>
<item><p>42a5</p><section>mdo sde</section><text>byang chub sems dpa' sems dpa' chen po yang ji lta ji ltar shin tu yun ring por mtshams sbyor zhing / 'khor ba de lta de ltar sbyin pa'i pha rol du phyin pa legs par bsgoms shing ches brtan par 'gyur ba dang /</text></item>
<item><p>42a6</p><section>mdo sde</section><text>ljid bzod par 'gyur ro/ /tshe dang ldan pa gang po dper na/ bum pa sar pa'i nang du mar ram til mar bzhag na/ de ji lta ji ltar shin du yun ring du bzhag pa de lta de ltar bum pa de snum dang ldan par 'gyur te/</text></item>
<item><p>42a7</p><section>mdo sde</section><text>bum pa de snum gyis khyab par ma gyur pa chung zad kyang med do/ /tshe dang ldan pa gang po de bzhin du byang chub sems dpa' sems dpa' chen po yang ji lta ji ltar shin du yun ring por mtshams sbyor zhing / 'khor</text></item>
<item><p>42a8</p><section>mdo sde</section><text>ba de lta de ltar sangs rgyas rnams dang / 'phags pa nyan thos rnams dang phrad pa thob par 'gyur ro/ /ji lta ji ltar sangs rgyas rnams dang / 'phags pa nyan thos rnams dang phrad pa thob pa de lta de ltar pha rol du</text></item>
<item><p>42b1</p><section>mdo sde</section><text>phyin pa thos so/ /ji lta ji ltar pha rol du phyin pa thos pa de lta de ltar pha rol du phyin pa sgom mo/ /ji lta ji ltar pha rol du phyin pa sgom pa de lta de ltar thams cad mkhyen pa nyid dang nye bar 'gyur ro/ /tshe dang ldan pa</text></item>
<item><p>42b2</p><section>mdo sde</section><text>gang po ji lta ji ltar byang chub sems dpa' sems dpa' chen po sems gang dang gang skyed pa de thams cad thams cad mkhyen pa nyid dang ldan pa skyed de/ sems gzhan dag skye ba'i go skabs mi 'byed do/ /gang gi tshe sems</text></item>
<item><p>42b3</p><section>mdo sde</section><text>gzhan skye ba'i go skabs mi rnyed pa de'i tshe/ byang chub sems dpa' sems dpa' chen po 'di ltar pha rol du phyin pa drug po rnams kyis sems kyi rgyud yongs su bsgoms pa zhes bya'o/ /tshe dang ldan pa gang</text></item>
<item><p>42b4</p><section>mdo sde</section><text>po/ dper na mar gyi bum pa ni gang dang gang nas bzung yang / de dang de mar gyi dri dang ldan pa nyid du 'gyur ro/ de bzhin du byang chub sems dpa' sems dpa' chen po'i sems gang dang gang skye ba de dag thams cad</text></item>
<item><p>42b5</p><section>mdo sde</section><text>kyang thams cad mkhyen pa nyid dang ldan pa nyid skye bar 'gyur ro/ /byang chub sems dpa' sems dpa' chen po de la ni bdud sdig can gyis glags btsal kyang glags mi rnyed de/ de ni dmigs pa gang las glag</text></item>
<item><p>42b6</p><section>mdo sde</section><text>'tshol ba'i dmigs pa de thams cad mkhyen pa nyid du sgom par byed pa'i phyir te/ de bzhin du bdud kyi ris rnams kyis kyang glags mi rnyed do/ tshe dang ldan pa gang po de ltar na byang chub sems dpa' sems dpa'</text></item>
<item><p>42b7</p><section>mdo sde</section><text>chen po ji lta ji ltar shin du yun ring por mtshams sbyor ba de lta de ltar sangs rgyas rnams dang / 'phags pa nyan thos rnams dang phrad pa 'thob par 'gyur ro/ ji lta ji ltar sangs rgyas rnams dang / 'phags pa</text></item>
<item><p>42b8</p><section>mdo sde</section><text>nyan thos rnams dang phrad pa 'thob pa de lta de ltar pha rol du phyin pa rnams thos par 'gyur ro/ /ji lta ji ltar pha rol du phyin pa rnams thos pa de lta de ltar/ de bzhin nyid tu nan tan byed cing sgom mo/ /ji lta ji ltar nan</text></item>
<item><p>43a1</p><section>mdo sde</section><text>tan byed cing sgom pa de lta de ltar thams cad mkhyen pa nyid dang nye bar 'gyur ro/ /tshe dang ldan pa gang po gzhan yang byang chub sems dpa' ni pha rol tshul khrims yang dag par 'dzin du 'jug pa na/</text></item>
<item><p>43a2</p><section>mdo sde</section><text>thog ma kho nar sems dang sems las byung ba'i chos rnams 'byung ba/ tshul khrims dang ldan par gyur la/ de nas de'i 'og tu pha rol tshul khrims yang dag par 'dzin du 'jug go/ /de ltar yang dag par 'dzin</text></item>
<item><p>43a3</p><section>mdo sde</section><text>du bcug nas sems bskyed pa de dag thams cad mkhyen pa nyid tu yongs su bsngo na/ rigs kyi bu dang / rigs kyi bu mo tshul khrims yang dag par 'dzin du bcug pa gang yin pa de/ byang chub sems dpas zil gyis</text></item>
<item><p>43a4</p><section>mdo sde</section><text>non par 'gyur ro/ /gal te nyan thos kyi theg pa pa'i gang zag gis byang chub sems dpa'i theg pa pa'i gang zag tshul khrims kyi pha rol du phyin pa la rab tu 'doms la/ gtams pa'i sems bskyed pa de dag thams</text></item>
<item><p>43a5</p><section>mdo sde</section><text>cad mkhyen pa nyid du yongs su bsngo na/ nyan thos kyi theg pa pa'i gang zag gang de la 'doms pa de/ byang chub sems dpas zil gyis non par 'gyur ro/ /de ci'i phyir zhe na/ 'di lta ste/ thams cad mkhyen pa</text></item>
<item><p>43a6</p><section>mdo sde</section><text>nyid tu yongs su bsngos pa'i phyir ro/ /tshe dang ldan pa gang po dper na/ mi la la gser gyi mi khyer te 'gro na/ khyer ba gang yin pa de nyid gser gyi mis kha dog dang / dbyibs dang / 'od kyis zil gyis non par 'gyur ro/</text></item>
<item><p>43a7</p><section>mdo sde</section><text>tshe dang ldan pa gang po de bzhin du gal te nyan thos gang gA'i klung gi bye ma snyed kyis byang chub sems dpa' tshul khrims kyi pha rol tu phyin pa la 'doms na/ nyan thos de dag thams cad byang chub sems dpas zil</text></item>
<item><p>43a8</p><section>mdo sde</section><text>gyis non par 'gyur ro/ de ci'i phyir zhe na/ 'di lta ste/ pha rol du phyin pa rnams thams cad mkhyen pa nyid du yongs su bsngo ba'i phyir ro/ /tshe dang ldan pa gang po dper na/ mi zhig gis shel gyi mi pang par thogs te</text></item>
<item><p>43b1</p><section>mdo sde</section><text>'gro na/ khyer ba gang yin pa de nyid shel gyi mis/ kha dog dang / dbyibs dang / 'od kyis zil gyis non par 'gyur ro/ tshe dang ldan pa gang po de bzhin du stong gsum gyi stong chen po'i 'jig rten gyi khams gang gA'i klung</text></item>
<item><p>43b2</p><section>mdo sde</section><text>gang dag yin pa de dag gi bye ma snyed kyi nyan thos yod par gyur la/ de dag byang chub sems dpa' 'di lta ste/ tshul khrims kyi pha rol du phyin pa la 'doms shing rjes su ston na/ de dag thams cad des tshul khrims</text></item>
<item><p>43b3</p><section>mdo sde</section><text>kyi pha rol du phyin pa thams cad mkhyen pa nyid du yongs su bsngo bas zil gyis non par 'gyur ro/ /ji lta ji ltar de dag 'doms pa de lta de ltar nyan thos rnams zil gyis non par 'gyur ro/ /gal te bskal pa gang</text></item>
<item><p>43b4</p><section>mdo sde</section><text>gA'i klung gi bye ma snyed du 'dug ste/ nyan thos de dag byang chub sems dpa' la 'doms shing rjes su ston na/ de tsam du byang chub sems dpa' ni tshul khrims kyi pha rol du phyin pas 'bogs la/ 'di lta ste/</text></item>
<item><p>43b5</p><section>mdo sde</section><text>thams cad mkhyen pa nyid du yongs su bsngo bas/ nyan thos rnams ni zil gyis non par 'gyur ro/ /tshe dang ldan pa gang po dper na/ gser ni ji lta ji ltar bzhu zhing skol ba de lta de ltar ches 'od gsal zhing / ches</text></item>
<item><p>43b6</p><section>mdo sde</section><text>kha dog bzang por 'gyur ro/ /tshe dang ldan pa gang po de bzhin du ji lta ji ltar nyan thos kyi theg pa pa'i gang zag gis byang chub sems dpa' tshul khrims kyi pha rol du phyin pa la 'doms shing rjes su ston pa de lta de</text></item>
<item><p>43b7</p><section>mdo sde</section><text>ltar byang chub sems dpa'i tshul khrims shin du yongs su dag par 'gyur ro/ /ji lta ji ltar tshul khrims yongs su dag par 'gyur ba de lta de ltar byang chub sems dpas 'di lta ste/ tshul khrims kyi pha rol du</text></item>
<item><p>43b8</p><section>mdo sde</section><text>phyin pa thams cad mkhyen pa nyid du yongs su bsngo bas/ nyan thos kyi theg pa pa'i gang zag zil gyis non par 'gyur ro/ /tshe dang ldan pa gang po dper na/ nor bu rin po che bai dUr+ya ni ji lta ji ltar nor bu'i byi dor mkhan</text></item>
<item><p>44a1</p><section>mdo sde</section><text>'chang ba de lta de ltar/ ches 'od gsal ba dang / shin du yongs su dag par 'gyur ro/ /de bzhin du nyan thos kyi theg pa pa'i gang zag gis/ ji lta ji ltar byang chub sems dpa' tshul khrims kyi</text></item>
<item><p>44a2</p><section>mdo sde</section><text>pha rol du phyin pa la 'doms shing rjes su ston pa de lta de ltar byang chub sems dpa'i tshul khrims kyi pha rol du phyin pa shin du yongs su dag par 'gyur ro/ /ji lta ji ltar shin du yongs su dag par 'gyur ba</text></item>
<item><p>44a3</p><section>mdo sde</section><text>de lta de ltar byang chub sems dpas 'di lta ste/ tshul khrims kyi pha rol du phyin pa/ thams cad mkhyen pa nyid du yongs su bsngos pa'i phyir nyan thos rnams zil gyis non par 'gyur ro/ /tshe dang ldan pa</text></item>
<item><p>44a4</p><section>mdo sde</section><text>gang po dper na/ ri mo mkhan nam/ ri mo mkhan gyi slob ma shin du lobs pas kha dog sna lnga'i tshon gyis ji lta ji ltar kha dog dang / dbyibs su gzugs 'dri zhing tshon bkye ste/ rdzogs par byed</text></item>
<item><p>44a5</p><section>mdo sde</section><text>cing sha tshon byed pa de lta de ltar yid du 'ong zhing chags par byed par 'gyur te/ gang gis gzugs rnams bris pa de nyid kha dog dang / dbyibs kyis zil gyis non par 'gyur ro/ tshe dang ldan pa gang po</text></item>
<item><p>44a6</p><section>mdo sde</section><text>de bzhin du gal te nyan thos dpag tu med pas/ byang chub sems dpa' tshul khrims kyi pha rol du phyin pa la 'doms shing rjes su ston pa de lta de ltar byang chub sems dpa'i tshul khrims kyi pha rol</text></item>
<item><p>44a7</p><section>mdo sde</section><text>du phyin pa shin du yongs su dag par 'gyur ro/ de lta de ltar byang chub sems dpas ni nyan thos rnams zil gyis gnon cing snang bar byed de/ 'di lta ste/ tshul khrims kyi pha rol du phyin pa thams cad</text></item>
<item><p>44a8</p><section>mdo sde</section><text>mkhyen pa nyid du yongs su bsngo bas/ de dag thams cad zil gyis gnon to/ /byang chub sems dpa'i tshul khrims kyi pha rol du phyin pa ni nyin gcig bzhin du rnam par 'phel lo/ /de dag ni tshul</text></item>
<item><p>44b1</p><section>mdo sde</section><text>khrims de tsam nyi tshe dang ldan pa yin no/ /tshe dang ldan pa gang po dper na/ mi zhig gis shing bskyed la/ shing bskyed nas dus dus su byi dor byed cing chus bran na ji lta ji ltar byi dor byed cing chus bran pa de lta</text></item>
<item><p>44b2</p><section>mdo sde</section><text>de ltar chu zheng dang 'phang du skye bar 'gyur ro/ /tshe dang ldan pa gang po/ de bzhin du gal te nyan thos dpag tu med pa rnams kyis byang chub sems dpa' tshul khrims kyi pha rol du phyin pa la 'doms shing</text></item>
<item><p>44b3</p><section>mdo sde</section><text>rjes su ston na/ ji lta ji ltar nyan thos dpag tu med pa rnams byang chub sems dpa' la 'doms shing rjes su ston pa de lta de ltar/ byang chub sems dpa'i tshul khrims kyi pha rol du phyin pa rnam par</text></item>
<item><p>44b4</p><section>mdo sde</section><text>'phel lo/ /ji lta ji ltar byang chub sems dpa'i tshul khrims kyi pha rol du phyin pa rnam par 'phel ba de lta de ltar byang chub sems dpas 'di lta ste/ tshul khrims kyi pha rol du phyin pa thams cad</text></item>
<item><p>44b5</p><section>mdo sde</section><text>mkhyen pa nyid tu yongs su bsngo bas nyan thos thams cad zil gyis gnon cing snang bar byas nas/ tshul khrims kyi pha rol du phyin pa la gnas te/ 'di lta ste/ tshul khrims kyi pha rol du phyin pa</text></item>
<item><p>44b6</p><section>mdo sde</section><text>rnam pa thams cad mkhyen pa nyid du yongs su bsngo bas gang dag de la 'doms shing rjes su ston pa de dag kyang zil gyis gnon to/ /tshe dang ldan pa gang po dper na/ mi la la me chung ngu'i nang du rtswa dang /</text></item>
<item><p>44b7</p><section>mdo sde</section><text>shing dang / lci ba rnams 'jug na/ de ji lta ji ltar 'jug pa de lta de ltar de'i rgyu las me de mched par 'gyur ro/ ji lta ji ltar me de mched pa de lta de ltar me'i phung po de shin du che bar 'gyur te/</text></item>
<item><p>44b8</p><section>mdo sde</section><text>des dpag tshad mang po/ dpag tshad brgya phrag mang po dang / dpag tshad stong phrag mang po rnams bsreg cing snang bar byed do/ /tshe dang ldan pa gang po de bzhin du gal te nyan thos dpag tu med pas/</text></item>
<item><p>45a1</p><section>mdo sde</section><text>byang chub sems dpa' tshul khrims kyi pha rol du phyin pa la 'doms shing rjes su ston na/ ji lta ji ltar nyan thos dpag tu med pas byang chub sems dpa' tshul khrims kyi pha rol du phyin pa</text></item>
<item><p>45a2</p><section>mdo sde</section><text>la 'doms shing rjes su ston pa de lta de ltar/ 'di lta ste/ thams cad mkhyen pa nyid tu yongs su bsngo ba'i phyir/ tshul khrims kyi pha rol du phyin pa la byang chub sems dpa'i snang ba dpag tu med par 'gyur</text></item>
<item><p>45a3</p><section>mdo sde</section><text>ro/ /ji lta ji ltar tshul khrims kyi pha rol du phyin pa la snang ba dpag tu med pa de lta de ltar/ byang chub sems dpa' la tshul khrims kyi pha rol du phyin pas 'doms pa'i nyan thos gzhan gang yin</text></item>
<item><p>45a4</p><section>mdo sde</section><text>pa dag gis zil gyis non par mi 'gyur te/ thams cad mkhyen pa nyid du yongs su bsngo ba'i phyir ro/ /tshe dang ldan pa gang po dper na/ mi zhig gis gser gyi 'byung khung nas gser blangs te/ des</text></item>
<item><p>45a5</p><section>mdo sde</section><text>gser de blangs nas bdag nyid kyang btsongs la/ gser de yang btsongs na/ des gser de btsongs pa'i rin ni ches che ba yin gyi/ gang gis gser blangs pa'i mi de'i ni ma yin no/ tshe dang ldan pa</text></item>
<item><p>45a6</p><section>mdo sde</section><text>gang po de bzhin du ji lta ji ltar nyan thos dpag tu med pa dag gis byang chub sems dpa' tshul khrims kyi pha rol du phyin pa la 'doms shing rjes su ston pa de lta de ltar byang chub sems dpa'i tshul khrims</text></item>
<item><p>45a7</p><section>mdo sde</section><text>kyi pha rol du phyin pa dpag tu med cing ches rin thang med par 'gyur te/ byang chub sems dpa' de la nyan thos de dag gis tshul khrims kyis kyang zil gyis non par mi 'gyur la/ byang chub</text></item>
<item><p>45a8</p><section>mdo sde</section><text>sems dpa' ni nyan thos de dag tshul khrims kyis zil gyis gnon par 'gyur te/ 'di ltar thams cad mkhyen pa nyid du yongs su bsngo ba'i phyir ro/ smras pa/ tshe dang ldan pa shA ra dwa ti'i bu 'di</text></item>
<item><p>45b1</p><section>mdo sde</section><text>ltar nyan thos kyi theg pa pa'i 'am/ rang sangs rgyas kyi theg pa pa'i gang zag 'doms shing rjes su ston pa gang yin pa de nyid/ byang chub sems dpa' sems dpa' chen pos zil gyis gnon pa ni byang chub</text></item>
<item><p>45b2</p><section>mdo sde</section><text>sems dpa' sems dpa' chen po rnams chos rgya chen po dang ldan pa yin te/ 'di lta ste/ tshul khrims kyi pha rol du phyin pa rnam pa thams cad mkhyen pa nyid tu yongs su bsngo ba'i phyir ro/ /de nas tshe dang ldan</text></item>
<item><p>45b3</p><section>mdo sde</section><text>pa shA ra dwa ti'i bu/ tshe dang ldan pa gang pos bshad pa la mngon par rjes su yi rang nas tshe dang ldan pa de de bzhin te/ byang chub sems dpa' sems dpa' chen po rnams ni chos rgya chen po dang ldan pa yin no</text></item>
<item><p>45b4</p><section>mdo sde</section><text>zhes smras so/ /tshul khrims kyi pha rol du phyin pa las le'u gnyis pa'o// // tshe dang ldan pa shA ra dwa ti'i bus gzhan yang tshe dang ldan pa byams ma'i bu gang po la smras pa/ tshe dang ldan pa</text></item>
<item><p>45b5</p><section>mdo sde</section><text>gang po 'di la byang chub sems dpa' sems dpa' chen po tshul khrims kyi pha rol du phyin pa la spyod na/ gal te byed pa po'i chos 'ga' zhig yang dag par rjes su mthong na/ de byang chub sems dpa'i chos la</text></item>
<item><p>45b6</p><section>mdo sde</section><text>gnas par rig par bya ba ma yin te/ byang chub sems dpa'i chos spong zhing tshul bzhin ma yin pa yid la byed pas spyod do/ /de'i tshul bzhin ma yin pa yid la byed pa gang yin pa de ni/ de'i 'chal pa'i tshul</text></item>
<item><p>45b7</p><section>mdo sde</section><text>khrims shes bya'o/ /smras pa/ tshe dang ldan pa shA ra dwa ti'i bu byang chub sems dpa' gang byed pa po'i chos 'ga' yang / yang dag par rjes su mi mthong zhing / de tshul khrims kyi pha rol du phyin pa yang dag par blangs</text></item>
<item><p>45b8</p><section>mdo sde</section><text>nas 'dug na/ chos gang la tshul khrims kyi pha rol du phyin pa phan 'dogs pa 'am/ gnod par 'gyur/ smras pa/ tshe dang ldan pa gang po tshul khrims kyi pha rol tu phyin pa ni/ chos gang la yang phan 'dogs</text></item>
<item><p>46a1</p><section>mdo sde</section><text>pa 'am/ gnod par byed pa ma yin no/ gal te chos 'ga' zhig la phan 'dogs pa 'am/ gnod pa byed par yang dag par rjes su ma mthong na/ byang chub sems dpa' tshul khrims mchog tu</text></item>
<item><p>46a2</p><section>mdo sde</section><text>'dzin pa yin par rig par bya'o/ gal te byang chub sems dpas tshul khrims kyi pha rol du phyin pa 'di chos 'ga' la phan pa 'am/ gnod par 'gyur ba'i chos 'ga' zhig yang dag par rjes su mthong na/</text></item>
<item><p>46a3</p><section>mdo sde</section><text>byang chub sems dpa' tshul khrims kyi pha rol du phyin pa yongs su 'dzin pa ma yin no/ byed pa po yang dag par rjes su mi mthong na/ byang chub sems dpa'i tshul khrims kyi pha rol du phyin pa zhes bya ste/</text></item>
<item><p>46a4</p><section>mdo sde</section><text>tshul khrims de yang thams cad mkhyen pa nyid tu yongs su bsngos pa'i phyir tshul khrims kyi pha rol du phyin pa zhes bya'o/ /tshe dang ldan pa gang po gzhan yang byang chub sems dpa' sbyin pa gang dang gang</text></item>
<item><p>46a5</p><section>mdo sde</section><text>yongs su btang nas/ thams cad mkhyen pa nyid tu yongs su bsngo na/ byang chub sems dpa' tshul khrims dang ldan pa yin par rig par bya'o/ tshe dang ldan pa gang po gzhan yang byang chub sems dpa'</text></item>
<item><p>46a6</p><section>mdo sde</section><text>tshul khrims gang dang gang srung ba de yang thams cad mkhyen pa nyid tu yongs su bsngo na/ byang chub sems dpa' tshul khrims dang ldan pa yin par rig par bya'o/ /tshe dang ldan pa gang po gzhan yang byang chub</text></item>
<item><p>46a7</p><section>mdo sde</section><text>sems dpa' pha rol gyis spyos sam/ brgyad bkag kyang rung ste/ bzod par byed cing / bzod pa de yang thams cad mkhyen pa nyid du yongs su bsngo na/ byang chub sems dpa' tshul khrims dang ldan pa yin</text></item>
<item><p>46a8</p><section>mdo sde</section><text>par rig par bya'o/ /tshe dang ldan pa gang po gzhan yang byang chub sems dpa' sems can gzhan dag dang / gang zag gzhan rnams kyi ched tu rtsol bar byed la/ brtson 'grus de 'ang thams cad mkhyen</text></item>
<item><p>46b1</p><section>mdo sde</section><text>pa nyid du yongs su bsngo na/ byang chub sems dpa' tshul khrims dang ldan pa zhes bya'o/ /tshe dang ldan pa gang po gzhan yang byang chub sems dpa' bsam gtan gang dang gang skyed pa de bzhin du/ bsam gtan</text></item>
<item><p>46b2</p><section>mdo sde</section><text>'di dag bskyed nas/ rdzu 'phrul mngon par bsgrub par bya'o/ /rdzu 'phrul des kyang sems can rnams kyi sems kyi spyod pa la 'jug cing shes par bya'o/ /de nas snod du gyur par bya'o snyam ste/ sems kyi</text></item>
<item><p>46b3</p><section>mdo sde</section><text>khyad par de dag thams cad kyang thams cad mkhyen pa nyid du yongs su bsngo na/ byang chub sems dpa' tshul khrims dang ldan pa yin par rig par bya'o/ /tshe dang ldan pa gang po gzhan yang byang chub sems</text></item>
<item><p>46b4</p><section>mdo sde</section><text>dpa' shes rab gang dang gang la spyod cing / phung po la mkhas pa 'am/ khams la mkhas pa 'am/ skye mched la mkhas pa 'am/ rten cing 'brel par 'byung ba la mkhas pa 'am/ gnas dang gnas</text></item>
<item><p>46b5</p><section>mdo sde</section><text>ma yin pa la mkhas pa 'am/ mnyam pa nyid du 'du shes nas 'du shes thams cad spang ba'i phyir chos bstan par bya'o snyam ste/ sems bskyed pa gang yin pa de dag thams cad mkhyen pa nyid du yongs</text></item>
<item><p>46b6</p><section>mdo sde</section><text>su bsngo na/ byang chub sems dpa' tshul khrims dang ldan pa yin par rig par bya'o/ /bla na med pa'i tshul khrims dang ldan par rig par bya'o/ /gal te byang chub sems dpa' pha rol tu phyin pa</text></item>
<item><p>46b7</p><section>mdo sde</section><text>drug thams cad mkhyen pa nyid tu yongs su bsngo ba'i byang chub sems dpa' de la ni nyan thos gang gis kyang tshul khrims kyis zil gyis gnon nus pa gang yang med do/ /tshe dang ldan pa gang po gzhan</text></item>
<item><p>46b8</p><section>mdo sde</section><text>yang gal te sems can thams cad dge ba bcu'i las kyi lam dang ldan par gyur na/ de dag gi tshul khrims gang yin pa de ni theg pa la dang po zhugs pa'i byang chub sems dpa'i sems dang po bskyed pa'i</text></item>
<item><p>47a1</p><section>mdo sde</section><text>tshul khrims kyi brgya'i char yang nye bar mi 'gro ba nas/ rgyu'i bar du yang nye bar mi 'gro'o/ /tshe dang ldan pa gang po gzhan yang gal te sems can thams cad mngon par shes pa lnga dang</text></item>
<item><p>47a2</p><section>mdo sde</section><text>ldan par gyur na/ de dag gi tshul khrims gang yin pa de ni/ theg pa la dang po zhugs pa'i byang chub sems dpa'i sems dang po bskyed pa'i tshul khrims kyi brgya'i char yang nye bar mi 'gro ba nas/ rgyu'i</text></item>
<item><p>47a3</p><section>mdo sde</section><text>bar du yang nye bar mi 'gro'o/ /tshe dang ldan pa gang po gzhan yang gal te sems can thams cad byams pa la gnas par gyur/ snying rje dang / dga' ba dang / btang snyoms la gnas par gyur na/</text></item>
<item><p>47a4</p><section>mdo sde</section><text>de dag gi tshul khrims gang yin pa de yang theg pa la dang po zhugs pa'i byang chub sems dpa'i sems dang po bskyed pa'i tshul khrims kyi brgya'i char yang nye bar mi 'gro ba nas/ rgyu'i bar du yang nye bar mi 'gro</text></item>
<item><p>47a5</p><section>mdo sde</section><text>'o/ /tshe dang ldan pa gang po gzhan yang gal te sems can thams cad stong pa nyid kyi rjes su 'thun pa'i bzod pa dang ldan par gyur na/ de dag gi tshul khrims gang yin pa de ni theg pa la dang po zhugs</text></item>
<item><p>47a6</p><section>mdo sde</section><text>pa'i byang chub sems dpa'i sems dang po bskyed pa'i tshul khrims kyi brgya'i char yang nye bar mi 'gro ba nas/ rgyu'i bar du yang nye bar mi 'gro'o/ /tshe dang ldan pa gang po gzhan yang gal te sems can</text></item>
<item><p>47a7</p><section>mdo sde</section><text>thams cad mtshan ma med pa'i rjes su 'thun pa'i bzod pa dang ldan par gyur na de dag gi tshul khrims gang yin pa de ni theg pa la dang po zhugs pa'i byang chub sems dpa'i sems dang po bskyed pa'i</text></item>
<item><p>47a8</p><section>mdo sde</section><text>tshul khrims kyi brgya'i char yang nye bar mi 'gro ba nas rgyu'i bar du yang nye bar mi 'gro'o/ /tshe dang ldan pa gang po gzhan yang gal te sems can thams cad smon pa med pa'i rjes su 'thun pa'i bzod pa</text></item>
<item><p>47b1</p><section>mdo sde</section><text>dang ldan par gyur na/ de dag gi tshul khrims gang yin pa de ni theg pa la dang po zhugs pa'i byang chub sems dpa'i sems dang po bskyed pa'i tshul khrims kyi brgya'i char yang nye bar mi 'gro ba nas rgyu'i bar du</text></item>
<item><p>47b2</p><section>mdo sde</section><text>yang nye bar mi 'gro'o/ /tshe dang ldan pa gang po gzhan yang gal te sems can thams cad brgyad par gyur na/ de dag gi tshul khrims gang yin pa de ni theg pa la dang po zhugs pa'i byang chub sems dpa'i sems</text></item>
<item><p>47b3</p><section>mdo sde</section><text>dang po bskyed pa'i tshul khrims kyi brgya'i char yang nye bar mi 'gro ba nas rgyu'i bar du yang nye bar mi 'gro'o/ /de nas tshe dang ldan pa byams ma'i bu gang pos tshe dang ldan pa shA ra dwa ti'i bu la 'di skad ces</text></item>
<item><p>47b4</p><section>mdo sde</section><text>smras so/ /gal te tshe dang ldan pa shA ra dwa ti'i bus bdag gi dri ba dris pa lan gdab pa'i skabs phye na/ tshe dang ldan pa la bdag phyogs 'ga' zhig 'dri'o/ /smras pa/ tshe dang ldan pa gang po dris shig dang</text></item>
<item><p>47b5</p><section>mdo sde</section><text>thos pa'i don brda sprad par bya'o/ /smras pa/ tshe dang ldan pa shA ra dwa ti'i bu ji gzugs brgyad pa yin par 'dod dam/ smras pa/ tshe dang ldan pa gang po de ni ma yin no/ /smras pa/ tshor ba dang / 'du shes</text></item>
<item><p>47b6</p><section>mdo sde</section><text>dang / 'du byed rnams dang / rnam par shes pa brgyad pa yin par 'dod dam smras pa/ tshe dang ldan pa gang po de ni ma yin no/ /smras pa de las gzhan pa'i chos rnams la brgyad par 'dod dam/ smras pa/</text></item>
<item><p>47b7</p><section>mdo sde</section><text>tshe dang ldan pa gang po de ni ma yin no/ /smras pa/ tshe dang ldan pa shA ra dwa ti'i bu 'o na brgyad pa de gang yin par 'dod/ bdag gis tshe dang ldan pa shA ra dwa ti'i bus bshad pa'i don de ji lta bur shes par bya/</text></item>
<item><p>47b8</p><section>mdo sde</section><text>smras pa/ tshe dang ldan pa gang po chos 'di rnams kyi mnyam pa nyid sems can thams cad kyis mi shes pa de la shes pa gang gis mnyam pa nyid de mngon sum du byed pa'i shes pa de ni bya ba byas pa'i</text></item>
<item><p>48a1</p><section>mdo sde</section><text>phyir thob pa yin te/ de la brgyad pa ni yang dag par rjes su mi mthong ngo / /gal te gnas 'di rnyed na ni mnyam pa nyid shes pa 'di la brtag cing brgal ba med do/ /smras pa/ 'di skad du brgyad pa'i</text></item>
<item><p>48a2</p><section>mdo sde</section><text>tshul khrims gang yin pa de ni byang chub sems dpa'i tshul khrims kyi brgya'i char yang nye bar mi 'gro ba nas rgyu'i bar du 'ang nye bar mi 'gro'o zhes kyang zer na/ tshe dang ldan pa shA ra dwa ti'i bu 'di la snga ma</text></item>
<item><p>48a3</p><section>mdo sde</section><text>dang phyi ma dang / phyi ma dang snga ma ji ltar 'thun par 'gyur/ smras pa/ tshe dang ldan pa gang po brgyad pa'i tshul khrims gang yin pa de byang chub sems dpa'i tshul khrims kyi brgya'i char yang nye bar mi 'gro ba</text></item>
<item><p>48a4</p><section>mdo sde</section><text>nas rgyu'i bar du yang nye bar mi 'gro'o zhes bya ba de ni ji ltar las dang po pa la bshad pa de ltar bstan to/ /ci nas sems can rnams 'jug par 'gyur ba de ltar bstan to/ /ci nas skye bo mang pos go bar</text></item>
<item><p>48a5</p><section>mdo sde</section><text>'gyur ba de ltar bstan to/ /ci nas theg pa chen po dang / sangs rgyas kyi theg pa 'bar bar 'gyur ba de ltar bstan to/ /brgyad pa'i tshul khrims gang yin pa de ni theg pa la dang po zhugs pa'i byang chub sems dpa'i</text></item>
<item><p>48a6</p><section>mdo sde</section><text>sems dang po bskyed pa'i tshul khrims kyi brgya'i char yang nye bar mi 'gro ba nas/ rgyu'i bar du yang nye bar mi 'gro'o/ /tshe dang ldan pa gang po gzhan yang rgyun du zhugs pa thams cad dang / lan cig phyir 'ong ba</text></item>
<item><p>48a7</p><section>mdo sde</section><text>thams cad dang / phyir mi 'ong ba thams cad dang / dgra bcom pa thams cad dang / rang sangs rgyas thams cad kyi tshul khrims gang yin pa de ni theg pa la dang po zhugs pa'i byang chub sems dpa'i sems dang</text></item>
<item><p>48a8</p><section>mdo sde</section><text>po bskyed pa'i tshul khrims kyi brgya'i char yang nye bar mi 'gro ba nas rgyu'i bar du yang nye bar mi 'gro'o/ /tshe dang ldan pa gang po gzhan yang nyan thos gang byang chub sems dpa'i tshul khrims zil gyis mnan</text></item>
<item><p>48b1</p><section>mdo sde</section><text>par sems pa de ni/ de bzhin gshegs pa'i tshul khrims zil gyis mnan par 'dod par zad de/ de ni de bzhin gshegs pa dang rtsod par sems su zad do/ /tshe dang ldan pa gang po dper na gang rgyal po'i bu dang</text></item>
<item><p>48b2</p><section>mdo sde</section><text>rtsod par sems pa de ni/ rgyal po dang rtsod par sems par zad do/ /tshe dang ldan pa gang po de bzhin du byang chub sems dpa'i tshul khrims zil gyis mnan par sems pa gang yin pa de ni/ de bzhin gshegs</text></item>
<item><p>48b3</p><section>mdo sde</section><text>pa'i tshul khrims zil gyis mnan par sems par zad do/ /de ci'i phyir zhe na/ 'di ltar byang chub sems dpa' sems dpa' chen po rnams ni thub par dka' ba yin pa'i phyir ro/ /tshe dang ldan pa gang po/</text></item>
<item><p>48b4</p><section>mdo sde</section><text>dper na mi la la zhig rkang lag med par gyur la 'di skad du/ bdag 'di nas rgya mtsho chen po'i pha rol gyi 'gram du mchong bar bya'o zhes zer na de skad zer ba de la mi de ni mngon pa'i nga rgyal gyis nga rgyal</text></item>
<item><p>48b5</p><section>mdo sde</section><text>byed de bla bar rig par bya'o/ /tshe dang ldan pa gang po de bzhin du nyan thos sam/ rang sangs rgyas gang 'di skad du/ bdag gis byang chub sems dpa'i tshul khrims zil gyis gnan par bya'o zhes zer</text></item>
<item><p>48b6</p><section>mdo sde</section><text>na tshe dang ldan pa gang po 'di ltar de ni bla bar rig par bya'o/ /de ci'i phyir zhe na/ byang chub sems dpa' sems dpa' chen po rnams ni rgya mtsho dug can pa dang 'dra ba yin pa'i phyir ro/ /</text></item>
<item><p>48b7</p><section>mdo sde</section><text>ji ltar mi de rkang lag rnams med bzhin du rgya mtsho la mchong bar 'dod pa de bzhin du nyan thos kyi theg pa pa 'am/ rang sangs rgyas kyi theg pa pa'i gang zag byang chub sems dpa'i chos</text></item>
<item><p>48b8</p><section>mdo sde</section><text>rnams med bzhin du byang chub sems dpa'i tshul khrims zil gyis non par 'gyur ba de ni gnas med do/ /de ci'i phyir zhe na/ byang chub sems dpa' sems dpa' chen po rnams ni tshul</text></item>
<item><p>49a1</p><section>mdo sde</section><text>khrims dpag tu med pa dang ldan pa yin pa'i phyir ro/ /smras pa/ tshe dang ldan pa shA ra dwa ti'i bu ci'i phyir na byang chub sems dpa' rnams tshul khrims dpag tu med pa dang ldan pa yin/</text></item>
<item><p>49a2</p><section>mdo sde</section><text>smras pa/ tshe dang ldan pa gang po sems can tshul khrims 'chal pa dpag tu med pa dag 'chal pa'i tshul khrims las yongs su dgrol bar 'dod pa dang / tshul khrims la dgod par 'dod pa'i</text></item>
<item><p>49a3</p><section>mdo sde</section><text>phyir ro/ /smras pa/ tshe dang ldan pa shA ra dwa ti'i bu 'di lta ste/ 'chal pa'i tshul khrims shes bya ba de gang gi tshig bla dgas/ smras pa/ 'di lta ste/ 'chal pa'i tshul khrims shes bya ba ni ngar 'dzin pa dang /</text></item>
<item><p>49a4</p><section>mdo sde</section><text>nga yir 'dzin pa dang / dmigs pa'i 'du shes dang / sems can du 'du shes pa dang / srog tu 'du shes pa dang / gang zag tu 'du shes pa dang / yod par 'du shes pa dang / med par 'du shes pa'i tshig bla dgas te</text></item>
<item><p>49a5</p><section>mdo sde</section><text>nyon mongs pa de dag dang gzhan rnams yod na 'chal pa'i tshul khrims shes bya ba rab tu phye'o/ /de bas na byang chub sems dpa' sems dpa' chen po sems can dpag tu med pa rnams tshul khrims la</text></item>
<item><p>49a6</p><section>mdo sde</section><text>dgod par 'dod cing theg pa 'di la zhugs te/ tshul khrims dpag tu med pa dang ldan pa de ni nyan thos rnams sam/ rang sangs rgyas rnams zil gyis mnan par sla ba ma yin no/ /byang chub sems</text></item>
<item><p>49a7</p><section>mdo sde</section><text>dpa' ni 'di lta ste/ tshul khrims kyi pha rol du phyin pa thams cad mkhyen pa nyid du yongs su bsngo ba'i phyir ming tsam gyis kyang nyan thos rnams dang / rang sangs rgyas rnams zil gyis gnon to/ /</text></item>
<item><p>49a8</p><section>mdo sde</section><text>smras pa/ tshe dang ldan pa shA ra dwa ti'i bu zag pa dang bcas pa'i tshul khrims kyis zag pa med pa'i tshul khrims ji ltar zil gyis gnon par 'gyur/ smras pa/ tshe dang ldan pa gang po 'di la zag pa med pa'i tshul</text></item>
<item><p>49b1</p><section>mdo sde</section><text>khrims ni bdag nyid la phan pa'i phyir bskyed pa yin la/ byang chub sems dpa'i tshul khrims ni sems can dpag tu med pa rnams kyi ched du yongs su bsngos pa yin te/ de ltar na byang chub sems dpa'i</text></item>
<item><p>49b2</p><section>mdo sde</section><text>tshul khrims kyis zag pa med pa'i tshul khrims zil gyis gnon to/ /tshe dang ldan pa gang po gzhan yang gal te byang chub sems dpa'i tshul khrims tshad nges pa zhig sgrub tu zin na ni/ zag pa med pa'i</text></item>
<item><p>49b3</p><section>mdo sde</section><text>tshul khrims kyang zil gyis gnon par mi 'gyur la/ de'i tshul khrims kyang pha rol du phyin par mi 'gyur ba zhig na/ gang gi phyir sems can dpag tu med pa rnams kyi ched du yongs su bsngo ba de'i</text></item>
<item><p>49b4</p><section>mdo sde</section><text>phyir byang chub sems dpa'i tshul khrims des zag pa med pa'i tshul khrims zil gyis gnon par 'gyur ro/ /tshe dang ldan pa gang po dper na nyi ma'i dkyil 'khor 'char ba na srog chags kyi rigs srin bu me</text></item>
<item><p>49b5</p><section>mdo sde</section><text>khyer thams cad kyi 'od zil gyis gnon to/ /tshe dang ldan pa gang po de bzhin du byang chub sems dpa'i tshul khrims thams cad mkhyen pa nyid du yongs su bsngos pas kyang gzhan mu stegs can spyod</text></item>
<item><p>49b6</p><section>mdo sde</section><text>pa pa dang / kun du rgyu dang / gcer bu pa la sogs pa nas 'phags pa nyan thos dang / rang sangs rgyas kyi bar rnams kyi tshul khrims kyi 'od kyang zil gyis gnon to/ /tshe dang ldan pa gang po</text></item>
<item><p>49b7</p><section>mdo sde</section><text>dper na zla ba'i dkyil 'khor 'char ba na skar ma'i gzugs thams cad kyi 'od zil gyis gnon to/ /tshe dang ldan pa gang po de bzhin du byang chub sems dpa'i tshul khrims thams cad mkhyen</text></item>
<item><p>49b8</p><section>mdo sde</section><text>pa nyid du yongs su bsngos pas kyang nyan thos dang rang sangs rgyas thams cad kyi tshul khrims zil gyis gnon to/ /tshe dang ldan pa gang po gang gi tshe byang chub sems dpa' sems dpa' chen po</text></item>
<item><p>50a1</p><section>mdo sde</section><text>de bzhin gshegs pa rjes su dran zhing thams cad mkhyen pa nyid dang ldan pa'i sems kyi khyad par yang skyed na/ rang gi spyod yul la spyod pas de'i tshe byang chub sems dpa' tshul khrims kyi</text></item>
<item><p>50a2</p><section>mdo sde</section><text>pha rol du phyin pa thob pa yin par rig par bya'o/ /smras pa/ tshe dang ldan pa gang po gang gi tshe byang chub sems dpa' thams cad mkhyen pa nyid kyi sems mi skyed pa de'i tshe byang chub sems dpa' la</text></item>
<item><p>50a3</p><section>mdo sde</section><text>ji skad ces bya/ smras pa/ tshe dang ldan pa gang po de'i tshe byang chub sems dpa' sems dpa' chen po sems kyi rgyud lung du ma bstan pa la gnas pa'i tshul khrims dang ldan pa zhes bya'o/ /gal te</text></item>
<item><p>50a4</p><section>mdo sde</section><text>nyan thos nyid dam/ rang sangs rgyas nyid tu yongs su bsngo na ni de'i tshe byang chub sems dpa' rang gi spyod yul spong ba yin no/ /gal te lhag pa'i bsam pa nyan thos kyi sa 'am/ rang sangs rgyas kyi sar</text></item>
<item><p>50a5</p><section>mdo sde</section><text>yongs su bsngos pa zhig yin na ni de tsam gyis na byang chub sems dpa' ro dang 'dra bar rig par bya'o/ /tshe dang ldan pa gang po dper na/ sgyu ma mkhan nam/ sgyu ma mkhan gyi slob ma mkhas pas byis pa zhig</text></item>
<item><p>50a6</p><section>mdo sde</section><text>bzung la sdong po la bskyon te bskyon nas dum bur rlags te sa la gtor na byis pa de'i mdza' bo dang / nye du dang / snag gi gnyen mtshams gang dag yin pa de dag byis pa 'di ni shi ste/ phyin cad mi mthong ngo snyam nas sdug</text></item>
<item><p>50a7</p><section>mdo sde</section><text>bsngal bar 'gyur te/ sdug bsngal gyi phung po chen po dang ldan par 'gyur ro/ /tshe dang ldan pa gang po de ltar byis pa ma shi ba de la shi ba'i 'du shes bskyed pa de bzhin du tshe dang ldan pa gang po byang chub sems dpa' thams</text></item>
<item><p>50a8</p><section>mdo sde</section><text>cad mkhyen pa nyid kyi rin po che las nyams te/ nyan thos kyi sa 'am/ rang sangs rgyas kyi sa la gnas pa yang shing ji lta ba bzhin du rig par bya'o/ /de nas tshe dang ldan pa gang pos tshe dang ldan pa shA ra dwa ti'i bu la 'di skad</text></item>
<item><p>50b1</p><section>mdo sde</section><text>ces smras so/ /ci byang chub sems dpa'i tshul khrims gang yin pa dang / nyan thos kyi tshul khrims gang yin pa dang / rang sangs rgyas kyi tshul khrims gang yin pa'i tshul khrims 'di dag la tha dad du dbye bar 'dod</text></item>
<item><p>50b2</p><section>mdo sde</section><text>dam/ smras pa/ tshe dang ldan pa gang po chos nyid dang / de bzhin nyid ji lta ba bzhin du na ni tha dad du dbye bar chung zad kyang mi 'dod do/ /smras pa/ 'o na ji ltar tha dad du dbye bar 'dod/ smras pa/ ji ltar byang chub sems</text></item>
<item><p>50b3</p><section>mdo sde</section><text>dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de ltar/ byang chub sems dpa'i tshul khrims tha dad du dbye bar 'dod do/ /de ltar na byang chub sems dpa'i tshul</text></item>
<item><p>50b4</p><section>mdo sde</section><text>khrims kyis byis pa so so'i skye bo thams cad dang / nyan thos thams cad dang / rang sangs rgyas thams cad kyi tshul khrims zil gyis gnon te/ 'di ltar thams cad mkhyen pa nyid tu yongs su bsngo ba'i phyir ro/ /</text></item>
<item><p>50b5</p><section>mdo sde</section><text>de ci'i phyir zhe na/ tshe dang ldan pa gang po byang chub sems dpa'i tshul khrims gang yin pa des stong gsum gyi stong chen po'i 'jig rten gyi khams zil gyis gnon cing spa bkong nas gnas pa'i phyir ro/ /de ci'i phyir</text></item>
<item><p>50b6</p><section>mdo sde</section><text>zhe na/ 'di ltar des 'dir sems can rnams gdul bar bya ba'i phyir te/ tshe dang ldan pa gang po de'i phyir byang chub sems dpa'i tshul khrims ni mchog ces bya/ gtso bo dang / rab mchog dang / gya nom pa dang /</text></item>
<item><p>50b7</p><section>mdo sde</section><text>bla na med pa dang / gong na med pa zhes bya'o/ /tshe dang ldan pa gang po dper na/ ri'i rgyal po gangs ri la ri'i rgyal po'i yon tan gang dag yod pa de dag ni ri gzhan dag la med de/ des na ri rnams kyi nang na ri'i rgyal po zhes</text></item>
<item><p>50b8</p><section>mdo sde</section><text>bya ba'i ming thob ste/ ri'i rgyal po gangs ris ni/ ri'i rgyal po gangs ri zhes bya ba'i ming thob bo/ tshe dang ldan pa gang po de bzhin du nyan thos kyi tshul khrims dang / rang sangs rgyas kyi tshul khrims ni</text></item>
<item><p>51a1</p><section>mdo sde</section><text>thams cad mkhyen pa nyid tu yongs su bsngo ba dang bral ba yin la/ byang chub sems dpa'i tshul khrims ni thams cad mkhyen pa nyid du yongs su bsngo ba dang ma bral te/ de'i phyir byang chub sems</text></item>
<item><p>51a2</p><section>mdo sde</section><text>dpa'i tshul khrims ni tshul khrims kyi pha rol du phyin pa zhes bya ba'i ming thob bo/ /tshe dang ldan pa gang po gzhan yang byang chub sems dpa'i tshul khrims kyis ni nyan thos kyi tshul khrims dang / rang sangs rgyas</text></item>
<item><p>51a3</p><section>mdo sde</section><text>kyi tshul khrims zil gyis gnon to/ /smras pa/ tshe dang ldan pa shA ra dwa ti'i bu ci'i phyir zil gyis gnon/ smras pa/ tshe dang ldan pa gang po 'di ltar gang gi phyir byang chub sems dpa' tshul khrims</text></item>
<item><p>51a4</p><section>mdo sde</section><text>thams cad mkhyen pa nyid tu yongs su bsngos pa de'i phyir byang chub sems dpa'i tshul khrims kyis nyan thos rnams kyi tshul khrims dang / rang sangs rgyas rnams kyi tshul khrims zil gyis gnon to/</text></item>
<item><p>51a5</p><section>mdo sde</section><text>de nas bcom ldan 'das kyis tshe dang ldan pa shA ra dwa ti'i bu la bka' stsal pa/ shA ra dwa ti'i bu legs so legs so/ de bzhin gshegs pa kho na'i mthus shA ra dwa ti'i bu khyod byang chub sems dpa' rnam</text></item>
<item><p>51a6</p><section>mdo sde</section><text>sa la bsngags pa byed pa dang / spro ba smra ba ni legs te/ shA ra dwa ti'i bu de de bzhin no/ /shA ra dwa ti'i bu de de bzhin te/ byang chub sems dpa'i tshul khrims kyis nyan thos kyi tshul khrims dang / rang sangs rgyas</text></item>
<item><p>51a7</p><section>mdo sde</section><text>kyi tshul khrims zil gyis gnon to/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo byang chub sems dpa' rnams la tshul khrims kyi pha rol du phyin pa bstan pa gnas</text></item>
<item><p>51a8</p><section>mdo sde</section><text>brtan shA ra dwa ti'i bus ji skad bshad pa bzhin du khyod kyis long shig /kun chub par gyis shig /zung shig /kun dga' bo gal te bden pa dang bden pa'i tshig gis byang chub sems dpa'i tshul khrims kyis</text></item>
<item><p>51b1</p><section>mdo sde</section><text>gzhan mu stegs can dang / byis pa so so'i skye bo rnams dang / nyan thos dang / rang sangs rgyas kyi bar gyi tshul khrims zil gyis gnon pa'i bden pa dang / bden pa'i tshig des/ gal te ri'i rgyal po ri rab tshangs</text></item>
<item><p>51b2</p><section>mdo sde</section><text>pa'i 'jig rten du 'phangs te/ bar der 'dug par byed na bden pa'i tshig gis 'dug go/ /de ci'i phyir zhe na/ kun dga' bo byang chub sems dpa'i tshul khrims ni de bzhin gshegs pa ma gtogs par zag pa dang /</text></item>
<item><p>51b3</p><section>mdo sde</section><text>bcas pa dang / zag pa med pa'i tshul khrims de dag thams cad kyi mchog ces brjod pa yin zhing gong na med pa zhes bya ba'i bar du brjod pa yin pa'i phyir ro/ /tshul khrims kyi pha rol du phyin pa las le'u</text></item>
<item><p>51b4</p><section>mdo sde</section><text>gsum pa'o// // bam po bzhi pa/ de nas sangs rgyas kyi mthus tshe dang ldan pa shA ra dwa ti'i bus 'di dang nye ba'i 'bum gyi 'jig rten gyi khams na sangs rgyas bcom</text></item>
<item><p>51b5</p><section>mdo sde</section><text>ldan 'das chos ston cing bzhugs pa zhig mthong ngo / /de nas bcom ldan 'das kyis tshe dang ldan pa shA ra dwa ti'i bu la bka' stsal pa/ shA ra dwa ti'i bu 'di dang nye ba'i 'bum gyi 'jig rten gyi khams na/</text></item>
<item><p>51b6</p><section>mdo sde</section><text>de bzhin gshegs pa zhig chos ston pa khyod kyis mthong ngam/ gsol pa/ bcom ldan 'das de ni gang lags/ 'jig rten gyi khams sangs rgyas kyi zhing de'i ming ni ci zhes bgyi/ bcom ldan 'das</text></item>
<item><p>51b7</p><section>mdo sde</section><text>kyis bka' stsal pa/ shA ra dwa ti'i bu 'jig rten gyi khams de'i ming ni sgron ma zhes bya'o/ sangs rgyas bcom ldan 'das chos ston pa de'i mtshan ni zla 'od ces bya'o/ de'i nyan thos rdzu 'phrul dang ldan pa mgo</text></item>
<item><p>51b8</p><section>mdo sde</section><text>zhes bya ba zhig yod de des rdzu 'phrul gyis ri'i rgyal po ri rab 'jig rten gyi khams gzhan nas lag pas blangs te/ tshangs pa'i 'jig rten du thug par 'phangs nas de'i bar skabs su byang chub sems dpas</text></item>
<item><p>52a1</p><section>mdo sde</section><text>tshig 'di skad ces byang chub sems dpa'i tshul khrims de bzhin gshegs pa'i tshul khrims ma gtogs par de las gzhan pa'i zag pa dang bcas pa'am/ zag pa med pa'i tshul khrims gang</text></item>
<item><p>52a2</p><section>mdo sde</section><text>dag yin pa rnams kyi mchog tu brjod pa yin zhe na/ ji ltar de bzhin gshegs pa bden pa gsung ba ltar bden pa dang / bden pa'i tshig dang / bden pa'i byin gyi brlabs des ri'i rgyal po ri rab 'di nam</text></item>
<item><p>52a3</p><section>mdo sde</section><text>mkha' bar snang de nyid du 'dug shig ces smras pa dang / de nas ri'i rgyal po ri rab de nam mkha' bar snang de nyid du 'dug go/ /de nas bcom ldan 'das kyis tshe dang ldan pa shA ra dwa ti'i bu la bka' stsal pa</text></item>
<item><p>52a4</p><section>mdo sde</section><text>shA ra dwa ti'i bu khyod kyis ri'i rgyal po ri rab nam mkha' bar snang go 'byed na 'dug pa 'di mthong ngam/ gsol pa/ bcom ldan 'das mthong lags so/ /bka' stsal pa/ shA ra dwa ti'i bu ri'i rgyal po</text></item>
<item><p>52a5</p><section>mdo sde</section><text>ri rab sa la ma lhung shig /gang nas 'ongs pa de nyid tu 'gro bar gyur cig ces byang chub sems dpas ri'i rgyal po ri rab 'di bden pa'i byin gyis brlab pa byas so/ /de nas bcom ldan 'das la tshe dang</text></item>
<item><p>52a6</p><section>mdo sde</section><text>ldan pa shA ra dwa ti'i bus 'di skad ces gsol to/ /bcom ldan 'das gang dag byang chub sems dpa'i tshul khrims la zil gyis gnon par sems pa de ni de bzhin gshegs pa'i tshul khrims spong bar</text></item>
<item><p>52a7</p><section>mdo sde</section><text>bgyi bar sems pa lags so/ /de ci'i slad du zhe na/ byang chub sems dpa' sems dpa' chen po rnams kyi tshul khrims ni zil gyis mi non pa lags pa'i slad du'o/ /de nas tshe dang ldan pa byams</text></item>
<item><p>52a8</p><section>mdo sde</section><text>ma'i bu gang pos tshe dang ldan pa shA ra dwa ti'i bu la 'di skad ces smras so/ /tshe dang ldan pa shA ra dwa ti'i bu byang chub sems dpa' gang ldog pa de'i tshul khrims kyang zil gyis mi non pa yin nam/ smras pa/</text></item>
<item><p>52b1</p><section>mdo sde</section><text>tshe dang ldan pa gang po byang chub sems dpa' byang chub sems dpa'i sems la gnas pa ni phyir ldog par mi 'gyur te/ gang phyir ldog pa de ni byang chub sems dpa' zhes kyang mi bya'o/ /tshe dang ldan pa gang</text></item>
<item><p>52b2</p><section>mdo sde</section><text>po dper na gal te 'phong gi slob dpon gyis mda' gzas pa bzhin mi 'gro na de 'phong gi slob dpon zhes mi bya'o/ /tshe dang ldan pa gang po de bzhin du gal te byang chub sems dpa'i sems dang sems las</text></item>
<item><p>52b3</p><section>mdo sde</section><text>byung ba rnams thams cad mkhyen pa nyid dang mi ldan pa 'byung ngam/ yang na sbyin pa sbyin nam/ tshul khrims srung ngam/ bzod pa sgrub bam/ brtson 'grus rtsom 'am/ bsam gtan rnams la mnyam</text></item>
<item><p>52b4</p><section>mdo sde</section><text>par 'jog gam/ shes rab sgom yang rung ste rnam pa thams cad mkhyen pa nyid tu yongs su mi bsngo na byang chub sems dpa' de tshul khrims dang ldan pa zhes mi bya'o/ /tshe dang ldan pa gang po gal te</text></item>
<item><p>52b5</p><section>mdo sde</section><text>byang chub sems dpa' thams cad mkhyen pa nyid tu ji ltar yongs su bsngo ba yang mi shes la nyan thos kyi sa 'am/ rang sangs rgyas kyi sar yang yongs su bsngo bar mi byed na yongs su bsngo ba med du zin</text></item>
<item><p>52b6</p><section>mdo sde</section><text>kyang tshul khrims dang ldan pa zhes bya'o/ /yongs su sngo bar byed na ni byang chub sems dpa' sems dpa' chen po yang dag pa'i tshul khrims kyi pha rol tu phyin pa yongs su 'dzin pa yin te/ 'on kyang tshe dang ldan pa</text></item>
<item><p>52b7</p><section>mdo sde</section><text>gang po gcig ni yun ring mo zhig nas mngon par rdzogs par 'tshang rgya bar 'gyur la gcig shos ni 'di lta ste/ thabs la mkhas pas myur du mngon par rdzogs par 'tshang rgya bar 'gyur te/ tshe dang ldan</text></item>
<item><p>52b8</p><section>mdo sde</section><text>pa gang po byang chub sems dpa' thabs la mi mkhas pa yun ring mo zhig nas mngon par rdzogs par 'tshang rgya bar 'gyur ba ni sla'i/ nyan thos kyi sa 'am/ rang sangs rgyas kyi sar lhung ba ni de lta</text></item>
<item><p>53a1</p><section>mdo sde</section><text>ma yin no/ /mi zhig chom rkun gyi ya nga ba nas mchis te 'ongs pa ni bla'i bcom ste myur du 'ongs pa ni de lta ma yin no/ /tshe dang ldan pa gang po de bzhin du/ ring mo zhig nas mngon par</text></item>
<item><p>53a2</p><section>mdo sde</section><text>rdzogs par 'tshang rgya ba ni bla'i nyan thos kyi sa 'am/ rang sangs rgyas kyi sar lhung ba ni de lta ma yin no/ /thabs la mkhas pa'i byang chub sems dpa' myur du bla na med pa yang dag par rdzogs pa'i</text></item>
<item><p>53a3</p><section>mdo sde</section><text>byang chub mngon par rdzogs par 'tshang rgya bar 'dod pas ni rnam pa gnyis su 'gyur bar shes par bya ste/ yang na ni yang dag pa'i mtha' mngon sum du byed par 'gyur ro/ /yang na ni myur du bla na med pa yang dag par</text></item>
<item><p>53a4</p><section>mdo sde</section><text>rdzogs pa'i byang chub mngon par rdzogs par 'tshang rgya bar 'gyur ro/ /tshe dang ldan pa gang po dper na khyim zhig tshig la khyim tshig pa de'i nang na rin po che'i phung po 'dug ste/ rin po che 'dod pa'i mi la la</text></item>
<item><p>53a5</p><section>mdo sde</section><text>zhig khyim der zhugs na des rnam pa gnyis su 'gyur bar shes par bya ste/ yang na ni khyim de'i nang du tshig par 'gyur/ yang na ni rin po che de dag khyer te 'byung bar 'gyur ro/ /tshe dang ldan pa gang po de bzhin</text></item>
<item><p>53a6</p><section>mdo sde</section><text>du thabs la mkhas pa'i byang chub sems dpa' myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa yang rnam pa gnyis su 'gyur bar shes par bya ste/</text></item>
<item><p>53a7</p><section>mdo sde</section><text>yang na ni yang dag pa'i mtha' mngon sum du byed par 'gyur/ yang na ni myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /smras pa/ tshe dang</text></item>
<item><p>53a8</p><section>mdo sde</section><text>ldan pa shA ra dwa ti'i bu byang chub sems dpa' gang yang dag pa'i mtha' mngon sum du byed pa de thabs la mkhas pa zhes bya 'am/ smras pa/ tshe dang ldan pa gang po byang chub sems dpa' gang</text></item>
<item><p>53b1</p><section>mdo sde</section><text>yang dag pa'i mtha' mngon sum du byed pa de ni thabs la mkhas pa zhes mi bya'o/ /de ci'i phyir zhe na/ nyan thos kyi sa 'am/ rang sangs rgyas kyi sar lhung ba gang yin pa de ni byang chub sems dpa' thabs la mkhas pa'i</text></item>
<item><p>53b2</p><section>mdo sde</section><text>rgyu 'thun pa ma yin gyi/ de ni thabs la mi mkhas pa'i rgyu 'thun pa yin pa'i phyir ro/ /tshe dang ldan pa gang po gzhan yang gal te byang chub sems dpa' byang chub tu spyod pa na bdag ni myur du bla na med pa yang</text></item>
<item><p>53b3</p><section>mdo sde</section><text>dag par rdzogs pa'i byang chub mngon par rdzogs par 'tshang rgya bar 'gyur gyi/ byang chub sems dpa' gzhan dag ni ma yin no snyam du rnam par rtog na de spyod yul ma yin pa la spyod de/ gang spyod yul ma</text></item>
<item><p>53b4</p><section>mdo sde</section><text>yin pa de ni de'i tshul khrims kyi skyon yin no/ /tshe dang ldan pa gang po gzhan yang gal te byang chub sems dpa' 'di snyam du bdag ni sbyin pa ches mang ba sbyin pa yin no/ /bdag ni tshul khrims srung ba</text></item>
<item><p>53b5</p><section>mdo sde</section><text>'o/ /bdag ni bzod pa sgrub pa'o/ /bdag ni brtson 'grus rtsom pa'o/ /bdag ni bsam gtan la mnyam par 'jog pa'o/ /bdag ni shes rab kyi pha rol du phyin pa la spyod pa yin gyi/ byang chub sems</text></item>
<item><p>53b6</p><section>mdo sde</section><text>dpa' gzhan dag ni ma yin no/ /snyam du de ltar rnam par rtog na yang spyod yul ma yin pa la spyod de/ spyod yul ma yin pa gang yin pa de ni de'i tshul khrims kyi skyon yin no/ /tshe dang ldan pa gang po gzhan</text></item>
<item><p>53b7</p><section>mdo sde</section><text>yang gal te byang chub sems dpa' 'di snyam du bdag ni ji ltar yongs su bsngo bar bya ba'i yongs su bsngo ba'i thabs shes kyi byang chub sems dpa' gzhan dag ni de ltar mi shes so snyam du sems na yang spyod yul ma</text></item>
<item><p>53b8</p><section>mdo sde</section><text>yin pa la spyod de/ spyod yul ma yin pa gang yin pa de ni de'i tshul khrims kyi skyon no/ /tshe dang ldan pa gang po gzhan yang byang chub sems dpa' 'di snyam du bdag gis byang chub sems dpa' gzhan dag bskal pa gang</text></item>
<item><p>54a1</p><section>mdo sde</section><text>gA'i klung gi bye ma snyed tu 'dug la/ 'khor los sgyur ba'i kha zas sbyin zhing yongs su gtong ba yang bsod snyoms gcig dang / sems bskyed pa gcig gis zil gyis gnan par bya'o snyam du</text></item>
<item><p>54a2</p><section>mdo sde</section><text>sems na spyod yul ma yin pa la spyod de spyod yul ma yin pa gang yin pa de ni de'i tshul khrims kyi skyon yin te/ byang chub sems dpa' de ni thabs la mkhas pa yin du zin kyang rnam par rtog pa 'di ji ltar</text></item>
<item><p>54a3</p><section>mdo sde</section><text>rnam par rtog na de thabs la mkhas pa zhes mi bya'o/ /de ci'i phyir zhe na/ byang chub sems dpas ni byang chub sems dpa' dang mi mthun par mi bya/ byang chub sems dpas ni byang chub sems dpa' la khyad</text></item>
<item><p>54a4</p><section>mdo sde</section><text>tu gsad par mi bya byang chub sems dpas ni byang chub sems dpa' la brnyas par mi bya'i de bzhin gshegs pa la gus par rim gro bya ba bzhin du/ byang chub sems dpas byang chub sems dpa' la gus pa</text></item>
<item><p>54a5</p><section>mdo sde</section><text>bskyed par bya ba'i phyir ro/ /smras pa/ tshe dang ldan pa shA ra dwa ti'i bu ci byang chub sems dpa' 'ba' zhig la gus par rim gror bya'i sems can gzhan dag la ni gus par rim gro mi bya 'am/ smras pa/</text></item>
<item><p>54a6</p><section>mdo sde</section><text>tshe dang ldan pa gang po sems can thams cad la yang ji ltar de bzhin gshegs pa la gus par rim gro bya ba bzhin du gus pa bskyed par bya'o/ /de bzhin du byang chub sems dpas byang chub sems dpa'</text></item>
<item><p>54a7</p><section>mdo sde</section><text>mthong na gus par rim gro bya'o/ /de bzhin du tshangs pa mtshungs par spyod pa rnams mthong na yang gus par rim gro bya'o/ /de bzhin du sems can gzhan dag la yang gus par rim gro bya'o/ /de bzhin du</text></item>
<item><p>54a8</p><section>mdo sde</section><text>byang chub sems dpas dma' ba'i sems dang / gus pa dang bcas pa dang / zhe sa dang bcas par bya ste/ nga rgyal spangs pas gus par rim gro bya'o/ /'di ltar yang bdag bla na med pa yang dag par rdzogs</text></item>
<item><p>54b1</p><section>mdo sde</section><text>pa'i byang chub mngon par rdzogs par sangs rgyas nas sems can 'di dag yongs su mya ngan las bzla bar bya'o/ /sems can rnams kyi nyon mongs pa spang ba'i phyir chos kyang bstan par bya'o snyam du sems</text></item>
<item><p>54b2</p><section>mdo sde</section><text>bskyed par bya zhing de ltar bsam par bya'o/ /tshe dang ldan pa gang po 'di ltar byang chub sems dpa' sems dpa' chen pos sems can rnams la dma' ba'i sems su bya'o/ /byams pa'i sems su bya'o/ /</text></item>
<item><p>54b3</p><section>mdo sde</section><text>sems can de dag gi mchog tu 'gyur bar bya'o/ /mchog kyang byed du gzhug par bya'o/ /de ci'i phyir zhe na/ mchog nyid ni 'di lta ste/ sangs rgyas nyid yin pa'i phyir ro/ /'di ltar 'di la byang chub sems dpas sems can</text></item>
<item><p>54b4</p><section>mdo sde</section><text>thams cad la yang byams pa bskyed par bya'o/ /sems can thams cad kyang chos kyi bdag po la bdag po byed du gzhug par bya'o/ /tshul khrims kyi pha rol du phyin pa las le'u bzhi pa'o// //</text></item>
<item><p>54b5</p><section>mdo sde</section><text>de nas tshe dang ldan pa byams ma'i bu gang pos tshe dang ldan pa shA ra dwa ti'i bu la 'di skad ces smras so/ /tshe dang ldan pa shA ra dwa ti'i bu byang chub sems dpa' bla na med pa yang dag par rdzogs pa'i byang chub mngon par rdzogs</text></item>
<item><p>54b6</p><section>mdo sde</section><text>par sangs rgyas nas sems can thams cad kyang chos kyi bdag por mchog byed du 'jug ste/ 'doms shing rjes su ston par 'gyur ram/ tshe dang ldan pa shA ra dwa ti'i bu dper na sgyu ma mkhan nam/</text></item>
<item><p>54b7</p><section>mdo sde</section><text>sgyu ma mkhan gyi slob ma mkhas pas dpung gi tshogs yan lag bzhi pa mngon par sprul te/ rgyal po dang bcas pa'i sde mngon par sprul na/ ci sgyu ma'i mi de dag 'di snyam du gang bdag cag la dbang byed pa'i rgyal po ni</text></item>
<item><p>54b8</p><section>mdo sde</section><text>yod do snyam du sems sam/ smras pa/ tshe dang ldan pa de ni ma yin no/ /smras pa/ ci rgyal po de 'di snyam du bdag gi dpung gi tshogs yan lag bzhi pa 'di dag ni yod do snyam du sems sam/ smras pa/ tshe dang ldan pa de</text></item>
<item><p>55a1</p><section>mdo sde</section><text>ni ma yin no/ /smras pa/ dpung gi tshogs yan lag bzhi pa de dag thams cad ni rdzas su gtogs pa ma yin/ dngos por gtogs pa ma yin te/ rdzas ma yin par gtogs pa dngos po ma</text></item>
<item><p>55a2</p><section>mdo sde</section><text>yin par gtogs pa yin pas de dag la bdag po byed du 'jug par mi 'gyur la/ chos thams cad ni sgyu ma lta bu'o zhes bcom ldan 'das kyis gsungs na ji ltar de dag mchog byed du 'jug par</text></item>
<item><p>55a3</p><section>mdo sde</section><text>'gyur/ byang chub sems dpas gang dag mchog byed du gzhug par bya ba'i chos rnams ni gang yin/ gang mchog byed du 'jug pa'i chos de ni gang yin/ smras pa/ tshe dang ldan pa gang po gal te byang chub</text></item>
<item><p>55a4</p><section>mdo sde</section><text>sems dpas chos 'ga' zhig yang dag par rjes su mthong na byang chub sems dpa' shes rab kyi pha rol du phyin pa la spyod pa ma yin no/ /gang gi tshe chos ci yang yang dag par rjes su mi mthong ba de'i</text></item>
<item><p>55a5</p><section>mdo sde</section><text>tshe/ byang chub sems dpa' shes rab kyi pha rol du phyin pa dang ma bral ba yin te/ de ni byang chub sems dpa'i thabs la mkhas pa yin no/ chos gang mchog byed du 'jug pa'i chos ci yang yang</text></item>
<item><p>55a6</p><section>mdo sde</section><text>dag par rjes su ma mthong la/ de las kyang phyir mi ldog pa de nyid ni de'i brtson 'grus kyi pha rol du phyin pa'o/ /gang sgyu ma lta bu'i chos rnams kyi bdag por nye bar gnas la de las kyang</text></item>
<item><p>55a7</p><section>mdo sde</section><text>phyir mi ldog pa dang btsal ba yang 'bras bu dang bcas par mthong la chos ci yang yang dag par rjes su ma mthong ba bzhin du/ de las kyang phyir mi ldog pa gang yin pa de ni byang chub sems dpa'</text></item>
<item><p>55a8</p><section>mdo sde</section><text>brtson 'grus kyi go cha chen po bgos pa zhes bya'o/ /de ltar 'dir lha dang / mi dang / lha ma yin gyi 'jig rten du bcas pa'i 'jig rten rab tu 'jig la/ 'dir 'jig pa 'ang gang yang med de/</text></item>
<item><p>55b1</p><section>mdo sde</section><text>de lta bur bdag nyid mngon par rdzogs par sangs rgyas te/ bla na med pa yang dag par rdzogs pa'i byang chub thob nas 'di ltar ming gi tshogs dang / tshig gi tshogs dang / yi ge'i tshogs rnams kyis zhi ba'i chos</text></item>
<item><p>55b2</p><section>mdo sde</section><text>nyid bshad par bya'o/ /chos thams cad kyi rang bzhin gang yin pa de ni brjod par mi nus te/ tshe dang ldan pa gang po 'on kyang chos thams cad ni rab tu gsal ba yin la de dag ni bstan par yang mi nus so/ /</text></item>
<item><p>55b3</p><section>mdo sde</section><text>de la byang chub sems dpa' bla na med pa yang dag par rdzogs pa'i byang chub mngon par rdzogs par sangs rgyas nas sems can rnams la 'di skad du/ chos nyid 'di ni rab tu gsal ba ste/ 'di dag</text></item>
<item><p>55b4</p><section>mdo sde</section><text>ni nga mngon par rdzogs par sangs rgyas nas bstan pa ma yin mod kyi ngas ji ltar mngon par rdzogs par sangs rgyas pa de bzhin du bstan to/ /'on kyang su la yang bstan pa med cing su la yang bstan pa</text></item>
<item><p>55b5</p><section>mdo sde</section><text>mi 'gyur ro zhes gsungs ngo / /de bas na 'di la byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa'i sems phyir mi</text></item>
<item><p>55b6</p><section>mdo sde</section><text>ldog cing zhum par mi 'gyur te/ brtson 'grus 'ba' shig yang dag par 'dzin la brtson 'grus kyi pha rol du phyin pa de thams cad mkhyen pa nyid du yongs su bsngos na 'di ni de'i tshul khrims kyi pha</text></item>
<item><p>55b7</p><section>mdo sde</section><text>rol du phyin pa yin no/ /de'i brtson 'grus kyi pha rol du phyin pa thams cad mkhyen pa nyid tu yongs su bsngos pa/ tshul khrims kyi pha rol du phyin pa gang yin pa de ni yongs su dag pa'i tshul khrims</text></item>
<item><p>55b8</p><section>mdo sde</section><text>yin te/ ji ltar thams cad mkhyen pa nyid tu yongs su bsngo ba de tsam gyis na byang chub sems dpa' tshul khrims yongs su dag pa yin no/ /smras pa/ tshe dang ldan pa shA ra dwa ti'i bu sgyu ma</text></item>
<item><p>56a1</p><section>mdo sde</section><text>lta bu'i chos rnams thams cad mkhyen pa nyid du ji ltar yongs su bsngo bar bya/ smras pa/ tshe dang ldan pa gang po gal te chos 'di dag sgyu ma lta bu ma yin du zin na ni thams cad mkhyen pa nyid du yongs su</text></item>
<item><p>56a2</p><section>mdo sde</section><text>bsngo bar yang shin du mi nus te/ gang gi phyir chos 'di dag sgyu ma lta bur tshud pa de'i tshe chos 'di dag thams cad mkhyen pa nyid du yongs su bsngo bar nus so/ /de ltar na byang chub sems dpa'i rtsol ba yang mthu</text></item>
<item><p>56a3</p><section>mdo sde</section><text>dang ldan pa yin zhing brtson 'grus kyang shin du rdzogs pa yin no/ /smras pa/ rtsol ba mthu dang ldan pa gang yin pa 'di gang gi gnas yin/ smras pa/ 'di ni thabs la mkhas pa'i gnas yin te/ thabs</text></item>
<item><p>56a4</p><section>mdo sde</section><text>la mkhas pa la brten nas 'di ltar chos 'di dag ni de ltar thabs la mkhas pa la gnas so snyam du shes te/ de la goms par yang mi byed/ yang dag pa'i mthar yang mi ltung ngo / /'di lta ste dper</text></item>
<item><p>56a5</p><section>mdo sde</section><text>na mi zhig brag gi rtse mor 'dug la lag pa gnyis na gdugs thogs te dam du bzung nas brag de'i khar brten la rkang pa ya gcig gis nur te/ g.yang sa mi bzad pa blta na g.yang sar bzhag kyang gdugs</text></item>
<item><p>56a6</p><section>mdo sde</section><text>kyis rlung thogs par byas pa'i gdugs de dag dang / rlung de'i stobs kyi shugs des der ltung bar yang mi 'gyur ro/ /de ltar brag gi kha na 'dug pa'i mi des bdag nyid g.yang sar bzhag tu zin kyang gdugs</text></item>
<item><p>56a7</p><section>mdo sde</section><text>de dag gis rlung thogs par byas pa'i 'du byed kyis brten pas de g.yang sa de la yang lta zhing der ltung bar yang mi 'gyur ro/ /tshe dang ldan pa gang po de bzhin du thabs la mkhas pa'i byang chub sems</text></item>
<item><p>56a8</p><section>mdo sde</section><text>dpa' sems dpa' chen po yang thabs la mkhas pa la yang brten cing snying rje chen pos kyang sgyu ma lta bu'i chos rnams yang dag pa ji lta ba bzhin du shes la rnam par lta ste/ thabs mkhas pa des</text></item>
<item><p>56b1</p><section>mdo sde</section><text>yongs su zin pas chos de dag la goms par byed par yang mi ltung la de'i sems kyang zhum par mi 'gyur/ chos de dag kyang mngon sum du mi byed do/ /de ci'i phyir zhe na/ g.yang sa chen po mi bzad pa de ni 'di lta</text></item>
<item><p>56b2</p><section>mdo sde</section><text>ste/ chos thams cad stong pa nyid mngon sum du byed pa'o/ /de ltar na byang chub sems dpa' sems dpa' chen po go cha chen po bgos shing / thabs la mkhas pas yongs su zin pa ni tshul khrims kyi</text></item>
<item><p>56b3</p><section>mdo sde</section><text>pha rol du phyin pa'i phung po dam pa dang ldan pa yin par rig par bya'o/ /gang mngon par 'du bya ba dang / gang mngon par rdzogs par byang chub par bya ba'i chos ci yang yang dag par rjes su mi mthong ba de nyid byang</text></item>
<item><p>56b4</p><section>mdo sde</section><text>chub sems dpa'i tshul khrims yin te/ 'di nyid byang chub sems dpa'i tshul khrims kyi pha rol du phyin pa yin par rig par bya'o/ /thabs la mkhas pa'i pha rol du phyin pas yongs su zin pa'i byang chub</text></item>
<item><p>56b5</p><section>mdo sde</section><text>sems dpa' sems dpa' chen po ni pha rol du phyin pa thams cad kyis yongs su zin par rig par bya'o/ /byang chub sems dpa' sems dpa' chen po pha rol du phyin pa thams cad dang ma bral ba de ni thams cad</text></item>
<item><p>56b6</p><section>mdo sde</section><text>mkhyen pa nyid kyi sgo na gnas pa yin par rig par bya ste/ nyan thos dang / rang sangs rgyas thams cad zil gyis mnan nas 'gro'o/ /de ci'i phyir zhe na/ 'di ltar de ni thams cad mkhyen pa'i rin po che 'dod</text></item>
<item><p>56b7</p><section>mdo sde</section><text>pa'i phyir ro/ /tshe dang ldan pa gang po dper na mi zhig brag phug du zhugs te/ der 'gro ba na ngos g.yas g.yon na dbyig dang / gser dang / dngul dag mthong ste/ de ji lta ji ltar nang du 'gro ba de lta</text></item>
<item><p>56b8</p><section>mdo sde</section><text>de ltar ngos g.yas g.yon na dbyig dang / gser dang / dngul gyis yongs su gang bar mthong zhing / mu tig gi chun pos kyang yongs su gang bar mthong ngo / /de gal te de la chags pa skyed na/ de'i nang</text></item>
<item><p>57a1</p><section>mdo sde</section><text>gi rin po che rin thang med pa gang dag yin pa de dag las de yongs su nyams par 'gyur ro/ /gal te der dbyig dang / gser dang / dngul dang / mu tig gi chun po de dag la chags pa mi bskyed na ni/ de de las 'das</text></item>
<item><p>57a2</p><section>mdo sde</section><text>nas rin po che rin thang med pa rnams gang na yod pa'i phyogs der phyin nas mthong bar 'gyur zhing de rin po che rin thang med pa de dag dang ldan par 'gyur ro/ /tshe dang ldan pa gang po de bzhin du thabs la mi mkhas pa'i byang chub</text></item>
<item><p>57a3</p><section>mdo sde</section><text>sems dpa' nyan thos kyi sa 'am/ rang sangs rgyas kyi sa'i bsngags pa 'am/ cho 'phrul lam/ rdzu 'phrul brjod pa na der 'ong zhing 'drul la chags par byed na de ltar thams cad mkhyen pa nyid kyi rin po che las nyams par</text></item>
<item><p>57a4</p><section>mdo sde</section><text>'gyur ro/ /tshe dang ldan pa gang po thabs la mkhas pa'i byang chub sems dpa' de ni nyan thos kyi sa 'am/ rang sangs rgyas kyi sa'i bsngags pa brjod pa na de dag yid la mi byed cing zil gyis mnan te 'gro'o/ /de la chags</text></item>
<item><p>57a5</p><section>mdo sde</section><text>pa yang mi skyed/ zhen par yang mi 'gyur/ sred par yang mi byed de de la sred par mi byed cing yid la mi byed pa des ni zil gyis mnan te 'gro'o/ /de ci'i phyir zhe na/ nyan thos kyi sa 'am/ rang sangs rgyas kyi sa dang / sa 'di gnyis</text></item>
<item><p>57a6</p><section>mdo sde</section><text>ni thams cad mkhyen pa nyid la bar chad byed pa ste/ 'di dag las 'das nas rim gyis thams cad mkhyen pa nyid kyi rin po che 'thob par 'gyur ro/ /tshe dang ldan pa gang po dper na mi de dbyig dang / gser dang / dngul dang / mu tig gi</text></item>
<item><p>57a7</p><section>mdo sde</section><text>chun po rnams las 'das te/ de dag la chags pa mi skyed par nang du zhugs nas rin po che rin thang med pa de dag dang ldan par gyur na bdag nyid kyang spyod la/ sems can rnams la yang yang dag par 'god pa'i ngang</text></item>
<item><p>57a8</p><section>mdo sde</section><text>tshul can du 'gyur ro/ /tshe dang ldan pa gang po de bzhin du byang chub sems dpa' sems dpa' chen po thabs la mkhas pa yang sa 'di gnyis la ro mi myang bar 'das nas rim gyis thams cad mkhyen pa nyid</text></item>
<item><p>57b1</p><section>mdo sde</section><text>kyi rin po che dang ldan par 'gyur ro/ /gal te byang chub sems dpa' sems dpa' chen pos de gnyis la rab tu chags na/ de ni thabs la mi mkhas par rig par bya'o/ /de bas na thabs la mkhas pas yongs</text></item>
<item><p>57b2</p><section>mdo sde</section><text>su zin pas de la yid brtan par mi bya ste/ ji srid du bla na med pa yang dag par rdzogs pa'i byang chub mngon par rdzogs par sangs rgyas pa de srid du byang chub sems dpas yid brtan par mi bya'o/ /</text></item>
<item><p>57b3</p><section>mdo sde</section><text>smras pa/ tshe dang ldan pa shA ra dwa ti'i bu phyir mi ldog pa'i byang chub sems dpa' sems dpa' chen po'i yid mi brtan par mi bya ba gang yin/ smras pa/ pha rol du phyin pa drug la ni yid</text></item>
<item><p>57b4</p><section>mdo sde</section><text>mi brtan par mi bya'o/ /pha rol du phyin pa drug la 'dris par spyod pa ni ring po mi thogs par bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/</text></item>
<item><p>57b5</p><section>mdo sde</section><text>des 'di ltar bdag yun ring mo zhig gis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur du 'ong gis bdag gis pha rol du</text></item>
<item><p>57b6</p><section>mdo sde</section><text>phyin pa drug la mgo dang gos la me 'bar ba bzhin du spyad par bya'o snyam du sems bskyed par bya'o/ /tshe dang ldan pa gang po gzhan yang gal te byang chub sems dpa'</text></item>
<item><p>57b7</p><section>mdo sde</section><text>bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa de bdag tshul khrims 'dis mtshan rnams yongs su 'dzin par gyur cig ces kun tu spyod pa</text></item>
<item><p>57b8</p><section>mdo sde</section><text>'di lta bu dag 'byung bar gyur na/ byang chub sems dpa' de rnam par rtog pa la zhugs pa yin no/ /rnam par rtog pa gang yin pa de ni byang chub</text></item>
<item><p>58a1</p><section>mdo sde</section><text>sems dpa' de'i 'chal pa'i tshul khrims yin par rig par bya ste/ byang chub sems dpa' sems dpa' chen pos ni mtshan rnams kyi ched du/ bla na med pa yang dag par rdzogs pa'i</text></item>
<item><p>58a2</p><section>mdo sde</section><text>byang chub la 'jug par mi bya'o/ /gal te mtshan rnams la mchog tu 'dzin na byang chub sems dpa' tshul khrims mchog tu 'dzin pa yin par rig par bya'o/ /tshul khrims kyi pha rol du phyin</text></item>
<item><p>58a3</p><section>mdo sde</section><text>pa las le'u lnga pa'o// // de nas bcom ldan 'das kyis tshe dang ldan pa shA ra dwa ti'i bu la bka' stsal pa/ shA ra dwa ti'i bu khyod la byang chub sems dpa' 'di ni tshul</text></item>
<item><p>58a4</p><section>mdo sde</section><text>khrims mchog tu 'dzin pa'o/ /'di ni tshul khrims mchog tu 'dzin pa ma yin no zhes bya ba'i shes pa yod dam gsol pa/ bdag ji ltar bcom ldan 'das la glo ba ches shing / bcom ldan 'das</text></item>
<item><p>58a5</p><section>mdo sde</section><text>kyis bka' stsal pa'i don 'tshal ba ltar na gal te byang chub sems dpa' nyan thos dang / rang sangs rgyas kyi sar sems skyed na tshul khrims mchog tu 'dzin par rig par bgyi'o/ /de ci'i slad du</text></item>
<item><p>58a6</p><section>mdo sde</section><text>zhe na/ 'di ltar nyan thos kyi sa 'am/ rang sangs rgyas kyi sar sems skyed na 'di ni byang chub sems dpa'i spyod yul ma lags te/ byang chub sems dpa' tshul khrims mchog tu 'dzin pa</text></item>
<item><p>58a7</p><section>mdo sde</section><text>lags par rig par bgyi'o/ /gal te byang chub sems dpa' gzugs la dmigs pa 'am/ sgra la dmigs pa 'am/ dri la dmigs pa 'am/ ro la dmigs pa 'am/ reg pa la dmigs pa'i sems skyed na de ni</text></item>
<item><p>58a8</p><section>mdo sde</section><text>byang chub sems dpa'i tshul bzhin ma yin pa yid la bgyid pa lags par rig par bgyi'o/ /de ci'i slad du zhe na/ 'di ltar tshul bzhin ma yin pa yid la bgyid pa de ni nyon mongs pa'i grangs su gtogs la/</text></item>
<item><p>58b1</p><section>mdo sde</section><text>nyon mongs pa'i grangs su gtogs pa de ni skye ba de dang de dag tu lus yongs su 'dzin par 'gyur ro/ /ji lta ji ltar lus yongs su 'dzin par 'gyur ba de lta de ltar pha rol du phyin pa drug yang dag par blangs te</text></item>
<item><p>58b2</p><section>mdo sde</section><text>gnas par 'gyur ro/ /ji lta ji ltar pha rol du phyin pa drug yang dag par blangs te gnas par 'gyur ba de lta de ltar thams cad mkhyen pa nyid dang nye bar 'gyur ro/ /bcom ldan 'das bdag ni 'di la 'di ltar 'tshal</text></item>
<item><p>58b3</p><section>mdo sde</section><text>te/ bcom ldan 'das ji ltar nyon mongs pa rnams kyang thams cad mkhyen pa nyid kyi slad du byang chub sems dpa' sems dpa' chen po rnams la phan 'dogs pa lags te/ bcom ldan 'das gang gi</text></item>
<item><p>58b4</p><section>mdo sde</section><text>tshe byang chub sems dpa' nyon mongs pa rnams kyang phan 'dogs par gyur par mthong na byang chub sems dpa' sems dpa' chen po de ni thabs la mkhas pa lags par rig par bgyi'o/ /de ltar na yang</text></item>
<item><p>58b5</p><section>mdo sde</section><text>byang chub sems dpa' tshul khrims la gnas pa lags te/ de ltar na tshul khrims mchog tu 'dzin pa ma lags par rig par bgyi'o/ /de skad ces gsol pa dang / bcom ldan 'das kyis tshe dang ldan pa shA</text></item>
<item><p>58b6</p><section>mdo sde</section><text>ra dwa ti'i bu la legs so zhes bya ba byin te/ shA ra dwa ti'i bu legs so legs so/ /shA ra dwa ti'i bu khyod de ltar ston pa ni de bzhin gshegs pas gsungs pa smra ba dang / chos smra ba yin te/ chos kyi rjes su</text></item>
<item><p>58b7</p><section>mdo sde</section><text>'thun pa'i chos kyang lan 'debs pa yin no/ /shA ra dwa ti'i bu 'di la byang chub sems dpa' sems dpa' chen po tshul khrims kyi pha rol du phyin pa la gnas pas 'di ltar bdag gi tshul khrims kyi pha</text></item>
<item><p>58b8</p><section>mdo sde</section><text>rol du phyin pa 'dis 'jig rten gyis khams grangs med dpag tu med pa dag gi sems can tshul khrims 'chal pa gang dag yin pa de dag bdag gi tshul khrims kyi pha rol du phyin pa las tshul khrims</text></item>
<item><p>59a1</p><section>mdo sde</section><text>so sor thob par gyur cig 'chal pa'i tshul khrims rnam par spong bar gyur cig /bdag gi tshul khrims 'dis sems can de dag la phan yang gdags par bya'o snyam du rig par byed na byang</text></item>
<item><p>59a2</p><section>mdo sde</section><text>chub sems dpa' de ni thabs la mkhas pa yin par rig par bya'o/ /de ji lta ji ltar tshul khrims yongs su sngo bar byed pa de lta de ltar tshul khrims kyi pha rol du phyin pa rnam par 'phel bar 'gyur ro/ /ji lta ji ltar</text></item>
<item><p>59a3</p><section>mdo sde</section><text>tshul khrims kyi pha rol du phyin pa rnam par 'phel ba de lta de ltar byang chub sems dpa' chos dpag tu med pa yongs su 'dzin to/ /tshul khrims kyi tshad nges par ma bcad pas chos dpag tu med pa yongs su 'dzin</text></item>
<item><p>59a4</p><section>mdo sde</section><text>to/ /'jig rten gyi khams dpag tu med pa'i sems can byang chub sems dpa'i theg pa la gsar du zhugs pa gang dag yin pa de dag kyang bdag gi tshul khrims kyi pha rol du phyin pa 'dis phyir mi</text></item>
<item><p>59a5</p><section>mdo sde</section><text>ldog par gyur cig /phyir mi ldog pa gang dag yin pa de dag kyang myur du thams cad mkhyen pa nyid yongs su rdzogs par gyur cig ces/ byang chub sems dpa' la dmigs nas byang chub sems dpa'</text></item>
<item><p>59a6</p><section>mdo sde</section><text>tshul khrims yongs su sngo bar byed do/ /ji lta ji ltar yongs su sngo bar byed pa de lta de ltar thams cad mkhyen pa nyid kyi sems mi spong zhing de lta de ltar thams cad mkhyen pa nyid dang nye bar 'gyur te/ byang chub</text></item>
<item><p>59a7</p><section>mdo sde</section><text>sems dpa' de'i tshul khrims kyi pha rol du phyin pa dpag tu med pa ni ches dpag tu med par 'gyur ro/ /byang chub sems dpas byang chub sems dpa' gcig la tshul khrims kyi pha rol du phyin pa</text></item>
<item><p>59a8</p><section>mdo sde</section><text>yongs su bsngo ba gang yin pa dang / 'jig rten gyi khams gang gA'i klung gi bye ma snyed dag na sems can tshul khrims 'chal pa gang dag yod pa de dag tshul khrims kyi pha rol du phyin pa yongs su</text></item>
<item><p>59b1</p><section>mdo sde</section><text>rdzogs par gyur cig ces yongs su bsngo na byang chub sems dpas byang chub sems dpa' gcig la tshul khrims kyi pha rol du phyin pa yongs su bsngo ba gang yin pa'i tshul khrims kyi pha rol du phyin pa</text></item>
<item><p>59b2</p><section>mdo sde</section><text>yongs su bsngo ba de la yongs su bsngo ba snga mas brgya'i char yang nye bar mi 'gro'o/ /stong gi cha dang / 'bum gyi cha dang / grangs dang / cha dang / bgrang ba dang / dpe dang / rgyur yang nye bar mi 'gro'o/ /de ci'i phyir</text></item>
<item><p>59b3</p><section>mdo sde</section><text>zhe na/ shA ra dwa ti'i bu byang chub sems dpa' des ni thams cad mkhyen pa nyid yongs su bzung ba yin zhing nye bar brtan pa yin pa'i phyir ro/ /byang chub sems dpa' gang thams cad mkhyen pa nyid kyi rnal</text></item>
<item><p>59b4</p><section>mdo sde</section><text>'byor yongs su 'dzin cing nye bar ston pa des ni sems can dpag tu med grangs med pa rnams la phan btags shing nye bar brtan par 'gyur ro/ /shA ra dwa ti'i bu dper na/ ka ba gcig pa'i khang bzangs shig la</text></item>
<item><p>59b5</p><section>mdo sde</section><text>'dug sa bcu 'am/ nyi shu yod la/ khang bzangs de'i nang ni grib ma la/ srog chags brgya phrag mang po rnams dang / srog chags stong phrag mang po rnams dang / srog chags 'bum phrag mang po dag 'dus</text></item>
<item><p>59b6</p><section>mdo sde</section><text>par gyur la/ mi la la zhig khang bzangs kyi ka ba de gcod par 'dod la de la mi la la zhig 'di skad du/ kye skyes bu khang bzangs kyi ka ba 'di bcad na srog chags brgya phrag mang po srog dang bral bar 'gyur ro/ /</text></item>
<item><p>59b7</p><section>mdo sde</section><text>zhes smra la de la don 'dod cing grub pa dang / bde bar 'dod pa'i mi des khang bzangs kyi ka ba gcod pa'i mi de bkag la de la yang mi la la zhig 'di skad du kye mi khyod kyis srog chags mang po srog chags brgya</text></item>
<item><p>59b8</p><section>mdo sde</section><text>phrag mang po/ srog chags stong phrag mang po/ srog chags 'bum phrag mang po rnams kyi srog byin no zhes zer ba de bzhin du/ shA ra dwa ti'i bu byang chub sems dpa' gang bla na med pa yang dag par</text></item>
<item><p>60a1</p><section>mdo sde</section><text>rdzogs pa'i byang chub mngon par rdzogs par 'tshang rgya bar 'dod pas pha rol du phyin pa drug la 'doms par mi byed/ rjes su ston par mi byed par nyan thos kyi sa 'am/ rang sangs rgyas kyi sar 'doms shing</text></item>
<item><p>60a2</p><section>mdo sde</section><text>rjes su ston na des sems can dpag tu med pa rnams kyi dgra bcom pa nyid kyi bar chad byas pa yin no/ /shA ra dwa ti'i bu gang bla na med pa yang dag par rdzogs pa'i byang chub mngon par rdzogs par 'tshang rgya bar 'dod</text></item>
<item><p>60a3</p><section>mdo sde</section><text>pas pha rol du phyin pa drug la 'doms shing rjes su ston te/ thams cad mkhyen pa nyid du nye bar ston par byed pa des ni sems can rnams la dgra bcom pa nyid byin pa yin no/ /shA ra dwa ti'i bu de ltar na byang chub</text></item>
<item><p>60a4</p><section>mdo sde</section><text>sems dpa' gang nga'i bstan pa mthong nas byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa/ pha rol du phyin pa drug la 'doms shing rjes su</text></item>
<item><p>60a5</p><section>mdo sde</section><text>ston pa de ni sems can dpag tu med pa rnams la phan pa dang bde ba'i phyir zhugs pa yin no/ /shA ra dwa ti'i bu 'di ltar 'di la byang chub sems dpa' sems dpa' chen po tshul khrims kyi pha rol du phyin pa la</text></item>
<item><p>60a6</p><section>mdo sde</section><text>gnas pa ni 'di snyam du tshul khrims 'dis sems can thams cad tshul khrims dang ldan par gyur cig snyam du sems te/ de ltar yongs su sngo zhing sems can thams cad la sems par gyur la/</text></item>
<item><p>60a7</p><section>mdo sde</section><text>sems can gang bde ba 'am dga' ba yang skye zhing sgra de thos nas sems can de dag gi sems gnod sems med cing tshul khrims kyi grangs su 'gro ba de dag ni byang chub sems dpa' tshul khrims kyi</text></item>
<item><p>60a8</p><section>mdo sde</section><text>pha rol du phyin pa gnas pa'i sems gcig bskyed pa la/ snga ma'i bsod nams kyi rgyun des brgya'i char yang nye bar mi 'gro'o/ /stong gi cha dang / 'bum gyi cha dang / grangs dang / cha dang / bgrang ba dang /</text></item>
<item><p>60b1</p><section>mdo sde</section><text>dpe dang / rgyur yang nye bar mi 'gro'o/ /ji lta ji ltar byang chub sems dpa' sems can thams cad kyi ched tu tshul khrims yongs su bsngo ba de lta de ltar byang chub sems dpa' sems dpa' chen po tshul khrims</text></item>
<item><p>60b2</p><section>mdo sde</section><text>kyi pha rol du phyin pas 'bogs te/ de ltar na byang chub sems dpa' tshul khrims kyi pha rol du phyin pa la gnas pa yin no/ /tshul khrims kyi pha rol du phyin pa las le'u drug pa'o// //</text></item>
<item><p>60b3</p><section>mdo sde</section><text>de nas tshe dang ldan pa shA ra dwa ti'i bus bcom ldan 'das la 'di skad ces gsol to/ /bcom ldan 'das byang chub sems dpar rig par bgyi ba gang lags/ byang chub sems dpas ji srid kyi bar du spyad</text></item>
<item><p>60b4</p><section>mdo sde</section><text>na de byang chub sems dpar rig par bgyi/ gang sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam</text></item>
<item><p>60b5</p><section>mdo sde</section><text>gtan gyi pha rol du phyin pa dang / shes rab kyi pha rol du phyin pa la sems can rnams 'doms shing rjes su ston te/ sbyin pa'i pha rol du phyin pa nas shes rab kyi pha rol du phyin pa'i bar dag sems can</text></item>
<item><p>60b6</p><section>mdo sde</section><text>rnams kyi phyir thams cad mkhyen pa nyid du yongs su bsngo zhing / tshig 'di skad du/ bdag gi sbyin pa 'dis sems can ser sna can rnams gtong ba thob par gyur cig /bdag gi tshul khrims kyi pha rol du</text></item>
<item><p>60b7</p><section>mdo sde</section><text>phyin pa 'dis sems can tshul khrims 'chal pa rnams tshul khrims thob par gyur cig /bdag gi bzod pa'i pha rol du phyin pa 'dis sems can gnod sems kyi sems dang ldan pa dang / khro ba'i se</text></item>
<item><p>60b8</p><section>mdo sde</section><text>mas dang ldan pa rnams bzod pa thob par gyur cig /bdag gi brtson 'grus kyi pha rol du phyin pa 'dis sems can le lo can rnams brtson 'grus thob par gyur cig /bdag gi bsam gtan gyi</text></item>
<item><p>61a1</p><section>mdo sde</section><text>pha rol tu phyin pa 'dis sems can rnam par rtog pa spyod pa rnams dang / sems can rnam par g.yengs pa rnams bsam gtan thob par gyur cig /bdag gi shes rab kyi pha rol tu phyin pa 'dis sems can shes rab 'chal pa</text></item>
<item><p>61a2</p><section>mdo sde</section><text>rnams dang / rmongs pa rnams shes rab thob par gyur cig ces zer zhing sa nas sa ji lta ba bzhin du de ltar yongs su bsngo na bcom ldan 'das byang chub sems dpa' sems dpa' chen po de bskal pa dus 'byung bar bgyi lags/ de skad ces gsol</text></item>
<item><p>61a3</p><section>mdo sde</section><text>pa dang / bcom ldan 'das kyis tshe dang ldan pa shA ra dwa ti'i bu la 'di skad ces bka' stsal to/ /shA ra dwa ti'i bu byang chub sems dpa' sems dpa' chen po de ltar yongs su bsngo ba de ni bskal pa lnga brgyas 'byung bar rig par bya'o/ /gal te byang</text></item>
<item><p>61a4</p><section>mdo sde</section><text>chub sems dpa' thabs la mkhas pa 'di dang ldan pas bskal pa bzang po 'di'i sangs rgyas stong gi nang du bla na med pa yang dag par rdzogs pa'i byang chub mngon par rdzogs par 'tshang rgya bar 'dod cing / 'di skad du/ ji ltar byas na</text></item>
<item><p>61a5</p><section>mdo sde</section><text>ngan song rnams stongs par 'gyur snyam pa dang / bdag gi nyan thos 'dus pa dang po la yang dgra bcom pa bye ba phrag 'bum yod par gyur cig ces smon lam 'debs na/ shA ra dwa ti'i bu byang chub sems dpa' de'i byang chub ni bskal</text></item>
<item><p>61a6</p><section>mdo sde</section><text>pa stong gis 'grub par nga smra'o/ /gal te de ltar yongs su bsngo ba la dga' na rnam pa de dag dang / rtags de dag dang / mtshan ma de dag ni byang chub sems dpa' bskal pa lnga brgyas 'byung ba yin par rig par bya ste/ de ni</text></item>
<item><p>61a7</p><section>mdo sde</section><text>phyir mi ldog pa'i byang chub sems dpa' yin par rig par bya'o/ /gsol pa/ bcom ldan 'das byang chub sems dpa' sems dpa' chen pos ni/ pha rol tu phyin pa bstan pa 'di thos na dga' bar bgyi'o/ /</text></item>
<item><p>61a8</p><section>mdo sde</section><text>de ci'i slad du zhe na/ byang chub sems dpa' rnams ni sangs rgyas bcom ldan 'das rnams kyis yongs su ma btang ba'i slad du lags so/ /gal te byang chub sems dpa' sems dpa' chen pos pha rol tu phyin pa bstan</text></item>
<item><p>61b1</p><section>mdo sde</section><text>pa 'di thos nas nyin zhag gcig tsam yang dga' ba dang / mchog tu dga' bas khyab cing gnas na/ byang chub sems dpa' de ni theg pa la zhugs nas yun ring ba lags par rig par bgyi'o/ /gal te nyin zhag gnyis kyi</text></item>
<item><p>61b2</p><section>mdo sde</section><text>bar du khyab cing gnas na/ byang chub sems dpa' de ni zhugs nas shin tu yun ring ba lags par rig par bgyi'o/ /gal te nyin zhag bdun du yid dga' bzhin du gnas na/ byang chub sems dpa' de ni</text></item>
<item><p>61b3</p><section>mdo sde</section><text>theg pa la zhugs nas yun ring du lon pa dag gi nang na yang theg pa la zhugs nas/ ches yun ring du lon pa lags par rig par bgyi'o/ /de nas bcom ldan 'das la/ tshe dang ldan pa shA ra dwa ti'i bus/ 'di skad ces</text></item>
<item><p>61b4</p><section>mdo sde</section><text>gsol to/ /bcom ldan 'das/ bcom ldan 'das kyis bka' stsal pa'i don/ bdag gis 'tshal ba ltar na/ byang chub sems dpa' sems dpa' chen po de ni gang tshun chad de'i dge ba'i rtsa ba cher 'phel</text></item>
<item><p>61b5</p><section>mdo sde</section><text>zhing / de thabs la mkhas par gyur pas/ pha rol tu phyin pa rnams nyan slan chad/ bskal pa bdun gyis 'byung bar rig par bgyi ste/ bcom ldan 'das rnams kyis/ pha rol tu</text></item>
<item><p>61b6</p><section>mdo sde</section><text>phyin pa bstan pa 'di ni/ de bzhin gshegs pa'i byin gyi brlabs kyis/ bdag gi spobs pa lags so/ /bcom ldan 'das kyis bka' stsal pa/ shA ra dwa ti'i bu/ de de bzhin</text></item>
<item><p>61b7</p><section>mdo sde</section><text>no/ /de de bzhin te/ rnam pa 'di dag dang / rtags 'di dag ni/ byang chub sems dpa' sems dpa' chen po/ theg pa la zhugs nas/ yun ring du lon pa yin par rig</text></item>
<item><p>61b8</p><section>mdo sde</section><text>par bya'o/ /de ltar na/ byang chub sems dpa' de ni/ phyir mi ldog pa yin par rig par bya'o/ /gal te byang chub sems dpa'/ pha rol tu phyin pa rnams 'chad pa na mchog</text></item>
<item><p>62a1</p><section>mdo sde</section><text>tu dga' ba mi 'thob na/ byang chub sems dpa' de ni theg pa la gsar du zhugs pa yin par rig par bya'o/ /shA ra dwa ti'i bu byang chub sems dpa' theg pa la gsar du zhugs pa pha rol du phyin pa nyan</text></item>
<item><p>62a2</p><section>mdo sde</section><text>cing / pha rol du phyin pa rnams la slob pa de yang rim gyis thams cad mkhyen pa nyid tu 'gyur bar nga smra'o/ /gsol pa/ bcom ldan 'das ji tsam du sangs rgyas bcom ldan 'das rnams kyis byang chub sems</text></item>
<item><p>62a3</p><section>mdo sde</section><text>dpa' rnams yongs su ma btang ba ni ngo mtshar lags so/ /bcom ldan 'das kyis bka' stsal pa/ shA ra dwa ti'i bu 'di ji snyam du sems/ byang chub sems dpa' 'ba' shig sangs rgyas bcom ldan 'das</text></item>
<item><p>62a4</p><section>mdo sde</section><text>rnams kyis yongs su ma btang snyam du sems na/ shA ra dwa ti'i bu khyod kyis de ltar ni blta bar mi bya'o/ /de ci'i phyir zhe na/ sangs rgyas bcom ldan 'das rnams kyis ni sems can thams cad kyang yongs</text></item>
<item><p>62a5</p><section>mdo sde</section><text>su ma btang ste/ sems can thams cad la yang 'di ltar sems can 'di dag thams cad 'khor ba na spyod pa'i sdug bsngal rnams las ji ltar yongs su dgrol bar bya snyam pa'i thugs nye bar gnas pa'i phyir ro/ /</text></item>
<item><p>62a6</p><section>mdo sde</section><text>shA ra dwa ti'i bu de bzhin gshegs pa ni ji ltar de bzhin gshegs pa rnams la thugs nye bar gnas pa de bzhin du/ sems can thams cad la yang thugs nye bar gnas so/ /shA ra dwa ti'i bu gal te de bzhin</text></item>
<item><p>62a7</p><section>mdo sde</section><text>gshegs pa'i thugs de bzhin gshegs pa rnams la yang gzhan du gyur la/ byang chub sems dpa' rnams la yang gzhan/ rang sangs rgyas rnams la yang gzhan/ dgra bcom pa rnams la yang gzhan</text></item>
<item><p>62a8</p><section>mdo sde</section><text>phyir mi 'ong ba rnams la yang gzhan/ lan cig phyir 'ong ba rnams la yang gzhan/ rgyun du zhugs pa rnams la yang gzhan/ chos kyi rjes su 'brang ba rnams la yang gzhan/ dad pas rjes su 'brang ba rnam</text></item>
<item><p>62b1</p><section>mdo sde</section><text>la yang gzhan/ phyi rol gyi mngon par shes pa lnga dang ldan pa rnams la yang gzhan/ dge ba bcu'i las kyi lam dang ldan pa rnams la yang gzhan/ gshed ma rnams la yang gzhan/ gdol pa rnams la</text></item>
<item><p>62b2</p><section>mdo sde</section><text>yang thugs gzhan nye bar gnas par gyur na ni/ shA ra dwa ti'i bu de bzhin gshegs pa dgra bcom pa yang dag par rdzogs pa'i sangs rgyas 'dun pas 'gro bar 'gyur ro/ /shA ra dwa ti'i bu gang gi phyir de bzhin</text></item>
<item><p>62b3</p><section>mdo sde</section><text>gshegs pa ni ji ltar de bzhin gshegs pa rnams la thugs nye bar gnas pa de bzhin du/ sems can thams cad la yang thugs nye bar gnas te/ de'i phyir sangs rgyas bcom ldan 'das rnams ni</text></item>
<item><p>62b4</p><section>mdo sde</section><text>chos thams cad mnyam pa nyid la gnas pa'o/ /shA ra dwa ti'i bu gang la de bzhin gshegs pa'i rjes su chags pa dang / khong khro ba 'byung ba de'i dngos po'am dmigs pa ngas yang dag par rjes su ma mthong</text></item>
<item><p>62b5</p><section>mdo sde</section><text>ste/ de ni gnas pa med do/ /de ci'i phyir zhe na/ sangs rgyas bcom ldan 'das rnams kyis ni rjes su chags pa dang / khong khro ba spang pa'i phyir ro/ /shA ra dwa ti'i bu 'on kyang byang chub sems dpa' rnams ni/</text></item>
<item><p>62b6</p><section>mdo sde</section><text>de bzhin gshegs pas yongs su ma btang ngo / /de ci'i phyir zhe na/ 'di lta ste/ de bzhin gshegs pa 'das pa'i 'og tu byang chub sems dpa' sems dpa' chen po rnams pha rol du phyin pa drug la slob</text></item>
<item><p>62b7</p><section>mdo sde</section><text>cing rim gyis 'jig rten du chos kyi snang ba 'byung bar 'gyur ba'i phyir ro/ /shA ra dwa ti'i bu sangs rgyas bcom ldan 'das rnams kyis ni don gyi dbang 'di yang dag par gzigs nas byang chub sems dpa'</text></item>
<item><p>62b8</p><section>mdo sde</section><text>rnams la 'doms shing rjes su bstan par dgongs so/ /de ltar na de bzhin gshegs pa 'das nas byang chub sems dpa' rim gyis bla na med pa yang dag par rdzogs pa'i byang chub mngon par rdzogs par</text></item>
<item><p>63a1</p><section>mdo sde</section><text>sangs rgyas nas yang 'jig rten du chos kyi snang ba 'di 'byung bar 'gyur ro/ /de skad ces bka' stsal pa dang / tshe dang ldan pa shA ra dwa ti'i bus bcom ldan 'das la 'di skad ces gsol to/ /bcom</text></item>
<item><p>63a2</p><section>mdo sde</section><text>ldan 'das de de lta lags so/ bde bar gshegs pa de de lta lags te/ de bzhin gshegs pa 'das pa'i 'og tu byang chub sems dpa' rim gyis bla na med pa yang dag par rdzogs pa'i byang chub mngon par rdzogs</text></item>
<item><p>63a3</p><section>mdo sde</section><text>par sangs rgyas pa na yang chos kyi snang ba 'jig rten du 'byung bar 'gyur ba lags so/ /bcom ldan 'das kyis bka' stsal pa/ shA ra dwa ti'i bu dper na/ shing ljon pa la la zhig sdong po med par gyur la/ de nyid las</text></item>
<item><p>63a4</p><section>mdo sde</section><text>byung ba'i sa bon shing de'i kho ra khor yug nas skye zhing / skyes pa de rnam par 'phel zhing rim gyis sa phyogs der grib ma chen po byed de/ der srog chags brgya phrag mang po dang / srog chags stong phrag mang po dang /</text></item>
<item><p>63a5</p><section>mdo sde</section><text>srog chags 'bum phrag mang po dag tsha bas gdungs shing / rlung dang / nyi ma dang / ser bas nyen pa rnams grib ma de la gnas na bde ba dang ldan par 'gyur zhing lus dang yid bag yangs su gnas par 'gyur ro/ /</text></item>
<item><p>63a6</p><section>mdo sde</section><text>grib ma de yang yid chags par byed pa yin te/ snying nas grib ma de las phyir 'gro ba'i blo mi 'byung ngo / /shing ljon pa'i sdong po snga ma de bya ba gang gis nye bar gnas par gyur pa'i bya ba de nyid kyis shing ljon pa'i</text></item>
<item><p>63a7</p><section>mdo sde</section><text>sdong po phyi ma de yang nye bar gnas pa de bzhin du/ shA ra dwa ti'i bu byang chub sems dpa' sems dpa' chen po rim gyis pha rol du phyin pa drug la slob cing sangs rgyas kyi zhing de nyid tu/ bla na med pa yang dag</text></item>
<item><p>63a8</p><section>mdo sde</section><text>par rdzogs pa'i byang chub mngon par rdzogs par sangs rgyas pa na/ de bzhin gshegs pa dgra bcom pa yang dag par rdzogs pa'i sangs rgyas rnams bya ba gang gis nye bar gnas par gyur pa'i bya ba de</text></item>
<item><p>63b1</p><section>mdo sde</section><text>nyid byed par 'gyur te/ sems can dpag tu med pa rnams kyi nyon mongs pa spangs pa'i phyir yang chos bstan par 'gyur zhing de la sems can gang dag blo dang ldan pa rnams ni chos 'dul ba de nyams su myong</text></item>
<item><p>63b2</p><section>mdo sde</section><text>bar byed cing de dag chos 'dul ba de yongs su gtang bar mi sems so/ /shA ra dwa ti'i bu ji ltar mi de dag tsha bas gdungs shing / rlung dang / nyi ma dang / ser bas nyen te ngal ba rnams shing ljon pa'i grib ma de nyams su</text></item>
<item><p>63b3</p><section>mdo sde</section><text>myong ba na phyir yongs su gtang bar mi sems pa de bzhin du/ shA ra dwa ti'i bu sems can blo dang ldan pa gang dag yin pa de dag /de bzhin gshegs pas bstan pa'i chos 'dul ba thos nas bdud rtsi'i ro nyams</text></item>
<item><p>63b4</p><section>mdo sde</section><text>su myong ba na gzhan mu stegs can rnams kyi gnas su 'gro bar mi sems so/ /don gyi dbang 'di yang dag par gzigs nas sangs rgyas bcom ldan 'das rnams byang chub sems dpa' la 'doms shing</text></item>
<item><p>63b5</p><section>mdo sde</section><text>rjes su bstan par dgongs so/ /de ltar na byang chub sems dpa' sems dpa' chen po de/ de bzhin gshegs pa 'das shing / de bzhin gshegs pa mi bzhugs par gyur pa na/ bla na med pa yang dag par rdzogs</text></item>
<item><p>63b6</p><section>mdo sde</section><text>pa'i byang chub mngon par rdzogs par sangs rgyas nas 'jig rten gnas pa la grib ma bzhin du 'gyur ro/ /de nas bcom ldan 'das la tshe dang ldan pa shA ra dwa ti'i bus 'di skad ces gsol to/ /bcom ldan 'das</text></item>
<item><p>63b7</p><section>mdo sde</section><text>bcom ldan 'das kyis bka' stsal pa'i don bdag 'tshal ba ltar na nyan thos kyi theg pa pa'i gang zag brgya 'am/ stong ngam/ bye ba phrag 'bum 'am/ de las lhag pa yang rung ba la 'doms shing rjes su</text></item>
<item><p>63b8</p><section>mdo sde</section><text>ston te dgra bcom pa nyid la bkod pa gang lags pa dang / byang chub sems dpas pha rol du phyin pa 'di dag bsgom pa'i slad du thams cad mkhyen pa nyid dang ldan pa'i sems gcig bskyed pa gang lags pa</text></item>
<item><p>64a1</p><section>mdo sde</section><text>de la sems bskyed pa 'di ni chos bstan pa snga ma las mchog ces bgyi ba nas gong na ma mchis pa zhes bgyi ba'i bar du ste/ sems bskyed pa 'di nyid de las dam par gyur pa lags so/ /de skad ces</text></item>
<item><p>64a2</p><section>mdo sde</section><text>gsol pa dang / bcom ldan 'das kyis tshe dang ldan pa shA ra dwa ti'i bu la 'di skad ces bka' stsal to/ /shA ra dwa ti'i bu legs so/ /legs so/ /'di ltar khyod ni ston pa'i nyan thos mkhas shing gsal la dul zhing</text></item>
<item><p>64a3</p><section>mdo sde</section><text>'jigs pa med pa ste/ yid gzhungs la/ gdams ngag dang / tshig bzhin du byed pa'o/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo byang chub sems dpa' rnams</text></item>
<item><p>64a4</p><section>mdo sde</section><text>kyi tshul khrims kyi pha rol du phyin pa gnas brtan shA ra dwa ti'i bus ji skad bshad pa bzhin du khyod kyis long shig /kun chub par gyis shig /zung shig /de skad ces bka' stsal pa dang / tshe dang ldan pa kun</text></item>
<item><p>64a5</p><section>mdo sde</section><text>dga' bos bcom ldan 'das la 'di skad ces gsol to/ /bcom ldan 'das byang chub sems dpa' sems dpa' chen po rnams kyi tshul khrims kyi pha rol du phyin pa 'di bdag gis blangs lags te/</text></item>
<item><p>64a6</p><section>mdo sde</section><text>theg pa la gsar du zhugs pa rnams dang / phyir mi ldog pa rnam pa thams cad mkhyen pa nyid yongs su rdzogs par bgyi ba'i slad du bde bar gshegs pa kun chub par bgyi'o/ /gzung bar bgyi'o/ /</text></item>
<item><p>64a7</p><section>mdo sde</section><text>bcom ldan 'das kyis de skad ces bka' stsal nas/ tshe dang ldan pa shA ra dwa ti'i bu dang / tshe dang ldan pa byams ma'i bu gang po dang / tshe dang ldan pa kun dga' bo dang / nyan thos chen po de dag dang /</text></item>
<item><p>64a8</p><section>mdo sde</section><text>byang chub sems dpa' sems dpa' chen po phyogs bcu nas 'dus pa de dag dang / lha dang / mi dang / lha ma yin dang / dri zar bcas pa'i 'jig rten yi rangs te bcom ldan 'das kyis gsungs</text></item>
<item><p>64b1</p><section>mdo sde</section><text>pa la mngon par bstod do/ /tshul khrims kyi pha rol du phyin pa las le'u bdun pa ste rdzogs so// // bam po lnga pa/ 'di skad bdag gis thos pa dus gcig na/ bcom ldan 'das</text></item>
<item><p>64b2</p><section>mdo sde</section><text>mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na dge slong stong nyis brgya lnga bcu'i dge slong gi dge 'dun chen po dang thabs cig tu bzhugs te/ de nas bcom ldan</text></item>
<item><p>64b3</p><section>mdo sde</section><text>'das kyis tshe dang ldan pa byams ma'i bu gang po la bka' stsal pa/ gang po khyod byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya</text></item>
<item><p>64b4</p><section>mdo sde</section><text>bar 'dod pa rnams kyi bzod pa'i pha rol du phyin pa las brtsams te spobs par gyis shig /de nas bcom ldan 'das kyis skabs phye nas tshe dang ldan pa byams ma'i bu gang pos bcom ldan 'das la 'di skad ces</text></item>
<item><p>64b5</p><section>mdo sde</section><text>gsol to/ /btsun pa bcom ldan 'das 'di la byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'tshal bas pha rol las ngan du</text></item>
<item><p>64b6</p><section>mdo sde</section><text>brjod pa ngan pa 'ongs pa'i tshig gi lam dang du blang bar bgyi zhing de la gnod sems mi bgyi ste/ de la byams pa nye bar bsgrub par bgyi'o/ /de ltar byang chub sems dpa' sems dpa' chen pos bzod pa'i pha rol du</text></item>
<item><p>64b7</p><section>mdo sde</section><text>phyin pa yongs su gzung bar bgyi zhing byams pa'i yid la bgyid pa 'byung ngo 'tshal kyang thams cad mkhyen pa nyid tu yongs su bsngo bar bgyis na byang chub sems dpa' bzod pa'i pha rol du phyin pa la gnas pa lags so/ /de nas</text></item>
<item><p>64b8</p><section>mdo sde</section><text>tshe dang ldan pa shA ra dwa ti'i bus tshe dang ldan pa byams ma'i bu gang po la 'di skad ces smras so/ /tshe dang ldan pa gang po byang chub sems dpa'i bzod pa gang yin pa dang / nyan thos kyi bzod pa gang yin pa 'di gnyis la khyad par ni ci</text></item>
<item><p>65a1</p><section>mdo sde</section><text>yod tha dad du dbye ba ni gang yin/ de skad ces smras pa dang / tshe dang ldan pa byams ma'i bu gang pos tshe dang ldan pa shA ra dwa ti'i bu la 'di skad ces smras so/ /tshe dang ldan pa shA ra dwa ti'i bu nyan thos kyi bzod pa ni nyi</text></item>
<item><p>65a2</p><section>mdo sde</section><text>tshe ba yin la byang chub sems dpa'i bzod pa ni dpag tu med de gang gi phyir sems can dpag tu med pa rnams kyi don dang / phan pa dang / bde ba'i phyir go cha bgos shing sems can dpag tu med pa rnams yongs su mya ngan</text></item>
<item><p>65a3</p><section>mdo sde</section><text>las zlo bar byed pa de'i phyir byang chub sems dpa'i bzod pa ni dpag tu med pa yin no/ /nyan thos kyi ni rang gi rgyud kyi nyon mongs pa rnams spang bar 'dod par zad pas na tshe dang ldan pa de'i phyir nyan thos kyi ni nyi tshe ba'i bzod pa</text></item>
<item><p>65a4</p><section>mdo sde</section><text>yin la/ byang chub sems dpa'i bzod pa ni dpag tu med do/ /gang dag byang chub sems dpa'i bzod pa'i pha rol du phyin pa la gnas pa la gnod sems sam ma dad pa skyed cing mi bzod pa skyed na/ de dag ni bsod nams</text></item>
<item><p>65a5</p><section>mdo sde</section><text>ma yin pa mang du skyed par 'gyur ro/ /tshe dang ldan pa shA ra dwa ti'i bu gzhan yang byang chub sems dpa' sems dpa' chen po la ni de bzhin gshegs pas bshung ba mdzad kyang gnod sems mi 'byung ste/ de bzhin du sems</text></item>
<item><p>65a6</p><section>mdo sde</section><text>can gang dag gdol pa 'am/ smig ma mkhan nam/ g.yung po de dag thams cad kyis spyos sam brgyad bkag na/ de dag la yang gnod sems mi bya sdang bar mi bya'o/ /gnod sems su mi byed cing sdang bar mi byed na byang chub</text></item>
<item><p>65a7</p><section>mdo sde</section><text>sems dpa' sems dpa' chen po bzod pa'i pha rol du phyin pa yongs su 'dzin pa yin te/ rim gyis bzod pa'i pha rol du phyin pa la bslab cing bzod pa'i pha rol du phyin pa mngon par bsgrub par bya'o/ /bzod pa'i pha rol du phyin pa la</text></item>
<item><p>65a8</p><section>mdo sde</section><text>gnas na ngan pa 'ongs pa'i tshig gi lam dang du len nus par 'gyur ro/ /de nas tshe dang ldan pa shA ra dwa ti'i bus tshe dang ldan pa byams ma'i bu gang po la 'di skad ces smras so/ /tshe dang ldan pa gang po 'di la gal te byang chub sems dpa' sem</text></item>
<item><p>65b1</p><section>mdo sde</section><text>sa dpa' chen po la/ mi la las ni tsan dan gyi 'de gus lus la skud la/ la las ni lus la me gtong na mi de gnyis la sems ji ltar bskyed par bya/ smras pa/ tshe dang ldan pa shA ra dwa ti'i bu 'di la byang chub sems dpa' sem</text></item>
<item><p>65b2</p><section>mdo sde</section><text>sa dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas mi gang lus la tsan dan gyi 'de gus skud pa de la yang rjes su chags pa bskyed par mi bya/ gang lus la me gtong ba de la</text></item>
<item><p>65b3</p><section>mdo sde</section><text>yang gnod sems bskyed par mi bya'i gnyi ga la yang mnyam pa'i sems bskyed par bya ste/ de ltar spyod cing de ltar gnas pa'i byang chub sems dpa' sems dpa' chen po ni bzod pa'i pha rol du phyin pa la sgom pa yin no/ /</text></item>
<item><p>65b4</p><section>mdo sde</section><text>bzod pa'i pha rol du phyin pa la spyod pa'i byang chub sems dpa' sems dpa' chen po ni spyod yul la spyod do/ /de ltar gnas pa'i byang chub sems dpa' sems dpa' chen po ni byang chub sems dpa'i zhing la gnas so/ /</text></item>
<item><p>65b5</p><section>mdo sde</section><text>byang chub sems dpa' sems dpa' chen pos gnod sems mang bar mi bya ste/ bzod pa phun sum tshogs par bya'o/ /dran pa dang ldan pa dang / gnas pa dang ldan pa dang / lhag pa'i bsam pa dang ldan pa dang / mi khro ba dang /</text></item>
<item><p>65b6</p><section>mdo sde</section><text>'khon du mi 'dzin pa dang / thams cad la byams pa'i sems su bya zhing 'khor gnod sems kyi sems dang ldan par gnas pa 'thab pa'i rang bzhin can/ mtshang 'dru ba'i rang bzhin can/ rtsod pa'i rang bzhin can du gnas</text></item>
<item><p>65b7</p><section>mdo sde</section><text>pa rnams la sdums bya zhing sdums byed du gzhug par bya ste/ 'di ltar nga ni khyed cag mi 'thab pa dang / mtshang mi 'dru ba dang mi rtsod pa dang / mi 'gyed par bya ba'i phyir gnas te/ bla na med pa yang dag par rdzogs pa'i byang</text></item>
<item><p>65b8</p><section>mdo sde</section><text>chub mngon par rdzogs par sangs rgyas nas kyang chos bstan par bya'o/ /snyam du sems bskyed par bya'o/ /las de'i rnam par smin pas byang chub sems dpa' sems dpa' chen po'i so thags bzang ba dang / so dam pa dang /</text></item>
<item><p>66a1</p><section>mdo sde</section><text>so mnyam pa skyes bu chen po'i mtshan lus la mngon par 'grub par 'gyur ro/ /bzod pa'i pha rol du phyin pa las le'u dang po'o// // de nas tshe dang ldan pa shA ra dwa ti'i bus tshe dang ldan pa byams ma'i bu gang</text></item>
<item><p>66a2</p><section>mdo sde</section><text>po la 'di skad ces smras so/ /tshe dang ldan pa gang po byang chub sems dpa' sems dpa' chen po'i bzod pa gang yin pa dang / nyan thos kyi bzod pa gang yin pa 'di gnyis la gang ches rgya che ba dang / ches bzang ba dang / ches rang</text></item>
<item><p>66a3</p><section>mdo sde</section><text>bzhin gyis 'od gsal ba dang / ches stobs dang ldan par rig par bya/ smras pa/ tshe dang ldan pa de'i phyir 'di khyod nyid la dri bar byas khyod ji ltar bzod pa de bzhin du lan thob shig /tshe dang ldan pa shA ra dwa ti'i bu dper na</text></item>
<item><p>66a4</p><section>mdo sde</section><text>'dzam bu chu bo'i gser gang yin pa dang / ra gan gang yin pa 'di gnyis la/ gang ches rgya che ba dang / ches bzang ba dang / ches 'od gsal ba dang / ches rin thang che ba yin/ smras pa/ tshe dang ldan pa gang po 'dzam bu chu bo'i gser</text></item>
<item><p>66a5</p><section>mdo sde</section><text>ches rgya che ba dang / ches bzang ba dang / ches 'od gsal ba dang / ches rin che ba yin no/ /smras pa/ tshe dang ldan pa shA ra dwa ti'i bu nyan thos kyi bzod pa ni ra gan gyi 'od ji lta ba bzhin du blta'o/ /byang chub sems dpa'i bzod</text></item>
<item><p>66a6</p><section>mdo sde</section><text>pa ni 'dzam bu chu bo'i gser gyi 'od ji lta ba bzhin du blta'o/ /tshe dang ldan pa shA ra dwa ti'i bu gzhan yang gal te 'di ltar la la zhig byang chub sems dpa' sems dpa' chen po'i yan lag dang nying lag rnams gcod ni</text></item>
<item><p>66a7</p><section>mdo sde</section><text>de la 'di ltar gang gA'i klung chen po'i bye ma'i tshad ni gzung bar nus kyi/ lus 'di dag gi tshad gzung ba ni ma yin no/ /bdag gi lus kyi yan lag dang nying lag bcad pa gang yin pa de dag ni ri rab tsam 'das pa'i phyir ro snyam du</text></item>
<item><p>66a8</p><section>mdo sde</section><text>sems bskyed par bya'o/ /don gyi dbang 'di yang dag par mthong ba'i byang chub sems dpa' sems dpa' chen pos ni lus la gcod dam/ 'bigs na yang / gnod sems bskyed par mi bya'i/ byams pa dang ldan pa'i sems skyes so cog kyang thams cad mkhyen pa</text></item>
<item><p>66b1</p><section>mdo sde</section><text>nyid du yongs su bsngo bar bya'o/ /de ltar na byang chub sems dpa' bzod pa'i pha rol du phyin pa dang ma bral ba yin par rig par bya'o/ /tshe dang ldan pa shA ra dwa ti'i bu gzhan yang byang chub sems dpa' sems dpa' chen po bla na med pa yang dag par</text></item>
<item><p>66b2</p><section>mdo sde</section><text>rdzogs pa'i byang chub mngon par rdzogs par 'tshang rgya bar 'dod pas ni sems sa dang 'dra ba dang / sems chu dang 'dra ba dang / sems me dang 'dra ba dang / sems rlung dang 'dra ba dang / sems nam mkha' dang 'dra bar bya'o/ /smras pa/ tshe dang</text></item>
<item><p>66b3</p><section>mdo sde</section><text>ldan pa gang po ji ltar na byang chub sems dpa' sems dpa' chen po sems sa dang 'dra ba yin zhing / sems chu dang 'dra ba dang / sems me dang 'dra ba dang / sems rlung dang / sems nam mkha' dang 'dra ba yin/ smras pa/ tshe dang ldan</text></item>
<item><p>66b4</p><section>mdo sde</section><text>shA ra dwa ti'i bu dper na sa ni yid du 'ong ba'i byug pa rnams kyis byugs na yang / rjes su chags pa med la/ de las gzhan pa'i yid du mi 'ong bas byugs na yang khong khro bar 'gyur ba med do/ /de bzhin du byang chub</text></item>
<item><p>66b5</p><section>mdo sde</section><text>sems dpa' yang yid du 'ong ba'i gzugs dang / sgra dang / dri dang / ro dang / reg pa rnams kyis rjes su chags pa bskyed par mi bya/ yid du mi 'ong ba'i gzugs dang / sgra dang / dri dang / ro dang / reg pa rnams kyis</text></item>
<item><p>66b6</p><section>mdo sde</section><text>kyang khong khro bar mi bya/ mi bzod pa dang / dang ba chung ba bskyed par mi bya/ gnod sems bskyed par mi bya ste/ de ltar na byang chub sems dpa' sems sa dang 'dra ba yin zhing / de ltar na sems chu dang me dang / rlung dang 'dra</text></item>
<item><p>66b7</p><section>mdo sde</section><text>ba yin no/ /de ltar na sems nam mkha' dang 'dra ba yin zhe na/ nam mkha' ji ltar yid du 'ong ba'i byug pa rnams kyis kyang rjes su chags par mi 'gyur la/ de las gzhan pa'i yid du mi 'ong ba bshang gci rnams</text></item>
<item><p>66b8</p><section>mdo sde</section><text>yod pas kyang khong khro bar mi 'gyur ro/ /de bzhin du byang chub sems dpa' sems dpa' chen po yang yid du 'ong ba'i gzugs rnams kyis kyang rjes su chags pa bskyed par mi bya/ yid du mi 'ong ba rnams kyis</text></item>
<item><p>67a1</p><section>mdo sde</section><text>kyang khong khro bar mi bya'o/ de bzhin du sgra dang / dri dang / ro dang / reg pa yid du 'ong ba rnams kyis kyang rjes su chags pa bskyed par mi bya'o/ /yid du mi 'ong ba'i reg pa'i bar dag gis kyang khong khro bar mi bya zhing</text></item>
<item><p>67a2</p><section>mdo sde</section><text>mi bzod pa dang / dang ba chung ba bskyed par mi bya'o/ /de ltar na byang chub sems dpa' sems dpa' chen po sems nam mkha' dang 'dra bar rig par bya'o/ /tshe dang ldan pa shA ra dwa ti'i bu de ltar na byang chub sems dpa'</text></item>
<item><p>67a3</p><section>mdo sde</section><text>sems dpa' chen po sems sa dang 'dra ba yin zhing / sems chu dang 'dra ba dang / sems me dang 'dra ba dang / sems rlung dang 'dra ba dang / sems nam mkha' dang 'dra ba yin no/ /smras pa/ tshe dang ldan pa gang po nam</text></item>
<item><p>67a4</p><section>mdo sde</section><text>mkha' dang 'dra ba ni bgrang du med pa na/ ci byang chub sems dpa' yang bgrang du med pa zhig gam/ smras pa/ tshe dang ldan pa shA ra dwa ti'i bu 'di la byang chub sems dpas lus kyi yid 'di nam mkha' dang 'dra bar rnam par brtag</text></item>
<item><p>67a5</p><section>mdo sde</section><text>par bya ste/ de ltar dpyod cing rtog na byang chub sems dpa' sems dpa' chen po dbyug pa'i reg pa rnams dang / bong pa'i reg pa rnams dang / mtshon cha'i reg pa rnams dang du len pa la mthu yod cing mkhas pa yin no/ /</text></item>
<item><p>67a6</p><section>mdo sde</section><text>de bzhin du shes rab kyi pha rol du phyin pa la brten nas lus kun la so sor brtags te/ bzod pa'i pha rol du phyin pa yang yongs su 'dzin cing sems can dmyal ba pa'i sdug bsngal gang dag yin pa dang / sems can</text></item>
<item><p>67a7</p><section>mdo sde</section><text>dmyal ba pa'i me gang yin pa dang / sems can dmyal ba pa'i mtshon cha dang / dbyug pa'i reg pa gang dag yin pa de rnams kyang byang chub sems dpa' shes rab kyi pha rol du phyin pas yongs su zin pa la dang du len pa'i</text></item>
<item><p>67a8</p><section>mdo sde</section><text>mthu yod pa yin te/ dang du len pa gang yin pa de ni bzod pa'i pha rol du phyin pa yin no/ /de ci'i phyir zhe na 'khor ba thog ma med pa nas sdug bsngal de dag so sor myong la/ sdug bsngal rnams myong nas kyang rgyun du zhugs</text></item>
<item><p>67b1</p><section>mdo sde</section><text>'bras bu yang ma thob/ lan cig phyir 'ong ba'i 'bras bu yang ma yin/ phyir mi 'ong ba'i 'bras bu yang ma yin/ dgra bcom pa nyid kyang ma yin/ rang byang chub kyang ma thob ste/ byang chub sems dpa' sems dpa' chen</text></item>
<item><p>67b2</p><section>mdo sde</section><text>pos don gyi dbang 'di yang / yang dag par rjes su mthong nas sdug bsngal de dag dang du blang bar bya'o/ dper na mi la la kha zas ro brgya pa za na tshim pa dang / mos pa dang / yi rangs pa dang / mgu bar 'gyur zhing</text></item>
<item><p>67b3</p><section>mdo sde</section><text>dga' ba dang yid bde ba skyes te/ rab tu dga' bar gyur pa de bzhin du/ byang chub sems dpas slong ba mthong na gang de la lus sdug bsngal bar bya bar 'dod pa zhig yin du zin kyang ji ltar dgra bcom pa zag pa</text></item>
<item><p>67b4</p><section>mdo sde</section><text>zad pas de bzhin gshegs pa mthong na dga' ba dang / dad pa dang / gus pa bskyed pa de bzhin du/ byang chub sems dpas slong ba'i gang zag de la sems bskyed par bya'o/ /sems bskyed pa skyes so cog kyang thams</text></item>
<item><p>67b5</p><section>mdo sde</section><text>cad mkhyen pa nyid du yongs su bsngo bar bya'o/ /yongs su sngo na byang chub sems dpa' sems dpa' chen po bzod pa'i pha rol du phyin pa la gnas par rig par bya'o/ /bzod pa'i pha rol du phyin pa las le'u</text></item>
<item><p>67b6</p><section>mdo sde</section><text>gnyis pa'o// // tshe dang ldan pa shA ra dwa ti'i bu gzhan yang byang chub sems dpa' sems dpa' chen po ni gshe yang phyir mi gshe ste/ bzod pa 'ba' shig byed do/ /de ci'i phyir zhe na/ 'di lta ste/ des thams cad</text></item>
<item><p>67b7</p><section>mdo sde</section><text>mkhyen pa nyid yongs su ma btang ba'i phyir ro/ /brdegs kyang phyir mi brdeg /khros kyang phyir mi khro/ bsdigs kyang phyir sdigs par mi byed/ spyos kyang phyir spyo bar mi byed de bzod pa 'ba' shig byed do/ /de ci'i phyir zhe na/ 'di lta</text></item>
<item><p>67b8</p><section>mdo sde</section><text>ste des thams cad mkhyen pa nyid yongs su ma btang ba'i phyir ro/ /gal te de la mdung thung dang / mda' stong gis lus la phog kyang de la sems sdang bar mi bya de la mi bzod pa dang / dang ba med pa dang / ngang thung ba bskyed par mi bya'o/ /</text></item>
<item><p>68a1</p><section>mdo sde</section><text>de ltar spyod na/ byang chub sems dpa' bzod pa'i pha rol du phyin pa la spyod pa yin te/ lus la yang gser gyi kha dog yongs su 'dzin par 'gyur ro/ /tshe dang ldan pa shA ra dwa ti'i bu de lta bas na byang chub</text></item>
<item><p>68a2</p><section>mdo sde</section><text>sems dpa' sems dpa' chen pos bzod pa'i stobs dang ldan pa dang / dang du len pa'i rang bzhin can du bya'o/ /de ci'i phyir zhe na/ 'di lta ste/ bzod cing dang du len pa ni bzod pa'i pha rol du phyin pa yongs su 'dzin pa</text></item>
<item><p>68a3</p><section>mdo sde</section><text>yin te/ thams cad mkhyen pa nyid dang nye bar 'gyur la 'khor ba'i sdug bsngal rnams kyang ring bar byed do/ /gal te byang chub sems dpa' nyan thos kyi sa 'am/ rang sangs rgyas kyi sa la 'dod par byed na</text></item>
<item><p>68a4</p><section>mdo sde</section><text>byang chub sems dpa' bzod pa'i pha rol du phyin pa las nyams pa yin no/ /de ci'i phyir zhe na/ lus la sdug bsngal de snyed byung ba dang du blangs kyang nyan thos kyi sa 'am/ rang sangs rgyas kyi sa la 'dod par byed na/</text></item>
<item><p>68a5</p><section>mdo sde</section><text>byang chub sems dpas rang gi spyod yul bor te/ gzhan gyi spyod yul la gnas pa yin par yang rig par bya'o/ /smras pa tshe dang ldan pa gang po ji tsam gyis na byang chub sems dpa' gzhan gyis spyod yul la spyod</text></item>
<item><p>68a6</p><section>mdo sde</section><text>pa zhes bya/ smras pa tshe dang ldan pa shA ra dwa ti'i bu byang chub sems dpa' nyan thos kyi sa 'am/ rang sangs rgyas kyi sa 'am/ nyan thos kyi yid la byed pa rnams sam/ rang sangs rgyas kyi yid la byed pa rnams sam/</text></item>
<item><p>68a7</p><section>mdo sde</section><text>nyan thos kyi lam 'am/ rang sangs rgyas kyi lam la 'dod pa gang yin pa de ni de tsam gyis na byang chub sems dpa' gzhan gyi spyod yul la spyod pa yin no/ /smras pa tshe dang ldan pa gang po byang chub sems dpa'i rang gi spyod yul gang</text></item>
<item><p>68a8</p><section>mdo sde</section><text>yin/ smras pa 'di lta ste/ pha rol du phyin pa drug thams cad mkhyen pa nyid dang ldan par yid la byed pa ste/ 'di ltar sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus</text></item>
<item><p>68b1</p><section>mdo sde</section><text>kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa 'di dag ni byang chub sems dpa'i spyod yul te/ 'di dag la spyod na byang chub sems dpa' rang gi spyod yul la spyod pa yin no/ /</text></item>
<item><p>68b2</p><section>mdo sde</section><text>de la ni bdud sdig can gyis kyang glags mi rnyed de/ dper na rusbal la was glags mi rnyed de de glags ma rnyed nas skyo ste phyir 'gro ba de bzhin du/ tshe dang ldan pa shA ra dwa ti'i bu/ byang chub sems dpa' pha rol du phyin pa drug la spyod pa la bdud sdig</text></item>
<item><p>68b3</p><section>mdo sde</section><text>can gyis glags mi rnyed de glags ma rnyed nas skyo ste phyir 'gro'o/ /tshe dang ldan pa shA ra dwa ti'i bu gal te bdud sdig can gyis stong gsum gyi stong chen po'i 'jig rten gyi khams na sems can ji snyed yod pa de snyed kyi bdud sdig can</text></item>
<item><p>68b4</p><section>mdo sde</section><text>mngon par sprul la bdud re re yang de snyed kyi 'khor gyis bskor bar gyur kyang / de dag byang chub sems dpa' sems dpa' chen po pha rol du phyin pa drug la spyod pa la glags rnyed pa'i skal ba med de glags mi rnyed pas skyo nas phyir</text></item>
<item><p>68b5</p><section>mdo sde</section><text>'gro bar 'gyur te/ rus sbal dang rba bzhin no tshe dang ldan pa shA ra dwa ti'i bu de lta bas na byang chub sems dpa' sems dpa' chen pos 'di ltar/ ji ltar byas na bdag pha rol du phyin pa drug dang mi 'bral ba'i sems su 'gyur la/ de ltar</text></item>
<item><p>68b6</p><section>mdo sde</section><text>gyur na/ bdag la bdud sdig can gyis glags mi rnyed do snyam du yang sems bskyed par mi bya'o/ /smras pa tshe dang ldan pa gang po ji tsam gyis na/ byang chub sems dpa' bdud kyi las su rig par bya/ smras pa tshe dang ldan pa shA ra</text></item>
<item><p>68b7</p><section>mdo sde</section><text>dwa ti'i bu pha rol du phyin pa rnams mi nyan pa ni/ byang chub sems dpa' sems dpa' chen po'i bdud kyi las su rig par bya'o/ /pha rol du phyin pa rnams la mi sgrub pa ni byang chub sems dpa'i bdud kyi las su rig par bya'o/ /</text></item>
<item><p>68b8</p><section>mdo sde</section><text>bdud sdig can ni bdag gi thams cad mkhyen pa nyid kyi bar chad bya ba'i phyir nye bar gnas pa'o zhes kyang byang chub sems dpas de la gnod sems sam/ mi bzod pa bskyed par mi bya'o/ /de ltar spyod na byang chub sems dpa'</text></item>
<item><p>69a1</p><section>mdo sde</section><text>sems dpa' chen po bzod pa'i pha rol tu phyin pa spyod pa yin no/ /byang chub sems dpas 'di ltar bdag bla na med pa yang dag par rdzogs pa'i byang chub mngon par rdzogs par sangs rgyas nas/ sems can</text></item>
<item><p>69a2</p><section>mdo sde</section><text>rnams kyi 'dod chags dang / zhe sdang dang / gti mug spang ba'i phyir chos bshad par bya'o snyam du sems bskyed par bya'o/ /gal te byang chub sems dpa' sems dpa' chen pos de'i tshe dran pa rnyed na/ bdud sdig can</text></item>
<item><p>69a3</p><section>mdo sde</section><text>zil gyis gnon pa yin no/ /gang gi tshe byang chub sems dpa' thams cad mkhyen pa nyid yid la byed pa dag dang bral bar gyur na bdag spyod yul ma yin par lhung bar ma gyur grang zhes rig par bya'o/ /de ci'i phyir zhe na/</text></item>
<item><p>69a4</p><section>mdo sde</section><text>'di ltar bdag thams cad mkhyen pa nyid dang mi ldan pa'i phyir ro zhes bdag nyid kyi sems la brgyad bkag par bya'o/ /smras pa tshe dang ldan pa gang po ji tsam gyis na byang chub sems dpa' nyin mo chud zos par byed pa yin/ smras pa/</text></item>
<item><p>69a5</p><section>mdo sde</section><text>tshe dang ldan pa shA ra dwa ti'i bu gal te byang chub sems dpa' pha rol du phyin pa drug po 'di rnams las gang yang rung ba spyod pa na/ thams cad mkhyen pa nyid la mi sems sam der yongs su bsngo bar mi byed na byang chub sems dpa'i nyin</text></item>
<item><p>69a6</p><section>mdo sde</section><text>mo chud zos pa yin te/ nyin mo de ni zhen pa dang / rmugs pa yin par rig par bya'o/ /gal te byang chub sems dpa' phyed nyin nam/ yang na phyi ma'i nyin par ram/ nyi ma bzhi'i nyin par sems par gyur te/</text></item>
<item><p>69a7</p><section>mdo sde</section><text>sbyin pa 'am/ tshul khrims sam/ bzod pa 'am/ brtson 'grus sam/ bsam gtan rnams sam/ shes rab la sems par gyur la/ bsams nas kyang bla na med pa yang dag</text></item>
<item><p>69a8</p><section>mdo sde</section><text>par rdzogs pa'i byang chub tu yongs su sngo na de ltar/ de'i nyin mo ni don yod pa yin te/ sbyin pa de yang 'bras bu dang bcas pa yin no/ /tshul khrims</text></item>
<item><p>69b1</p><section>mdo sde</section><text>sam/ bzod pa 'am/ brtson 'grus sam/ bsam gtan rnams sam/ shes rab gang yang rung ba sgom pa de yang 'bras bu dang bcas pa yin no/ /smras pa tshe dang ldan pa gang po byang chub sems dpa'i bzod pa gang yin pa dang /</text></item>
<item><p>69b2</p><section>mdo sde</section><text>dgra bcom pa zag pa zad pa'i bzod pa gang yin pa'i bzod pa 'di gnyis la khyad par ni ci yod/ tha dad du dbye ba ni gang yin/ smras pa tshe dang ldan pa shA ra dwa ti'i bu ri rab dang yungs 'bru la 'di lta ste/ che chung dang mthon dma'</text></item>
<item><p>69b3</p><section>mdo sde</section><text>dang / lci yang gi khyad par ni ci yod/ tha dad du dbye ba ni gang yin/ smras pa tshe dang ldan pa gang po ri'i rgyal po ri rab dang / yungs 'bru ni 'di lta ste/ che chung dang / mthon dma' dang / lci yang gi khyad par dpag tu med de/</text></item>
<item><p>69b4</p><section>mdo sde</section><text>tha dad du dbye ba dpag tu med do/ /smras pa tshe dang ldan pa shA ra dwa ti'i bu de de bzhin te/ byang chub sems dpa'i bzod pa dang / nyan thos kyis bzod pa ni khyad par dpag tu med cing / tha dad du dbye ba dpag tu med do/ /</text></item>
<item><p>69b5</p><section>mdo sde</section><text>tshe dang ldan pa shA ra dwa ti'i bu dper na/ rgya mtsho chen po'i chu dang / rgya mtsho chen po'i chu las skra'i rtse mo'i khyon gyis chu'i thig pa gcig blangs pa gang yin pa de la ches mang ba 'am/ ches dpag tu med pa gang yin smras pa/</text></item>
<item><p>69b6</p><section>mdo sde</section><text>rgya mtsho chen po'i chu la ni skra'i rtse mo'i khyon gyis blangs pa'i chu'i thig pa gcig gis brgya'i char yang nye bar mi 'gro ba nas/ rgyu'i bar du yang nye bar mi 'gro'o/ /smras pa tshe dang ldan pa shA ra dwa ti'i bu de bzhin</text></item>
<item><p>69b7</p><section>mdo sde</section><text>du byang chub sems dpa'i bzod pa la nyan thos kyis bzod pas/ brgya'i char yang nye bar mi 'gro'o/ /stong gi cha dang / 'bum gyi cha dang bye ba 'bum gyi cha dang / grangs dang cha dang / bgrang ba dang /</text></item>
<item><p>69b8</p><section>mdo sde</section><text>dpe dang rgyur yang nye bar mi 'gro'o/ /de nas bcom ldan 'das kyis tshe dang ldan pa byams ma'i bu gang po la bka' stsal pa/ gang po 'di ltar khyod sangs rgyas kyi mthus/ byang chub</text></item>
<item><p>70a1</p><section>mdo sde</section><text>sems dpa' sems dpa' chen po rnams kyi bzod pa'i pha rol du phyin pa 'di la spobs par byas pa legs so legs so/ /gang po byang chub sems dpa' sems dpa' chen po'i bzod pa'i tshad 'dzin</text></item>
<item><p>70a2</p><section>mdo sde</section><text>par 'dod pa gang yin pa de ni de bzhin gshegs pa'i bzod pa la tshad 'dzin par 'dod cing rab tu rnam par 'byed par sems su zad do/ /de ci'i phyir zhe na/ gang po 'di ltar byang chub sems dpa' sems dpa' chen po</text></item>
<item><p>70a3</p><section>mdo sde</section><text>rnams ni bzod pa dpag tu med pa dang ldan pa yin pa'i phyir ro/ /bcom ldan 'das kyis de skad ces bka' stsal nas/ tshe dang ldan pa shA ra dwa ti'i bu dang / byams ma'i bu gang po dang / nyan thos chen po de dag</text></item>
<item><p>70a4</p><section>mdo sde</section><text>dang / byang chub sems dpa' sems dpa' chen po phyogs bcu nas lhags pa de dag dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon</text></item>
<item><p>70a5</p><section>mdo sde</section><text>par bstod do/ /bzod pa'i pha rol du phyin pa las le'u gsum pa ste/ rdzogs so// // 'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi</text></item>
<item><p>70a6</p><section>mdo sde</section><text>tshal mgon med zas sbyin gyi kun dga' ra ba na/ dge slong stong nyis brgya lnga bcu'i dge slong gi dge 'dun chen po dang thabs gcig tu bzhugs te/ de nas bcom ldan 'das la tshe dang ldan pa byams ma'i bu gang</text></item>
<item><p>70a7</p><section>mdo sde</section><text>pos 'di skad ces gsol to/ /bcom ldan 'das byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'tshal bas ji tsam gyis na/</text></item>
<item><p>70a8</p><section>mdo sde</section><text>brtson 'grus kyi pha rol du phyin pa la gnas pa lags/ de skad ces gsol pa dang / bcom ldan 'das kyis tshe dang ldan pa byams ma'i bu gang po la 'di skad ces bka' stsal to/ /gang po 'di la byang chub</text></item>
<item><p>70b1</p><section>mdo sde</section><text>sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa theg pa la gsar du zhugs pas dang po sems bskyed pa nas bzung ste/ 'di ltar</text></item>
<item><p>70b2</p><section>mdo sde</section><text>bdag gi lus 'di dang / bdag gi khog pa 'dis gzhan gyi bya ba rnams dang / gzhan gyi yo byad rnams la thog mar 'gro bar bya'o/ /bdag gis sems can de dag gi bsam pa yongs su rdzogs par bya ste/ dper</text></item>
<item><p>70b3</p><section>mdo sde</section><text>na bran mo chu chun bzhin du bdag gis bya'o snyam du sems bskyed par bya'o/ /dper na bran mo chu chun ni 'di ltar bdag gi rang dgar 'dug pa 'am/ nyal bar mi bya'o/ /gal te bdag khyim nas tshong 'dus su</text></item>
<item><p>70b4</p><section>mdo sde</section><text>'gro ba na rje bo dang / rje mo de nyid la zhus te 'gro bar bya'o/ bza' ba 'am/ bca' ba de yang gang gi tshe/ bdag la gnang bar gyur na de'i tshe bdag gis phyis bza' bar bya ste/ bdag gis rje bo'i dbang du gnas</text></item>
<item><p>70b5</p><section>mdo sde</section><text>par bya'o snyam pa de bzhin du gang po byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas 'di ltar bdag gi lus la bdag mi dbang ste/ gzhan</text></item>
<item><p>70b6</p><section>mdo sde</section><text>gyi bya ba rnams dang / gzhan gyi yo byad rnams la bdag gis phan thogs par bya'o snyam du sems bskyed par bya ste/ gang po de ltar byang chub sems dpa' sems dpa' chen pos brtson 'grus kyi pha rol du phyin pa dang mi</text></item>
<item><p>70b7</p><section>mdo sde</section><text>'bral bar bya'o/ /de ltar brtson 'grus kyi pha rol du phyin pa la gnas par yang bya'o/ /gang po dper na la la zhig la rta rin po che yod de mi la la zhig gis zhon la/ de nas rta rin po che de 'di snyam du bdag gis mi 'di'i</text></item>
<item><p>70b8</p><section>mdo sde</section><text>yan lag gang yang rung ba g.yo ba 'am/ snang bar mi 'gyur bar bya'o snyam ste/ de'i rta de dag gi sems kyi rang dgar mi 'gro bar/ mi 'di bdag gi lan gyis nyes pa ci yang 'byung bar mi bya'o snyam du zhon pa'i mi de nyid</text></item>
<item><p>71a1</p><section>mdo sde</section><text>srung bar byed do/ /gang po de bzhin du byang chub sems dpa' brtson 'grus kyi pha rol du phyin pa la lhag par dmigs par 'dod pas bdag gi sems kyi dbang du 'gro bar mi bya ste/ sems can gzhan dag dang / gang zag</text></item>
<item><p>71a2</p><section>mdo sde</section><text>gzhan rnams su yang rung / bdag la dmigs pas nyes pa 'byung bar mi 'gyur bar bya'o snyam ste/ yon tan 'di dag ni byang chub sems dpa' sems dpa' chen po de la yod do/ /gang po de ltar byang chub sems dpas</text></item>
<item><p>71a3</p><section>mdo sde</section><text>pha rol rjes su srung bar bya zhing / 'thun par gnas par bya'o/ /'thun par gnas shing rjes su srung na brtson 'grus kyi pha rol du phyin pa yongs su 'dzin to/ /byang chub sems dpa' thams cad mkhyen pa nyid las phyir mi</text></item>
<item><p>71a4</p><section>mdo sde</section><text>ldog pa gang yin pa 'di yang byang chub sems dpa' sems dpa' chen po'i brtson 'grus kyi pha rol du phyin pa yin no/ /byang chub sems dpa' gal te bdag gis sangs rgyas kyi zhing shin du yongs su dag par ji ltar bya zhes</text></item>
<item><p>71a5</p><section>mdo sde</section><text>shin du yun ring por mtshams sbyor zhing 'khor ba 'di yang byang chub sems dpa'i brtson 'grus kyi pha rol du phyin pa yin no/ /byang chub sems dpa' sems dpa' chen po gal te stong gsum gyi stong chen po'i 'jig rten</text></item>
<item><p>71a6</p><section>mdo sde</section><text>gyi khams 'di na skye ba gcig gis thogs pa 'am/ skye ba gnyis kyis thogs pa 'am/ skye ba gsum gyis thogs pa 'am/ theg pa la gsar du zhugs pa'i byang chub sems dpa' la 'di skad du/ khyod thog ma kho nar</text></item>
<item><p>71a7</p><section>mdo sde</section><text>bla na med pa yang dag par rdzogs pa'i byang chub mngon par rdzogs par 'tshang rgya bar gyis shig /kho bo ni phyis mngon par rdzogs par 'tshang rgya bar bya'o zhes zer ba 'di yang byang chub sems dpa'i brtson 'grus kyi pha rol du</text></item>
<item><p>71a8</p><section>mdo sde</section><text>phyin pa yin no/ /byang chub sems dpa' gal te slong ba mthong na gud tu phyogs par mi byed cing dbang po rnams kyang g.yeng bar mi byed de/ sems can 'di ni bdag gi thams cad mkhyen pa nyid la phan 'dogs pa yin no</text></item>
<item><p>71b1</p><section>mdo sde</section><text>snyam pa 'di yang / byang chub sems dpa'i brtson 'grus kyi pha rol du phyin pa yin no/ /byang chub sems dpa' gal te sems can gcig gi ched du yang bskal pa 'am/ bskal pa las lhag par sems can dmyal ba chen por</text></item>
<item><p>71b2</p><section>mdo sde</section><text>bdag btso bar spro bar byed cing sems can 'di ni bde bar gyur cig snyam pa 'di yang byang chub sems dpa' sems dpa' chen po'i brtson 'grus kyi pha rol du phyin pa yin no/ /gal te yang nyi ma bskal pa'i tshad tsam du gyur la/ nyi ma'i</text></item>
<item><p>71b3</p><section>mdo sde</section><text>tshad de dag gi bskal pa gang gA'i klung gi bye ma snyed tu sems can dmyal ba chen por bdag btso zhing sems can dmyal ba pa'i sems can gang yin pa de dag ni de las byung bar gyur cig snyam ste/ gal te de dag gis 'thob pa'i</text></item>
<item><p>71b4</p><section>mdo sde</section><text>chos shig yod na byang chub sems dpas khas blang bar bya'o/ /gal te khas len na 'di yang byang chub sems dpa'i brtson 'grus kyi pha rol du phyin pa yin no/ /gal te zhum zhing mi dga' na byang chub sems dpa' le lo can</text></item>
<item><p>71b5</p><section>mdo sde</section><text>yin par rig par bya'o/ /gal te sems dang sems su mnyam na byang chub sems dpa' sems dpa' chen po brtson 'grus brtsams pa yin par rig par bya'o/ /gal te byang chub sems dpa' 'dzam bu'i gling 'di kho ra khor</text></item>
<item><p>71b6</p><section>mdo sde</section><text>yug 'phyin cing 'ongs te/ phyogs de nyid du 'ongs nas 'di skad du/ bdag 'ongs nas shin du yun ring ngo snyam du sems na byang chub sems dpa' le lo can yin par rig par bya'o/ /gal te 'di snyam du bdag myur du 'ongs so</text></item>
<item><p>71b7</p><section>mdo sde</section><text>snyam du sems na ni byang chub sems dpa' brtson 'grus brtsams pa yin par rig par bya ste/ 'di yang byang chub sems dpa' sems dpa' chen po'i brtson 'grus kyi pha rol du phyin pa yin no/ /gal te byang chub sems</text></item>
<item><p>71b8</p><section>mdo sde</section><text>dpa' sems dpa' chen po mchod rten nam/ dge 'dun gyi zhal ta byed cing nyin mo 'gro ba na 'di snyam du/ kye ma nyi ma 'di re ring 'di re bul du 'gro snyam du sems na byang chub sems dpa' le lo can yin par rig par bya'o/ /</text></item>
<item><p>72a1</p><section>mdo sde</section><text>gal te 'di snyam du nyi ma 'di se gol gtogs pa tsam gyis song ngo snyam du sems na ni byang chub sems dpa' sems dpa' chen po brtson 'grus brtsams pa yin par rig par bya ste/ byang chub sems dpa' brtson</text></item>
<item><p>72a2</p><section>mdo sde</section><text>'grus kyi pha rol du phyin pa la brtson pa yin no/ /yang de'i las lo gcig gi bya ba gang yin pa'i las de nyi ma gcig gis las 'dra bar bsam zhing lo cig gi bya ba'i las de nyi ma gcig gis zin par bya'o/ /bskal pa las lhag pa'i</text></item>
<item><p>72a3</p><section>mdo sde</section><text>tshad gang yin pa de yang nyi ma gcig tsam du rtsi zhing 'jug par bya'o/ /bskal pa gang yin pa de yang nyi ma gcig tsam du rtsi bar bya'o/ /gal te de ltar mi rtsi zhing de ltar mi rtog na byang chub sems dpa' le lo can yin par rig par bya'o/ /</text></item>
<item><p>72a4</p><section>mdo sde</section><text>ji ste de ltar rtsi zhing de ltar rton na ni byang chub sems dpa' sems dpa' chen po brtson 'grus brtsams pa yin par rig par bya'o/ /byang chub sems dpa' byang chub kyi phyir spyod pas bskal pa 'di snyed kyis na rang gi mngon par shes pas</text></item>
<item><p>72a5</p><section>mdo sde</section><text>bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro zhes kyang bskal pa rnams kyi grangs brjod par mi bya'o/ /gal te bskal pa rnams kyi tshad rjod na byang chub sems dpa' le lo can yin par</text></item>
<item><p>72a6</p><section>mdo sde</section><text>rig par bya'o/ /gal te de 'di snyam du bskal pa dpag tu med pa dag gis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur du zin kyang phyir phyogs par ni ye mi bya'o snyam du sems na/ byang chub</text></item>
<item><p>72a7</p><section>mdo sde</section><text>sems dpa' sems dpa' chen po brtson 'grus bcas brtson yin pa de rig par bya ste/ byang chub sems dpa' sems dpa' chen po brtson 'grus kyi pha rol du phyin pa la spyod pa yin no/ /brtson 'grus kyi pha rol du phyin pa la yang dag</text></item>
<item><p>72a8</p><section>mdo sde</section><text>par gnas pa yin no/ /thams cad mkhyen pa nyid dang nye bar 'gyur ro/ /'khor ba ring bar byed do/ /gal te byang chub sems dpa' la ri'i rgyal po ri rab 'di khyod kyis nyi ma gcig gis phigs par gyis shig ces bsgo la/ gal te ri'i</text></item>
<item><p>72b1</p><section>mdo sde</section><text>rgyal po ri rab kyi tshad ji tsam pa 'dri na byang chub sems dpa' le lo can yin par rig par bya'o/ /gal te ri'i rgyal po ri rab la yungs 'bru tsam zhig 'bigs par nus su zin kyang ri'i rgyal po ri rab 'di lta bu zhig la dbug tu ci yod de 'di ni</text></item>
<item><p>72b2</p><section>mdo sde</section><text>phigs zin pa dang 'dra'o snyam du mthong zhing / nyin gcig kyang yun rings kyis se gol gtogs pa tsam gyis dbug go snyam ste de ltar rtsi bar 'jug na byang chub sems dpa' sems dpa' chen po brtson 'grus brtsams pa yin par rig</text></item>
<item><p>72b3</p><section>mdo sde</section><text>par bya'o/ /gang gA'i klung gi bye ma ji snyed yod pa de snyed kyi bskal pa nyin zhag gcig tu gyur du zin la/ nyin mtshan gyi tshad de dag gi bskal pa dpag tu med pa dag gis bla na med pa yang dag par rdzogs pa'i byang chub mngon par rdzogs</text></item>
<item><p>72b4</p><section>mdo sde</section><text>par 'tshang rgya bar bya dgos su zin na yang / mngon par rdzogs par sangs rgyas zin pa dang 'dra bar mthong na byang chub sems dpa' sems dpa' chen po de yang brtson 'grus brtsams pa yin par rig par bya'o/ /gal te brtson 'grus</text></item>
<item><p>72b5</p><section>mdo sde</section><text>rtsom pa 'di'i bsngags pa rjod pa na zhum zhing skrag par 'gyur na ni/ byang chub sems dpa' le lo can yin par rig par bya ste/ thams cad mkhyen pa nyid kyi zhing la 'jug par mi 'gyur ro/ /gal te byang chub sems dpa' brtson</text></item>
<item><p>72b6</p><section>mdo sde</section><text>'grus kyi pha rol du phyin pa'i bsngags pa rjod pa na 'di ltar bdag yon tan 'di lta bu 'di dag dang nam zhig ldan par 'gyur zhig gu snyam pa'i sems 'byung na byang chub sems dpa' le lo can yin par rig par bya'o/ /gal te yon tan 'di</text></item>
<item><p>72b7</p><section>mdo sde</section><text>dag ni bdag la yod do snyam du bdag nyid kyis shes te/ bdag brtson 'grus kyi yon tan 'di dag gi pha rol tu 'gro bar bya'o snyam na byang chub sems dpa' sems dpa' chen po brtson 'grus brtsams pa yin par rig par bya'o/ /gal te</text></item>
<item><p>72b8</p><section>mdo sde</section><text>byang chub sems dpa' 'di snyam du lag pa 'am/ rkang pa 'am/ mgo slong ba na/ gal te byin na ni lag pa med pa dang / rkang pa med pa dang / mgo med pa snyam du sems na byang chub sems dpa' le lo can yin par rig par bya'o/ /</text></item>
<item><p>73a1</p><section>mdo sde</section><text>gal te 'di snyam du lag pa 'am/ rkang pa 'am/ mgo bo yongs su btang na bdag lha dang / mi dang / lha ma yin du bcas pa'i 'jig rten gyi bla na med pa'i lag pa dang / bla na med pa'i rkang pa dang / bla na med pa'i mgo dang ldan</text></item>
<item><p>73a2</p><section>mdo sde</section><text>par 'gyur ro snyam du sems te/ de ltar rtsi bas 'jug na byang chub sems dpa' brtson 'grus brtsams pa yin par rig par bya'o/ /gal te byang chub sems dpa'i mig slong ba na 'di snyam du gal te mig byin na ni mig med par 'gyur ro</text></item>
<item><p>73a3</p><section>mdo sde</section><text>snyam du sems na byang chub sems dpa' le lo can yin par rig par bya'o/ /gal te byang chub sems dpa'i mig slong ba na 'di snyam du mig yongs su btang bas bdag lha dang / mi dang lha ma yin du bcas pa'i 'jig rten gyi bla na med</text></item>
<item><p>73a4</p><section>mdo sde</section><text>pa'i mig dang ldan zhing / bla na med pa'i ye shes kyi mig tu 'gyur bar bya'o snyam du sems na ni byang chub sems dpa' sems dpa' chen po brtson 'grus brtsams pa yin par rig par bya ste/ nyan thos kyi sa dang / rang sangs rgyas</text></item>
<item><p>73a5</p><section>mdo sde</section><text>kyi sa ring bar byed cing thams cad mkhyen pa nyid dang nye bar 'gyur ro/ /gal te byang chub sems dpa'i yan lag dang nying lag slong ba na 'di snyam du/ gal te bdag gis yan lag dang nying lag byin na ni/ yan lag med par 'gyur</text></item>
<item><p>73a6</p><section>mdo sde</section><text>ro/ /snyam du sems na byang chub sems dpa' le lo can yin par rig par bya'o/ /gal te byang chub sems dpa'i yan lag dang / nying lag yongs su gtong ba na 'di snyam du sangs rgyas kyi chos rnams dang / lha dang / mi dang / lha ma</text></item>
<item><p>73a7</p><section>mdo sde</section><text>yin du bcas pa'i 'jig rten gyi yan lag gi mchog tu 'gyur ro snyam du sems shing / de ltar rtsi bas 'jug na/ byang chub sems dpa' sems dpa' chen po brtson 'grus brtsams pa yin par rig par bya'o/ /gal te byang chub sems</text></item>
<item><p>73a8</p><section>mdo sde</section><text>dpa' la slong ba dag slong ba na 'di snyam du bdag la slong ba mang ches na slong ba 'di dag gi bsam pa yongs su rdzogs par byed sus nus slong ba 'di dag gi bsam pa yongs su rdzogs par ga la 'gyur snyam du de ltar sems na byang chub</text></item>
<item><p>73b1</p><section>mdo sde</section><text>sems dpa' le lo can yin par rig par bya'o/ /gal te 'di snyam du slong ba 'di dag ni mang ba ma yin te/ 'jig rten gyi khams gang gA'i klung gi bye ma snyed dag na slong ba yod pa de dag thams cad nyi ma gcig la 'ongs su zin</text></item>
<item><p>73b2</p><section>mdo sde</section><text>kyang de ltar na yang mang ba ma yin no snyam du sems te/ 'di ltar yang de'i shes rab nye bar gnas par 'gyur zhing / 'di dag ni nyung ste gzhan dag la yang yang dag par kun bged pa spro'o zhes de snyam du sems shing</text></item>
<item><p>73b3</p><section>mdo sde</section><text>de ltar rtsi bas 'jug na byang chub sems dpa' sems dpa' chen po brtson 'grus brtsams pa yin par rig par bya'o/ /de ci'i phyir zhe na/ 'di ltar byang chub sems dpas ni sangs rgyas kyi chos dpag tu med pa mngon</text></item>
<item><p>73b4</p><section>mdo sde</section><text>par bsgrub par bya dgos te/ brtson 'grus dang / sbyin pa yongs su gtong ba grangs chad pas ni sangs rgyas kyi chos dpag tu med pa rnams thob par mi nus kyi go cha dpag tu med pa bgos pas sangs rgyas kyi chos dpag</text></item>
<item><p>73b5</p><section>mdo sde</section><text>tu med pa rnams thob par nus pa'i phyir ro/ /dper na mi zhig rgya mtsho chen po rgal bar 'dod par gyur na des dpag tshad gzhan dang gzhan stong phrag mang por go cha bgo bar bya dgos pa de bzhin du/ byang chub sems dpa'</text></item>
<item><p>73b6</p><section>mdo sde</section><text>bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas bskal pa bye ba khrag khrig 'bum phrag dpag tu med par go cha bgo bar bya dgos so/ /gal te byang chub sems dpa' 'di snyam</text></item>
<item><p>73b7</p><section>mdo sde</section><text>du bskal pa grangs med pas bla na med pa yang dag par rdzogs pa'i byang chub mngon par rdzogs par 'tshang rgya bar bya'o snyam du sems na/ byang chub sems dpa' le lo can yin par rig par bya'o/ /gal te 'di</text></item>
<item><p>73b8</p><section>mdo sde</section><text>snyam du bskal pa dpag tu med pa dag gis bla na med pa yang dag par rdzogs pa'i byang chub mngon par rdzogs par 'tshang rgya bar bya'o/ /snyam du sems na/ byang chub sems dpa' sems dpa' chen po brtson 'grus</text></item>
<item><p>74a1</p><section>mdo sde</section><text>brtsams shing go cha chen po bgos pa yin par rig par bya'o/ /de nas bcom ldan 'das la/ tshe dang ldan pa byams ma'i bu gang pos 'di skad ces gsol to/ /bcom ldan 'das ci byang chub sems dpa'</text></item>
<item><p>74a2</p><section>mdo sde</section><text>dka' ba bgyid pa lags sam/ bka' stsal pa/ gang po 'di ji snyam du sems/ byang chub sems dpa' dka' ba ci yang mi byed dam/ gsol pa/ bcom ldan 'das byang chub sems dpa' ni dka' ba ci yang</text></item>
<item><p>74a3</p><section>mdo sde</section><text>mi bgyid do/ /de ci'i slad du zhe na/ chos thams cad ni sgyu ma lta bur bcom ldan 'das kyis bka' stsal te/ bde bar tshor ba gang lags pa dang / sdug bsngal bar tshor ba gang lags pa'i chos 'di gnyis ni sgyu</text></item>
<item><p>74a4</p><section>mdo sde</section><text>ma'i chos nyid las 'das pa ma lags pa'i slad du'o/ bcom ldan 'das kyis bka' stsal pa/ gang po rnam grangs 'dis kyang byang chub sems dpa' sems dpa' chen po dka' ba byed par rig par bya ste/ sgyu ma lta</text></item>
<item><p>74a5</p><section>mdo sde</section><text>bu'i chos rnams kyis spro zhing / lus sam sems kyis kyang le lor mi byed de/ mngon par spro bar byed pa 'di yang byang chub sems dpa' sems dpa' chen po'i brtson 'grus kyi pha rol du phyin pa yin par rig par bya'o/ /</text></item>
<item><p>74a6</p><section>mdo sde</section><text>de nas bcom ldan 'das la tshe dang ldan pa byams ma'i bu gang pos 'di skad ces gsol to/ /bcom ldan 'das ji tsam du byang chub sems dpa' sems dpa' chen po dka' ba bgyid pa lags par rig par</text></item>
<item><p>74a7</p><section>mdo sde</section><text>bgyi ba ni ngo mtshar lags so/ /'di ni bcom ldan 'das kyis legs par gsungs te/ gang bla na med pa yang dag par rdzogs pa'i byang chub mngon par rdzogs par sangs rgyas nas/ sems can dpag tu</text></item>
<item><p>74a8</p><section>mdo sde</section><text>ma mchis shing grangs ma mchis pa rnams kyi mi shes pa spang ba'i slad du chos ston la mi shes pa de yang su'i yang ma lags te/ bdag ces bgyi ba 'am/ bdag gi zhes bgyi ba ni rang gi sems kyi mi shes</text></item>
<item><p>74b1</p><section>mdo sde</section><text>pa'i bdag tu 'dzin pas zin pa'i sems can rnams de ltar sems par bas so/ /mi shes pa de ni rten cing 'brel par 'byung ba lags te/ sus kyang ma bskyed lags so/ /rgyu tshogs shing 'dus pa</text></item>
<item><p>74b2</p><section>mdo sde</section><text>las 'byung la/ rgyu ma mchis par gyur pas ni 'gag par 'gyur ro/ /chos rnams ni rang gi ngang gis 'gag pas na sus kyang bkag pa ma mchis so/ /bka' stsal pa/ gal te byang chub sems dpa' sems</text></item>
<item><p>74b3</p><section>mdo sde</section><text>dpa' chen po de ltar rtsi bas 'jug cing de las sems phyir mi ldog na de nyid byang chub sems dpa'i brtson 'grus kyi pha rol du phyin pa yin te/ de bas na byang chub sems dpa' sems dpa</text></item>
<item><p>74b4</p><section>mdo sde</section><text>'a chen po brtson 'grus brtsams pa yin par rig par bya'o/ /gal te byang chub sems dpa' 'di snyam du gal te chos 'di dag stong pa yin na ni/ bdag gi brtson 'grus brtsams pa mthu med par 'gyur ro</text></item>
<item><p>74b5</p><section>mdo sde</section><text>snyam du sems na byang chub sems dpa' le lo can yin par rig par bya'o/ /gal te byang chub sems dpa' 'di snyam du gang gi phyir chos 'di dag stong pa de'i phyir stong pas bla na med pa yang dag par</text></item>
<item><p>74b6</p><section>mdo sde</section><text>rdzogs pa'i byang chub mngon par rdzogs par 'tshang rgya bar nus so/ /de ci'i phyir zhe na/ 'gro ba lnga'i sems can 'di dag ni stong pa nyid kyis bcings pas 'khor ba las mi 'da' ste/ bdag bla na</text></item>
<item><p>74b7</p><section>mdo sde</section><text>med pa yang dag par rdzogs pa'i byang chub mngon par rdzogs par sangs rgyas pa na 'gro ba lnga'i sems can 'di dag 'khor ba las rab tu rnam par thar bar bya ba'i phyir chos bshad par bya'o/ /rgyas</text></item>
<item><p>74b8</p><section>mdo sde</section><text>par rab tu bstan par bya'o snyam du sems na ni 'di yang byang chub sems dpa' sems dpa' chen po'i brtson 'grus kyi pha rol du phyin pa yin par rig par bya'o/ /gal te de 'di snyam du 'khor</text></item>
<item><p>75a1</p><section>mdo sde</section><text>ba thog ma dang tha ma med pa 'dir su zhig 'khor zhing 'dug ste/ bdag ni spro ba med kyis bdag ni 'di nyid tu yongs su mya ngan las 'da' bar bya'o snyam du sems na byang chub sems dpa' le lo can</text></item>
<item><p>75a2</p><section>mdo sde</section><text>yin par rig par bya'o/ /gal te de 'di snyam du/ bdag ji srid tu mtshams sbyar cing 'khor ba de srid tu/ gzhan du yang mtshams sbyar zhing 'khor bar 'gyur te/ de yang mtshams sbyar zhing 'khor bar bya dgos</text></item>
<item><p>75a3</p><section>mdo sde</section><text>la/ 'on kyang bla na med pa yang dag par rdzogs pa'i byang chub mngon par rdzogs par 'tshang rgya bar yang mi 'gyur gyis/ bla na med pa yang dag par rdzogs pa'i byang chub mngon par rdzogs par 'tshang</text></item>
<item><p>75a4</p><section>mdo sde</section><text>rgya bar bya'o snyam sems la/ yang de 'di snyam du ji ltar sems bskyed pa 'di ltar 'gro ba bzhin du/ nyi ma yang sems bskyed pa tsam du snang ngo snyam du sems shing / de'i yid la byed pa rnams</text></item>
<item><p>75a5</p><section>mdo sde</section><text>kyang thams cad mkhyen pa nyid dang ldan te/ dus tshigs dang / lo dang / zla ba dang / zla ba phyed pa thams cad 'da' yang mi tshor mi shes te/ 'di ltar sbyin pa'i pha rol du phyin pas sems yongs su</text></item>
<item><p>75a6</p><section>mdo sde</section><text>dag par byas pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha</text></item>
<item><p>75a7</p><section>mdo sde</section><text>rol du phyin pas sems yongs su dag par byas pas de'i phyir dus tshigs dang / lo dang / zla ba dang / zla ba phyed rnams yid la mi sems so/ /dper na tshong dpon zhig gis 'bum phrag mang po ri</text></item>
<item><p>75a8</p><section>mdo sde</section><text>ba'i rin po che thob na/ de khyim gyi bya ba rnams dang / de las gzhan pa bun skyin btang ba dang / 'du ba gang ci yang rung ba rnams kyang yid la mi sems so/ /gal te 'bum phrag mang po ri ba'i</text></item>
<item><p>75b1</p><section>mdo sde</section><text>rin po che de/ gdod thob par 'gyur du re ba zhig yod na ni kha zas bza' ba 'ang yid la med do/ /de bzhin du byang chub sems dpa' pha rol du phyin pa rnams kyis sems/ yongs su dag par gyur pa yang dus</text></item>
<item><p>75b2</p><section>mdo sde</section><text>tshigs dang / lo dang / zla ba dang / zla ba phyed rnams yid la mi byed de/ nam zhig thams cad mkhyen pa nyid kyi rin po che thob par 'gyur snyam pa 'ba' shig yid la byed do/ /gsol pa/ bcom ldan 'das</text></item>
<item><p>75b3</p><section>mdo sde</section><text>byang chub sems dpa' gang dag yon tan 'di dag yongs su sgrogs pa ni brtson 'grus kyi go cha chen po bgos pa lags so/ /bcom ldan 'das kyis bka' stsal pa/ gang po de de bzhin te/ byang chub</text></item>
<item><p>75b4</p><section>mdo sde</section><text>sems dpa' sems dpa' chen po gang dag yon tan 'di dag yongs su sgrogs pa ni brtson 'grus kyi go cha chen po bgos pa yin no/ /gang po lha dang mi dang lha ma yin du bcas pa'i 'jig rten gyi nang</text></item>
<item><p>75b5</p><section>mdo sde</section><text>na/ de bzhin gshegs pa ma gtogs par byang chub sems dpa'i yon tan 'di dag dang ldan pa gang yin pa dang / gang la yon tan 'di dag yod pa ngas yang dag par rjes su ma mthong ngo / /de nas tshe dang</text></item>
<item><p>75b6</p><section>mdo sde</section><text>ldan pa byams ma'i bu gang po stan las langs te/ chos gos phrag pa gcig tu bgos nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar</text></item>
<item><p>75b7</p><section>mdo sde</section><text>ba btud nas/ tshig tu smras pa/ shar phyogs kyi 'jig rten gyi khams dpag tu med pa dag na/ theg pa la gsar du zhugs pa'i byang chub sems dpa' sems dpa' chen po gang dag gnas pa</text></item>
<item><p>75b8</p><section>mdo sde</section><text>de dag phyir mi ldog par gyur cig /phyir mi ldog pa gang dag yin pa de dag ni myur du thams cad mkhyen pa nyid yongs su rdzogs par gyur cig /de bzhin du lho phyogs dang / nub dang / byang dang / 'og dang /</text></item>
<item><p>76a1</p><section>mdo sde</section><text>steng gi phyogs dang / de bzhin du phyogs mtshams dang phyogs bcu dag na theg pa la gsar du zhugs pa'i byang chub sems dpa' sems dpa' chen po gang dag gnas pa de dag phyir mi</text></item>
<item><p>76a2</p><section>mdo sde</section><text>ldog par gyur cig /phyir mi ldog pa gang dag yin pa de dag ni/ myur du thams cad mkhyen pa nyid yongs su rdzogs par gyur cig ces tshig tu smras so/ /de skad ces smras pa dang / bcom ldan 'das kyi</text></item>
<item><p>76a3</p><section>mdo sde</section><text>tshe dang ldan pa byams ma'i bu gang po la 'di skad ces bka' stsal to/ /gang po khyod kyis don gyi dbang gang yang dag par mthong bas tshig 'di skad du/ byang chub sems dpa' de dag myur du thams cad mkhyen</text></item>
<item><p>76a4</p><section>mdo sde</section><text>pa nyid yongs su rdzogs par gyur cig ces smras/ gsol pa/ btsun pa bcom ldan 'das gal te byang chub sems dpa' ma mchis na/ 'jig rten du sangs rgyas bcom ldan 'das rnams 'byung bar mi 'gyur</text></item>
<item><p>76a5</p><section>mdo sde</section><text>la/ sangs rgyas 'byung ba ma mchis na/ bcom ldan 'das kyis nyan thos kyi dge 'dun dang / byang chub sems dpa' yang ma mchis te/ bcom ldan 'das de'i slad du/ byang chub sems dpa'i spyod pa mchis</text></item>
<item><p>76a6</p><section>mdo sde</section><text>na/ 'di ltar 'jig rten du sangs rgyas 'byung ba mchis la/ sangs rgyas 'byung ba mchis na/ bcom ldan 'das kyis nyan thos rnams dang / byang chub sems dpa' rnams mchis so/ /bcom</text></item>
<item><p>76a7</p><section>mdo sde</section><text>ldan 'das dper bgyi na/ shing chen po sdong po dang ldan zhing snying po dang ldan na/ me tog rnams mchis la/ me tog las 'bras bu rnams mchis par gyur te/ 'bras bu las kyang shing chen po 'byung</text></item>
<item><p>76a8</p><section>mdo sde</section><text>bar 'gyur lags so/ /bcom ldan 'das de bzhin du sangs rgyas bzhugs na/ nyan thos rnams dang / byang chub sems dpa'i spyod pa mchis te/ de las kyang de bzhin gshegs pa dgra bcom pa yang dag par rdzogs</text></item>
<item><p>76b1</p><section>mdo sde</section><text>pa'i sangs rgyas 'byung bar 'gyur lags so/ /de nas bcom ldan 'das kyis tshe dang ldan pa byams ma'i bu gang pos bshad pa la mngon par bstod de/ gang po legs so/ /legs so zhes bya ba byin no/ /de nas bcom ldan</text></item>
<item><p>76b2</p><section>mdo sde</section><text>'das kyis tshe dang ldan pa kun dga' bo la bka' stsal pa/ kun dga' bo khyod kyis byang chub sems dpa' sems dpa' chen po brtson 'grus kyis go cha chen po bgos pa rnams kyi brtson 'grus kyi pha rol du phyin pa</text></item>
<item><p>76b3</p><section>mdo sde</section><text>zung shig /kun chub par gyis shig /bcom ldan 'das kyis de skad ces bka' stsal nas/ tshe dang ldan pa byams ma'i bu gang po dang / tshe dang ldan pa shA ra dwa ti'i bu dang / tshe dang ldan pa kun dga' bo dang / thams cad</text></item>
<item><p>76b4</p><section>mdo sde</section><text>dang ldan pa'i 'khor de dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /brtson 'grus kyi pha rol du phyin pa rdzogs so// //</text></item>
<item><p>76b5</p><section>mdo sde</section><text>bam po drug pa ste tha ma/ /'di skad bdag gis thos pa dus gcig na/ bcom ldan 'das rgyal po'i khab na/ bya rgod kyi phung po'i ri la dge slong stong nyis brgya lnga bcu'i dge slong</text></item>
<item><p>76b6</p><section>mdo sde</section><text>gi dge 'dun chen po dang thabs cig tu bzhugs te/ de nas bcom ldan 'das la tshe dang ldan pa shA ra dwa ti'i bus 'di skad ces gsol to/ /bcom ldan 'das byang chub sems dpa' sems dpa' chen po bla na med pa yang</text></item>
<item><p>76b7</p><section>mdo sde</section><text>dag par rdzogs pa'i byang chub mngon par rdzogs par 'tshang rgya bar 'tshal bas bsam gtan gyi pha rol du phyin pa la ji ltar bslab par bgyi/ bcom ldan 'das ji ltar bsam gtan gyi pha rol du phyin pa sgom par bgyi/</text></item>
<item><p>76b8</p><section>mdo sde</section><text>de skad ces gsol pa dang / bcom ldan 'das kyis tshe dang ldan pa shA ra dwa ti'i bu la 'di skad ces bka' stsal to/ /shA ra dwa ti'i bu 'di la byang chub sems dpa' sems dpa' chen po bla na med pa yang dag par rdzogs pa'i</text></item>
<item><p>77a1</p><section>mdo sde</section><text>byang chub mngon par rdzogs par 'tshang rgya bar 'dod pas bsam gtan dang po la mnyam par 'jog pa na/ 'di ltar bsam gtan 'di la bdag gis sngon yang snyoms par zhugs te/ bsam gtan dang po 'di</text></item>
<item><p>77a2</p><section>mdo sde</section><text>la sngon 'khor ba thog ma dang tha ma med pa'i skye bar snyoms par zhugs so snyam du mnyam par gzhag par mi bya'i/ bla na med pa yang dag par rdzogs pa'i byang chub mngon par rdzogs par 'tshang rgya ba'i rten du 'gyur ro/ /de</text></item>
<item><p>77a3</p><section>mdo sde</section><text>bzhin du bsam gtan gnyis pa dang / gsum pa dang / bzhi pa la mnyam par 'jog pa na/ 'di ltar bsam gtan bzhi pa 'di la bdag gis sngon yang snyoms par zhugs te/ bsam gtan bzhi pa 'di la sngon 'khor ba</text></item>
<item><p>77a4</p><section>mdo sde</section><text>thog ma dang tha ma med pa'i skye bar snyoms par zhugs te/ sngon yang bdag gis bsam gtan 'di dag bskyed do snyam du mnyam par gzhag par mi bya'i/ bla na med pa yang dag par rdzogs pa'i byang chub mngon par rdzogs</text></item>
<item><p>77a5</p><section>mdo sde</section><text>par 'tshang rgya ba la phan 'dogs par 'gyur zhing / bsam gtan bzhi pa la brten nas/ mngon par shes pa lnga mngon par bsgrub par bya dgos te/ byang chub sems dpa' snga ma rnams kyis kyang 'di ltar bsam gtan</text></item>
<item><p>77a6</p><section>mdo sde</section><text>gyi pha rol du phyin pa la mnyam par bzhag cing bsgoms te/ de bas na bdag gis kyang 'di la bslab par bya'o/ /byang chub sems dpa' bsam gtan gyi pha rol du phyin pa la gnas par 'dod na shes rab kyi pha rol du</text></item>
<item><p>77a7</p><section>mdo sde</section><text>phyin pa yang mngon par bsgrub bo/ /shA ra dwa ti'i bu byang chub sems dpa' sems dpa' chen po bsam gtan bzhi pa la gnas pas zag pa zad pa mngon sum du bya ba'i phyir ni mnyam par gzhag par mi bya'i/ 'di ni bdag bla na</text></item>
<item><p>77a8</p><section>mdo sde</section><text>med pa yang dag par rdzogs par byang chub pa'i rten yin no/ /de bsam gtan bzhi pa la mnyam par 'jog pa na/ bsam gtan rnams dang / bsam gtan gyi bde ba dang / bsam gtan gyi rgyu 'thun pa'i ro myong bar mi byed de</text></item>
<item><p>77b1</p><section>mdo sde</section><text>'on kyang gnas pa des gnas par byed do/ /de bsam gtan bzhi pa la gnas nas/ nam mkha' mtha' yas skye mched kyi snyoms par 'jug pa la mnyam par gzhog cing mngon par sgrub bo/ /rnam shes mtha' yas skye mched kyi</text></item>
<item><p>77b2</p><section>mdo sde</section><text>snyoms par 'jug pa la mnyam par gzhog cing mngon par sgrub bo/ /ci yang med pa'i skye mched kyi snyoms par 'jug pa la mnyam par gzhog cing mngon par sgrub bo/ /'du shes med 'du shes med min skye mched kyi snyoms par 'jug pa la</text></item>
<item><p>77b3</p><section>mdo sde</section><text>mnyam par gzhog cing mngon par sgrub bo/ /de gzugs med pa'i snyoms par 'jug pa bzhi po 'di dag gis gnas la/ de dag gi ro yang myong bar mi byed do/ /de skad ces bka' stsal pa dang / bcom ldan 'das la tshe dang ldan pa shA ra dwa</text></item>
<item><p>77b4</p><section>mdo sde</section><text>ti'i bus 'di skad ces gsol to/ /bcom ldan 'das byang chub sems dpa' sems dpa' chen pos don gyi dbang gang yang dag par mthong bas 'gog pa'i snyoms par 'jug pa la mnyam par gzhog par mi bgyid/</text></item>
<item><p>77b5</p><section>mdo sde</section><text>bcom ldan 'das kyis bka' stsal pa/ shA ra dwa ti'i bu 'di la byang chub sems dpa' sems dpa' chen po nyan thos kyi sa 'am/ rang sangs rgyas kyi sar lhung du dogs pa'i phyir 'du shes dang tshor ba 'gog pa'i</text></item>
<item><p>77b6</p><section>mdo sde</section><text>snyoms par 'jug pa'i bde ba la mnyam par mi gzhog ste/ 'du shes dang / tshor ba 'gog pa'i snyoms par 'jug pa la mnyam par gzhag na ni/ dgra bcom pa'i 'bras bu mngon sum du byed par 'gyur</text></item>
<item><p>77b7</p><section>mdo sde</section><text>bar shes par bya ste/ shA ra dwa ti'i bu don gyi dbang 'di yang dag par mthong nas/ byang chub sems dpa' sems dpa' chen po 'du shes dang tshor ba 'gog pa'i snyoms par 'jug pa la mnyam par mi gzhog</text></item>
<item><p>77b8</p><section>mdo sde</section><text>go gsol pa/ bcom ldan 'das byang chub sems dpa' sems dpa' chen po rnams 'di ltar snyoms par 'jug pa 'di dag nyid kyis gnas la/ snyoms par 'jug pa'i ro yang myong bar mi</text></item>
<item><p>78a1</p><section>mdo sde</section><text>bgyid cing / snyoms par 'jug pa 'di dag la 'dod chags dang yang ma bral ba ni ngo mtshar bgyid pa lags so/ bka' stsal pa/ shA ra dwa ti'i bu de de bzhin no/ /de de bzhin te/ byang chub</text></item>
<item><p>78a2</p><section>mdo sde</section><text>sems dpa' rnams 'di ltar snyoms par 'jug pa 'di dag nyid kyis gnas la/ snyoms par 'jug pa 'di dag gi ro yang myong bar mi byed cing / snyoms par 'jug pa 'di dag la 'dod chags dang yang ma bral</text></item>
<item><p>78a3</p><section>mdo sde</section><text>ba ni ngo mtshar byed pa yin te/ shin tu ngo mtshar to/ /shA ra dwa ti'i bu de bas na don 'di yang rgyas par bya ba dang / rdzogs par bya ba'i phyir khyod la dpe bstan par bya'o/ /shA ra dwa ti'i bu dper na/ 'dzam bu'i</text></item>
<item><p>78a4</p><section>mdo sde</section><text>gling gi mi 'dod chags dang ma bral/ 'dun pa dang ma bral ba/ byang gi sgra mi snyan gyi gling du song ste/ de byang gi sgra mi snyan gyi gling du song nas/ byang gi sgra mi snyan gyi mi rnams kyi bdag gi ba med cing</text></item>
<item><p>78a5</p><section>mdo sde</section><text>yongs su ma bzung ba'i bud med rnams dang / dpag bsam gyi shing las byung ba'i gos rnams dang / ma rmos ma btab pa'i 'bras rnams dang / rgyan dang ldan pa'i shing de dag dang / nye bar spyad pa dang /</text></item>
<item><p>78a6</p><section>mdo sde</section><text>longs spyod pa de dag dang / yongs su ma bzung ba'i gser dang / rin po che de dag mthong ste/ shA ra dwa ti'i bu de ltar mi des byang gi sgra mi snyan gyi gling de'i kho ra khor yug mthong nas/ phyir 'khor te 'ongs</text></item>
<item><p>78a7</p><section>mdo sde</section><text>na/ de la chags pa 'am 'ching ba yang med do/ de nas mi de byang gi sgra mi snyan gyi mi rnams kyi nye bar spyad pa dang / longs spyod pa kun mthong nas/ phyir 'dzam bu'i gling du 'ong ba de bzhin du/ shA ra dwa ti'i</text></item>
<item><p>78a8</p><section>mdo sde</section><text>bu byang chub sems dpa' sems dpa' chen po bsam gtan bzhi po 'di dang / gzugs med pa'i snyoms par 'jug pa bzhi rnams kyis gnas kyang / de dag gi ro yang myong bar mi byed do/ /byang chub</text></item>
<item><p>78b1</p><section>mdo sde</section><text>sems dpa' sems dpa' chen po de bsam gtan bzhi dang / gzugs med pa'i snyoms par 'jug pa bzhi rnams la gnas pa de dag gis 'dris par byas nas/ yang de 'dod pa na spyod pa'i chos</text></item>
<item><p>78b2</p><section>mdo sde</section><text>rnams la dmigs te/ de'i lus zhig pa na phyir yang 'dod pa'i khams su lus mngon par 'grub bo/ /shA ra dwa ti'i bu de ltar byang chub sems dpa' phyir yang pha rol du phyin pa drug yang dag par blangs te</text></item>
<item><p>78b3</p><section>mdo sde</section><text>gnas so/ /de nas bcom ldan 'das la tshe dang ldan pa shA ra dwa ti'i bus 'di skad ces gsol to/ /btsun pa bcom ldan 'das ci'i slad du byang chub sems dpa' sems dpa' chen po gnas khyad par can</text></item>
<item><p>78b4</p><section>mdo sde</section><text>dang / sa khyad par can bor te/ slar yang 'dod pa'i khams su skye bar gnang bar mdzad/ bcom ldan 'das kyis bka' stsal pa/ shA ra dwa ti'i bu byang chub sems dpa' sems dpa' chen po ni lha tshe ring</text></item>
<item><p>78b5</p><section>mdo sde</section><text>po'i nang du skye bar ma gnang ngo / /de ci'i phyir zhe na/ pha rol du phyin pa'i phyogs ring bar byed du 'ong ba dang / yun ring mo zhig gis bla na med pa yang dag par rdzogs pa'i byang chub mngon par rdzogs par 'tshang mi rgya bar</text></item>
<item><p>78b6</p><section>mdo sde</section><text>'gyur du dogs pa'i phyir ro/ /gsol pa/ bcom ldan 'das byang chub sems dpa' gang gnas gya nom pa bor te/ slar yang sa tha chad la dmigs pa ni dka' ba bgyid pa lags so/ /btsun pa bcom</text></item>
<item><p>78b7</p><section>mdo sde</section><text>ldan 'das dper bgyi na/ mi 'dod chags dang ma bral ba/ 'dun pa dang ma bral ba la la zhig gis bud med rin po che rgyan thams cad kyis brgyan pa/ gcer bur mchis pa zhig mthong na/ des de</text></item>
<item><p>78b8</p><section>mdo sde</section><text>kun du brtags te/ yan lag dang nying lag gi mtshan ma thams cad kyang bzung mod kyi de la bag ma mchis pa yang mi bgyid do/ /de dus gzhan zhig na bud med ngan pa bran mo 'am/ las bgyid pa</text></item>
<item><p>79a1</p><section>mdo sde</section><text>'ga' zhig phyogs stong par mthong nas/ de la lta ste/ shin du blta na sdug pa yang ma lags/ shin du gzugs bzang ba yang ma lags mod kyi/ de de la bag ma mchis par bgyid do/ /</text></item>
<item><p>79a2</p><section>mdo sde</section><text>bcom ldan 'das bdag ni byang chub sems dpa' sems dpa' chen po gang dag bsam gtan bzhi dang / gzugs ma mchis pa'i snyoms par 'jug pa bzhi rnams la/ ci bde ci dgar gnas nas/</text></item>
<item><p>79a3</p><section>mdo sde</section><text>gnas de dag bor te/ slar yang 'dod pa'i khams la lhag par dmigs pa rnams dpe de dang 'dra ba snyam bgyid do/ /bka' stsal pa/ shA ra dwa ti'i bu byang chub sems dpa' sems dpa' chen po gang gnas</text></item>
<item><p>79a4</p><section>mdo sde</section><text>pa 'di dag gis gnas pa phyir yang 'dod pa'i khams la dmigs pa 'di ni/ shA ra dwa ti'i bu byang chub sems dpa'i thabs la mkhas pa yin par rig par bya'o/ /de ci'i phyir zhe na/ 'di ltar des thams</text></item>
<item><p>79a5</p><section>mdo sde</section><text>cad mkhyen pa nyid yongs su ma spangs pa'i phyir ro/ /bsam gtan gyi pha rol du phyin pa las le'u dang po'o// // de nas tshe dang ldan pa byams ma'i bu gang pos tshe dang ldan pa shA ra dwa ti'i bu la</text></item>
<item><p>79a6</p><section>mdo sde</section><text>'di skad ces smras so/ /tshe dang ldan pa shA ra dwa ti'i bu ci'i phyir byang chub sems dpa' sems dpa' chen po la bsam gtan dang po la mnyam par gzhag par gnang bar mdzad cing / bsam gtan</text></item>
<item><p>79a7</p><section>mdo sde</section><text>gnyis pa dang / gsum pa dang / bzhi pa las brtsams te/ mnyam par gzhag par gnang ba mdzad la de la gnas par ni gnang bar ma mdzad/ de skad ces smras pa dang / tshe dang ldan pa shA ra dwa ti'i bus tshe dang</text></item>
<item><p>79a8</p><section>mdo sde</section><text>ldan pa byams ma'i bu gang po la 'di skad ces smras so/ /tshe dang ldan pa gang po lus zhig nas lha tshe ring po'i nang du skye bar 'gyur du dogs pa'i phyir te/ tshe dang ldan pa gang po de bzhin gshegs pa dgra bcom</text></item>
<item><p>79b1</p><section>mdo sde</section><text>pa yang dag par rdzogs pa'i sangs rgyas kyis don gyi dbang 'di yang dag par gzigs nas lha tshe ring po'i nang du skye bar ma gnang ngo / /de ci'i phyir zhe na/ 'dod pa'i khams su skyes na/ ches myur du thams cad ma</text></item>
<item><p>79b2</p><section>mdo sde</section><text>khyen pa nyid yongs su rdzogs par 'gyur ba'i phyir ro/ /smras pa/ tshe dang ldan pa shA ra dwa ti'i bu ji tsam du/ byang chub sems dpa' sems dpa' chen po gang dag gnas pa de dag gis gnas nas/ phyir yang</text></item>
<item><p>79b3</p><section>mdo sde</section><text>gnas pa de dag bor te 'og ma'i chos 'di la dmigs pa ni dka' ba byed pa ste ngo mtshar to/ /tshe dang ldan pa shA ra dwa ti'i bu dper na/ mi la la zhig gis rin po che thams cad kyi gter mthong nas/ bgrangs te</text></item>
<item><p>79b4</p><section>mdo sde</section><text>bsnams nas song la/ dus gzhan zhig du ka ka ni 'am/ kAr ShA pa Na mthong na/ de la lag pas bsnyabs te/ blangs nas 'gro ba de bzhin du/ tshe dang ldan pa byang chub sems dpa' sems dpa' chen po</text></item>
<item><p>79b5</p><section>mdo sde</section><text>bsam gtan bzhi dang / gzugs med pa'i snyoms par 'jug pa bzhi po 'di dag la ci bde ci dgar gnas nas bgrangs te gcal la mnyam par bzhag nas/ phyir yang 'dod pa dang ldan pa'i chos rnams la</text></item>
<item><p>79b6</p><section>mdo sde</section><text>dmigs shing / de'i lus zhig nas phyir yang 'dod pa'i khams su skye ste/ de ltar na byang chub sems dpa' sems dpa' chen po phyir yang pha rol du phyin pa drug yang dag par blangs nas gnas par 'gyur te/ tshe dang ldan</text></item>
<item><p>79b7</p><section>mdo sde</section><text>pa shA ra dwa ti'i bu de bzhin gshegs pa dgra bcom pa yang dag par rdzogs pa'i sangs rgyas kyis don gyi dbang 'di yang dag par gzigs nas/ byang chub sems dpa' sems dpa' chen po lha tshe ring po'i nang du skye bar gnang bar mi mdzad</text></item>
<item><p>79b8</p><section>mdo sde</section><text>do/ /de nas bcom ldan 'das la/ tshe dang ldan pa byams ma'i bu gang pos 'di skad ces gsol to/ /bcom ldan 'das bdag 'di skad du ston cing 'chad pa/ de bzhin gshegs pas gsungs pa smra ba dang / chos smra ba lags</text></item>
<item><p>80a1</p><section>mdo sde</section><text>sam/ chos kyi rjes su 'thun pa'i chos lung ston pa lags sam/ bka' stsal pa/ gang po khyod de skad ston cing de skad 'chad na/ khyod de bzhin gshegs pas gsungs pa smra ba yin/ chos kyi rjes su 'thun</text></item>
<item><p>80a2</p><section>mdo sde</section><text>pa'i chos lung ston pa yin no/ /gang po 'di la byang chub sems dpa' sems dpa' chen po gal te bsam gtan dang po la mnyam par gzhog cing / bsam gtan gnyis pa dang / gsum pa dang / bzhi pa la mnyam par</text></item>
<item><p>80a3</p><section>mdo sde</section><text>gzhog pa na/ byang chub sems dpa' 'di snyam du/ bsam gtan 'di dag bskyed de/ gzugs kyi khams sam/ gzugs med pa'i khams su skye bar bya'o snyam du mi sems so/ /gzugs kyi khams dang / gzugs</text></item>
<item><p>80a4</p><section>mdo sde</section><text>med pa'i khams las 'da' bar bya'o snyam du yang mi sems so/ /gsol pa/ btsun pa bcom ldan 'das ci de bzhin gshegs pa'i thams cad mkhyen pa nyid 'dod pa'i khams dang / gzugs kyi khams dang /</text></item>
<item><p>80a5</p><section>mdo sde</section><text>gzugs ma mchis pa'i khams las 'das te/ khongs su ma gtogs pa zhig lags sam/ bcom ldan 'das kyis bka' stsal pa/ gang po de de bzhin no/ /de de bzhin te/ de bzhin gshegs pa dgra bcom</text></item>
<item><p>80a6</p><section>mdo sde</section><text>pa yang dag par rdzogs pa'i sangs rgyas kyi thams cad mkhyen pa nyid ni 'dod pa'i khams las 'das/ gzugs kyi khams las 'das/ gzugs med pa'i khams las 'das shing / khams gsum las 'das te khongs</text></item>
<item><p>80a7</p><section>mdo sde</section><text>su ma gtogs pa yin no/ /gsol pa/ bcom ldan 'das gal te de bzhin gshegs pa'i thams cad mkhyen pa nyid khams gsum gyi khongs su ma gtogs na/ de bzhin gshegs pa dgra bcom pa yang dag par</text></item>
<item><p>80a8</p><section>mdo sde</section><text>rdzogs pa'i sangs rgyas kyis don gyi dbang gang yang dag par gzigs na/ byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'tshal zhing / bsam gtan gyi pha rol</text></item>
<item><p>80b1</p><section>mdo sde</section><text>du phyin pa la gnas pa la 'dod pa'i khams dang / gzugs kyi khams dang / gzugs ma mchis pa'i khams las yang dag par 'da' bar gnang bar mi mdzad/ bcom ldan 'das kyis bka' stsal pa/ gang po gal</text></item>
<item><p>80b2</p><section>mdo sde</section><text>te/ byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'dod cing / bsam gtan gyi pha rol du phyin pa la gnas pa la 'dod pa'i khams dang / gzugs kyi khams</text></item>
<item><p>80b3</p><section>mdo sde</section><text>dang / gzugs med pa'i khams las yang dag par 'da' bar gnang du zin na/ byang chub sems dpa'i dam bcas pa spong bar 'gyur te/ nyan thos kyi sa 'am/ rang sangs rgyas kyi sa la gnas par 'gyur ro/ /gang po</text></item>
<item><p>80b4</p><section>mdo sde</section><text>byang chub sems dpa' sems dpa' chen po gang gi tshe byang chub kyi snying po la 'dug pa na/ 'di ltar byang chub sems dpa' sems dpa' chen po 'dod pa'i khams dang / gzugs kyi khams spong ba'i dus de dang skabs de yod do/ /</text></item>
<item><p>80b5</p><section>mdo sde</section><text>gang po gang gi tshe byang chub sems dpa' sems skye ba skyes shing / byung ngo cog thams cad mkhyen pa nyid du yongs su sngo na/ de'i phyir byang chub sems dpa' khams gsum pa ring bar byed cing / thams cad mkhyen pa nyid</text></item>
<item><p>80b6</p><section>mdo sde</section><text>dang nye bar 'gyur ro/ /gsol pa/ btsun pa bcom ldan 'das ji ltar na byang chub sems dpa' bsam gtan gyi pha rol du phyin pa la gnas shing / shes rab kyi pha rol du phyin pa yongs su 'dzin pa na de bsam gtan de dag dang /</text></item>
<item><p>80b7</p><section>mdo sde</section><text>bsam gtan gyi yan lag de dag gi ro yang myang bar mi bgyid la/ 'bral bar yang mi bgyid pa lags/ bcom ldan 'das kyis bka' stsal pa/ gang po 'di la byang chub sems dpa' bsam gtan gyi pha rol du phyin pa la gnas pa</text></item>
<item><p>80b8</p><section>mdo sde</section><text>bsam gtan dang / bsam gtan gyi yan lag de dag la bdag med pa'i 'du shes kyis nye bar gnas pa yin te/ de dang ldan pa'i dge ba'i rtsa ba rnams kyang thams cad mkhyen pa nyid du yongs su sngo bar byed do/ /gang po de ltar na</text></item>
<item><p>81a1</p><section>mdo sde</section><text>byang chub sems dpa' sems dpa' chen po bsam gtan gyi pha rol du phyin pa la gnas shing / shes rab kyi pha rol du phyin pa yongs su 'dzin pa yin te/ bsam gtan gyi yan lag de dag gi ro yang myong bar mi</text></item>
<item><p>81a2</p><section>mdo sde</section><text>byed la/ 'bral bar yang mi byed do/ /gsol pa/ btsun pa bcom ldan 'das ji ltar na byang chub sems dpa' bsam gtan gyi pha rol du phyin pa la gnas shing / brtson 'grus kyi pha rol du phyin pa yongs su 'dzin pa</text></item>
<item><p>81a3</p><section>mdo sde</section><text>lags/ bcom ldan 'das kyis bka' stsal pa/ gang po gang gi tshe byang chub sems dpa' bsam gtan gyi pha rol du phyin pa la gnas shing / 'dod pa'i khams las 'das nas/ bsam gtan de dag kyang spangs</text></item>
<item><p>81a4</p><section>mdo sde</section><text>la/ phyir yang 'dod pa'i khams la dmigs pa ste/ gang po de ltar na/ byang chub sems dpa' sems dpa' chen po bsam gtan gyi pha rol du phyin pa la gnas shing / brtson 'grus kyi pha rol du phyin pa yongs</text></item>
<item><p>81a5</p><section>mdo sde</section><text>su 'dzin pa yin no/ /gsol pa/ btsun pa bcom ldan 'das ji ltar na byang chub sems dpa' bsam gtan gyi pha rol du phyin pa la gnas shing / bzod pa'i pha rol du phyin pa yongs su 'dzin pa lags/ bcom ldan</text></item>
<item><p>81a6</p><section>mdo sde</section><text>'das kyis bka' stsal pa/ gang po gang gi tshe byang chub sems dpa' sems dpa' chen po byams pa chen po dang / snying rje chen po dang ldan zhing / de bsam gtan de nyid la gnas pa na sems gnod sems med par</text></item>
<item><p>81a7</p><section>mdo sde</section><text>gnas so/ /gang po de ltar na byang chub sems dpa' sems dpa' chen po bsam gtan gyi pha rol du phyin pa la gnas shing / bzod pa'i pha rol du phyin pa yongs su 'dzin pa yin no/ /gsol pa/ btsun pa</text></item>
<item><p>81a8</p><section>mdo sde</section><text>bcom ldan 'das ji ltar na byang chub sems dpa' bsam gtan gyi pha rol du phyin pa la gnas shing / tshul khrims kyi pha rol du phyin pa yongs su 'dzin pa lags/ bcom ldan 'das kyis bka' stsal pa/ gang po</text></item>
<item><p>81b1</p><section>mdo sde</section><text>gang gis tshe byang chub sems dpa' bsam gtan gyi pha rol du phyin pa la gnas pa na/ nyan thos kyi sa 'am/ rang sangs rgyas kyi sa mchog tu 'dzin par mi byed de/ gang po de ltar na byang chub sems dpa' sems dpa'</text></item>
<item><p>81b2</p><section>mdo sde</section><text>chen po bsam gtan gyi pha rol du phyin pa la gnas shing / tshul khrims kyi pha rol du phyin pa yongs su 'dzin pa yin no/ /gsol pa/ btsun pa bcom ldan 'das ji ltar na byang chub sems dpa' bsam gtan gyi pha rol du phyin</text></item>
<item><p>81b3</p><section>mdo sde</section><text>pa la gnas shing / sbyin pa'i pha rol du phyin pa yongs su 'dzin pa lags/ bcom ldan 'das kyis bka' stsal pa/ gang po gang gi tshe byang chub sems dpa' sems dpa' chen po bsam gtan gyi pha rol du phyin pa la gnas</text></item>
<item><p>81b4</p><section>mdo sde</section><text>pa na/ sems can thams cad la snying rje skyed de/ sems can 'di dag ni 'khor ba na spyod pa'i sdug bsngal rnams las yongs su ma grol gyis/ bdag nam bla na med pa yang dag par rdzogs pa'i byang chub mngon par rdzogs</text></item>
<item><p>81b5</p><section>mdo sde</section><text>par sangs rgyas nas/ sems can 'di dag la chos kyi sbyin pas phan gdags shing / nyon mongs pa thams cad spang ba'i phyir chos kyang bshad do snyam ste/ gang po de ltar na byang chub sems dpa' sems dpa' chen po bsam</text></item>
<item><p>81b6</p><section>mdo sde</section><text>gtan gyi pha rol du phyin pa la gnas shing / sbyin pa'i pha rol du phyin pa yongs su 'dzin pa yin no/ /gsol pa/ btsun pa bcom ldan 'das thabs la mkhas pa 'di dang ldan pa'i byang chub sems dpa' sems dpa' chen</text></item>
<item><p>81b7</p><section>mdo sde</section><text>po de gang lags par rig par bgyi/ bcom ldan 'das kyis bka' stsal pa/ gang po de ni phyir mi ldog pa'i byang chub sems dpa' yin par rig par bya'o/ /gsol pa/ btsun pa bcom ldan 'das ji tsam du</text></item>
<item><p>81b8</p><section>mdo sde</section><text>byang chub sems dpa' sems dpa' chen po rnams sems can dpag tu ma mchis pa'i slad du go cha chen po bgos te/ bdag gis sems can dpag tu med pa yongs su mya ngan las bzla bar bya'o/ /</text></item>
<item><p>82a1</p><section>mdo sde</section><text>bdag gis sangs rgyas kyi tshul rgyun mi 'chad par bya ba'i phyir 'bad par bya'o snyam ste/ 'on kyang 'di la yongs su mya ngan las zlo ba gang lags pa dang / yongs su mya ngan las 'da' ba dang / bla na med pa</text></item>
<item><p>82a2</p><section>mdo sde</section><text>yang dag par rdzogs pa'i byang chub mngon par rdzogs par 'tshang rgya ba yang ma mchis pa ni dka' ba bgyid pa ste/ ngo mtshar che bar rig par bgyi ba lags so/ /bka' stsal pa/ gang po de lta mod kyi sdug bsngal</text></item>
<item><p>82a3</p><section>mdo sde</section><text>skye bar 'gyur ba nyid ni skye/ sdug bsngal 'gag par 'gyur ba ni 'gag ste/ gang po de'i phyir rnam grangs 'dis de ltar byang chub sems dpa' sems dpa' chen po rnams dka' ba byed par rig par bya'o/ /gang pos gsol</text></item>
<item><p>82a4</p><section>mdo sde</section><text>pa/ btsun pa bcom ldan 'das de de lta lags so/ /de de lta lags te/ byang chub sems dpa' rnams ni dka' ba bgyid pa lags par rig par bgyi ba lags so/ /de ci'i slad du zhe na/ 'di ltar mya ngan las</text></item>
<item><p>82a5</p><section>mdo sde</section><text>zlo ba gang lags pa 'am/ mya ngan las 'da' bar 'gyur ba 'am/ bla na med pa yang dag par rdzogs pa'i byang chub mngon par rdzogs par 'tshang rgya ba'i chos 'ga' yang mi dmigs la/ sems can dpag tu ma</text></item>
<item><p>82a6</p><section>mdo sde</section><text>mchis pa rnams kyi ched du/ bla na med pa yang dag par rdzogs pa'i byang chub mngon par rdzogs par sangs rgyas nas/ sems can de dag gi 'dod chags spang ba dang / zhe sdang spang ba dang / gti mug spang ba'i slad du chos kyang</text></item>
<item><p>82a7</p><section>mdo sde</section><text>ston pa'i slad du lags so/ /bcom ldan 'das kyis bka' stsal pa/ gang po gal te byang chub sems dpa' 'di ltar rnam par mi g.yeng bar gnas shing / thams cad mkhyen pa nyid dang ldan pa'i yid la byed pa 'byung ba</text></item>
<item><p>82a8</p><section>mdo sde</section><text>'di ni/ de'i bsam gtan dang ldan par rig par bya'o/ /gang po gal te byang chub sems dpa' nyan thos kyi sa dang ldan pa 'am/ rang sangs rgyas kyi sa dang ldan pa'i yid la byed pa 'byung na/ byang chub sems dpa' sems dpa'</text></item>
<item><p>82b1</p><section>mdo sde</section><text>chen po rnam par g.yeng ba yin par rig par bya'o/ /de ci'i phyir zhe na/ 'di ltar de ni de'i 'jigs par bya ba yin pa'i phyir ro/ /gang po gzhan yang byang chub sems dpa' sems dpa' chen po gzugs la dmigs pa</text></item>
<item><p>82b2</p><section>mdo sde</section><text>'am/ sgra la dmigs pa 'am/ dri la dmigs pa 'am/ ro la dmigs pa 'am/ reg pa la dmigs pa yid la byed pa 'byung na/ gzhi de las kyang byang chub sems dpa' sems rnam par g.yeng bar 'gyur mod kyi/</text></item>
<item><p>82b3</p><section>mdo sde</section><text>chos 'di dag ni thams cad mkhyen pa nyid la bar chad byed par nye bar gnas pa ma yin no/ /chos gang dag thams cad mkhyen pa nyid kyi bar chad byed par nye bar gnas pa ma yin pa de nyid byang chub sems dpa' sems dpa' chen po</text></item>
<item><p>82b4</p><section>mdo sde</section><text>'i ting nge 'dzin gyi sa yin par rig par bya'o/ /bsam gtan gyi pha rol du phyin pa las le'u gnyis pa'o// // de nas bcom ldan 'das la/ tshe dang ldan pa byams ma'i bu gang pos 'di skad ces gsol to/ /</text></item>
<item><p>82b5</p><section>mdo sde</section><text>bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis don gyi dbang ci zhig gzigs na/ 'di ltar byang chub sems dpa' rnams kyi spang bar bgyi ba bsngags pa mdzad la/</text></item>
<item><p>82b6</p><section>mdo sde</section><text>nyan thos rnams kyi ni ma lags/ bcom ldan 'das kyis bka' stsal pa/ gang po de'i phyir 'dir khyod nyid la dri bar byas/ khyod ji ltar bzod pa bzhin du lan thob cig /gang po 'di snyam du sems/ nyi ma'i</text></item>
<item><p>82b7</p><section>mdo sde</section><text>dkyil 'khor 'dzam bu'i gling gi mi rnams la bya ba gang gis nye bar gnas pa bzhin du/ srog chags kyi rigs srin bu me khyer yang bya ba de nyid kyis nye bar gnas sam/ gsol pa/ bcom ldan 'das de</text></item>
<item><p>82b8</p><section>mdo sde</section><text>ni ma lags so/ /bcom ldan 'das kyis bka' stsal pa/ gang po de bzhin du byang chub sems dpa' sems dpa' chen po bya ba gang gis nye bar gnas pa des nyan thos nye bar gnas pa ma yin no/ /</text></item>
<item><p>83a1</p><section>mdo sde</section><text>gang po 'di ji snyam du sems/ byang chub sems dpa' sems dpa' chen po bya ba gang gis nye bar gnas snyam/ gsol pa/ bcom ldan 'das byang chub sems dpa' sems dpa' chen po ni 'di</text></item>
<item><p>83a2</p><section>mdo sde</section><text>lta bus gnas te/ bdag gis sems can grangs med dpag tu med pa dag yongs su mya ngan las bzla bar bya'o/ /bdag gis sangs rgyas kyi gdung mi 'chad par bya bar bsgrub par bya'o snyam pa'i bya ba des</text></item>
<item><p>83a3</p><section>mdo sde</section><text>nye bar gnas pa lags te/ nyan thos rnams ni de lta ma lags so/ /bcom ldan 'das kyis bka' stsal pa/ gang po 'di ji snyam du sems/ nyan thos kyi dge 'dun 'di'i nang na dge slong gcig tsam yang</text></item>
<item><p>83a4</p><section>mdo sde</section><text>byang chub sems dpa' bya ba gang gis nye bar gnas pa'i bya ba des nye bar gnas pa khyod kyis yang dag par rjes su mthong ngam/ gsol pa/ bcom ldan 'das de ni ma mchis so/ /bcom ldan 'das kyis bka'</text></item>
<item><p>83a5</p><section>mdo sde</section><text>stsal pa/ gang po de bzhin gshegs pa dgra bcom pa yang dag par rdzogs pa'i sangs rgyas kyis don gyi dbang 'di yang dag par gzigs na/ byang chub sems dpa' sems dpa' chen po rnams 'ba' shig</text></item>
<item><p>83a6</p><section>mdo sde</section><text>gi spang bar bya ba bsngags kyi nyan thos rnams kyi ni de lta ma yin no/ /gang po dper na/ nyi ma'i dkyil 'khor ni 'dzam bu'i gling gi mi rnams la snang ba dpag tu med pas nye bar gnas pa yin la srog chags</text></item>
<item><p>83a7</p><section>mdo sde</section><text>kyi rigs srin bu me khyer ni/ 'di ltar rang gi rgyud nyi tshe snang bar nye bar gnas par zad do/ /gang po de bzhin du nyan thos kyi theg pa pa'i gang zag ni 'di ltar rang gi rgyud nyi tshe'i nyon mongs pa bzlogs pa'i phyir nye bar</text></item>
<item><p>83a8</p><section>mdo sde</section><text>gnas par zad kyi/ gang po byang chub sems dpa' ni bdag dang gzhan mya ngan las bzla ba'i phyir dang / sems can dpag tu med cing grangs med pa rnams kyi don gyi phyir dang / nyon mongs pa bzlog pa'i phyir</text></item>
<item><p>83b1</p><section>mdo sde</section><text>nye bar gnas pa yin na/ gang po dper na/ 'phong gi slob dpon mtshon cha la goms shing mkhas par gyur pa ni/ lo gcig tu yang rgyal po'i kAr ShA pa Na brgya stong za zhing / gang gi tshe rgyal po g.yul 'gyed</text></item>
<item><p>83b2</p><section>mdo sde</section><text>pa'i dus la bab pa de'i tshe/ ji ltar 'phong gi slob dpon de ral gris 'debs sam/ mda' 'phen pa na/ thams cad du de gdon mi za bar byed pa ltar glang po che dang / rta dang / mi gzhan gyis bya ba de mi byed do/ /</text></item>
<item><p>83b3</p><section>mdo sde</section><text>gang po de bzhin du byang chub sems dpa' sems dpa' chen po ni sems can 'dod chags spyod pa dang / zhe sdang spyod pa dang / gti mug spyod pa rnams kyi ched du go cha gyon te/ sems can de dag gi phyir bla</text></item>
<item><p>83b4</p><section>mdo sde</section><text>na med pa yang dag par rdzogs pa'i byang chub mngon par rdzogs par sangs rgyas nas 'dod chags spang ba'i phyir dang / zhe sdang spang ba'i phyir dang / gti mug spang ba'i phyir chos kyang ston to/ /gang po des na</text></item>
<item><p>83b5</p><section>mdo sde</section><text>byang chub sems dpa' sems dpa' chen po go cha chen po bgos pa yin no/ /gsol pa/ bcom ldan 'das kyis bka' stsal pa'i don bdag gis 'tshal ba ltar na byang chub sems dpa' sems dpa'</text></item>
<item><p>83b6</p><section>mdo sde</section><text>chen po ni nam yang mnyam par ma bzhag pa ma mchis par rig par bgyi'o/ /byang chub sems dpa' sems dpa' chen po ni sbyin pa'i pha rol du phyin pa la gnas pa na yang mnyam par bzhag par rig par bgyi</text></item>
<item><p>83b7</p><section>mdo sde</section><text>'o/ /byang chub sems dpa' sems dpa' chen po ni tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol</text></item>
<item><p>83b8</p><section>mdo sde</section><text>du phyin pa la gnas pa na yang / mnyam par bzhag par rig par bgyi'o/ /bcom ldan 'das dper bgyi na/ nor bu rin po che bai dur+ya ni gser gyi snod du bzhag na yang / rin po che'i rang bzhin mi 'dor la/ de bzhin du dngul gyi</text></item>
<item><p>84a1</p><section>mdo sde</section><text>snod dang / shel gyi snod dang / lcags kyi snod du bzhag na yang rin po che'i rang bzhin mi 'dor te/ de bzhin du kham pa'i snod dang / sa la bzhag na yang rin po che'i rang bzhin mi 'dor lags so/ /bcom ldan</text></item>
<item><p>84a2</p><section>mdo sde</section><text>'das de bzhin du byang chub sems dpa' sems dpa' chen po ni sbyin pa'i pha rol du phyin pa la gnas pa na yang mnyam par bzhag par rig par bgyi'o/ /tshul khrims kyi pha rol du phyin pa dang / bzod pa'i pha rol du phyin pa dang /</text></item>
<item><p>84a3</p><section>mdo sde</section><text>brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa la gnas pa na yang mnyam par gzhag par rig par bgyi ste/ de ltar bcom ldan 'das kyis bka' stsal pa'i</text></item>
<item><p>84a4</p><section>mdo sde</section><text>don bdag gis 'tshal to/ /de skad ces gsol pa dang / bcom ldan 'das kyis tshe dang ldan pa byams ma'i bu gang po la 'di skad ces bka' stsal to/ gang po legs so/ /legs so/ /gang po de de bzhin no/ /gal te byang chub</text></item>
<item><p>84a5</p><section>mdo sde</section><text>sems dpa' sems dpa' chen po 'dod pa rnams las dben pa/ sdig pa mi dge ba'i chos rnams las dben pa/ rtog pa dang bcas pa/ dpyod pa dang bcas pa/ dben pa las skyes pa'i dga' ba dang bde ba can bsam gtan dang po bsgrubs te</text></item>
<item><p>84a6</p><section>mdo sde</section><text>gnas shing / bsam gtan dang po la gnas pa na nyan thos kyi sa 'am/ rang sangs rgyas kyi sa la 'dod par byed na/ byang chub sems dpa' sems dpa' chen po sems rnam par g.yengs pa yin par rig par bya ste/ byang chub sems dpa'</text></item>
<item><p>84a7</p><section>mdo sde</section><text>sems dpa' chen po mnyam par ma bzhag pa'i sa la gnas pa yin par rig par bya'o/ /gang po gzhan yang gal te byang chub sems dpa' sems dpa' chen po rtog pa dang dpyod pa rnams dang bral zhing / nang yongs su dang ste/ sems</text></item>
<item><p>84a8</p><section>mdo sde</section><text>kyi rgyud gcig tu gyur pas rtog pa med pa dpyod pa med pa'i ting nge 'dzin las skye ba'i dga' ba dang bde ba can bsam gtan gnyis pa sgrubs te gnas shing / bsam gtan gnyis pa la gnas pa na nyan thos kyi sa 'am/ rang sangs rgyas</text></item>
<item><p>84b1</p><section>mdo sde</section><text>kyi sa la 'dod par byed na/ byang chub sems dpa' sems rnam par g.yengs pa yin par rig par bya ste/ byang chub sems dpa' sems dpa' chen po mnyam par ma bzhag pa'i sa la gnas pa yin par rig par bya'o/ /</text></item>
<item><p>84b2</p><section>mdo sde</section><text>gang po gzhan yang byang chub sems dpa' sems dpa' chen po dga' ba'i 'dod chags dang bral bas btang snyoms la gnas shing / dran pa dang shes bzhin can yin te/ bde ba lus kyis myong la/ 'phags pa rnams</text></item>
<item><p>84b3</p><section>mdo sde</section><text>kyis gang de dran pa dang ldan pa bde ba la gnas pa/ btang snyoms pa'o zhes brjod pa ste/ dga' ba med pa bsam gtan gsum pa bsgrubs te gnas shing / bsam gtan gsum pa la gnas pa na nyan thos</text></item>
<item><p>84b4</p><section>mdo sde</section><text>kyi sa 'am/ rang sangs rgyas kyi sa la 'dod par byed na/ byang chub sems dpa' sems dpa' chen po sems rnam par g.yengs pa yin par rig par bya ste/ mnyam par ma bzhag pa'i sa la gnas pa yin par</text></item>
<item><p>84b5</p><section>mdo sde</section><text>rig par bya'o/ /gang po gzhan yang gal te byang chub sems dpa' bde ba yang spangs/ sdug bsngal yang spangs shing / snga nas yid bde ba dang / yid mi bde ba yang nub pas bde ba yang ma yin/ sdug bsngal ba yang</text></item>
<item><p>84b6</p><section>mdo sde</section><text>ma yin pa/ btang snyoms dang dran pa yongs su dag pa/ bsam gtan bzhi pa bsgrubs te gnas shing / bsam gtan bzhi pa la gnas pa na nyan thos kyi sa 'am/ rang sangs rgyas kyi sa la 'dod par byed na byang chub</text></item>
<item><p>84b7</p><section>mdo sde</section><text>sems dpa' sems rnam par g.yengs pa yin par rig par bya ste/ mnyam par ma bzhag pa'i sa la gnas pa yin par rig par bya'o/ /gsol pa/ bcom ldan 'das ji tsam gyis na byang chub sems dpa' mnyam par</text></item>
<item><p>84b8</p><section>mdo sde</section><text>bzhag par rig par bgyi/ bcom ldan 'das kyis bka' stsal pa/ gang po gal te byang chub sems dpa' sems dpa' chen po sems can gang dang gang mthong ba de dang de la 'di ltar sems can 'di dag ni/ bdag bla na</text></item>
<item><p>85a1</p><section>mdo sde</section><text>med pa yang dag par rdzogs pa'i byang chub mngon par rdzogs par sangs rgyas nas gdul bar bya ba yin no snyam du sems skyed na/ byang chub sems dpa' mnyam par gzhag pa yin par rig par bya'o/ /gang po gzhan</text></item>
<item><p>85a2</p><section>mdo sde</section><text>yang gal te byang chub sems dpa' pha rol skyabs su 'gro ba gsum la bkod la bkod nas kyang / dge ba'i rtsa ba de thams cad mkhyen pa nyid du yongs su bsngo na/ byang chub sems dpa' mnyam par gzhag pa yin par</text></item>
<item><p>85a3</p><section>mdo sde</section><text>rig par bya'o/ /gang po gzhan yang gal te byang chub sems dpa' pha rol bslab pa'i gzhi lnga la bkod la/ bkod nas kyang dge ba'i rtsa ba de bla na med pa yang dag par rdzogs pa'i byang chub tu yongs su sngo na/ byang chub</text></item>
<item><p>85a4</p><section>mdo sde</section><text>sems dpa' mnyam par gzhag pa yin par rig par bya'o/ /gang po gzhan yang gal te byang chub sems dpa' pha rol dge ba bcu'i las kyi lam la bkod la/ bkod nas kyang dge ba'i rtsa ba de bla na med pa yang dag par</text></item>
<item><p>85a5</p><section>mdo sde</section><text>rdzogs pa'i byang chub tu yongs su sngo na/ byang chub sems dpa' mnyam par gzhag pa yin par rig par bya'o/ gang po gzhan yang gal te/ byang chub sems dpa' rigs kyi bu 'am rigs kyi bu mo gzhan sbyin pa yang</text></item>
<item><p>85a6</p><section>mdo sde</section><text>dag par 'dzin du 'jug par byed/ gnas par byed/ 'god par byed/ tshul khrims dang / bzod pa dang / brtson 'grus dang / bsam gtan dang / shes rab yang dag par 'dzin du 'jug par byed/ gnas par byed/ 'god par</text></item>
<item><p>85a7</p><section>mdo sde</section><text>byed la bkod nas kyang dge ba'i rtsa ba de thams cad mkhyen pa nyid du yongs su bsngo na/ byang chub sems dpa' mnyam par gzhag pa yin par rig par bya'o/ /gang po gzhan yang gal te byang chub sems dpa' tha na pha rol sbyin</text></item>
<item><p>85a8</p><section>mdo sde</section><text>pa byed pa rnams la yang rjes su yi rang bar byed la/ rjes su yi rang ba'i bsod nams de yang thams cad mkhyen pa nyid du yongs su bsngo na/ byang chub sems dpa' mnyam par gzhag pa yin par rig par bya ste/ byang chub sems dpa'</text></item>
<item><p>85b1</p><section>mdo sde</section><text>bsam gtan gyi pha rol du phyin pa la gnas pa yin par rig par bya'o/ /de ci'i phyir zhe na/ 'di ltar des thams cad mkhyen pa nyid yid la byed pa yongs su ma spangs pa'i phyir ro/ /gang gi tshe thams cad mkhyen pa nyid yid</text></item>
<item><p>85b2</p><section>mdo sde</section><text>la byed pa dang ma bral na/ de nyid byang chub sems dpa' sems dpa' chen po'i bsam gtan gyi pha rol du phyin par rig par bya'o/ /de ltar na byang chub sems dpa' bsam gtan gyi pha rol du phyin pa la yang gnas pa yin na</text></item>
<item><p>85b3</p><section>mdo sde</section><text>byang chub sems dpa' sems dpa' chen po bsam gtan gyi pha rol du phyin pa la gnas pa/ bsam gtan la rten pas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /de bzhin</text></item>
<item><p>85b4</p><section>mdo sde</section><text>gshegs pa yang mi g.yo ba'i gnas la gnas nas/ tshe'i 'du byed 'dor bar mdzad de/ len pa med par yongs su mya ngan las 'da' bar yang mdzad do/ /gang po de ltar na bsam gtan gyi pha rol du phyin pa ni byang chub</text></item>
<item><p>85b5</p><section>mdo sde</section><text>sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa la phan 'dogs par gyur pa yin no/ /gang po byang chub sems dpa'i bsam gtan ni/ de bzhin gshegs pa'i bsam gtan</text></item>
<item><p>85b6</p><section>mdo sde</section><text>ma gtogs par de las gzhan pa'i bsam gtan rnams kyi mchog ces bya'o/ /gtso bo dang / phul dang / rab dang / rab mchog dang / gya nom pa dang / bla na med pa dang / gong na med pa zhes bya'o/ /de ci'i phyir zhe na</text></item>
<item><p>85b7</p><section>mdo sde</section><text>gang po 'di ltar byang chub sems dpa'i bsam gtan ni thams cad mkhyen pa nyid dang ldan pa'i yid la byed pa rnams dang ma bral ba yin la/ nyan thos kyi bsam gtan la ni/ thams cad mkhyen pa nyid dang ldan pa'i yid</text></item>
<item><p>85b8</p><section>mdo sde</section><text>la byed pa rnams med pa'i phyir ro/ /de skad ces bka' stsal pa dang / tshe dang ldan pa byams ma'i bu gang pos bcom ldan 'das la 'di skad ces gsol to/ /bcom ldan 'das nyan thos bsam gtan la gnas pas kyang</text></item>
<item><p>86a1</p><section>mdo sde</section><text>sangs rgyas bcom ldan 'das chos nyid gang dang ldan pa'i chos nyid de mngon sum du bgyid na/ bcom ldan 'das ci'i slad du nyan thos kyi bsam gtan thams cad mkhyen pa nyid dang ldan pa'i yid</text></item>
<item><p>86a2</p><section>mdo sde</section><text>la bgyid pa rnams dang bral ba lags/ bcom ldan 'das kyis bka' stsal pa/ gang po de'i phyir 'dir khyod nyid la dri bar byas/ khyod ji ltar bzod pa de bzhin du lan thob shig /gang po 'di ji</text></item>
<item><p>86a3</p><section>mdo sde</section><text>snyam du sems gal te nyan thos bsam gtan la gnas pa yang / sangs rgyas bcom ldan 'das chos nyid gang dang ldan pa'i chos nyid de mngon sum du byed na/ nyan thos de yang de bzhin gshegs pa</text></item>
<item><p>86a4</p><section>mdo sde</section><text>zhes bya 'am/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ gang po de'i phyir khyod la dper bya ba bstan te/ 'di na mi 'dzangs pa kha cig ni bshad pa'i</text></item>
<item><p>86a5</p><section>mdo sde</section><text>don dpes rtogs par 'gyur bas khyod la dpe bstan par bya'o/ /gang po dper na/ mi la la zhig rgyal po'i stan la 'dug na/ gang po 'di ji snyam du sems/ de tsam gyis na mi de yang rgyal po zhes</text></item>
<item><p>86a6</p><section>mdo sde</section><text>bya 'am/ gsol pa/ bcom ldan 'das de ni ma lags so/ /de ci'i slad du zhe na/ bcom ldan 'das 'di ltar mi de ni rgyal po'i mtshan rnams dang bral ba'i slad du'o/ /bcom ldan 'das kyis bka'</text></item>
<item><p>86a7</p><section>mdo sde</section><text>stsal pa/ gang po de de bzhin te/ nyan thos bsam gtan dang po la mnyam par gzhog cing / bsam gtan gnyis pa dang / gsum pa dang / bzhi pa la mnyam par gzhog gam/ gzugs</text></item>
<item><p>86a8</p><section>mdo sde</section><text>med pa'i snyoms par 'jug pa bzhi la mnyam par bzhag ste/ sangs rgyas bcom ldan 'das chos nyid gang dang ldan pa'i chos nyid de mngon sum du byed du zin kyang / gang po nyan thos la ni sangs rgyas</text></item>
<item><p>86b1</p><section>mdo sde</section><text>kyi yon tan stobs bcu dang / mi 'jigs pa rnams med la/ thams cad mkhyen pa nyid kyi ye shes dang bral te/ ji ltar de bzhin gshegs pa dgra bcom pa yang dag par rdzogs pa'i sangs</text></item>
<item><p>86b2</p><section>mdo sde</section><text>rgyas yon tan gang dag dang ldan pa'i yon tan de dag dang bral bas na/ de bzhin gshegs pa'i nyan thos shes bya ba'i ming 'thob po/ /bsam gtan de dag kyang 'di ltar yon tan de rnams dang</text></item>
<item><p>86b3</p><section>mdo sde</section><text>bral ba yin te/ bsam gtan de dag ni byang chub sems dpa'i bsam gtan rnams kyi brgya'i char yang nye bar mi 'gro'o/ /stong gi cha dang / 'bum gyi cha dang / grangs dang / cha dang / bgrang ba</text></item>
<item><p>86b4</p><section>mdo sde</section><text>dang / dpe dang / rgyur yang nye bar mi 'gro'o/ /de ci'i phyir zhe na/ gang po 'di ltar byang chub sems dpa' sems dpa' chen po bsam gtan gyi pha rol du phyin pa la gnas pa ni/ thams cad mkhyen</text></item>
<item><p>86b5</p><section>mdo sde</section><text>pa nyid kyang yongs su ma spangs pa yin la/ sangs rgyas kyi zhing yang yongs su dag par byed pa'i phyir ro/ /gnas pa 'dis gnas pa'i snyoms par 'jug pa 'di la byang chub sems dpa' gnas pa gang gi</text></item>
<item><p>86b6</p><section>mdo sde</section><text>gnas pa dang / snyoms par 'jug pa gang gis gnas pa yang / nyan thos dang / rang sangs rgyas thams cad kyis mi shes so/ gsol pa/ bcom ldan 'das byang chub sems dpa'</text></item>
<item><p>86b7</p><section>mdo sde</section><text>sems dpa' chen po'i gnas pa 'di'i ming ci zhes bgyi/ bcom ldan 'das kyis bka' stsal pa/ gang po byang chub sems dpa'i gnas pa 'di'i ming ni gnas pa bsam gyis mi khyab pa zhes bya</text></item>
<item><p>86b8</p><section>mdo sde</section><text>'o/ /de ci'i phyir zhe na/ gang po 'di ltar gnas pa 'di ni thams cad mkhyen pa nyid kyi chos 'thob pa'i phyir yang dag par 'jug pa yin no/ /gang po de lta bas na gnas pa de'i ming ni/ 'jig rten</text></item>
<item><p>87a1</p><section>mdo sde</section><text>thams cad la phan par 'dod pa'i gnas pa zhes bya'o/ /de ci'i phyir zhe na/ gang po 'di ltar byang chub sems dpa' sems dpa' chen po ni sems can dpag tu med pa rnams kyi ched du gnas pa 'di</text></item>
<item><p>87a2</p><section>mdo sde</section><text>la mnyam par 'jog ste/ gnas pa 'di dag gis gnas pa gang yin pa ni bla na med pa yang dag par rdzogs pa'i byang chub mngon par rdzogs par sangs rgyas pa na/ sems can dpag tu med cing grangs med</text></item>
<item><p>87a3</p><section>mdo sde</section><text>pa rnams la zag pa med pa'i bsam gtan rnams kyis 'doms shing rjes su ston te 'dul bar 'gyur ro/ /gang po rnam grangs 'dis na byang chub sems dpa' sems dpa' chen po gnas pa gang gis</text></item>
<item><p>87a4</p><section>mdo sde</section><text>gnas pa'i gnas pa 'di'i ming 'jig rten thams cad la phan par 'dod pa zhes bya ste/ gang po de ltar byang chub sems dpa' sems dpa' chen po bla na med pa yang dag par rdzogs pa'i byang chub mngon par</text></item>
<item><p>87a5</p><section>mdo sde</section><text>rdzogs par 'tshang rgya bar 'dod pas bsam gtan gyi pha rol du phyin pa la bslab par bya'o/ 'di ltar bsam gtan gyi pha rol du phyin pa mngon par bsgrub par yang bya'o/ bsam gtan gyi pha rol du phyin pa</text></item>
<item><p>87a6</p><section>mdo sde</section><text>las le'u gsum pa'o// // de nas bcom ldan 'das la/ tshe dang ldan pa byams ma'i bu gang pos 'di skad ces gsol to/ /bcom ldan 'das nyan thos ni byang chub sems dpa'i snyom</text></item>
<item><p>87a7</p><section>mdo sde</section><text>par 'jug pa rnams las khyad par du 'phags pa lags so/ /de ci'i slad du zhe na/ bcom ldan 'das 'di ltar nyan thos ni mthar gyis gnas pa'i snyoms par 'jug pa dgu la mnyam par 'jog</text></item>
<item><p>87a8</p><section>mdo sde</section><text>la/ byang chub sems dpa' ni snyoms par 'jug pa brgyad la mnyam par 'jog ste/ des na nyan thos kyi ting nge 'dzin ni gcig gis lhag ste/ de ltar na byang chub sems dpa' las nyan thos snyoms</text></item>
<item><p>87b1</p><section>mdo sde</section><text>par 'jug pas khyad zhugs pa lags so/ /de skad ces gsol pa dang / bcom ldan 'das kyis tshe dang ldan pa byams ma'i bu gang po la 'di skad ces bka' stsal to/ /gang po byang chub sems dpa'</text></item>
<item><p>87b2</p><section>mdo sde</section><text>la yang 'gog pa'i snyoms par 'jug pa yod do/ /gang po byang chub sems dpas 'gog pa'i snyoms par 'jug pa la dbang thob mod kyi/ mnyam par gzhog par ni mi byed do/ /de ci'i phyir zhe na/ nyan</text></item>
<item><p>87b3</p><section>mdo sde</section><text>thos kyi sa 'am/ rang sangs rgyas kyi sar lhung du dogs pa'i phyir de bzhin gshegs pa dgra bcom pa yang dag par rdzogs pa'i sangs rgyas kyis gnang bar ma mdzad do/ /gang po de'i phyir khyod la dpes</text></item>
<item><p>87b4</p><section>mdo sde</section><text>bstan par bya ste/ 'di na mi 'dzangs pa la la dpe bstan pas bshad pa'i don rtogs par 'gyur ro/ /gang po dper na 'khor los sgyur ba'i rgyal po yang / yul mtha' 'khob phyogs kyi rgyal phran mang po</text></item>
<item><p>87b5</p><section>mdo sde</section><text>dag pas che la/ 'khor los sgyur ba'i rgyal po de bdag nyid der mi 'gro zhing / sa phyogs der gnas par yang mi byed mod kyi/ 'on kyang yul phyogs de dag na 'khor los sgyur ba'i rgyal po de shes shing</text></item>
<item><p>87b6</p><section>mdo sde</section><text>yul gyi mi de dag 'khor los sgyur ba'i rgyal po de nyid kyi bka' nyan te/ 'khor los sgyur ba'i rgyal po de'i yul na 'khod do/ /gang po de bzhin du 'di ltar byang chub sems dpa' sems dpa' chen po ni 'du</text></item>
<item><p>87b7</p><section>mdo sde</section><text>shes dang tshor ba 'gog pa'i snyoms par 'jug pa la mnyam par yang mi 'jog la/ byang chub sems dpas snyoms par 'jug pa de la dbang yang nges par thob ste/ byang chub sems dpa' ni nam</text></item>
<item><p>87b8</p><section>mdo sde</section><text>byang chub kyi snying po la 'dug par ma gyur gyi bar du ting nge 'dzin de la mnyam par bzhag pa'i dus ma yin no/ /de ci'i phyir zhe na/ nyan thos nyid du gnas par 'gyur du 'ong ba dang / nyan thos kyi sa gnon</text></item>
<item><p>88a1</p><section>mdo sde</section><text>par 'gyur du 'ong ba dang / nyan thos rnams dang / mnyam par 'gyur du dogs pa'i phyir ro/ /gang po dper na rgyal po rgyal rigs spyi bo nas dbang bskur ba tshong 'dus su song ste/ chang gi btung ba 'thung 'dod par gyur na/ de'i blon po mkhas pa'i rang bzhin</text></item>
<item><p>88a2</p><section>mdo sde</section><text>can dag 'di skad du lha skyems gsol ba'i dus 'di ma lags so/ /skabs 'di ma lags te/ gang gi tshe lha btsun mo'i 'khor du gshegs pa de'i tshe skyems gsol ba'i dus lags so/ /zhes zer ro/ /gang po 'di ji snyams du sems/</text></item>
<item><p>88a3</p><section>mdo sde</section><text>chang gi btung ba de rgyal po la med dam/ gsol pa bcom ldan 'das mchis so/ /bcom ldan 'das kyis bka' stsal pa/ rgyal po la chang gi btung ba yod mod kyi/ blon po rnams kyis 'thung du mi ster ro/ /de ci'i phyir zhe na/ de ni grong khyer</text></item>
<item><p>88a4</p><section>mdo sde</section><text>mang po dang grong khyer brgya phrag mang po dang / yul mang po dang mi 'bum phrag mang po dag gi rje yin pas na/ de tshong 'dus kyi nang du chang 'thung ba mi rigs pa'i phyir ro/ /gang po de bzhin du byang chub sems dpa' sems dpa' chen po la shes pa gang dang</text></item>
<item><p>88a5</p><section>mdo sde</section><text>ldan na/ 'du shes dang tshor ba 'gog pa'i snyoms par 'jug pa la mnyam par 'jog pa'i shes pa yod mod kyi/ sangs rgyas bcom ldan 'das rnams kyis de la gnang bar mi mdzad do/ /de ci'i phyir zhe na/ re shig 'du shes dang tshor ba 'gog pa'i</text></item>
<item><p>88a6</p><section>mdo sde</section><text>snyoms par 'jug pa la mnyam par bzhag pa'i dus ma yin zhing / skabs ma yin pa'i phyir ro gang po gang byang chub sems dpa' sems dpa' chen po 'du shes thams cad dang / mtshan ma thams cad spang ba'i phyir bdud rtsi'i dbyings mngon sum du byas nas</text></item>
<item><p>88a7</p><section>mdo sde</section><text>'du shes dang tshor ba 'gog pa'i snyoms par 'jug pa la mnyam par bzhag ste/ gnas par 'gyur ba'i dus de dang / skabs de ni phyis 'ong bar 'gyur te/ gang gi tshe byang chub kyi snying po la 'dug par 'gyur ba de ni/ de'i dus dang de'i skabs yin no/ /'du shes thams cad las yang dag par</text></item>
<item><p>88a8</p><section>mdo sde</section><text>'da' ba'i phyir 'du shes dang tshor ba 'gog pa'i snyoms par 'jug pa bsgrub ste/ bla na med pa yang dag par rdzogs pa'i byang chub mngon par rdzogs par sangs rgyas nas chos kyi 'khor lo rnam pa bcu gnyis pa bskor bar 'gyur ro/ /de skad ces bka' stsal pa dang tshe dang ldan pa byams ma'i bu gang pos bcom ldan 'das</text></item>
<item><p>88b1</p><section>mdo sde</section><text>'di skad ces gsol to/ /bcom ldan 'das ji tsam du byang chub sems dpa' sems dpa' chen po 'di ltar zag pa zad pa mngon sum du bgyid pa la mthu mchis shing / stobs dang ldan la/ mngon sum du yang mi bgyid pa ni dka' ba bgyid</text></item>
<item><p>88b2</p><section>mdo sde</section><text>pa lags te/ ngo mtshar lags so/ /de ci'i slad du zhe na/ bcom ldan 'das 'di ltar byang chub sems dpa' ni sems can rnams la yun ring por phan pa dang / lhag pa'i bsam pas nye bar gnas pa'i slad du'o/ /bcom ldan 'das kyis</text></item>
<item><p>88b3</p><section>mdo sde</section><text>stsal pa/ gang po de de bzhin no/ /de de bzhin te/ byang chub sems dpa' sems dpa' chen pos don gyi dbang 'di yang dag par mthong nas/ mthar gyis gnas pa'i snyoms par 'jug pa 'di dag la mnyam par mi 'jog go/ /de ci'i phyir zhe na/</text></item>
<item><p>88b4</p><section>mdo sde</section><text>gang po snyoms par 'jug pa 'di dag la dbang yang thob la/ mnyam par yang mi 'jog pa gang yin pa de nyid byang chub sems dpa' sems dpa' chen po'i thabs mkhas pa yin par rig par bya'o/ /gang po byang chub sems dpa' theg</text></item>
<item><p>88b5</p><section>mdo sde</section><text>pa la gsar du zhugs pa 'am/ phyir mi ldog pa yang rung ste/ gang la la dag gis bsam gtan gyi pha rol du phyin pa la 'di ltar gnas par byas na byang chub sems dpa' zhes bya'o/ /de nas bcom ldan 'das la tshe dang ldan pa</text></item>
<item><p>88b6</p><section>mdo sde</section><text>shA ra dwa ti'i bus 'di skad ces gsol to/ /bcom ldan 'das byang chub sems dpa' sems dpa' chen pos/ bsam gtan gyi pha rol du phyin pa la/ ji ltar gnas par bgyi/ /ji ltar bsam</text></item>
<item><p>88b7</p><section>mdo sde</section><text>gtan mnyam par bzhag par bgyi/ bcom ldan 'das kyis bka' stsal pa/ /shA ra dwa ti'i bu 'di la/ byang chub sems dpa' 'dod pa dag las dben pa/ sdig pa mi dge ba'i</text></item>
<item><p>88b8</p><section>mdo sde</section><text>chos rnams las dben pa/ rtog pa dang bcas pa/ dpyod pa dang bcas pa dben pa las skyes pa'i dga' ba dang bde ba can/ bsam gtan dang po bsgrubs te gnas/</text></item>
<item><p>89a1</p><section>mdo sde</section><text>de bzhin du bsam gtan gnyis pa dang / gsum pa dang / bzhi pa bsgrubs te gnas/ nam mkha' mtha' yas skye mched kyi snyoms par 'jug pa dang / rnam shes mtha' yas skye mched kyi</text></item>
<item><p>89a2</p><section>mdo sde</section><text>snyoms par 'jug pa dang / ci yang med pa'i skye mched kyi snyoms par 'jug pa dang / 'du shes med 'du shes med min skye mched kyi snyoms par 'jug pa bsgrubs te gnas shing / de gzugs na spyod pa dang /</text></item>
<item><p>89a3</p><section>mdo sde</section><text>gzugs med pa na spyod pa'i bsam gtan dang / snyoms par 'jug pa la mnyam par bzhag ste/ de la 'dris par byas shing / de la rtse ba byas nas phyir yang 'dod pa'i khams su sems glon par byed do/ /</text></item>
<item><p>89a4</p><section>mdo sde</section><text>de ci'i phyir zhe na/ gzugs na spyod pa dang / gzugs med pa na spyod pa'i lha rnams kyi nang du skye bar 'gyur du dogs pa'i phyir te/ gzugs dang gzugs med pa na spyod pa'i bsam gtan rnams la mnyam</text></item>
<item><p>89a5</p><section>mdo sde</section><text>par gzhog na/ der nying mtshams sbyor bar byed pas na/ de las sems srung bar byed de/ der skye ba las phyir zlog par byed do/ /gzugs na spyod pa dang / gzugs med pa na spyod pa'i lha rnams kyi nang du</text></item>
<item><p>89a6</p><section>mdo sde</section><text>skyes na/ skye bo stong phrag mang po dag mgu bar mi 'gyur zhing / sangs rgyas mthong ba dang / sangs rgyas su sbyor ba las shin tu phyi rol du 'gyur du dogs pa dang / glen pa'i gnas dag tu skyes te/ glen pa'i skye ba yongs su 'dzin par 'gyur du</text></item>
<item><p>89a7</p><section>mdo sde</section><text>'ong ngo snyam nas byang chub sems dpa' thabs mkhas pas gzugs dang / gzugs med pa na spyod pa'i snyoms par 'jug pa de dag thob nas/ de la 'dris par byas te/ phyir yang thabs la mkhas pas 'dod pa'i khams su nying mtshams sbyor bar byed do/ /</text></item>
<item><p>89a8</p><section>mdo sde</section><text>shA ra dwa ti'i bu dper na/ mi zhig rgyal po'i btsun mo dang lhan gcig gnas par 'dod pa de 'di snyam du thabs ji ltar byas na/ rgyal po'i btsun mo dam pa dang lhan gcig gnas par bya/ rgyal pos kyang mi tshor la/ rgyal po'i mi dag gis</text></item>
<item><p>89b1</p><section>mdo sde</section><text>kyang mi tshor zhing / nye zho med par phyir yang 'gro bar bya snyam du sems te/ de thabs mkhas pas sman gang gis mi de'i pho mtshan med par 'gyur ba de lta bu btsal nas/ de pho mtshan med par rgyal po de dang 'dris par byas te/</text></item>
<item><p>89b2</p><section>mdo sde</section><text>rgyal po de la yang 'di skad du/ lha mkhyen par mdzad du gsol/ bdag gi pho mtshan ma mchis par gyur te/ bdag ma rungs par gyur gyis lha'i btsun mo'i 'khor bsrung bar 'tshal lo zhes gsol nas/ de rgyal po</text></item>
<item><p>89b3</p><section>mdo sde</section><text>de brtags te/ btsun mo'i 'khor du btang ngo / /btang nas kyang mi des sman gang gis pho mtshan 'byung bar 'gyur ba de zos nas/ de rgyal po'i btsun mo dam pa dang zla ba gcig gam/ gnyis sam/ gsum gyi</text></item>
<item><p>89b4</p><section>mdo sde</section><text>bar du lhan cig gnas nas/ de 'di snyam du gal te bdag rgyal pos tshor na gdon mi za bar srog dang bral bar byed kyis/ bdag phyir yang rgyal po'i pho brang 'di nas nye zho med pa dang / bde bar 'gro bar bya'o snyam du</text></item>
<item><p>89b5</p><section>mdo sde</section><text>sems te/ des rgyal po de la lha mkhyen par mdzad du gsol/ bdag gi pho mtshan yang slar byung gis/ lha'i btsun mo'i 'khor nas bdag slar mchi'o zhes gsol to/ /de nas rgyal po de 'di snyam du/ kye ma mi 'di</text></item>
<item><p>89b6</p><section>mdo sde</section><text>'di ltar 'ongs nas/ g.yo med par nga'i btsun mo'i 'khor dang lhan gcig 'dug pa gang yin pa de ni dge ba zhig yin no snyam sems te/ rgyal pos de la lus la bgo ba byin zhing / sbyin pa byin nas btang ngo / /de ltar</text></item>
<item><p>89b7</p><section>mdo sde</section><text>thabs la mkhas pa dang / sman la mkhas pas rgyal po'i btsun mo'i 'khor sun byung nas/ phyir yang 'di ltar sman gyi yon tan dang / 'di ltar thabs mkhas pa'i phyir de thabs mkhas pas nye zho med</text></item>
<item><p>89b8</p><section>mdo sde</section><text>par phyir song ngo / /shA ra dwa ti'i bu de bzhin du byang chub sems dpa' sems dpa' chen po thabs la mkhas pa ni/ bsam gtan dang po thob nas mnyam par gzhog go/ /bsam gtan gnyis pa dang /</text></item>
<item><p>90a1</p><section>mdo sde</section><text>gsum pa dang / bzhi pa thob nas mnyam par gzhog go/ /nam mkha' mtha' yas skye mched kyi snyoms par 'jug pa dang / rnam shes mtha' yas skye mched kyi snyoms par 'jug pa dang /</text></item>
<item><p>90a2</p><section>mdo sde</section><text>ci yang med pa'i skye mched kyi snyoms par 'jug pa dang / 'du shes med 'du shes med min skye mched kyi snyoms par 'jug pa thob nas mnyam par 'jog ste/ de la 'dris par byas nas/</text></item>
<item><p>90a3</p><section>mdo sde</section><text>thabs mkhas pas phyir yang 'dod pa'i khams su babs te/ 'dod pa'i khams la dmigs shing / de sangs rgyas mthong ba dang / sangs rgyas la bsnyen bkur bya ba dang yang 'bral bar mi 'gyur la/</text></item>
<item><p>90a4</p><section>mdo sde</section><text>yang dag pa'i mtha' yang mngon sum du mi byed do/ /de ci'i phyir zhe na/ 'di ltar thams cad mkhyen pa nyid yongs su ma spangs pa dang / sems can thams cad yongs su ma spangs pa'i phyir ro/ /shA ra dwa ti</text></item>
<item><p>90a5</p><section>mdo sde</section><text>'i bu de ltar na byang chub sems dpa' sems dpa' chen po thabs la mkhas pa ni/ bsam gtan gyi pha rol du phyin pa la gnas shing / yang dag pa'i mtha' yang mngon sum du mi byed la</text></item>
<item><p>90a6</p><section>mdo sde</section><text>'gog pa'i snyoms par 'jug par yang mi ltung ngo / /bcom ldan 'das kyis de skad ces bka' stsal nas/ tshe dang ldan pa shA ra dwa ti'i bu dang / tshe dang ldan pa byams ma'i bu gang po dang / nyan thos chen po de dag</text></item>
<item><p>90a7</p><section>mdo sde</section><text>dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /bsam gtan gyi pha rol du phyin pa las le'u bzhi pa ste</text></item>
<item><p>90a8</p><section>mdo sde</section><text>rdzogs so// //'phags pa pha rol du phyin pa lnga bstan pa theg pa chen po'i mdo'/ rdzogs so// // rgya gar gyi mkhan po dzi na mi tra dang / zhu chen gyi lo ts+tsha ba ban de ye shes sde la stsogs pas bsgyur cing</text></item>
<item><p>90b1</p><section>mdo sde</section><text>zhus te gtan la phab pa'o/ / @/ /rgya gar skad du/ Ar+ya dA na pA ra mi tA na ma ma hA yA na sU tra/ bod skad du/ 'phags pa sbyin pa'i pha rol tu phyin pa zhes bya ba theg pa chen po'i mdo/ sangs rgyas dang byang chub sems dpa'</text></item>
<item><p>90b2</p><section>mdo sde</section><text>thams cad la phyag 'tshal lo/ /'di skad bdag gis thos pa dus gcig na/ bcom ldan 'das nyid kyi rtsa lag dang / yul gyi mi rnams la phan bdag pa'i phyir ser skya'i gnas kyi grong khyer chen po na rgyal po zas gtsang</text></item>
<item><p>90b3</p><section>mdo sde</section><text>gi kun dga' ra ba shing sA la dang / ta la dang / ta ma la dang / dong ka'i shing dang / rgya shug dang / star ga shing dang / 'bra go dang / shing ba Ta dang / ka tam pa dang / a mra dang / nyo ti dang / skyu ru ra'i shing dang / bil ba dang /</text></item>
<item><p>90b4</p><section>mdo sde</section><text>bal po se'u dang / ka pid tha dang / chu shing dang / n+ya gro d+ha dang / u dum ba ra dang / ba ru ra'i shing dang / a shwad tha dang / bar shi ka dang / sna ma dang / d+ha nu ska ri dang / a ti mug ta dang / tsam pa ka dang / mya ngan 'tshang dang / ta ra ni dang /</text></item>
<item><p>90b5</p><section>mdo sde</section><text>skya snar dang / shi ri sha dang / ardzu na dang / shing ljon pa brgya stong du mas brgyan pa/ phu chu dang 'bab chu'i dong dang / 'tshe'u dang / lteng ka dang / rdzing bu dang / khron pa dri zhim po dang ldan pa dag gis mdzes par byas pa/</text></item>
<item><p>90b6</p><section>mdo sde</section><text>me tog ud pa la dang / pad ma dang / ku mu da dang / pad ma dkar po dag gis gang ba ngang pa dang / rma bya dang / khrung khrung dang / ngur pa dang / khu byug dang / chun lag dang / ne tso dang / ri skegs dang / shang shang te'u dang / tsa go ra dang / 'jon</text></item>
<item><p>90b7</p><section>mdo sde</section><text>mo dang / ka ran da ba rnams skad 'byin pa/ bung ba brgya stong dag gis mdzes par byas pa/ chu yan lag brgyad dang ldan pa gsal zhing dri zhim la shin du bsil ba dang / rnyog pa med cing rnam par dang bas yongs su gang ba</text></item>
<item><p>90b8</p><section>mdo sde</section><text>gsing ma sngo zhing 'jam la gzhon pa/ dar dang / bal dang / srin bal dang / mon dar dang / ka tsa lin di ka dang / zar ma'i gos ltar reg na bde ba/ yid du 'ong zhing gtsang la rdo dang / gseg ma dang / gyo mo dang / bkra mi</text></item>
<item><p>91a1</p><section>mdo sde</section><text>shis pa dang / 'dam rdzab dang / snyag snyig med pa'i sa phyogs bzang po ri dgas sna tshogs ldang sko ska dang / sha bkra dang / spre'u dang / byi la dang / sre mo dang / ri bong dang / dom dang / dred dang / bya'i tshogs kyis bsten pa</text></item>
<item><p>91a2</p><section>mdo sde</section><text>mtshan mo'i lha dang / lha'i bu mo dang / 'jig rten skyong ba chu lha dang / zhi ba dang / gshin rje dang / 'phags skyes po dang / lus ngan po dang / brgya byin dang / mig mi bzang dang / yul 'khor srung dang / lha ma yin dang / nam mkha'</text></item>
<item><p>91a3</p><section>mdo sde</section><text>lding dang / dri za dang / mi 'am ci dang / lto 'phye chen po 'bum dag gnas pa na rten cing bzhugs te dge slong gi dge 'dun chen po dge slong bdun khri bdun stong la 'di lta ste/ tshe dang ldan pa shA ra dwa ti'i bu dang / tshe dang ldan pa maud</text></item>
<item><p>91a4</p><section>mdo sde</section><text>gal gyi bu chen po dang / tshe dang ldan pa rab 'byor dang / tshe dang ldan pa ka pa ni dang / tshe dang ldan pa ba lang bdag dang / tshe dang ldan pa gsus po che dang / tshe dang ldan pa b+ha ra dwa dza dang / tshe dang ldan pa kun shes kauN+Di n+ya dang / tshe dang</text></item>
<item><p>91a5</p><section>mdo sde</section><text>ldan pa bzang ldan dang / tshe dang ldan pa gang po dang / tshe dang ldan pa rab tu bzang po dang / tshe dang ldan pa lam phran stan dang / tshe dang ldan pa bak+ku la dang / tshe dang ldan pa sgra gcan zin dang / tshe dang ldan pa nye dga'</text></item>
<item><p>91a6</p><section>mdo sde</section><text>bo dang / tshe dang ldan pa kun dga' bo dang / de dag la sogs pa dge slong bdun khri bdun stong la 'di lta ste/ tshe dang ldan pa kun dga' bo gang zag gcig ma gtogs par thams cad kyang dgra bcom pa/ zag pa zad pa/ nyon mongs</text></item>
<item><p>91a7</p><section>mdo sde</section><text>pa med pa/ dbang dang ldan par gyur pa/ sems shin du rnam par grol ba/ shes rab shin du rnam par grol ba/ cang shes pa/ glang po chen po/ bya ba byas pa/ byed pa byas pa/ khur bor ba/ bdag gi don rjes su thob</text></item>
<item><p>91a8</p><section>mdo sde</section><text>pa/ srid pa kun du sbyor ba yongs su zad pa/ yang dag pa'i shes pas sems shin du rnam par grol ba/ sems thams cad kyi dbang dam pa'i pha rol du son pa sha stag dang thabs gcig go/ /byang chub sems dpa'i</text></item>
<item><p>91b1</p><section>mdo sde</section><text>tshogs chen po byang chub sems dpa' bye ba 'bum phrag du ma la 'di lta ste/ byang chub sems dpa' sems dpa' chen po byams pa dang / 'jam dpal gzhon nur gyur pa dang / spyan ras gzigs dbang phyug dang / mthu chen</text></item>
<item><p>91b2</p><section>mdo sde</section><text>thob dang / kun du bzang po dang / nam mkha'i snying po dang / lha'i cod pan dang / rin chen cod pan dang / lag na rin chen dang / rin chen 'od dang / rin chen snying po dang / rin chen gtsug phud dang / rin chen seng ge dang / rin chen</text></item>
<item><p>91b3</p><section>mdo sde</section><text>dra ba can dang / dra ba can gyi 'od dang / nyi 'od dang / zla 'od dang / mthu brtan dang / blo gros brtan dang / brtson 'grus brtan dang / mthu rtsal brtan dang / spro ba bstan dang / spro ba che ba dang / mchog du dga' ba'i rgyal po dang /</text></item>
<item><p>91b4</p><section>mdo sde</section><text>sman gyi rgyal po dang / sman yang dag 'phags dang / dge ba dri ma med pa rnam dag rin chen zla 'od rgyal po dang / pad ma'i 'dab ma ltar dri ma med pa rgyu skar rgyal po mngon par shes pa'i me tog shin du rgyas pa dang / bung ba dang /</text></item>
<item><p>91b5</p><section>mdo sde</section><text>snag sa dang / rma bya dang / 'jon mo dang / mugs gsal ral pa'i thor tshugs can dang / pad ma dang / zla ba ltar bzhin 'dzum zhing brjid la mdangs gsal ba dang / rin po che mthon kha ltar mig shin du mdzes pa yon tan</text></item>
<item><p>91b6</p><section>mdo sde</section><text>rin po che'i tog dang / so mnyam zhing thags bzang la dkar ba dngul dang / dung dang / zla ba dang / ku mu da dang / 'o ma ltar dkar ba dang / lce chu shing gi lo ma dang / ta la'i 'dab ma ltar yangs shing zangs kyi glegs ma lta bu dang /</text></item>
<item><p>91b7</p><section>mdo sde</section><text>khu byug dang / ne tso dang / ri skegs dang / ku na la dang / ka la ping ka'i skad 'byin pa lta bur yid tu 'ong ba'i nga ro'i gdangs nges par sgrogs pa dang / lus zla ba dang / nyi ma 'char ka dang / dong ka'i shing dang / sa ha ka ra</text></item>
<item><p>91b8</p><section>mdo sde</section><text>dang / me tog 'byung ba'i ka dam pa lta bu dang / byang chub sems dpa' sems dpa' chen po rkang lag phra zhing mnyen la gzhon sha chags shing srab la 'jam zhing / me tog ltar shin du gzhon la rkang lag gi sen mo</text></item>
<item><p>92a1</p><section>mdo sde</section><text>zangs kyi mdog 'dra ba dang / de dag la sogs pa byang chub sems dpa' dgu khri dgu stong thams cad kyang phyir mi ldog pa/ phyir mi ldog pa'i chos kyi 'khor lo skor ba/ bdud dang / phyir rgol ba nges par bcom pa/</text></item>
<item><p>92a2</p><section>mdo sde</section><text>bdud kyi las thams cad las yang dag par 'das pa/ de bzhin gshegs pa thams cad kyi yul la 'jug pa shes pa la mkhas pa/ mngon par shes pa ba dang / dpa' bar 'gro ba'i ting nge 'dzin gyi mtha'i sgo bsgrub pa'i gzungs thob</text></item>
<item><p>92a3</p><section>mdo sde</section><text>pa/ pha rol du phyin pa thams cad la thabs mkhas pa rtogs par khong du chud pa/ 'jig rten gyi khams tha dad pa ston pa/ go cha chen po bgos pa/ sangs rgyas kyi yon tan la the tsom med pa/ nyon mongs pa dang nye ba'i</text></item>
<item><p>92a4</p><section>mdo sde</section><text>nyon mongs pa'i bag chags thams cad la sems pas/ bag chags dang / mtshams sbyor ba dang bcas par mngon pa'i nga rgyal yang dag par bcom nas/ dul ba dang / des pa dang ldan pa dran pa nye bar gzhag pa dang / yang</text></item>
<item><p>92a5</p><section>mdo sde</section><text>dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam la zhugs pa byams pa dang / snying rje dang / dga' ba dang / btang snyoms dang / bzod pa dang / bsam pa dang / bag la</text></item>
<item><p>92a6</p><section>mdo sde</section><text>nyal phun sum tshogs pa nga rgyal dang / rgyags pa dang / dregs pa dang / nyes rtsom dang / khengs pa dang / ser sna dang / ngar 'dzin pa dang / nga yir 'dzin pa dang / lhag par zhen pa dang / chags pa dang / zhen pa dang / brgyal ba dang / sred pa dang /</text></item>
<item><p>92a7</p><section>mdo sde</section><text>mngon par zhen pa dang / bral ba bskal pa bye ba khrag khrig 'bum phrag grangs med par bdag la phan pa dang / gzhan la phan pa dang / bde bar sbyor ba la brtson la/ dge ba'i rtsa ba shin du bsags shing tshogs rdzogs par byas pa'i rgyud can</text></item>
<item><p>92a8</p><section>mdo sde</section><text>sgyu dang / g.yo dang brdzun dang / ngag rtsub po dang / gsod pa dang / gnod par byed pa dang / 'ching ba dang / lta ba ngan pas gzings pa dang / bsdigs pa dang / rtsod pa dang / 'thab pa dang / 'breg pa dang / 'khrug long dang / 'gyed pa dang / nye ba'i nyon</text></item>
<item><p>92b1</p><section>mdo sde</section><text>mongs pa dang bral ba sha stag dang / 'jig rten skyong ba bzhi po 'di lta ste/ rgyal po chen po rnam thos kyi bu dang / rgyal po chen po yul 'khor srung dang / rgyal po chen po 'phags skyes po dang / rgyal po chen po mig mi bzang</text></item>
<item><p>92b2</p><section>mdo sde</section><text>rang rang gi g.yog 'khor gyis bskor ba rnams dang / gnod sbyin gyi sde dpon chen po lngas rtsen rang gi bu'i 'khor dang bcas pa dang / gnod sbyin gyi sde dpon chen po lag na rdo rje rang gi gnod sbyin gyi 'khor dang bcas pa dang /</text></item>
<item><p>92b3</p><section>mdo sde</section><text>'byung po chen po'i ma phrog ma rang gi gnod sbyin mo'i 'khor dang bcas pa dang / dung can ma dang / mdung thogs ma dang / ser mo dang / dga' bzlog ma dang / dpal gyi lha mo chen mo dang / dbyangs can ma dang / 'jigs byed ma dang /</text></item>
<item><p>92b4</p><section>mdo sde</section><text>zla ba dang / lha'i dbang po brgya byin dang / lha'i bu dbang phyug chen po dang / mi mjed kyi bdag po tshangs pa rang gi lha'i bu'i 'khor dang bcas pa dag dang / klu'i rgyal po ma dros pa dang / klu'i rgyal po brgya mtsho rang rang gi klu'ikhor</text></item>
<item><p>92b5</p><section>mdo sde</section><text>dang bcas pa dag dang / nam mkha' lding gi dbang po gzi chen dang / nam mkha' lding gi dbang po lus chen rang rang gi nam mkha' lding gi 'khor dang bcas pa dag dang / lha ma yin gyi dbang po stobs can dang / lha ma yin gyi</text></item>
<item><p>92b6</p><section>mdo sde</section><text>dbang po sgra gcan rang rang gi tshogs kyi 'khor dang bcas pa dag dang / mi 'am ci'i rgyal po ljon pa rang gi mi 'am ci'i 'khor dang bcas pa dang / dri za'i bu zur phud lnga pa rang gi 'khor dang bcas pa dang / de las</text></item>
<item><p>92b7</p><section>mdo sde</section><text>gzhan pa lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang mi ma yin pa gzi brjid che ba gzi brjid che ba dpag tu med/ grangs med pa dag</text></item>
<item><p>92b8</p><section>mdo sde</section><text>dang yang thabs gcig ste/ rigs bzhi po bram ze dang / rgyal rigs dang / rje'u rigs dang / dmangs rigs rnams dang / 'khor bzhi po dge slong dang / dge slong ma dang / dge bsnyen dang / dge bsnyen ma</text></item>
<item><p>93a1</p><section>mdo sde</section><text>rnams dang / shAkya bye ba khrag khrig phrag 'bum dag dang / rgyal po rnams dang / blon po chen po rnams dang / grong rdal gyi mi rnams dang / yul gyi mi rnams dang / khyim bdag dang / blon po dang /</text></item>
<item><p>93a2</p><section>mdo sde</section><text>pho brang 'khor gyi mi dang / sgo dpon gyi 'khor rnams kyis bskor cing mdun gyis bltas nas bkur sti byas/ bla mar byas/ ri mo byas/ mchod pa byas te/ bcom ldan 'das kyis na bza' dang / zhal zas dang /</text></item>
<item><p>93a3</p><section>mdo sde</section><text>gzims cha dang / gdan dang snyun gsos sman dang / yo byad mang po gya nom pa dag brnyes shing phyogs bcu'i 'jig rten gyi khams rab 'byam dpag tu med/ grangs med pa dag tu yang / bcom ldan 'das kyis</text></item>
<item><p>93a4</p><section>mdo sde</section><text>grags pa sgra dang / tshigs su bcad pa rgya cher mngon par grags so/ /rdo rje'i snying po'i sa phyogs mnyam zhing yid tu 'ong la rgya che zhing yangs pa/ chag chag legs par btab pa/ phyag dar legs par byas pa/</text></item>
<item><p>93a5</p><section>mdo sde</section><text>legs par rnam par phye ba/ pog snod nas bdugs pa/ me tog uta pa la dang pad ma dang / ku mu da dang / pad ma dkar po dang / a ti mug ta ka dang / ka tam pa dang / par shi ka dang / ta ra ni dang / skya snar dang /</text></item>
<item><p>93a6</p><section>mdo sde</section><text>mya ngan 'tshang dang / ko ran 'da' ka dang / sna ma dang / yu thi ka'i me tog dag bkram pa/ rin po che sna tshogs kyi shing ljon pas mdzes par byas pa na seng ge'i khri rin po che'i snying po dang / rin po che'i</text></item>
<item><p>93a7</p><section>mdo sde</section><text>ras bcos bu 'bum dag bting ba/ rin po che'i bla re bres pa/ rin po che'i dril bu g.yer ka'i dra ba bres pa/ rin po che'i lda ldi spyangs pa rin po che sna tshogs kyis spras pa/ nor bu dang / gser dang /</text></item>
<item><p>93a8</p><section>mdo sde</section><text>rdo rje dang / bai dUr+ya dang / mu tig dang / dung dang / man shel dang / byi ru dang / an da rnyil dang / rdo'i snying po dang / ma gad dang / spug dang / shel dang / rin po che bye ba khrag khrig phrag 'bum dag gis</text></item>
<item><p>93b1</p><section>mdo sde</section><text>brgyan pa la bzhugs te/ dbang po zhi ba thugs zhi ba dul ba dang zhi gnas dam pa brnyes pa/ dul ba dang zhi gnas mchog brnyes pa/ bsrungs pa/ gtso bor gyur pa/ dbang po thul ba/ mtsho ltar dang zhing</text></item>
<item><p>93b2</p><section>mdo sde</section><text>gsal la rnyog pa med pa/ rin po che'i mchod sdong ltar mngon par 'phags pa dpal 'bar zhing lam me lhan ner bzhugs pa/ sku skyes bu chen po'i mtshan sum bcu rtsa gnyis kyis legs par brgyan pa/</text></item>
<item><p>93b3</p><section>mdo sde</section><text>sku dpe byad bzang pos mdzes par byas pa/ rgya mtsho chen po ltar dam pa'i chos kyi chus yongs su gang ba ri rab ltar mi bskyod pa/ sa ltar sems can thams cad kyi nye bar 'tsho ba/ chu ltar dge ba'i rtsa ba rab</text></item>
<item><p>93b4</p><section>mdo sde</section><text>tu bskyed pa/ tha snyad ltar thugs mnyam pa/ nam mkha' ltar gos pa med pa/ nyi ma ltar mi shes pa'i mun pa sel ba/ zla ba ltar dkar po'i chos yongs su rdzogs pa/ yid bzhin gyi nor bu ltar bsam</text></item>
<item><p>93b5</p><section>mdo sde</section><text>pa thams cad yongs su rdzogs par mdzad pa/ nyi ma ltar shar ba/ nyi ma ltar gzi brjid kyis lam me ba/ zla ba ltar bsil zhing sim par mdzad pa/ rgya mtsho ltar rin po che'i 'byung gnas su gyur pa</text></item>
<item><p>93b6</p><section>mdo sde</section><text>rgya mtsho ltar zab pa/ me'i phung po ltar snang ba/ lus mi bskyod pa/ sems mi g.yo ba/ zhi zhing rab tu zhi ba/ dbang po 'khrul pa mi mnga' ba/ ma khengs shing mi rgod pa dang / dran pa legs par nye bar</text></item>
<item><p>93b7</p><section>mdo sde</section><text>gzhag pa/ spyod lam mdzes pa/ legs par mnyam par bzhag pa/ rtag tu mnyam par bzhag pa/ phyi ma'i mtha'i bskal pa bye ba phrag 'bum du dge ba'i rtsa ba thams cad yang dag par bsgrubs pa/</text></item>
<item><p>93b8</p><section>mdo sde</section><text>bsod nams kyi tshogs thams cad bsags pa/ pha rol du phyin pa thams cad la thabs mkhas pa/ rtogs par thugs su chud pa/ sangs rgyas dang byang chub sems dpa'i sa thams cad la rnam par</text></item>
<item><p>94a1</p><section>mdo sde</section><text>rol pa/ byang chub sems dpa'i spyod pa thams cad thugs kyis spyad pa/ sems can thams cad kyis phan pa dang bde ba 'thob par bya ba'i phyir brtson pa de chos ston te/ tshangs par spyod pa/</text></item>
<item><p>94a2</p><section>mdo sde</section><text>thog mar dge ba/ bar du dge ba/ tha mar dge ba/ don bzang po/ tshig 'bru bzang po/ ma 'dres pa/ yongs su rdzogs pa/ yongs su dag pa/ yongs su byang ba/ dri ma med pa/ 'od gsal ba/ yid du 'ong</text></item>
<item><p>94a3</p><section>mdo sde</section><text>ba/ yid du 'thad pa/ yid sim par byed pa/ yid shin du dga' bar byed pa/ yid mgu zhing rgyas par byed pa/ rnam par dag pa/ 'jigs pa med pa/ mi rtsub pa/ brtan pa zab pa/ mi g.yo ba/ mi</text></item>
<item><p>94a4</p><section>mdo sde</section><text>'gyur ba/ brtag tu med pa/ rtog ge ba'i spyod yul ma yin pa/ bsam gyis mi khyab pa/ rmad du byung ba/ brjod du med pa'i yang brjod tu med pa/ ston cing 'chad de rnam par 'byed la 'grel cing gsal bar</text></item>
<item><p>94a5</p><section>mdo sde</section><text>mdzad do/ /de'i tshe byang chub sems dpa' sems dpa' chen po ri'i phug dang / zom dang / ri sul dang / gseb dang / sman ljong na seng ge'i mchog rnam par bsgyings shing nga ro rnam par sgrogs pa lta bu'i mi</text></item>
<item><p>94a6</p><section>mdo sde</section><text>'i dbang po'i gtsug gi nor bu zhes bya ba/ gzugs bzang ba/ mdzes pa/ blta na sdug pa/ kha dog bzang ba rgyas pa mchog dang ldan pa sngon gyi rgyal ba rnams la lhag par bya ba byas pa/ dge ba'i rtsa ba</text></item>
<item><p>94a7</p><section>mdo sde</section><text>bskyed pa/ /sangs rgyas bye ba khrag khrig 'bum phrag mang po la bsnyen bkur byas pa/ dkon mchog gsum gyi gdung 'tshob pa/ snying rje can/ spobs pa thogs pa med pa/ skye dgu la mnyes gshin</text></item>
<item><p>94a8</p><section>mdo sde</section><text>pa/ dad pa bzang ba/ bsam pa dge ba/ brtan pa/ zab pa/ snying rtse ba can/ snying rje dang ldan pa/ des pa/ 'grogs na bde ba/ mkhas pa/ 'dzangs pa/ gsal ba/ yid gzhungs pa/ shes nyen dang ldan</text></item>
<item><p>94b1</p><section>mdo sde</section><text>pa le lo med pa/ shin du dul ba/ dag ngas che ba/ sgyu can ma yin pa/ g.yo med pa/ mi rtsub pa/ mi brlang ba/ drang ba/ nga rgyal dang / rgyags pa dang / dregs pa dang / 'thab pa dang / khro ba dang / phrag dog dang / ser</text></item>
<item><p>94b2</p><section>mdo sde</section><text>sna dang / ngar 'dzin pa dang / nga yir 'dzin pa dang / lhag par zhen pa dang / sdug bsngal ba dang / yid mi bde ba dang / ma rig pa dang / bral ba dang / bsod nams dang ldan pa zhig 'khor de nyid du 'dus par gyur te</text></item>
<item><p>94b3</p><section>mdo sde</section><text>'dug go/ /de nas byang chub sems dpa' sems dpa' chen po ri'i phug dang / zom dang / ri sul dang / gseb dang / sman ljong na seng ge'i mchog rnam par bsgyings shing nga ro rnam par sgrogs pa lta bu'i mi</text></item>
<item><p>94b4</p><section>mdo sde</section><text>'i dbang po'i gtsug gi nor bu stan las langs te/ bla gos phrag pa gcig tu gzar nas/ pus mo g.yas pa'i lha nga pad ma'i snying po la btsugs te/ bcom ldan 'das ga la ba de logs su</text></item>
<item><p>94b5</p><section>mdo sde</section><text>thal mo sbyar ba btud nas/ bcom ldan 'das la 'di skad ces gsol to/ /gal te bdag gis zhus nas zhu ba lan gdab pa'i slad du/ bcom ldan 'das kyis skabs phye na bcom ldan 'das</text></item>
<item><p>94b6</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu bar 'tshal lo/ /de skad ces gsol pa dang / bcom ldan 'das kyis byang chub</text></item>
<item><p>94b7</p><section>mdo sde</section><text>sems dpa' sems dpa' chen po ri'i phug dang / zom dang / ri sul dang / gseb dang / sman ljong na seng ge'i mchog rnam par bsgyings shing nga ro rnam par sgrogs pa lta bu'i mi'i dbang</text></item>
<item><p>94b8</p><section>mdo sde</section><text>po'i gtsug gi nor bu la 'di skad ces bka' stsal to/ /rigs kyi bu khyod la sangs rgyas dang / byang chub sems dpa' thams cad rtag tu skabs 'byed kyis/ rigs kyi bu khyod kyi</text></item>
<item><p>95a1</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas la ci dang ci 'dod pa dris shig dang / ngas dris pa de dang de'i lan btab pas khyod kyi sems rangs par bya'o/ /de skad ces</text></item>
<item><p>95a2</p><section>mdo sde</section><text>bka' stsal pa dang / bcom ldan 'das la byang chub sems dpa' sems dpa' chen po ri'i phug dang / zom dang / ri'i sul dang / gseb dang / sman ljong na seng ge'i mchog rnam par bsgyings shing / nga ro rnam par</text></item>
<item><p>95a3</p><section>mdo sde</section><text>sgrogs pa lta bu'i mi'i dbang po'i gtsug gi nor bus 'di skad ces gsol to/ /bcom ldan 'das rigs kyi bu 'am rigs kyi bu mo dang po sems bskyed pas gang la mngon par brtson par bgyi lags/ de skad ces</text></item>
<item><p>95a4</p><section>mdo sde</section><text>gsol pa dang / bcom ldan 'das kyis byang chub sems dpa' sems dpa' chen po ri'i phug dang / zom dang / ri'i sul dang / gseb dang / sman ljong na seng ge'i mchog rnam par bsgyings shing / nga ro rnam par sgrogs pa</text></item>
<item><p>95a5</p><section>mdo sde</section><text>lta bu'i mi'i dbang po'i gtsug gi nor bu la legs so/ /zhes bya ba byin te/ rigs kyi bu legs so legs so/ /rigs kyi bu khyod de bzhin gshegs pa la don 'di yongs su dri bar sems pa ni khyod yang legs so/ /de'i phyir</text></item>
<item><p>95a6</p><section>mdo sde</section><text>rigs kyi bu khyod legs par rab tu nyon la yid la zung shig ngas bshad do/ /byang chub sems dpa' sems dpa' chen po ri'i zom dang / ri sul dang / gseb dang / sman ljongs na seng ge'i mchog rnam par bsgyings shing /</text></item>
<item><p>95a7</p><section>mdo sde</section><text>nga ro rnam par sgrogs pa lta bu'i mi'i dbang po'i gtsug gi nor bus/ bcom ldan 'das la legs so zhes gsol nas/ bcom ldan 'das kyis ltar nyan pa dang / bcom ldan 'das kyis de la bka' stsal pa/</text></item>
<item><p>95a8</p><section>mdo sde</section><text>rigs kyi bu byang chub sems dpa' sems dpa' chen po dang po sems bskyed pas dge ba bcu'i las kyi lam dag la mngon par brtson par bya'o/ /rigs kyi bu de la byang chub sems dpa' sems dpa' chen</text></item>
<item><p>95b1</p><section>mdo sde</section><text>po dge ba bcu'i las kyis lam dag la ji ltar mngon par brtson par byed ces na rigs kyi bu 'di la byang chub sems dpa' sems dpa' chen po ni srog gcod pa spangs pa yin log par lta ba'i bar dag spongs pa</text></item>
<item><p>95b2</p><section>mdo sde</section><text>yin no/ /rigs kyi bu de la byang chub sems dpa' sems dpa' chen po srog gcod pa spangs pa ji lta bu yin zhe na/ rigs kyi bu 'di la byang chub sems dpa' de 'di snyam du sems te/ srog ces bya ba ni tha na/ srog</text></item>
<item><p>95b3</p><section>mdo sde</section><text>chags grog spur yan chad la yang sdug cing phangs la dga' zhing yid du 'ong ba yin te/ bdag la yang srog 'di sdug cing phangs la dga' zhing yid du 'ong ba yin gyis su yang bdag la gsod pa 'am/ gsod du 'jug pa 'am bsad</text></item>
<item><p>95b4</p><section>mdo sde</section><text>pa la rjes su yi rang bar ma gyur cig bdag gis kyang su la yang bsad par mi bya/ gsod du gzhug par mi bya/ gsod pa la rjes su yi rang bar mi bya'o snyam mo/ /rigs kyi bu de ltar na byang chub sems dpa' sems dpa' chen po srog gcod pa spangs</text></item>
<item><p>95b5</p><section>mdo sde</section><text>pa yin na de la 'di skad ces bya ste/ mngal na gnas pa yan chad kyis/ /kun la srog ni sdug pa'i phyir/ /bdag gi srog phangs gang yin pa/ /de ni srog chags gsod mi byed/ /de la ma byin par len pa spangs pa ji lta bu yin zhe na/ rigs</text></item>
<item><p>95b6</p><section>mdo sde</section><text>kyi bu 'di la byang chub sems dpa' de 'di snyam du sems te/ nor zhes bya ba ni tha na rigs ngan dang / g.yung po yan chad la yang sdug cing phangs la dga' zhing yid du 'ong ba yin te/ bdag la yang nor 'di sdug cing phangs la dga' zhing yid du 'ong ba</text></item>
<item><p>95b7</p><section>mdo sde</section><text>yin gyis su yang bdag la 'phrog pa 'am/ 'phrog tu 'jug pa 'am/ phrogs pa la rjes su yi rang bar ma gyur cig /bdag gis kyang su la yang dbrog par mi bya/ 'phrog tu gzhug par mi bya/ phrogs pa la rjes su yi rang bar mi bya'o/ /snyam na rigs kyi bu de ltar na byang chub sems dpa'</text></item>
<item><p>95b8</p><section>mdo sde</section><text>sems dpa' chen po ma byin par len pa spangs pa yin no/ /de la 'di skad ces bya ste/ shing dang bong ba yan chad la/ /gzhan gyi bor bar gyur pa yang / /gang la pha yi nor sdug pa/ /de ni nor la 'phrog mi byed/ /de la 'dod pas log par g.yem</text></item>
<item><p>96a1</p><section>mdo sde</section><text>pa spangs pa ji lta bu yin zhe na/ rigs kyi bu 'di la byang chub sems dpa' de 'di snyam du sems te/ chung ma zhes bya ba ni tha na dud 'gro'i skye gnas su gyur pa rnams la yang / sdug cing phangs</text></item>
<item><p>96a2</p><section>mdo sde</section><text>la dga' zhing yid du 'ong ba yin te/ bdag la yang chung ma 'di sdug cing phangs la dga' zhing yid tu 'ong ba yin gyis/ su yang bdag la 'phrog pa 'am/ 'phrog tu 'jug pa 'am/ phrogs pa la rjes su yi rang ba 'am/</text></item>
<item><p>96a3</p><section>mdo sde</section><text>nan gyis mnan te/ dga' dgur yongs su longs spyad par ma gyur cig /bdag gis kyang su la yang dbrog par mi bya/ 'phrog tu gzhug par mi bya/ phrogs pa la rjes su yi rang bar mi bya/ nan gyis mnan te/</text></item>
<item><p>96a4</p><section>mdo sde</section><text>dga' dgur longs spyad par mi bya'o snyam mo/ /rigs kyi bu de ltar na byang chub sems dpa' sems dpa' chen po 'dod pa la log par g.yem pa spangs pa yin no/ /de la 'di skad ces bya ste/ bran mor gyur pa yan</text></item>
<item><p>96a5</p><section>mdo sde</section><text>chad kyang / /gzhan gyi gzhag par gyur pa la/ /gang la rang gi chung ma sdug /de ni chung ma 'phrog mi byed/ /de la brdzun du smra ba spangs pa ji lta bu yin zhe na/ rigs kyi bu 'di la byang chub sems dpa' de 'di snyam du sems</text></item>
<item><p>96a6</p><section>mdo sde</section><text>te/ bden pa zhes bya ba de ni tha na gnod sbyin dang / 'byung po dang / sha za rnams la yang sdug cing phangs la dga' zhing yid tu 'ong ba yin te/ bdag la yang bden pa 'di sdug cing phangs la/ dga' zhing yid tu 'ong ba</text></item>
<item><p>96a7</p><section>mdo sde</section><text>yin gyis/ su yang bdag la brdzun tu smra bas sun 'byin pa 'am/ sun 'byin du 'jug pa 'am/ sun phyung ba la rjes su yi rang bar ma gyur cig /bdag gis kyang su la yang brdzun du smra bas sun dbyung bar mi bya</text></item>
<item><p>96a8</p><section>mdo sde</section><text>sun 'byin du gzhug par mi bya/ sun phyung ba la rjes su yi rang bar mi bya'o snyam mo/ /rigs kyi bu de ltar na byang chub sems dpa' sems dpa' chen po brdzun du smra ba spangs pa yin no/ /de la 'di skad ces bya ste/</text></item>
<item><p>96b1</p><section>mdo sde</section><text>gnod sbyin 'byung po yan chad kyang / /gang la bden par smra ba sdug /shes rab can de brdzun tshig gis/ /lus can rnams la sun mi 'byin/ /de la phra ma'i tshig spangs pa ji lta bu yin zhe na/ rigs kyi bu 'di la byang chub</text></item>
<item><p>96b2</p><section>mdo sde</section><text>sems dpa' de 'di snyam du sems te/ phra ma'i tshig ces bya ba ni/ tha na gang zag phra ma can rnams mi sdug cing mi 'dod la/ mi dga' zhing yid du mi 'ong ba yin te/ bdag la yang phra ma'i tshig 'di mi sdug cing mi 'dod</text></item>
<item><p>96b3</p><section>mdo sde</section><text>la mi dga' zhing yid du mi 'ong ba yin gyis/ su yang bdag la phra ma zer bas gleng ba 'am/ gleng du 'jug pa 'am/ glengs pa la rjes su yi rang bar ma gyur cig /bdag gis kyang su la yang phra ma zer bas gleng bar mi bya/</text></item>
<item><p>96b4</p><section>mdo sde</section><text>gleng du gzhug par mi bya/ glengs pa la rjes su yi rang bar mi bya'o snyam mo/ /rigs kyi bu de ltar na byang chub sems dpa' sems dpa' chen po phra ma'i tshig spangs pa yin no/ /de la ngag rtsub po smra ba spangs pa ji lta bu</text></item>
<item><p>96b5</p><section>mdo sde</section><text>yin zhe na/ rigs kyi bu 'di la byang chub sems dpa' de 'di snyam du sems te/ ngag rtsub po zhes bya ba ni tha na gang zag ngag rtsub po dang ldan pa rnams la yang mi sdug cing mi 'dod la mi dga' zhing yid tu mi 'ong ba yin</text></item>
<item><p>96b6</p><section>mdo sde</section><text>te/ bdag la yang ngag rtsub po 'di mi sdug cing mi 'dod la mi dga' zhing yid tu mi 'ong ba yin gyis su yang bdag la ngag rtsub po smra ba dang / gtum pa'i tshig dang / brlang ba'i tshig dang / mi bden pa'i tshig gi mtho 'tsham</text></item>
<item><p>96b7</p><section>mdo sde</section><text>pa 'am/ mtho 'tsham du 'jug pa 'am/ mtho brtsams pa la rjes su yi rang bar ma gyur cig /bdag gis kyang su la yang ngag rtsub po smra ba dang / gtum pa'i tshig dang / brlang ba'i tshig dang / mi bden pa'i tshig gis</text></item>
<item><p>96b8</p><section>mdo sde</section><text>mtho brtsam par mi bya/ mtho brtsam du gzhug par mi bya/ mtho brtsam pa la rjes su yi rang bar mi bya'o snyam mo/ /rigs kyi bu de ltar na byang chub sems dpa' sems dpa' chen po ngag rtsub po spangs pa yin no/ /de la 'di</text></item>
<item><p>97a1</p><section>mdo sde</section><text>skad ces bya ste/ gang dag su yang rung ba la/ /phra ma ngag rtsub mi sdug pa/ /de ni phra ma mi zer te/ /rtsub pa'i tshig kyang bsrung bar byed/ /de la tshig kyal pa spangs pa ji lta bu yin zhe na/ rigs kyi bu 'di la byang chub</text></item>
<item><p>97a2</p><section>mdo sde</section><text>sems dpa' sems dpa' chen po de 'di snyam du sems te/ tshig kyal pa zhes bya ba ni tha na gang zag tshig kyal pa can dag la yang mi sdug cing mi 'dod la mi dga' zhing yid du mi 'ong ba yin te/ bdag la yang tshig kyal pa 'di</text></item>
<item><p>97a3</p><section>mdo sde</section><text>mi sdug cing mi 'dod la/ mi dga' zhing yid du mi 'ong ba yin gyis su yang bdag la tshig kyal pa smras pas dran par byed pa 'am/ dran par byed tu 'jug pa 'am/ dran par byas pa la rjes su yi rang bar ma gyur cig /bdag gis</text></item>
<item><p>97a4</p><section>mdo sde</section><text>kyang su la yang tshig kyal pa smra bas dran par mi bya/ dran par byed tu mi gzhug /dran par byas pa la rjes su yi rang bar mi bya'o snyam mo/ /rigs kyi bu de ltar na byang chub sems dpa' sems dpa' chen po tshig kyal pa</text></item>
<item><p>97a5</p><section>mdo sde</section><text>spangs pa yin no/ /de la byang chub sems dpa' sems dpa' chen po brnab sems spangs pa ji lta bu yin zhe na/ rigs kyi bu 'di la byang chub sems dpa' de 'di snyam du sems te/ brnab sems shes bya ba ni tha na gang</text></item>
<item><p>97a6</p><section>mdo sde</section><text>zag brnab sems can rnams la yang mi sdug cing mi 'dod la mi dga' zhing yid du mi 'ong ba yin te/ bdag la yang brnab sems 'di mi sdug cing mi 'dod la mi dga' zhing yid du mi 'ong ba yin gyis/ su yang bdag la</text></item>
<item><p>97a7</p><section>mdo sde</section><text>brnab sems kyi tshig gis brjod pa 'am/ brjod du 'jug pa 'am/ brjod pa la rjes su yi rang bar ma gyur cig /bdag gis kyang su la yang brnab sems kyi tshig gis brjod par mi bya/ brjod du gzhug par mi</text></item>
<item><p>97a8</p><section>mdo sde</section><text>bya/ brjod pa la rjes su yi rang bar mi bya'o snyam mo/ /rigs kyi bu de ltar na byang chub sems dpa' sems dpa' chen po brnab sems spangs pa yin no/ /de la 'di skad ces bya ste/ kyal pa'i tshig dang brnab sems</text></item>
<item><p>97b1</p><section>mdo sde</section><text>gnyis/ /gang zhig bdag nyid mi 'dod pa/ /de ni kyal pa'i tshig mi smra/ /brnab sems kyang ni srung bar byed/ /de la gnod sems spangs pa ji lta bu yin zhe na/ rigs kyi bu 'di la byang chub sems dpa' de 'di snyam du sems</text></item>
<item><p>97b2</p><section>mdo sde</section><text>te/ gnod sems shes bya ba ni tha na gang zag gnod sems su gyur pa'i sems dang ldan pa rnams la yang / mi sdug cing mi 'dod la mi dga' zhing yid du mi 'ong ba yin te/ bdag la yang gnod sems 'di mi sdug</text></item>
<item><p>97b3</p><section>mdo sde</section><text>cing mi 'dod la mi dga' zhing yid tu mi 'ong ba yin gyis/ su yang bdag la gnod sems kyi tshig gis 'chad pa 'am/ 'chad du 'jug pa 'am/ bshad pa la rjes su yi rang bar ma gyur cig /bdag gis kyang su</text></item>
<item><p>97b4</p><section>mdo sde</section><text>la yang gnod sems kyi tshig gis bshad par mi bya/ 'chad du gzhug par mi bya/ bshad pa la rjes su yi rang bar mi bya'o snyam mo/ /rigs kyi bu de ltar na byang chub sems dpa' sems dpa' chen po gnod</text></item>
<item><p>97b5</p><section>mdo sde</section><text>sems spangs pa yin no/ /de la log par lta ba spangs pa ji lta bu yin zhe na/ rigs kyi bu 'di la byang chub sems dpa' de 'di snyam du sems te/ log par lta ba zhes bya ba ni tha na gang zag log par zhugs pa rnams</text></item>
<item><p>97b6</p><section>mdo sde</section><text>la yang mi sdug cing mi 'dod la mi dga' zhing yid du mi 'ong ba yin te/ bdag la yang log par lta ba 'di mi sdug cing mi 'dod la mi dga' zhing yid du mi 'ong ba yin gyis/ su yang bdag la log par lta ba'i tshig gis</text></item>
<item><p>97b7</p><section>mdo sde</section><text>ston pa 'am/ ston du 'jug pa 'am/ bstan pa la rjes su yi rang bar ma gyur cig /bdag gis kyang su la yang log par lta ba'i tshig gis bstan par mi bya/ ston du gzhug par mi bya/ bstan pa la rjes su yi</text></item>
<item><p>97b8</p><section>mdo sde</section><text>rang bar mi bya'o snyam mo/ /rigs kyi bu de ltar na byang chub sems dpa' sems dpa' chen po log par lta ba spangs pa yin no/ /de la 'di skad ces bya ste/ gnod sems log par lta ba gnyis/ /yong gis mi 'dod gang yin pa</text></item>
<item><p>98a1</p><section>mdo sde</section><text>de ni gnod sems mi byed de/ gang la 'ang log par mi 'jug go/ /rigs kyi bu de ltar na byang chub sems dpa' sems dpa' chen po ni dge ba bcu'i las kyi lam 'di dag la mngon par brtson</text></item>
<item><p>98a2</p><section>mdo sde</section><text>par byed do/ /dge ba bcu'i las kyi lam bstan pa 'di bshad pa na sems can dpag tu med grangs med pa dag bla na med pa yang dag par rdzogs pa'i byang chub tu sems skyes so/ /sangs rgyas kyi chos</text></item>
<item><p>98a3</p><section>mdo sde</section><text>thams cad kyi rgyan dang / spud pa dang / lhab lhub bkod pa zhes bya ba theg pa chen po'i mdo las le'u bcu pa'o// // rigs kyi bu gzhan yang byang chub sems dpa' sems dpa' chen</text></item>
<item><p>98a4</p><section>mdo sde</section><text>po dang po sems bskyed pas ni pha rol du phyin pa bcu la mngon par brtson par bya'o/ /bcu gang zhe na/ 'di lta ste/ sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i</text></item>
<item><p>98a5</p><section>mdo sde</section><text>pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes rab kyi pha rol du phyin pa dang / thabs dang / smon lam dang / stobs dang / ye shes kyi pha</text></item>
<item><p>98a6</p><section>mdo sde</section><text>rol du phyin pa'o/ /rigs kyi bu de la byang chub sems dpa' sems dpa' chen po pha rol du phyin pa bcu po de dag la ji ltar mngon par brtson par byed ce na/ rigs kyi bu 'di la byang chub sems</text></item>
<item><p>98a7</p><section>mdo sde</section><text>dpa' sems dpa' chen po ni sbyin pa sbyin par byed/ tshul khrims srung bar byed/ bzod pa sgom par byed/ brtson 'grus rtsom par byed/ bsam gtan la bsam gtan du byed/ shes rab 'bar</text></item>
<item><p>98a8</p><section>mdo sde</section><text>bar byed/ thabs la mkhas par byed/ smon lam 'debs par byed/ stobs la 'jug par byed/ ye shes la 'jug par byed do/ /rigs kyi bu de la byang chub sems dpa' sems dpa' chen po</text></item>
<item><p>98b1</p><section>mdo sde</section><text>sbyin pa'i pha rol du phyin pa la ji ltar mngon par brtson par byed ce na/ rigs kyi bu 'di la byang chub sems dpa' sems dpa' chen po zas dang / skom dang / bzhon pa dang / gos dang / rgyan sbyin pa la mngon</text></item>
<item><p>98b2</p><section>mdo sde</section><text>par brtson par byed pa nas rkang sbyin pa'i bar dag la mngon par brtson par byed do/ /rigs kyi bu de la byang chub sems dpa' zas sbyin pa dag la ji ltar mngon par brtson par byed ce na/ rigs kyi bu</text></item>
<item><p>98b3</p><section>mdo sde</section><text>'di la byang chub sems dpa' de 'di snyam du sems te/ zas sbyin pa zhes bya ba de ni tshe dang / kha dog dang / stobs dang / bde ba 'grub par 'gyur ba'i tshig bla dgas yin no/ /de lta bas na bdag gis</text></item>
<item><p>98b4</p><section>mdo sde</section><text>zas sbyin pa la mngon par brtson par bya dgos te/ bdag gis zas kyi sbyin pa sbyin par bya gor ma chag snyam mo/ /des zas kyi sbyin pa de byin pas tshe byin pa dang / bde ba byin par 'gyur ro/ /de nas de'i tshe</text></item>
<item><p>98b5</p><section>mdo sde</section><text>bcom ldan 'das kyis tshigs su bcad pa 'di dag bka' stsal to/ kha zas sbyin pa byin na ni/ /des na tshe dang kha dog dang / /stobs dang bde ba lnga pa spobs/ /shes rab can gyis byin pa yin/ /</text></item>
<item><p>98b6</p><section>mdo sde</section><text>kha zas byin pas dga' ba dang / /tshe ring stobs ldan bde skyid 'gyur/ /skyid cing brten pa de dag ni/ /thogs med spobs dang ldan par 'gyur/ /phyug cing nor mang dpal dang ldan/ /mi ni</text></item>
<item><p>98b7</p><section>mdo sde</section><text>des shing blo ldan la/ /bsod nams ldan zhing mkhas la zhi/ /kha zas byin pas de ltar 'gyur/ /de la skom sbyin pa la ji ltar mngon par brtson par byed ce na/ rigs kyi bu 'di la byang</text></item>
<item><p>98b8</p><section>mdo sde</section><text>chub sems dpa' de 'di snyam du sems te/ skom sbyin pa zhes bya ba de ni nyon mongs pa'i sred pa thams cad sel bar 'gyur ba'i tshig bla dgas yin te/ de lta bas na bdag gis skom</text></item>
<item><p>99a1</p><section>mdo sde</section><text>gyi sbyin pa sbyin par bya gor ma chag snyam mo/ /de skom gyi sbyin pa de sbyin pa na/ sangs rgyas kyis bsngags pa'i smon lam bzhin du skom gyi sbyin pa 'dis na/ bdag sems can thams cad kyi nyon mongs pa'i</text></item>
<item><p>99a2</p><section>mdo sde</section><text>sred pa'i rgya mtsho thams cad skems par byed par gyur cig /rnam par grol ba'i ro'i skom gyis kyang tshim par byed par gyur cig ces smon lam 'debs so/ /'di la tshig phyi ma yang yod de/ rga shi'i chu srin gyis dkrugs</text></item>
<item><p>99a3</p><section>mdo sde</section><text>pa'i/ /nyon mongs sred pa'i mtsho bskams nas/ /rnam grol ro yi skom gyis ni/ mi rnams bdag gis tshim par bya/ /skom byin pas ni mkhas pa de/ /kun du 'bar zhing rab 'bar ba'i/ yi dags nyam ngar mi skye zhing / /</text></item>
<item><p>99a4</p><section>mdo sde</section><text>skom pa'i gnod pa 'byung mi 'gyur/ /de la bzhon pa'i sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ bzhon pa'i sbyin pa zhes bya ba de ni bde ba dang</text></item>
<item><p>99a5</p><section>mdo sde</section><text>rdzu 'phrul gyi gzhi thams cad spud pa'i tshig bla dgas yin gyis bdag gis bzhon pa'i sbyin pa sbyin par bya ste/ bzhon pa shing rta 'am/ bzhon pa khyogs sam/ bzhon pa rta 'am/ bzhon pa glang po che 'am/</text></item>
<item><p>99a6</p><section>mdo sde</section><text>lham sbyin par bya gor ma chag snyam mo/ /de bzhon pa'i sbyin pa de dag sbyin pa na/ sangs rgyas kyis bsngags pa'i smon lam bzhin du bzhon pa'i sbyin pa 'dis na bdag sems can thams cad kyi bde ba dang / rdzu 'phrul</text></item>
<item><p>99a7</p><section>mdo sde</section><text>gyi gzhi thams cad sdud par gyur cig ces smon lam 'debs so/ /de la 'di skad ces bya ste/ bzhon pa shing rta byin pa yis/ /rtag tu sems can thams cad kyis/ /theg pa chen po thob gyur cig /rdzu phrul</text></item>
<item><p>99a8</p><section>mdo sde</section><text>rkang pa thob par shog /bzhon pa sbyin pas drang srong che/ /sangs rgyas zhing nas zhing dag tu/ /blo ldan bya yi shugs 'dra bar/ /rdzu 'phrul gyi ni mkha' la 'gro/ /de la gos sbyin pa la ji ltar mngon par brtson par byed ce</text></item>
<item><p>99b1</p><section>mdo sde</section><text>na/ rigs kyi bu 'di la byang chub sems dpa' de 'di snyam du sems te/ gos sbyin pa zhes bya ba de ni ngo tsha shes pa dang / khrel yod pa dang / mdog yongs su dag par byed pa'i tshig bla dgas yin gyis/ bdag gis</text></item>
<item><p>99b2</p><section>mdo sde</section><text>gos kyi sbyin pa sbyin par bya gor ma chag snyam mo/ /de gos kyi sbyin pa de sbyin pa na/ sangs rgyas kyis gnang ba'i smon lam bzhin du gos kyi sbyin pa 'dis na bdag sems can thams cad kyi ngo tsha shes pa dang / khrel yod</text></item>
<item><p>99b3</p><section>mdo sde</section><text>pa dang / mdog yongs su dag par byed par gyur cig ces smon lam 'debs so/ /'di la tshig phyi ma yang yod de/ gos kyi sbyin pa 'dis na bdag /sems can kun gyi ngo tsha shes/ /khrel yod pa ni sbyong ba dang / /</text></item>
<item><p>99b4</p><section>mdo sde</section><text>mdog kyang dag par byed gyur cig /gos sbyin shin tu dpal dang ldan/ /rtag tu rigs ldan gzugs bzang zhing / /mi de ngo tsha shes par 'gyur/ /mi ni grags ldan skal dang ldan/ /de la rgyan sbyin pa la ji ltar</text></item>
<item><p>99b5</p><section>mdo sde</section><text>mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ rgyan byin pa zhes bya ba de ni skyes bu chen po'i mtshan sum bcu rtsa gnyis dang / dpe byad bzang po brgyad bcu</text></item>
<item><p>99b6</p><section>mdo sde</section><text>yongs su rdzogs par 'gyur ba'i tshig bla dgas yin gyis/ bdag gis rgyan gyi sbyin pa gser gyi rgyan nam/ nor bu 'am/ mu tig gam/ bai dUr+ya 'am/ dung ngam/ man shel lam/ byi ru'i rgyan sbyin par bya</text></item>
<item><p>99b7</p><section>mdo sde</section><text>gor ma chag snyam mo/ /de rgyan gyi sbyin pa de sbyin pa na/ sangs rgyas kyis gsungs pa'i smon lam bzhin du/ rgyan gyi sbyin pa 'dis na bdag gis sems can thams cad kyi lus mtshan dang dpe byad bzang po dag gis</text></item>
<item><p>99b8</p><section>mdo sde</section><text>brgyan pa mthong bar gyur cig ces smon lam 'debs so/ /de la tshig phyi ma yang yod de/ gser gyi rgyan ni byin pa yis/ /mtshan rnams kyi ni brgyan pa yi/ /sems can thams cad mthong gyur cing / /bdag kyang</text></item>
<item><p>100a1</p><section>mdo sde</section><text>byang chub tshol bar shog /nor bu mu tig byin pas ni/ /gang dang gang du de skye ba/ /skye gnas de dang de dag tu/ /rin chen char ni 'bab par 'gyur/ /de la mar me sbyin pa la ji ltar mngon par brtson par byed ce na/</text></item>
<item><p>100a2</p><section>mdo sde</section><text>rigs kyi bu 'di la byang chub sems dpa' de 'di snyam du sems te/ mar me sbyin pa zhes bya ba de ni lha'i mig yongs su dag par 'gyur ba'i tshig bla dgas yin gyis/ bdag gis mar me'i sbyin pa sbyin par bya gor ma chag snyam</text></item>
<item><p>100a3</p><section>mdo sde</section><text>mo/ /de mar me'i sbyin pa de sbyin pa na sangs rgyas kyis bstan pa'i smon lam bzhin du mar me sbyin pa 'dis na/ bdag sems can thams cad kyi lha'i mig yongs su dag par 'gyur ba'i don byed par gyur cig ces smon lam 'debs so/ /</text></item>
<item><p>100a4</p><section>mdo sde</section><text>de la tshig phyi ma yang yod de/ kun mkhyen ye shes 'gyur ba yi/ /mar me sbyin pa des na bdag /sems can kun gyi lha yi mig /rnam par dag par byed gyur cig /mi de mar me sbyin pa yis/ /'jig rten dag na dus kun du/ /</text></item>
<item><p>100a5</p><section>mdo sde</section><text>sangs rgyas rnams kyi spyan lnga dang / /rims kyis su ni ldan par 'gyur/ /de la rol mo'i sgra sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ rol mo'i sgra</text></item>
<item><p>100a6</p><section>mdo sde</section><text>'i sbyin pa zhes bya ba de ni lha'i rna ba yongs su rdzogs par 'gyur ba'i tshig bla dgas yin gyis/ bdag gis rol mo'i sgra'i sbyin pa sbyin par bya gor ma chag snyam mo/ /de rol mo'i sgra'i sbyin pa de sbyin pa na/ sangs rgyas</text></item>
<item><p>100a7</p><section>mdo sde</section><text>rnam par rol pa'i smon lam bzhin du/ rol mo'i sgra'i sbyin pa 'dis na bdag sems can thams cad kyi lha'i rna ba yongs su rdzogs par byed par gyur cig ces smon lam 'debs so/ /de la tshig phyi ma yang yod</text></item>
<item><p>100a8</p><section>mdo sde</section><text>de/ rol mo'i sgra byin des na bdag /sems can kun la lha rna dang / /sangs rgyas byang chub 'gro phan pa/ /rab tu rdzogs par byed gyur cig /rol mo sgra ni byin pas na/ /rdzogs pa'i sangs rgyas grags ldan pa/ /</text></item>
<item><p>100b1</p><section>mdo sde</section><text>dpa' bo rnams kyi lha yi snyan/ /gang du skyes pa de yis thob/ /de la spos dang / phye ma dang / byug pa dang / sbyin pa la ji ltar mngon par brtson par byed ce na/ rigs kyi bu 'di la byang chub sems dpa'</text></item>
<item><p>100b2</p><section>mdo sde</section><text>de 'di snyam du sems te/ spos dang / phye ma dang / byug pa sbyin pa zhes bya ba de ni tshul khrims dang / thos pa dang / ting nge 'dzin gyi spos dang / phye ma dang / byug par 'gyur ba'i tshig bla dgas yin gyis/ bdag gis</text></item>
<item><p>100b3</p><section>mdo sde</section><text>spos dang / phye ma dang / byug pa sbyin par bya gor ma chag snyam mo/ /de spos dang / phye ma dang / byug pa'i sbyin pa sbyin pa na/ sangs rgyas kyis dgongs pa'i smon lam bzhin du spos dang / phye ma dang / byug pa'i sbyin pa</text></item>
<item><p>100b4</p><section>mdo sde</section><text>'dis na bdag gis sems can thams cad tshul khrims dang / thos pa dang / ting nge 'dzin gyi spos kyis byug par gyur cig ces smon lam 'debs so/ /de la 'di skad ces bya ste/ spos dang phye ma byin pa dang / /byug</text></item>
<item><p>100b5</p><section>mdo sde</section><text>pa dag ni byin pa yis/ /tshul khrims thos dang ting nge 'dzin/ /lus can rnams kyis thob gyur cig /spos dang phye ma byin pa dang / /byug pa byin pas skyob rnams kyi/ /lha yi shangs dang lha yi sku/ /skyon med de yis</text></item>
<item><p>100b6</p><section>mdo sde</section><text>thob par 'gyur/ /de la me tog sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ me tog dang / me tog phreng gi sbyin pa zhes bya ba</text></item>
<item><p>100b7</p><section>mdo sde</section><text>de ni gzungs dang / spobs pa dang / byang chub kyi yan lag rin po che'i me tog thob par 'gyur ba'i tshig bla dgas yin gyis/ bdag gis me tog dang / me tog phreng gi sbyin pa sbyin par bya gor ma chag</text></item>
<item><p>100b8</p><section>mdo sde</section><text>snyam mo/ /de me tog phreng gi sbyin pa de sbyin pa na/ sangs rgyas kyis gsungs pa'i smon lam bzhin du me tog</text></item>
<item><p>101a1</p><section>mdo sde</section><text>dang me tog phreng gi sbyin pa 'dis na/ bdag gis sems can thams cad kyi lus gzungs dang / spobs pa dang / byang chub kyi yan lag rin po che'i me tog gis brgyan par byed par gyur cig ces smon</text></item>
<item><p>101a2</p><section>mdo sde</section><text>lam 'debs so/ /de la tshig phyi ma yang yod de/ me tog me tog phreng byin pas/ /myur bar rnam pa thams cad du/ /byang chub yan lag me tog gis/ /lus can kun la brgyan par shog /me tog me tog phreng byin</text></item>
<item><p>101a3</p><section>mdo sde</section><text>pas/ /gang dang gang du skyes pa der/ /rgyal po blon po zhang blon gyis/ /rtag tu mchod cing rim gro byed/ /de la ro bro ba'i sbyin pa la ji ltar mngon par brtson par byed ce na/ rigs kyi bu 'di la byang chub sems dpa'</text></item>
<item><p>101a4</p><section>mdo sde</section><text>de 'di snyam du sems te/ ro bro ba sbyin pa zhes bya ba de ni ro bro ba'i mchog tu 'gyur ba'i skyes bu chen po'i mtshan du 'gyur ba'i tshigs bla dgas yin gyis/ bdag gis ro bro ba'i sbyin pa rgun 'brum gyi ro 'am/</text></item>
<item><p>101a5</p><section>mdo sde</section><text>bu ram shing gi ro 'am/ sbrang rtsi'i ro 'am/ mar gyi ro 'am/ 'bru mar gyi ro 'am/ lan tshwa'i ro sbyin par bya gor ma chag snyam mo/ /de ro bro ba'i sbyin pa de sbyin pa na/ sangs rgyas kyis bsngags pa'i smon lam</text></item>
<item><p>101a6</p><section>mdo sde</section><text>bzhin du/ ro'i sbyin pa 'dis na/ bdag gis sems can thams cad la ro bro ba'i mchog tu 'gyur ba'i skyes bu chen po'i mtshan yongs su rdzogs par byed par gyur cig ces smon lam 'debs so/ /de la 'di skad ces</text></item>
<item><p>101a7</p><section>mdo sde</section><text>bya ste/ ro yi sbyin pas sems can kun/ /kun mkhyen ro yi snying po yis/ /rdzogs sangs rgyas pa'i byang chub kyi/ /spyod pa yongs su rdzogs gyur cig /ro yi sbyin pas yid gzhungs shing / /dran ldan blo gros rgya'</text></item>
<item><p>101a8</p><section>mdo sde</section><text>mtsho bzhin/ /des ni ro yi rnam grangs 'thob/ /lhun gyis grub par longs spyod ldan/ /de la gnas sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du</text></item>
<item><p>101b1</p><section>mdo sde</section><text>sems te/ gnas sbyin pa zhes bya ba de ni sems can thams cad kyi gnas dang / skyob pa dang / gling dang / skyabs dang / dpung gnyen du 'gyur ba'i tshig bla dgas yin gyis/ bdag gis gnas kyi sbyin pa sbyin par bya gor ma</text></item>
<item><p>101b2</p><section>mdo sde</section><text>chag snyam mo/ /de gnas kyi sbyin pa de sbyin pa na/ sangs rgyas kyis dmigs pa'i smon lam bzhin du gnas kyi sbyin pa 'di na bdag sems can thams cad kyi gnas dang / skyob pa dang / gling dang / skyabs dang /</text></item>
<item><p>101b3</p><section>mdo sde</section><text>dpung gnyen du gyur cig ces smon lam 'debs so/ /de la 'di skad ces bya ste/ gzhal med khang gnas sbyin pa yis/ /bdag ni 'dzam bu'i gling dag tu/ /lus can rnams kyi skyob dang gling / /skyabs dang dpung gnyen</text></item>
<item><p>101b4</p><section>mdo sde</section><text>gyur par shog /gzhal med khang gnas sbyin pa yis/ /gang dang gang du skyes pa na/ /khyim dang gnas dang yul 'khor gyi/ /bdag po dang ni gtso bor 'gyur/ /de la mal dang sngas sbyin pa la ji ltar mngon par brtson par byed</text></item>
<item><p>101b5</p><section>mdo sde</section><text>ce na/ rigs kyi bu 'di la byang chub sems dpa' de 'di snyam du sems te/ mal cha dang sngas sbyin pa zhes bya ba de ni sgrib pa thams cad gtan spong ba'i 'phags pa dang / lha'i tshangs pa'i gnas de bzhin gshegs pa'i</text></item>
<item><p>101b6</p><section>mdo sde</section><text>gzims mal dang / 'phangs pa'i sbyin pa'i tshig bla dgas yin gyis/ bdag gis mal dang sngas sbyin par bya gor ma chag snyam mo/ /de mal dang sngas kyi sbyin pa de sbyin pa na/ sangs rgyas kyis bsten pa'i smon</text></item>
<item><p>101b7</p><section>mdo sde</section><text>lam bzhin du mal dang sngas kyi sbyin pa 'dis na bdag sems can thams cad kyi sgrib pa thams cad gtan spong ba'i 'phags pa dang / lha'i tshangs pa'i gnas de bzhin gshegs pa'i gzims mal dang / phangs pa sbyin</text></item>
<item><p>101b8</p><section>mdo sde</section><text>par gyur cig ces smon lam 'debs so/ /de la tshig phyi ma yang yod de/ mal dang sngas rnams byin pas bdag la ni/ /bsod nams tshogs ni cung zad ci yod pa/ /des na bdag gis skye bo'i sgrib pa dag /sdig pa'i</text></item>
<item><p>102a1</p><section>mdo sde</section><text>blo gros ngan pa 'joms par shog /lus can rnams kyi lta ba ngan pa yi/ /dra ba shes rab mtshon gyis gcod par shog /bde bar gshegs pa rnams la 'os pa yi/ /mal mchog tshangs gnas stan pa sbyin par shog /mal</text></item>
<item><p>102a2</p><section>mdo sde</section><text>dang sngas rnams sbyin par byed pa'i mi/ /bstan bcos dag la mkhas par skye bar 'gyur/ /zhi gnas 'thob cing rgya cher sbyin pa dang / /pad ma las byung gzi can gzhon nur 'gyur/ /de la stan sbyin pa la ji ltar</text></item>
<item><p>102a3</p><section>mdo sde</section><text>mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ stan sbyin pa zhes bya ba de ni stong gsum gyi stong chen po'i 'jig rten gyi khams thams cad kyi sa</text></item>
<item><p>102a4</p><section>mdo sde</section><text>gzhi la/ byang chub kyi snying po rdo rje'i gdan thob par 'gyur ba'i tshig bla dgas yin gyis/ bdag gis stan gyis sbyin pa sbyin par bya gor ma chag snyam mo/ /bstan gyi sbyin pa de sbyin pa na/ de bzhin</text></item>
<item><p>102a5</p><section>mdo sde</section><text>gshegs pa dang 'thun pa'i smon lam bzhin du/ stan gyi sbyin pa 'dis na bdag gis sems can thams cad kyis stong gsum gyi stong chen po'i 'jig rten gyis khams thams cad kyi sa gzhi la</text></item>
<item><p>102a6</p><section>mdo sde</section><text>byang chub kyi snying po rdo rje'i gdan thob par byed par gyur cig ces smon lam 'debs so/ /de la 'di skad ces bya ste/ stan gyi sbyin pa 'di yis na/ /byang chub snying po'i rdo rje'i gdan/ /bzang zhing sra la brtan</text></item>
<item><p>102a7</p><section>mdo sde</section><text>pa dag /lus can rnams la 'byung bar shog /sna tshogs rin chen bdun las byas/ /'phang du dpag tshad gnyis yod la/ /kho ra khor yug dpag tshad gcig /ri rab bzhin du spa ba dang / /rin chen</text></item>
<item><p>102a8</p><section>mdo sde</section><text>ljon shing brgyas bskor cing / /gzhal med khangs gis legs par brgyan/ /dril bu g.yer ka'i dra bas bkab/ /nor bu rin chen spras gsal ba/ /tshangs pa mtshungs par spyod rnams la/ /khri'u dang</text></item>
<item><p>102b1</p><section>mdo sde</section><text>stan dang stegs byin pas/ /'khor ba dag na 'khor ba'i tshe/ /de 'dra'i stan ni thob par 'gyur/ /de la yo byad kyi sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du</text></item>
<item><p>102b2</p><section>mdo sde</section><text>sems te/ yo byad sbyin pa zhes bya ba de ni byang chub kyi yo byad yongs su rdzogs par 'gyur ba'i tshig bla dgas yin gyis bdag gis yo byad kyi sbyin pa sbyin par bya gor ma chag snyam mo/ /de yo byad kyi sbyin pa</text></item>
<item><p>102b3</p><section>mdo sde</section><text>de sbyin pa na/ de bzhin gshegs pa la 'os pa'i smon lam bzhin du yo byad byin pa 'dis na bdag sems can thams cad kyi byang chub kyi yo byad yongs su rdzogs par byed par gyur cig ces smon lam 'debs</text></item>
<item><p>102b4</p><section>mdo sde</section><text>so/ /de la tshig phyi ma yang yod de/ yo byad yongs su btang ba des/ /bdag gis kyang ni lus can gyi/ /byang chub yo byad btsal ba dag /yongs su rdzogs par byed gyur cig /yo byad rab tu byin pa yis/ /</text></item>
<item><p>102b5</p><section>mdo sde</section><text>gang dang gang du skyes pa der/ /rnam pa kun gyis mchog ldan pa'i/ /yan lag thams cad rdzogs par 'gyur/ /de la sman sbyin pa la ji ltar mngon par brtson par byed ce na/ rigs kyi bu 'di la byang chub</text></item>
<item><p>102b6</p><section>mdo sde</section><text>sems dpa' de 'di snyam du sems te/ sman gyi sbyin pa zhes bya ba de ni sems can thams cad kyi rga ba dang 'chi ba med pa'i bdud rtsi'i bde ba yongs su rdzogs par 'gyur ba'i tshig bla dgas yin gyis/</text></item>
<item><p>102b7</p><section>mdo sde</section><text>bdag gis sman gyi sbyin pa sbyin par bya gor ma chag snyam mo/ /de sman gyi sbyin pa de sbyin pa na/ de bzhin gshegs pas byin gyis brlabs pa'i smon lam bzhin du/ sman byin pa 'dis na bdag sems can thams</text></item>
<item><p>102b8</p><section>mdo sde</section><text>cad kyi dga' ba dang / 'chi ba med pa'i bdud rtsi'i bde ba yongs su rdzogs par byed par gyur cig ces smon lam 'debs so/ /de la 'di skad ces bya ste/ rtsi dang sman gyi sbyin pa yis/ sems can thams cad tshe dpag med/ /</text></item>
<item><p>103a1</p><section>mdo sde</section><text>thams cad mkhyen pa'i bdud rtsi yang / /myur ba nyid du thob gyur cig /rtsi dang sman gyi sbyin pa yis/ /zla ba nya ltar nad med cing / /gnod chung skyid cing bde bar gnas/ /mi rnams tshe ni ring bar 'gyur/ /</text></item>
<item><p>103a2</p><section>mdo sde</section><text>de la bran dang bran mo dang / /las byed pa dang zho shas 'tsho ba yongs su gtong ba'i sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te</text></item>
<item><p>103a3</p><section>mdo sde</section><text>bran dang / bran mo dang / las byed pa dang / zho shas 'tsho ba yongs su gtong ba'i sbyin pa zhes bya ba de ni byang chub sems dpa' rnams kyi rang dga' dang / rang dbang dang / rang byung gi ye shes yongs su</text></item>
<item><p>103a4</p><section>mdo sde</section><text>rdzogs par 'gyur ba'i tshig bla dgas yin gyis/ bdag gis bran dang / bran mo dang / las byed pa dang / zho shas 'tsho ba yongs su gtong ba'i sbyin pa sbyin par bya gor ma chag snyam mo/ /de bran dang / bran</text></item>
<item><p>103a5</p><section>mdo sde</section><text>mo dang / las byed pa dang / zho shas 'tsho ba'i sbyin pa de sbyin pa na/ de bzhin gshegs pas gsung shing bstan pa'i smon lam bzhin du bran dang / bran mo dang / las byed pa dang / zho shas 'tsho</text></item>
<item><p>103a6</p><section>mdo sde</section><text>ba yongs su gtong ba'i sbyin pa 'dis na/ bdag sems can thams cad kyi rang dga' dang / rang dbang dang rang byung gis ye shes yongs su rdzogs par byed par gyur cig ces smon lam 'debs so/ /</text></item>
<item><p>103a7</p><section>mdo sde</section><text>de la 'di skad ces bya ste/ bran dang bran mo btang ba yis/ /mdor na lus can thams cad kyi/ /rang byung gi ni ye shes kyi/ /snying po yongs su rdzogs gyur cig /bran dang bran mo btang ba yis/ /</text></item>
<item><p>103a8</p><section>mdo sde</section><text>mi ni bran du mi skye zhing / /brtan po rang dbang yod pas 'tsho/ /zhum pa med cing 'jigs pa med/ /de la gser dang / dngul dang / nor bu dang / mu tig dang / bai dUr+ya dang / dung dang / man shel dang /</text></item>
<item><p>103b1</p><section>mdo sde</section><text>byi ru dang / rin po che thams cad yongs su gtong ba'i sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ gser dang / dngul dang / nor bu dang /</text></item>
<item><p>103b2</p><section>mdo sde</section><text>mu tig dang / bai dUr+ya dang / dung dang / man shel dang / byi ru dang rin po che thams cad yongs su gtong ba zhes bya ba de ni/ byang chub sems dpa' rnams kyi sangs rgyas kyi zhing bye ba khrag khrig 'bum phrag</text></item>
<item><p>103b3</p><section>mdo sde</section><text>mtha' yas mu med pa dag tu 'od zer sngon po dang / ser po dang / dmar po dang / dkar po dang / btsod ka dang / shel dang / dngul gyi kha dog lta bu snang bar 'gyur ba'i tshig bla dgas yin gyis/ bdag gis</text></item>
<item><p>103b4</p><section>mdo sde</section><text>gser dang / dngul dang / nor bu dang / mu tig dang / bai dUr+ya dang / dung dang / man shel dang / byi ru dang / rin po che thams cad yongs su gtong ba'i sbyin pa sbyin par bya gor ma chag snyam mo/ /gser dang /</text></item>
<item><p>103b5</p><section>mdo sde</section><text>dngul dang / nor bu dang / mu tig dang / bai dUr+ya dang / dung dang / man shel dang / byi ru dang / rin po che thams cad yongs su gtong ba'i sbyin pa de sbyin pa na/ de bzhin gshegs pas ji ltar mkhyen cing bshad de</text></item>
<item><p>103b6</p><section>mdo sde</section><text>gsol bar mdzad pa'i smon lam bzhin du gser dang / dngul dang / nor bu dang / mu tig dang / bai dUr+ya dang / dung dang / man shel dang / byi ru dang / rin po che thams cad byin pa des na bdag sangs rgyas kyi zhing bye ba khrag khrig phrag 'bum tha</text></item>
<item><p>103b7</p><section>mdo sde</section><text>yas mu med pa dag tu 'od zer sngon po dang / ser po dang / dmar po dang / dkar po dang / btsod ka dang / shel dang / dngul gyi kha dog lta bus snang bar byed par gyur cig ces smon lam 'debs so/ /de la tshig phyi ma yang yod de/ rin chen byin</text></item>
<item><p>103b8</p><section>mdo sde</section><text>pa des ni bdag /'od zer sna tshogs snang ba yis/ /sangs rgyas drang srong che rnams kyi/ /zhing rnams thams cad snang byed shog /rin chen sna tshogs byin pa yis/ /nges pa gang dang gar skyes pa/ /'jig rten mtshams med yan cad du/ /</text></item>
<item><p>104a1</p><section>mdo sde</section><text>des ni 'od zer snang bar byed/ /de la rta dang glang po che dang / shing rta'i bzhon pa yongs su gtong ba'i sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te</text></item>
<item><p>104a2</p><section>mdo sde</section><text>rta dang / glang po che dang / shing rta'i bzhon pa yongs su gtong ba'i sbyin pa zhes bya ba de ni byang chub sems dpa' rnams kyi theg pa chen po dang / theg pa mchog dang / theg pa mi mnyam pa dang mnyam pa dang / sangs rgyas kyi theg pa</text></item>
<item><p>104a3</p><section>mdo sde</section><text>bla na med pa/ gtso bo/ dam pa/ rab mchog sdud pa'i tshig bla dgas yin gyis/ bdag gis rta dang / glang po dang / shing rta'i bzhon pa yongs su gtong ba'i sbyin pa sbyin par bya gor ma chag snyam mo/ /de rta dang / glang po che dang /</text></item>
<item><p>104a4</p><section>mdo sde</section><text>shing rta'i bzhon pa yongs su gtong ba'i sbyin pa byin pa na de bzhin gshegs pas gsungs shing bsgoms pa'i smon lam bzhin du rta dang / glang po che dang / shing rta'i bzhon pa yongs su gtong ba'i sbyin pa 'dis na bdag gis sems</text></item>
<item><p>104a5</p><section>mdo sde</section><text>can thams cad theg pa chen po dang / theg pa mchog dang / theg pa mi mnyam pa dang mnyam pa dang / sangs rgyas kyi theg pa bla na med pa/ gtso bo dam pa/ rab mchog gis sdud par byed par gyur cig ces smon lam 'debs so/ /de la tshig</text></item>
<item><p>104a6</p><section>mdo sde</section><text>phyi ma yang yod de/ bdag gis glang chen byin pa yis/ /sangs rgyas theg pa theg pa che/ /theg pa mchog gis lus can rnams/ /myur du sdud par byed par shog /glang chen byin zhing rta byin pas/ /gsal zhing mkhas</text></item>
<item><p>104a7</p><section>mdo sde</section><text>la shes nyen can/ /theg pa che la mos pa dang / /mi de skal ba can du 'gyur/ /de la bskyed mos tshal dang / dka' thub kyi nags tshal dang / gtsug lag khang / yongs su gtong ba'i sbyin pa la ji ltar mngon par</text></item>
<item><p>104a8</p><section>mdo sde</section><text>brtson par byed ce na/ rigs kyi bu 'di la byang chub sems dpa' de 'di snyam du sems te/ bskyed mos tshal dang / dka' thub kyi nags tshal dang / gtsug lag khang yongs su gtong ba'i sbyin pa zhes</text></item>
<item><p>104b1</p><section>mdo sde</section><text>bya ba de ni sems can thams cad kyi yan lag yongs su rdzogs par byed par 'gyur ba'i tshig bla dgas yin gyis/ bdag gis bskyed mos tshal dang / dka' thub kyi nags tshal dang / gtsug lag khang yongs su gtong ba'i</text></item>
<item><p>104b2</p><section>mdo sde</section><text>sbyin pa sbyin par bya gor ma chag snyam mo/ /de bskyed mos tshal dang dka' thub kyi nag tshal dang / gtsug lag khang yongs su gtong ba'i sbyin pa sbyin pa na/ sangs rgyas kyis bstod cing bsngags pa'i smon lam bzhin</text></item>
<item><p>104b3</p><section>mdo sde</section><text>du/ bskyed mos tshal dang / dka' thub kyi nags 'tshal dang / gtsug lag khang yongs su gtong ba'i sbyin pa 'dis na bdag sems can thams cad kyi yan lag yongs su rdzogs par byed par gyur cig ces smon lam</text></item>
<item><p>104b4</p><section>mdo sde</section><text>'debs so/ /de la tshig phyi ma yang yod de/ lha gang bskyed mos tshal byin pas/ /bdag gis sems can thams cad kyi/ /bsam gtan yan lag rim bzhin du/ /yongs su rdzogs par byed par shog /lha gang bskyed</text></item>
<item><p>104b5</p><section>mdo sde</section><text>mos tshal byin pas/ /rnal 'byor can gyi mi de ni/ /bsam gtan yan lag yongs rdzogs shing / /rnal 'byor spyod la dka' thub che/ /de la chung ma dang bu dang / bu mo yongs su gtong ba'i sbyin pa la ji ltar mngon par brtson</text></item>
<item><p>104b6</p><section>mdo sde</section><text>par byed ce na/ rigs kyi bu 'di la byang chub sems dpa' de 'di snyam du sems te chung ma dang / bu dang / bu mo yongs su gtong ba'i sbyin pa zhes bya ba de ni byang chub sems dpa' rnams kyi bla na med pa yang dag par rdzogs pa'i</text></item>
<item><p>104b7</p><section>mdo sde</section><text>byang chub tu mngon par rdzogs par 'tshang rgya bar 'gyur ba'i tshig bla dgas yin gyis bdag gis chung ma dang / bu dang / bu mo yongs su gtong ba'i sbyin pa sbyin par bya gor ma chag snyam mo/ /de chung ma dang / bu dang bu mo</text></item>
<item><p>104b8</p><section>mdo sde</section><text>yongs su gtong ba'i sbyin pa de sbyin pa na/ de bzhin gshegs pas bsnyen bkur mdzad mdzad pa'i smon lam bzhin du chung ma dang / bu dang / bu mo yongs su gtong ba'i sbyin pa 'dis na bdag sems can thams</text></item>
<item><p>105a1</p><section>mdo sde</section><text>cad bla na med pa yang dag par rdzogs pa'i byang chub mngon par rdzogs par 'tshang rgya bar byed par gyur cig ces smon lam 'debs so/ /de la tshig phyi ma yang yod de/ bu yi sbyin pa des na myur bar yang / /sems</text></item>
<item><p>105a2</p><section>mdo sde</section><text>can rnams ni re re'i don gyi phyir/ /sems can thams cad bla na med pa yi/ /byang chub dam pa 'tshang rgya byed par shog /chung ma bu dang bu mo gtong byed pa/ /de la byang chub zag med dga' ba med/ /brtson 'grus ldan pa mi ni</text></item>
<item><p>105a3</p><section>mdo sde</section><text>mi gang la'ang / /dka' ba ci yang med par blta bar bya/ /de la nor dang 'bru dang bang mdzod yongs su gtong ba'i sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems</text></item>
<item><p>105a4</p><section>mdo sde</section><text>te/ nor dang / 'bru dang / bang mdzod yongs su gtong ba'i sbyin pa zhes bya ba de ni/ byang chub sems dpa' rnams kyi dam pa'i chos kyi mdzod yongs su rdzogs par 'gyur ba'i tshig bla dgas yin gyis/ bdag gis nor dang /</text></item>
<item><p>105a5</p><section>mdo sde</section><text>'bru dang / bang mdzod yongs su gtong ba'i sbyin pa sbyin par bya gor ma chag snyam mo/ /de nor dang 'bru dang / bang mdzod yongs su gtong ba'i sbyin pa de sbyin pa na/ de bzhin gshegs pas gsungs pa'i smon lam bzhin du</text></item>
<item><p>105a6</p><section>mdo sde</section><text>nor dang / 'bru dang / bang mdzod yongs su gtong ba'i sbyin pa 'dis na/ bdag sems can thams cad kyi dam pa'i chos kyi mdzod yongs su rdzogs par byed par gyur cig ces smon lam 'debs so/ /de la 'di skad</text></item>
<item><p>105a7</p><section>mdo sde</section><text>ces bya ste/ nor dang dbyig rnams gtong ba'i bsod nams ni/ /mkha' las lhag pa bdag la ci yod pas/ /mi rnams rgyud ni dam pa'i chos mdzod gyi/ /rgyal po'i mdzod ltar myur du rgyas gyur cig /nor dang</text></item>
<item><p>105a8</p><section>mdo sde</section><text>'bru dang bang mdzod bud med rnams/ /gtong ba'i bsod nams bdag la ci yod pa/ /des na bdag gis byang chub myur 'thob cing / /dam pa'i chos kyi mdzod ni thob par shog /de la gling bzhi dang / 'dzam bu'i</text></item>
<item><p>105b1</p><section>mdo sde</section><text>gling dang / rgyal srid kyi dbang phyug thams cad yongs su gtong ba'i sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ gling bzhi dang /</text></item>
<item><p>105b2</p><section>mdo sde</section><text>'dzam bu'i gling gi rgyal srid dbang phyug thams cad yongs su gtong ba'i sbyin pa zhes bya ba de ni/ byang chub sems dpa' rnams kyi dam pa'i chos kyi rgyal srid kyi dbang phyug 'thob par 'gyur ba'i tshig bla dag</text></item>
<item><p>105b3</p><section>mdo sde</section><text>yin gyis/ bdag gis gling bzhi dang / 'dzam bu'i gling dang / rgyal srid kyi dbang phyug thams cad yongs su gtong ba'i sbyin pa sbyin par bya gor ma chag snyam mo/ /de gling bzhi dang / 'dzam bu'i gling dang / rgyal</text></item>
<item><p>105b4</p><section>mdo sde</section><text>srid kyi dbang phyug thams cad yongs su gtong ba'i sbyin pa de sbyin pa na/ de bzhin gshegs pas bstan pa'i smon lam bzhin du/ gling bzhi dang / 'dzam bu'i gling dang / rgyal srid kyi dbang phyug thams cad yongs</text></item>
<item><p>105b5</p><section>mdo sde</section><text>su gtong ba'i sbyin pa 'dis na/ bdag sems can thams cad dam pa'i chos kyi rgyal srid kyi dbang phyug 'thob pa thob par gyur cig ces smon lam 'debs so/ /de la 'di skad ces bya ste/ gling bzhi ril gyis</text></item>
<item><p>105b6</p><section>mdo sde</section><text>btang ba 'di dag las/ /bdag gis bsod nams cung zad ci bsgrubs pa/ /des na mi rnams 'di dag dam chos kyi/ /rgyal srid 'thob pa'i mtha' ni thob gyur cig /'dzam bu gling ni byin pa yis/ /rin chen sna bdun</text></item>
<item><p>105b7</p><section>mdo sde</section><text>ldan pa yi/ /rgyal po gling bzhi dbang byed pa/ /dbang phyug rnam par rgyal bar 'gyur/ /de la gtsug gi nor bu dang / cod pan yongs su gtong ba'i sbyin pa la ji ltar mngon par brtson par byed ce na/ rigs kyi bu 'di la byang</text></item>
<item><p>105b8</p><section>mdo sde</section><text>chub sems dpa' de 'di snyam du sems te/ gtsug gi nor bu dang / cod pan yongs su gtong ba'i sbyin pa zhes bya ba de ni/ byang chub sems dpa' rnams kyi spyi gtsug bltar mi mthong bar 'gyur ba'i tshig bla dgas</text></item>
<item><p>106a1</p><section>mdo sde</section><text>yin gyis/ bdag gis gtsug gi nor bu dang / cod pan yongs su gtong ba'i sbyin pa sbyin par bya gor ma chag snyam mo/ /de gtsug gi nor bu dang / cod pan yongs su gtong ba'i sbyin pa de sbyin pa na/ de bzhin</text></item>
<item><p>106a2</p><section>mdo sde</section><text>gshegs pas gsung pa'i smon lam bzhin du/ gtsug gi nor bu dang / cod pan yongs su gtong ba'i sbyin pa 'dis na bdag sems can thams cad kyis spyi gtsug bltar mi mthong ba thob par byed par gyur cig ces smon</text></item>
<item><p>106a3</p><section>mdo sde</section><text>lam 'debs so/ /de la 'di skad ces bya ste/ mgo bo'i nor bu cod pan byin pa yi/ /bsod nams tshogs ni bdag la ci yod pa/ /des na 'dir ni sems can thams cad kyis/ /spyi gtsug bltar med rtag tu thob</text></item>
<item><p>106a4</p><section>mdo sde</section><text>gyur cig /gtsug gi nor bu byin des bdag /n+ya gro d+ha ltar chu zheng gab/ /gser dang nor bu byas pa yis/ /gtsug tor phun sum tshogs par shog /de la rkang pa sbyin pa la ji ltar mngon par brtson par byed ce na</text></item>
<item><p>106a5</p><section>mdo sde</section><text>rigs kyi bu 'di la byang chub sems dpa' de 'di snyam du sems te/ rkang pa sbyin pa zhes bya ba de ni byang chub sems dpa' rnams kyi chos kyi rkang pa byang chub kyi snying por 'gro ba'i tshig bla dgas yin gyis/</text></item>
<item><p>106a6</p><section>mdo sde</section><text>bdag gis rkang pa sbyin pa sbyin par bya gor ma chag snyam mo/ /de la rkang pa sbyin pa de sbyin pa na/ de bzhin gshegs pas brnyes pa'i smon lam bzhin du/ rkang pa byin pa 'dis na/ mi rnams dang sems can</text></item>
<item><p>106a7</p><section>mdo sde</section><text>thams cad rtag tu myur bar khyim nas mngon par byung nas skye ba dang / rga ba dang / na ba dang / 'chi ba'i gnod pa zhi bar bya ba'i don gyi phyir 'dod bzhin du bag brkyang nas rab tu dga' zhing dbang po zhi la skyabs su</text></item>
<item><p>106a8</p><section>mdo sde</section><text>'os pa'i zla ba'i 'od ltar gzugs zhi ba snang byed nyi ma sna tshogs kyi gzi brjid ltar snying rje las byung ba'i 'od zer 'phro bas mtshams med pa yan cad mun par zhugs pas nyam thag pa'i mi rnams kyi mun</text></item>
<item><p>106b1</p><section>mdo sde</section><text>pa snang bar byas nas lus rab tu tsha ba'i sdug bsngal rnams sel cing pad ma'i rkang pa 'khor lo rtsibs stong dang ldan pa'i mtshan gyis spras la/ mnyam zhing 'jam pa dang / sor mo ring zhing ngang pa'i rkang pa lta bur</text></item>
<item><p>106b2</p><section>mdo sde</section><text>'brel pa dang / sen mo me long bzang po dag par phyis pa lta bus brgyan te/ me tog kun da ltar 'dug pa dang / long bu mi mngon pa dang / rje ngar smyig ma dang ri dgas e na ya'i byin pa 'dra ba'i ya mtshan gyi</text></item>
<item><p>106b3</p><section>mdo sde</section><text>stabs kyis dal bus dal nas byang chub kyi snying po'i gdan rdo rje'i stegs bu'i gdan/ chos kyi seng ge'i khri la bdud rnam par gzhom pa'i phyir shin du gnon par gyur cig ces smon lam 'debs so/ /</text></item>
<item><p>106b4</p><section>mdo sde</section><text>de la tshig phyi ma yang yod de/ rkang pa byin pa 'di yis na/ /rkang thil 'khor lo'i mtshan can gyis/ /byang chub snying po'i gdan bzangs la/ /brtan pos shin du gnon par shog /rkang pa sbyin pa 'dis na</text></item>
<item><p>106b5</p><section>mdo sde</section><text>bdag /byang chub snying po'i gdan mchog la/ /'dug nas bdud rnams sde dang dpung / /bzhon dang bcas par 'dul bar shog /de la lag mthil sbyin pa la ji ltar mngon par brtson par byed ce na/ rigs kyi bu</text></item>
<item><p>106b6</p><section>mdo sde</section><text>'di la byang chub sems dpa' de 'di snyam du sems te/ lag mthil sbyin pa zhes bya ba de ni byang chub sems dpa' rnams kyi sems can thams cad la chos kyi lag pa sbyin pa'i tshig bla dgas yin gyis/</text></item>
<item><p>106b7</p><section>mdo sde</section><text>bdag gis lag mthil sbyin pa sbyin par bya gor ma chag snyam mo/ /de la lag mthil gyi sbyin pa de sbyin pa na/ de bzhin gshegs pas rnam par mkhyen pa'i smon lam bzhin du lag mthil sbyin pa 'dis</text></item>
<item><p>106b8</p><section>mdo sde</section><text>na bdag sems can dman pa dang / long ba dang / bkren pa dang / mgon med pa dang / sdug bsngal ba dang / dbul po dang / gnas med pa dang / skyabs med pa dang / dpung gnyen med pa rnams dang / sems</text></item>
<item><p>107a1</p><section>mdo sde</section><text>can dmyal ba dang / dud 'gro'i skye gnas dang / gshin rje'i 'jig rten dang / ngan song ngan 'gro log par ltung ba dang / mi khom par skyes pa rnams la chos kyi lag pa sbyin par byed par gyur cig ces smon</text></item>
<item><p>107a2</p><section>mdo sde</section><text>lam 'debs so/ /de la tshig phyi ma yang yod de/ lag mthil sbyin pas myur du bdag /rnam 'dren lag na rin chen dang / /lag pa ring zhing gser mdog ldan/ /'jig rten mchod gnas gyur par shog /snying rjes</text></item>
<item><p>107a3</p><section>mdo sde</section><text>non par gyur nas ni/ /chos kyi lag pa bstod byas la/ /ngan song kun las lus can rnams/ /bdag gis rtag tu 'byin par shog /de la rna ba dang sna yongs su gtong ba'i sbyin pa la ji ltar mngon par</text></item>
<item><p>107a4</p><section>mdo sde</section><text>brtson par byed ce na/ rigs kyi bu 'di la byang chub sems dpa' de 'di snyam du sems te/ rna ba dang sna yongs su gtong ba'i sbyin pa zhes bya ba de ni byang chub sems dpa' rnams kyi dbang po tshang ba yongs su</text></item>
<item><p>107a5</p><section>mdo sde</section><text>rdzogs par 'gyur ba'i tshig bla dgas yin gyis/ bdag gis rna ba dang / sna yongs su gtong ba'i sbyin pa sbyin par bya gor ma chag snyam mo/ /de rna ba dang / sna yongs su gtong ba'i sbyin pa de sbyin pa na/ de bzhin</text></item>
<item><p>107a6</p><section>mdo sde</section><text>gshegs pas rnam par gzhag pa'i smon lam bzhin du/ rna ba dang / sna yongs su gtong ba'i sbyin pa 'dis na/ bdag sems can thams cad dbang po thams cad dang ldan par byed pa gyur cig ces</text></item>
<item><p>107a7</p><section>mdo sde</section><text>smon lam 'debs so/ /de la 'di skad ces bya ste/ rna ba dang ni sna btang bas/ /srog chags rnams ni thams cad kyang / /dbang po kun dang ldan gyur te/ /yan lag thams cad rdzogs par shog /rna ba dang ni</text></item>
<item><p>107a8</p><section>mdo sde</section><text>sna btang bas/ /gang dang gang du skyes pa der/ /blta na sdug cing gzugs bzang la/ /mi ni de bzhin mdzes par 'gyur/ /de la mig gi sbyin pa la ji ltar mngon par brtson par byed ce na/ rigs kyi</text></item>
<item><p>107b1</p><section>mdo sde</section><text>bu 'di la byang chub sems dpa' de 'di snyam du sems te/ mig sbyin pa zhes bya ba de ni/ byang chub sems dpa' rnams kyi chos kyi mig sgrib pa med pa yongs su dag pa'i tshig bla dgas yin gyis/</text></item>
<item><p>107b2</p><section>mdo sde</section><text>bdag gis mig gi sbyin pa sbyin par bya gor ma chag snyam mo/ /de mig gi sbyin pa de sbyin pa na/ de bzhin gshegs pas yang dag par mdzad pa'i smon lam bzhin du/ mig gi sbyin pa 'dis na/ bdag sems can thams</text></item>
<item><p>107b3</p><section>mdo sde</section><text>cad kyi chos kyi mig sgrib pa med pa yongs su dag par byed par gyur cig ces smon lam 'debs so/ /de la tshig phyi ma yang yod de/ mig gi sbyin pa 'dis na bdag /bla med byang chub sangs rgyas nas/ /sems can kun gyi chos kyi</text></item>
<item><p>107b4</p><section>mdo sde</section><text>mig /rnam par dag par byed gyur cig /mig byin brtul zhugs bzang po des/ /dri ma med cing skyon med la/ /dag cing yangs la mdzes bzang dang / /zhi ba'i mig ni thob par 'gyur/ /ud pal sngon po'i 'dab 'dra dang / /byi'u ku na</text></item>
<item><p>107b5</p><section>mdo sde</section><text>la'i mig 'dra zhing / /mig gi rdzi ma ba yi 'dra/ /de 'dra'i mig ni de yis 'thob/ /de la mgo yongs su gtong ba'i sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du</text></item>
<item><p>107b6</p><section>mdo sde</section><text>sems te/ mgo bo yongs su gtong ba'i sbyin pa zhes bya ba de ni/ byang chub sems dpa' rnams kyi khams gsum thams cad la khyad par du 'phags pa'i mchog thams cad mkhyen pa'i ye shes 'thob pa'i</text></item>
<item><p>107b7</p><section>mdo sde</section><text>tshig bla dgas yin gyis/ bdag gis mgo bo yongs su gtong ba'i sbyin pa sbyin par bya gor ma chag snyam mo/ /de mgo yongs su gtong ba'i sbyin pa de sbyin pa na/ de bzhin gshegs pa'i rkyen du bab pa'i smon</text></item>
<item><p>107b8</p><section>mdo sde</section><text>lam bzhin du mgo bo yongs su gtong ba'i sbyin pa 'dis na/ bdag sems can thams cad 'jig rten gsum las khyad par du 'phags pa'i mchog thams cad mkhyen pa'i ye shes thob par byed par gyur cig ces</text></item>
<item><p>108a1</p><section>mdo sde</section><text>smon lam 'debs so/ /de la tshig phyi ma yang yod de/ mgo bo yongs su gtong ba yis/ bsod nams bdag la ci yod pa/ des na sems can kun mkhyen gyi/ /go 'phang mi g.yo thob gyur cig /de la</text></item>
<item><p>108a2</p><section>mdo sde</section><text>lpags shun yongs su gtong ba'i sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ lpags shun yongs su gtong ba'i sbyin pa zhes bya ba de</text></item>
<item><p>108a3</p><section>mdo sde</section><text>ni/ byang chub sems dpa' rnams kyi lpags pa 'jam zhing srab la gser gyi mdog lta bu yongs su rdzogs par 'gyur ba'i tshig bla dgas yin gyis/ bdag gis lpags shun yongs su gtong ba'i sbyin</text></item>
<item><p>108a4</p><section>mdo sde</section><text>pa sbyin par bya gor ma chag snyam mo/ /de lpags shun yongs su gtong ba'i sbyin pa de sbyin pa na/ lpags shun yongs su gtong ba'i sbyin pa 'dis na/ bdag sems can thams cad kyi lpags pa 'jam zhing</text></item>
<item><p>108a5</p><section>mdo sde</section><text>srab la/ gser gyi kha dog lta bu yongs su rdzogs par byed par gyur cig ces smon lam 'debs so/ /de la tshig phyi ma yang yod de/ lpags shun yongs su btang ba yis/ /bdag gis su ni lus can rnams/ /</text></item>
<item><p>108a6</p><section>mdo sde</section><text>lpags shun lus las skyes pa dag /'jam srab gser gyi mdog sgyur shog /de la sha dang khrag yongs su gtong ba'i sbyin pa la ji ltar mngon par brtson par byed ce na/ rigs kyi bu 'di la byang chub</text></item>
<item><p>108a7</p><section>mdo sde</section><text>sems dpa' de 'di snyam du sems te/ sha dang khrag yongs su gtong ba'i sbyin pa zhes bya ba de ni/ byang chub sems dpa' rnams kyi snying po med pa thams cad las snying po blang ba'i tshig bla dgas yin gyis/ bdag gis</text></item>
<item><p>108a8</p><section>mdo sde</section><text>sha dang khrag yongs su gtong ba'i sbyin pa sbyin par bya gor ma chag snyam mo/ /de sha dang khrag yongs su gtong ba'i sbyin pa de sbyin pa na/ de bzhin gshegs pas bskyed pa'i smon lam bzhin du/ sha dang khrag yongs su</text></item>
<item><p>108b1</p><section>mdo sde</section><text>gtong ba'i sbyin pa 'dis na bdag gis sems can thams cad snying po med pa thams cad las snying po len du 'jug par byed par gyur cig ces smon lam 'debs so/ /de la tshig phyi ma yang yod de/ sha dang khrag gi sbyin</text></item>
<item><p>108b2</p><section>mdo sde</section><text>pa yi/ /rnam smin bdag la ci yod des/ /snying po med pa ma lus las/ /'gro kun snying por thob gyur cig /de la rkang sbyin pa la ji ltar mngon par brtson par byed ce na/ rigs kyi bu 'di la byang chub sems dpa'</text></item>
<item><p>108b3</p><section>mdo sde</section><text>de 'di snyam du sems te/ rkang sbyin pa zhes bya ba de ni byang chub sems dpa' rnams kyi lus rdo rje ltar mi shigs pa yongs su rdzogs par 'gyur ba'i tshig bla dgas yin gyis/ bdag gis rkang gi sbyin pa</text></item>
<item><p>108b4</p><section>mdo sde</section><text>sbyin par bya gor ma chag snyam mo/ /de rkang gi sbyin pa de sbyin pa na/ de bzhin gshegs pas bskyed pa'i smon lam bzhin du/ rkang gi sbyin pa 'dis na/ bdag sems can thams cad kyi lus rdo rje ltar mi</text></item>
<item><p>108b5</p><section>mdo sde</section><text>shigs pa yongs su rdzogs par byed par gyur cig ces smon lam 'debs so/ /de la tshig phyi ma yang yod de/ rkang gi sbyin pa 'di yis na/ /bdag gis sems can thams cad kyi/ /rnag gi lus kyi za ma tog /</text></item>
<item><p>108b6</p><section>mdo sde</section><text>rdo rje mig gis rdzogs byed shog /gzhan yang byang chub sems dpa' de 'di snyam du sems te/ kha dog phun sum tshogs pa byin pas ni/ kha dog dang ldan par 'gyur gyis bdag gis kha dog phun sum tshogs</text></item>
<item><p>108b7</p><section>mdo sde</section><text>pa sbyin par bya gor ma chag snyom sems shing dri phun sum tshogs pa byin pas ni grags pa'i dri dang ldan par 'gyur/ ro bro ba phun sum tshogs pa byin pas ni yo byad gya nom pa rnams 'thob par 'gyur/</text></item>
<item><p>108b8</p><section>mdo sde</section><text>reg pa phun sum tshogs pa byin pas ni rkang lag 'jam la gzhon sha chags par 'gyur/ rang gi lag nas byin pas ni bsnyen bkur byed pa 'thob par 'gyur/ gus par byas te byin pas ni gnyen la sogs</text></item>
<item><p>109a1</p><section>mdo sde</section><text>pa'i nang du gzhan gyis bkur sti bya bar 'gyur/ dus su byin pas ni de'i nor rnams dus su 'grub cing rgyas par 'gyur/ 'thun pa dang yid du 'ong ba byin pas ni mal dang gos la sogs pa longs spyod</text></item>
<item><p>109a2</p><section>mdo sde</section><text>yid du 'ong ba rnams la sems 'jug par 'gyur/ gzhan la mi gnod par byin pas ni longs spyod brtan pa dag 'thob par 'gyur/ mi dga' ba dang du len pa'i sbyin pas ni 'khor snying nye bar 'gyur/ zas byin pas ni</text></item>
<item><p>109a3</p><section>mdo sde</section><text>stobs dang ldan par 'gyur/ skom byin pas ni skom pa med par 'gyur/ gos byin pas ni kha dog dang ldan par 'gyur/ mar me byin pas ni mig dang ldan par 'gyur/ rol mo'i sgra 'byin pas ni rna ba nyams pa</text></item>
<item><p>109a4</p><section>mdo sde</section><text>med par 'gyur/ bzhon pa byin pas ni bde ba dang ldan par 'gyur/ sman byin pas ni nad nyung bar 'gyur/ me tog byin pas ni gzhan gyis mchod par 'gyur/ me tog phreng byin pas ni gzhan gyis rim gro bya bar</text></item>
<item><p>109a5</p><section>mdo sde</section><text>'gyur/ bstod pa byin pas ni tshangs pa'i dbyangs dang ldan par 'gyur/ bstan byin pas ni bla ma'i gnas thob par 'gyur/ bzhon pa byin pas ni rdzu 'phrul dang ldan par 'gyur/ byug pa byin pas ni rma med par 'gyur/</text></item>
<item><p>109a6</p><section>mdo sde</section><text>phyag dar bya ba byin pas ni rdul dang bral bar 'gyur/ dril bu byin pas ni tshe rabs dran par 'gyur/ gnas byin pas ni thams cad byin par 'gyur/ chos byin pas ni bdud rtsi byin par 'gyur gyis bdag gis/</text></item>
<item><p>109a7</p><section>mdo sde</section><text>chos kyi sbyin pa sbyin par bya gor ma chag snyam mo/ /de sbyin pa de lta bu sbyin pa na chags pas sbyin par mi byed/ /sdang bas sbyin par mi byed/ rmongs pas sbyin par mi byed/ tshig pa za zhing sbyin par mi byed/ brnyas</text></item>
<item><p>109a8</p><section>mdo sde</section><text>bzhin du sbyin par mi byed/ rdeg cing sbyin par mi byed/ tshar bcad de sbyin par mi byed/ khyad du gsod cing sbyin par mi byed/ smad de sbyin par mi byed/ nga rgyal gyis khengs bzhin du sbyin par mi byed/</text></item>
<item><p>109b1</p><section>mdo sde</section><text>'gying bzhin du sbyin par mi byed/ lhag mar gyur pa sbyin par mi byed/ rul cing myags pa sbyin par mi byed kyi sbyin pa gang dang gang sbyin pa de gus par byas te sbyin par byed/ bla mar byas/ ri mo byas/</text></item>
<item><p>109b2</p><section>mdo sde</section><text>mchod pa byas shing brjod nas sbyin par byed/ mang du sbyin par byed/ bzang po sbyin par byed/ rab tu dga' bas sbyin par byed/ dga' zhing mgu bas sbyin par byed/ gtsang ba dang / rgya cher sbyin par byed/</text></item>
<item><p>109b3</p><section>mdo sde</section><text>rang gi lag nas sbyin par byed gus pa dang bcas pa dang / zhe sa dang bcas pas sbyin par byed/ bsam pa dag cing bzang la dge bas sbyin par byed/ ser sna med par sbyin par byed/ brkam pa med par sbyin par</text></item>
<item><p>109b4</p><section>mdo sde</section><text>byed/ zhum pa med par sbyin par byed/ 'jigs pa med par sbyin par byed/ rgya che zhing yangs par sbyin par byed do/ /de sbyin pa de lta bu de sbyin pa na 'di snyam du 'di ni tshul khrims dang ldan pa yin gyis/</text></item>
<item><p>109b5</p><section>mdo sde</section><text>bdag gis sbyin par bya'o/ /'di ni tshul khrims 'chal pa yin no/ /'di ni dge ba'i chos dang ldan pa yin no/ /'di ni dge ba'i chos ma yin pa dang ldan pa yin no/ /'di la byin na ni 'bras bu che ba dang /</text></item>
<item><p>109b6</p><section>mdo sde</section><text>phan yon che ba dang / mthu che bar 'gyur ro/ /'di la byin na ni 'bras bu mi che ba dang / phan yon mi che ba dang / mthu mi che bar 'gyur ro snyam du mi sems so/ /gzhan yang yang dag pa'i blo dang ldan gyi</text></item>
<item><p>109b7</p><section>mdo sde</section><text>yang dag pa ma yin pa ma yin pa'i phyir de sbyin pa de sbyin pa na/ 'di snyam du sbyin pa 'di dang dge ba'i rtsa ba dang / chos kyi sbyin pa de yongs su gtong ba 'dis na bdag rgyal por gyur cig ce 'am/ rgyal po</text></item>
<item><p>109b8</p><section>mdo sde</section><text>gzhan nam/ blon po chen po 'am/ lha 'am/ lha'i bu 'am/ lha gzhan gang yang rung ba zhig tu gyur cig ces sems skyed par mi byed do/ /'o na gang du zhe na/ gzhan du na/ bla na med pa yang dag par rdzogs</text></item>
<item><p>110a1</p><section>mdo sde</section><text>pa'i byang chub tu yongs su sngo bar byed de/ dge ba'i rtsa ba 'di dang chos kyi phyir yongs su gtong ba 'dis na/ bdag sems can ma rgal ba rnams sgrol ba dang / ma grol ba rnams dgrol bar byed pa dang /</text></item>
<item><p>110a2</p><section>mdo sde</section><text>dbugs ma phyin pa rnams dbugs 'byin pa dang / yongs su mya ngan las ma 'das pa rnams yongs su mya ngan las zlo bar byed pa dang / 'jig rten long ba 'dren pa med pa dang / skyo ba med pa dang / skyabs med</text></item>
<item><p>110a3</p><section>mdo sde</section><text>pa dang / gnas med pa dang / gling med pa dang / dpung gnyen med pa rnams kyi 'dren pa dang / yongs su 'dren pa dang / sgrol ba dang / skyabs dang / gnas dang / gling dang / dpung gnyen du gyur cig ces yongs su sngo bar</text></item>
<item><p>110a4</p><section>mdo sde</section><text>byed do/ /de la 'di skad ces bya ste/ chos phyir sbyin pa 'dis na bdag /'khor ba yi ni rgya mtsho las/ /gzhan min theg pa chen po yis/ /sems can rnams ni sgrol gyur cig /skye bo thams cad nyon mongs pa'i/ /</text></item>
<item><p>110a5</p><section>mdo sde</section><text>'ching ba dag las 'grol bar shog /dbugs ma phyin pa dbugs 'byin cing / /mya ngan 'das lam ston gyur cig /'jig rten long ba 'dren med pa'i/ /yongs su 'dren par bdag gyur cig /lus can rnams</text></item>
<item><p>110a6</p><section>mdo sde</section><text>la skyobs pa dang / /dpung gnyen gling dang skyabs gyur cig /rigs kyi bu de ltar na byang chub sems dpa' sems dpa' chen po sbyin pa'i pha rol du phyin pa la mngon par brtson par byed pa yin no/ /de nas byang</text></item>
<item><p>110a7</p><section>mdo sde</section><text>chub sems dpa' sems dpa' chen po ri'i phug dang / zom dang / ri'i sul dang / gseb dang / sman ljongs na seng ge'i mchog rnam par bsgyings shing nga ro rnam par sgrogs pa lta bu'i mi'i dbang po'i gtsug</text></item>
<item><p>110a8</p><section>mdo sde</section><text>gi nor bus/ bcom ldan 'das las sbyin pa'i pha rol du phyin pa'i/ rnam par dbye ba bshad pa thos nas tshim zhing mgu la yi rangs te/ rab tu dga' zhing bde ba dang / yid bde ba skyes nas stan las</text></item>
<item><p>110b1</p><section>mdo sde</section><text>langs te/ bla gos phrag pa gcig tu gzar nas pus mo g.yas pa'i lha nga pad ma'i snying po la gtsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la tshigs su</text></item>
<item><p>110b2</p><section>mdo sde</section><text>bcad pa'i dbyangs kyis legs so zhes bya ba gsol to/ /sbyin mdzad legs so rtag tu yab 'dra khyod legs so/ /sbyin mdzad legs so gsang mdzad bde gshegs khyod legs so/ /gnyen gyur</text></item>
<item><p>110b3</p><section>mdo sde</section><text>legs so ston par gyur pa legs/ /gcig pu 'di na dmyal ba skyob pa khyod legs so/ /thu bo legs so lha mi rnams nang bgres pa legs/ /mchod gnas legs so mi rnams nang na dpa' bo legs/ /</text></item>
<item><p>110b4</p><section>mdo sde</section><text>gsungs pa legs so bdag nyid chen po rab tu legs/ /mi rnams nyon mongs dug sel sman pa'i rgyal po legs/ /grol ba legs so srid pa gsum las rnam grol legs/ /sman pa legs so</text></item>
<item><p>110b5</p><section>mdo sde</section><text>phan bzhed dam pa sbyin mdzad legs/ /dpal yon can legs bkra shis snyoms pa'i thugs mnga' legs/ /skal ldan zla ba nyi 'dra dri med zhal mnga' legs/ /blo ldan mthon mthing spyan yangs ring ba</text></item>
<item><p>110b6</p><section>mdo sde</section><text>legs/ /dpal ldan shangs 'tsham cha byad rmad du byung ba legs/ /smra mkhas snyan shal gser gyi 'phyang thag 'dra ba legs/ /mche ba kha ba dung 'dra legs la phyag 'tshal lo/ /gtso bo bgres pa</text></item>
<item><p>110b7</p><section>mdo sde</section><text>mgon po khyod kyis de ring du/ /mi rnams sbyin pa dbye ba legs par gsungs pa legs/ /slar zhing tshul khrims bzod pa stobs dang ye shes dang / /thabs dang bsam gtan rdzu 'phrul smon lam mnyan</text></item>
<item><p>110b8</p><section>mdo sde</section><text>par 'tshal/ /bcom ldan 'das kyis de skad ces bka' stsal nas/ byang chub sems dpa' 'jam dpal gzhon nur gyur pa dang / byang chub sems dpa' spyan ras gzigs dbang phyug dang / ri'i</text></item>
<item><p>111a1</p><section>mdo sde</section><text>phug dang / zom dang / ri'i sul dang / gseb dang / sman ljong na seng ge'i mchog rnam par bsgyings shing nga ro rnam par sgrogs pa lta bu'i mi'i dbang po'i gtsug gi nor bu la sogs pa/ byang chub sems</text></item>
<item><p>111a2</p><section>mdo sde</section><text>dpa' de dag dang / lha'i bu de dag dang / rgyal po chen po bzhi po de dag dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /</text></item>
<item><p>111a3</p><section>mdo sde</section><text>'phags pa sbyin pa'i pha rol du phyin pa zhes bya ba theg pa chen po'i mdo rdzogs so// // rgya gar gyi mkhan po pra dz+nyA bar ma dang / zhu chen gyi lo ts+tsha ba ban d+he ye shes sde la sogs pas bsgyur cing zhus te gtan la</text></item>
<item><p>111a4</p><section>mdo sde</section><text>phab pa/ / @#/ /rgya gar skad du/ Ar+ya dA nA nu sha ra sa nir de sha / bod skad du/ 'phags pa sbyin pa'i phan yon bstan pa/ sangs rgyas dang byang chub sems dpa' thams cad la phyag 'tshal</text></item>
<item><p>111a5</p><section>mdo sde</section><text>lo/ /'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/ de nas bcom ldan 'das kyis dge slong</text></item>
<item><p>111a6</p><section>mdo sde</section><text>rnams la bka' stsal pa/ dge slong dag mkhas pa rnams kyis rnam pa sum bcu rtsa bdun sbyin pa sbyin no/ /sum bcu rtsa bdun gang zhe na/ ser sna rnam par spang ba'i phyir dad pas sbyin pa sbyin no/ /dus su sbyin</text></item>
<item><p>111a7</p><section>mdo sde</section><text>pa sbyin no/ /de bzhin gshegs pas gnang ba'i rung ba dngos po gsum yongs su dag par sbyin pa sbyin no/ /sems kyi 'khrug pa'i skyon thams cad spang ba'i phyir sti stang du byas te sbyin pa sbyin no/ /snying po med</text></item>
<item><p>111a8</p><section>mdo sde</section><text>pa'i lus las snying po blang ba'i phyir rang gi lag nas sbyin pa sbyin no/ /gzhan la mi gnod pa'i sbyin pa byin na rnam par smin pa gtong ba chen po 'thob par 'gyur ro/ /kha dog phun sum tshogs pa sbyin pa byin na</text></item>
<item><p>111b1</p><section>mdo sde</section><text>rnam par smin pa kha dog mdzes pa 'thob par 'gyur ro/ /dri phun sum tshogs pa'i sbyin pa byin na rnam par smin pa grags pa'i dri 'thob par 'gyur ro/ /ro bro ba phun sum tshogs pa'i sbyin pa byin na rnam par smin pa</text></item>
<item><p>111b2</p><section>mdo sde</section><text>ro bro ba mchog gi dpe byad bzang po 'thob par 'gyur ro/ /gya nom pa sbyin pa byin na rnam par smin pa longs spyod gya nom pa 'thob par 'gyur ro/ /rgya chen po sbyin pa byin na rnam par smin pa longs spyod rgya chen po</text></item>
<item><p>111b3</p><section>mdo sde</section><text>'thob par 'gyur ro/ /bza' ba sbyin pa byin na rnam par smin pa tshe rabs thams cad du bkres pa rnam par gcod pa 'thob par 'gyur ro/ /btung ba sbyin pa byin na rnam par smin pa tshe rabs thams cad du skom pa rnam par</text></item>
<item><p>111b4</p><section>mdo sde</section><text>gcod pa 'thob par 'gyur ro/ /bgo ba sbyin pa byin na rnam par smin pa gos kyi longs spyod sna tshogs 'thob par 'gyur ro/ /gnas sbyin pa byin na rnam par smin pa pu shu dang khang pa brtsegs pa dang / khyams dang</text></item>
<item><p>111b5</p><section>mdo sde</section><text>khang pa dang gzhal med khang dang bskyed mos tshal dang / kun dga' ra ba dang / yul 'thob par 'gyur ro/ /mal cha sbyin pa byin na rnam par smin pa rigs mthon po 'thob par 'gyur ro/ /bzhon pa sbyin pa byin na rnam</text></item>
<item><p>111b6</p><section>mdo sde</section><text>par smin pa rdzu 'phrul gyi rkang pa bzhi 'thob par 'gyur ro/ /sman sbyin pa byin na rnam par smin pa rga shi med cing mya ngan dang kun nas nyon mongs pa 'gog pa'i mya ngan las 'das pa 'thob par 'gyur ro/ /chos sbyin pa byin na</text></item>
<item><p>111b7</p><section>mdo sde</section><text>rnam par smin pa skye ba dran par 'thob par 'gyur ro/ /me tog sbyin pa byin na rnam par smin pa byang chub kyi yan lag gi me tog 'thob par 'gyur ro/ /phreng ba sbyin pa byin na rnam par smin pa 'dod chags dang zhe sdang dang</text></item>
<item><p>111b8</p><section>mdo sde</section><text>gti mug gi dri ma rnam par dag pa 'thob par 'gyur ro/ /bdug pa sbyin pa byin na rnam par smin pa nyon mongs pa'i dri nga ba thams cad med pa 'thob par 'gyur ro/ /gdugs sbyin pa byin na rnam par smin pa chos la dbang</text></item>
<item><p>112a1</p><section>mdo sde</section><text>ba'i dbang phyug 'thob par 'gyur ro/ /dril bu sbyin pa byin na rnam par smin pa sgra dbyangs yid tu 'ong ba 'thob par 'gyur ro/ /sil snyan sbyin pa byin na rnam par smin pa tshangs pa'i sgra dbyangs lta bu 'thob par</text></item>
<item><p>112a2</p><section>mdo sde</section><text>'gyur ro/ /mar me sbyin pa byin na rnam par smin pa lha'i mig sgrib pa med cing rnam par dag pa 'thob par 'gyur ro/ /dar sbyin pa byin na rnam par smin pa lha dang mi'i nang na rnam par grol ba'i dar gyis bcing pa 'thob par 'gyur</text></item>
<item><p>112a3</p><section>mdo sde</section><text>ro/ /de bzhin gshegs pa'i mchod rten nam/ de bzhin gshegs pa'i sku gzugs la 'bru mar dri zhim po phul lam/ spos kyi khrus chu dbul ba phul na rnam par smin pa skyes bu chen po'i mtshan sum bcu rtsa gnyis</text></item>
<item><p>112a4</p><section>mdo sde</section><text>dang / dpe byad bzang po brgyad bcu 'thob par 'gyur ro/ /khrus kyi yo byad sbyin pa byin na rnam par smin pa tshe rabs thams cad du nad nyung ba dang / rigs kyi mchog tu skye zhing kun tu mdzes pa 'thob par 'gyur ro/ /</text></item>
<item><p>112a5</p><section>mdo sde</section><text>snying po lnga sbyin pa byin na rnam par smin pa tshe rabs thams cad du mthu che zhing spro ba chen po mi thul ba 'thob par 'gyur ro/ /byams pa la gnas te sbyin pa byin na rnam par smin pa gnod sems med pa 'thob par 'gyur ro/ /</text></item>
<item><p>112a6</p><section>mdo sde</section><text>snying rje la gnas te sbyin pa byin na rnam par smin pa 'tshe ba med pa 'thob par 'gyur ro/ /dga' ba la gnas te sbyin pa byin na rnam par smin pa mi 'jigs pa sbyin pa 'thob par 'gyur ro/ /btang snyoms la gnas te</text></item>
<item><p>112a7</p><section>mdo sde</section><text>sbyin pa byin na rnam par smin pa mi dga' ba spong ba 'thob par 'gyur ro/ /rnam pa sna tshogs kyi sbyin pa byin na rnam par smin pa longs spyod sna tshogs 'thob par 'gyur ro/ /lan la mi re ba la gnas te sbyin pa byin na rnam par</text></item>
<item><p>112a8</p><section>mdo sde</section><text>smin pa bla na med pa yang dag par rdzogs pa'i byang chub 'thob par 'gyur te/ dge slong dag mkhas pa rnams kyis rnam pa sum bcu rtsa bdun po dag sbyin pa sbyin no/ /bcom ldan 'das kyis de skad ces bka' stsal nas/</text></item>
<item><p>112b1</p><section>mdo sde</section><text>dge slong de dag yi rangs te/ bcom ldan 'das kyis gsungs pa la mngon par bstod do/ /'phags pa sbyin pa'i phan yon bstan pa rdzogs so// // rgya gar gyi mkhan po su ren dra bo d+hi dang / zhu chen gyi lo ts+tsha ba ban de</text></item>
<item><p>112b2</p><section>mdo sde</section><text>ye shes sdes bsgyur cing zhus te gtan la phab pa/ / @#/ /rgya gar skad du/ Ar+ya bo d+h-i sa twa tsar+ya nir de sha nA ma ma hA ya na sU tra/ bod skad du/ 'phags pa byang chub sems dpa'i spyod pa bstan pa zhes bya ba theg pa</text></item>
<item><p>112b3</p><section>mdo sde</section><text>chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das yangs pa can na tshal chen po'i khang pa brtsegs pa'i gnas na dge</text></item>
<item><p>112b4</p><section>mdo sde</section><text>slong stong tham pa'i dge slong gi dge 'dun chen po thams cad kyang dgra bcom pa/ zag pa zad pa nyon mongs pa med pa/ dbang dang ldan par gyur pa/ sems shin du rnam par grol ba/ shes rab shin du rnam par grol ba/</text></item>
<item><p>112b5</p><section>mdo sde</section><text>cang shes pa/ glang po chen po/ bya ba byas pa/ byed pa byas pa/ khur bor ba/ bdag gi don rjes su thob pa/ srid par kun tu sbyor ba yongs su zad pa/ yang dag pa'i shes pas sems shin du rnam par grol ba/</text></item>
<item><p>112b6</p><section>mdo sde</section><text>sems can thams cad kyi dbang gi dam pa'i pha rol du phyin pa/ spyod lam zhi ba dang / dul ba dang / rnam par grol ba dang / ma brtags pa dang ldan pa sha stag la 'di lta ste/ tshe dang ldan pa kun dga' bo gang zag gcig ni</text></item>
<item><p>112b7</p><section>mdo sde</section><text>ma gtogs te/ de yang bcom ldan 'das kyis nyams su len par bka' stsal te/ tshe 'di nyid la lung bstan pa dang / byang chub sems dpa' stong tham pa thams cad kyang phyir mi ldog pa/ thams cad kyang gzungs thob pa/</text></item>
<item><p>112b8</p><section>mdo sde</section><text>thams cad kyang mnyam pa nyid kyi bzod pa dang ldan pa/ thams cad kyang ji skad smras pa de bzhin du byed pa'i sa thob pa/ mkhas pa/ drang po/ dad pa dang ldan pa/ rtog pa mang ba/ dang ba gtso bor byed pa bzhin 'dzum pa/ khro gnyer</text></item>
<item><p>113a1</p><section>mdo sde</section><text>med pa/ g.yo med pa/ bsgrub pa dang ldan pa/ chos thams cad kyi rang bzhin rjes su rtogs pa/ chos bstan pas yongs su mi skyo ba/ sangs rgyas kyi ye shes yang dag par skyes pa/ yongs su smin par byed pa/ ldem po</text></item>
<item><p>113a2</p><section>mdo sde</section><text>dag la phyin ci ma log pa'i bzod pa dang ldan pa/ yul thams cad phyin ci ma log pa'i sa dang ldan pa/ dus shes pa/ tshod shes pa/ skabs shes pa/ ran pa shes pa/ rgod pa med pa/ khengs pa med pa/ spyod lam tha mal pa</text></item>
<item><p>113a3</p><section>mdo sde</section><text>phun sum tshogs pa/ stong pa nyid kyi ting nge 'dzin la mkhas pa/ 'byung ba dang 'jig pa yongs su spangs pa/ smon pa med pa'i ting nge 'dzin dang ldan pa/ 'khor ba la yun ring du spyod pa la zhugs pa/ mtshan ma med pa'i</text></item>
<item><p>113a4</p><section>mdo sde</section><text>ting nge 'dzin dang ldan pa/ spros pa'i rnam pa thams cad kyi mtshan ma legs par bzung ba/ sems can yongs su smin par bya ba la mkhas pa/ 'du shes thams cad dang bral ba/ nyan thos kyi theg pa rnam par gzhag pa la mkhas</text></item>
<item><p>113a5</p><section>mdo sde</section><text>pa/ chos bstan pa yang dag par dbye ba 'jug par byed pa/ rang sangs rgyas kyi theg pa ston pa/ nye bar zhi ba'i bsngags pa brjod pa/ byang chub sems dpa' yang dag par slong ba/ spyod pa ji lta ba bzhin du zhe 'gras pa med par ston pa</text></item>
<item><p>113a6</p><section>mdo sde</section><text>sha stag la 'di lta ste/ byang chub sems dpa' sems dpa' chen po byams pa dang / 'jam dpal gzhon nur gyur pa dang / spobs pa brtsegs pa dang / lag na rin chen ldan dang / spos 'od dang / mtha' yas snang ba'i blo gros</text></item>
<item><p>113a7</p><section>mdo sde</section><text>dang / ngan song spong dang / don grub sems pa dang / yon tan rgyal po snang dang / mya ngan gyi mun pa thams cad sel ba'i blo gros dang / mi mnyam pa thams cad ston pa dang / de'i rang bzhin du mi gnas pa dang / blo mtha' yas</text></item>
<item><p>113a8</p><section>mdo sde</section><text>dang / brtson 'grus dang / rtsal brtan por sems pa dang / rin chen 'byung gnas dang / bkod pa'i rgyal po dang / rnam par 'phrul pa'i rgyal po dang / 'khrul pa med pa'i mthu rtsal dang / khyad par blo gros dang / kun nas</text></item>
<item><p>113b1</p><section>mdo sde</section><text>mdzes dang / sgrib med ston dang / rnam par rtse dang / gser mchog 'od dpal dang / chos thams cad la rtag tu lta ba'i blo ldan dang / spos dri myur sbyin me tog kun du rgyas dang / gtso bo brtsegs dang / mya ngan med pa'i dpal dang / lhun po'i</text></item>
<item><p>113b2</p><section>mdo sde</section><text>lto dang / spyan ras gzigs dbang phyug dang / spos kyi dbang phyug rgyal po dang / mchog tu dga' ba'i rgyal po dang / blo mtha' yas sgrub pa dang / dam pa'i chos thams cad mi brjed par gnas pa dang / byang chub sems dpa' sems</text></item>
<item><p>113b3</p><section>mdo sde</section><text>dpa' chen po seng ge ltar sgra mngon par sgrogs pa dang / de dag dang byang chub sems dpa' stong phrag mang po gzhan dag dang yang thabs gcig du bzhugs so/ /de nas bcom ldan 'das snga dro'i dus kyi tshe sham thabs dang chos gos</text></item>
<item><p>113b4</p><section>mdo sde</section><text>gsol te/ lhung bzed bsnams nas dge slong nyis stong gis bskor cing mdun du bdar te yangs pa'i grong khyer chen por bsod snyoms la gshegs nas/ bcom ldan 'das kyis zhabs sgo'i them pa la bzhag ma thag tu sangs</text></item>
<item><p>113b5</p><section>mdo sde</section><text>rgyas bcom ldan 'das rnams grong khyer du gshegs pa na ngo mtshar rmad du byung ba'i chos rnams 'byung bar 'gyur ba gang dag yin pa de dag byung ste/ long ba rnams ni mngon par gyur 'on pa rnams ni thos par gyur/ smyon pa rnams</text></item>
<item><p>113b6</p><section>mdo sde</section><text>ni dran pa rnyed par gyur to/ /lha'i me tog gi char yang bab bo/ /snang ba chen po yang byung ngo / /srang yang dri ma med par gyur to/ /lha'i sil snyan yid du 'ong ba dag kyang ma brdungs par grag go/ /mnar med pa'i sems can dmyal ba la thug</text></item>
<item><p>113b7</p><section>mdo sde</section><text>pa nas 'og min gyi gnas man chad kyi sems can thams cad kyang gcig du nges par bde ba dang ldan par gyur to/ /de'i tshe yangs pa'i grongs khyer chen po na li tsa bi seng ge'i bu rin chen byin zhes bya ba skyes nas lo gsum lon pa</text></item>
<item><p>113b8</p><section>mdo sde</section><text>ma ma'i pang pa na 'dug pa khangs bzangs kyis brgyan pa'i khang bzangs kyi steng na 'dug ste/ khye'u rin chen byin gyis rmad du byung ba'i mtshan ma dag mthong ngo / /de nas khye'u rin chen byin gyis rang gi ma ma la tshigs su</text></item>
<item><p>114a1</p><section>mdo sde</section><text>bcad de smras pa/ ma ma gang gi mthu stobs kyis/ /shin du ya mtshan byung ba snang / /nyi ma bye ba rnams kyi 'od/ /zil gnon snang 'di su zhig yin/ /stong gsum sa bzhi khyab gyur nas/ /ngan 'gro skems</text></item>
<item><p>114a2</p><section>mdo sde</section><text>par byed pa yis/ /rdzu 'phrul snang ba gang yin 'di/ /ma ma bdag la myur du smros/ /dus min me tog char pa yis/ /sangs rgyas zhing mtshams med par mdzes/ /phyogs rnams bya yi tshogs rnams kyis/ /skad snyan</text></item>
<item><p>114a3</p><section>mdo sde</section><text>pas ni khyab par gyur/ /srang yang me tog rnams kyis khebs/ /me tog gdugs kyang rnam par bres/ /skyes pa bud med dga' rnams kyis/ /kun nas rab tu mdzes par 'dug /long ba rnams kyis mig kyang</text></item>
<item><p>114a4</p><section>mdo sde</section><text>thob/ /skye bo 'on rnams sgra yang thos/ /byad ngan byad gzugs phun sum tshogs/ /mdog ngan kha dog phun sum tshogs/ /g.yengs pa rnams kyang dran pa rnyed/ /lce med tshig ni rnam par dag /sems can</text></item>
<item><p>114a5</p><section>mdo sde</section><text>byams pa'i sems med pa/ /byams pa'i sems dang ldan par gyur/ /ma ma sems can khyad par can/ /rdzu 'phrul grub pa mthu ldan pa/ /'jig rten dag na rgyu ba 'di/ /su yin bdag la myur smros/ /de nas</text></item>
<item><p>114a6</p><section>mdo sde</section><text>khye'u rin chen byin gyi ma mas khye'u rin chen byin la tshigs su bcad de smras pa/ rnam par dag pa spyod mchog ldan/ /rgyal ba dri med blo mi dman/ /bsam yas ma lus yongs su dag /dbang ldan yon tan rin chen 'phags/ /</text></item>
<item><p>114a7</p><section>mdo sde</section><text>'jig rten mgon po 'khras sa mig /de bzhin gshegs pa rtsa lag 'di/ /blo ldan bsod snyoms don du gshegs/ /'jig rten chos la rten pa med/ /'di la sdug dang mi sdug sogs/ /'jig rten pa yi rtog mi mnga'/ /</text></item>
<item><p>114a8</p><section>mdo sde</section><text>pad ma chu las skyes pa ltar/ /mnga' bdag mi gos spyod par mdzad/ /blo gros ldan pa the tsom gcod/ /phan mdzad thugs rjer ldan pa de/ /'gro ba'i sdug bsngal bsal ba'i phyir/ /rnam par 'dren pa 'dir</text></item>
<item><p>114b1</p><section>mdo sde</section><text>gshegs so/ /bstod kyang dgyes par mi 'gyur la/ /smad kyang 'khrug par mi 'gyur te/ /khong khro rjes su chags pa spangs/ /chags med rgyu ba rlung dang 'dra/ /'di ni chos rgyal dam pa ste/ ye shes</text></item>
<item><p>114b2</p><section>mdo sde</section><text>zab mo phun sum tshogs/ /don dam don la mkhas pa po/ /'gro ba'i slob dpon gshegs pa yin/ /de ni dbu ma ston pa ste/ /yod med 'dzin las rnam par grol/ /chos lam ldan zhing zhi ba ste/ /</text></item>
<item><p>114b3</p><section>mdo sde</section><text>brten pa thams cad yongs su spangs/ /ye shes phung po bdag med bdag /bsod nams tshogs rnams bsag pa yi/ /bde gshegs 'jig rten 'dren pa po/ /mtha' yas gzugs can deng gshegs so/ /</text></item>
<item><p>114b4</p><section>mdo sde</section><text>dbu skra g.yas su 'khyil par gnas/ /'jam zhing mdog snum lcang lo can/ /gnags cing 'dzings pa med rnams kyis/ /de yi dbu ni rnam par mdzes/ /gtsug tor g.yas su 'khyil pa ste/ /dbu skra 'khyil</text></item>
<item><p>114b5</p><section>mdo sde</section><text>cing legs par gnas/ /ri rab rtse mo 'dra bar ni/ /de yi dbyibs ni mdzes pa yin/ /de yi smin mtshams mdzod spu mdzes/ /mjam zhing g.yas su 'khyil ba ste/ /'od ni shel dang zla ba yi/ /'od zer</text></item>
<item><p>114b6</p><section>mdo sde</section><text>dra ba mang bas lhag /de yi zhal nas spyan mdzes pa/ /me tog uta pal sngon po 'dra/ /ba yi rdzi ma yongs su dag /mi dmar ma 'dzings zhi bar gzigs/ dpal ldan seng ge'i 'gram pa 'dra/ /de ni rtag tu</text></item>
<item><p>114b7</p><section>mdo sde</section><text>zhal yang 'dzum/ /sgros ni bim pa bzhin du dmar/ /zhal mdzes lus can kun 'dren pa/ /mthu stobs chen po phun sum tshogs/ /bsod nams brgya yi stobs mnga' ba/ /tshems kyi phreng ba spa ba'i</text></item>
<item><p>114b8</p><section>mdo sde</section><text>'od/ /snyoms shing thags bzang yongs su dag /de yi tshems ni shin du dkar/ /ljags ni shin du ring zhing srab/ /bdag nyid kyi ni zhal gyi ngos/ /de yis kun du khyab par gnas/ /dpal ldan dbu ni</text></item>
<item><p>115a1</p><section>mdo sde</section><text>gdugs dang 'dra/ /de bzhin de ni shangs kyang mtho/ /mdog ni btso ma'i gser dang 'dra/ /de yi zhal gyi 'phral ba mdzes/ /de yi zhal gyi smin tshugs ni/ /kha dog mthon mthing shin tu sdug /</text></item>
<item><p>115a2</p><section>mdo sde</section><text>zhi ba'i spyan ni mdzes pa ste/ /snyan gyi drung du thug par gnas/ /snyan shal ring la rab tu 'phyang / /zhal mdzes ston gyi zla bas lhag /zhal ras pad ma rnam dag 'dra/ /zhal mdangs dkar la dang zhing</text></item>
<item><p>115a3</p><section>mdo sde</section><text>gsal/ /brtan po tshangs pa'i sgra skad ldan/ /de gsung ka la ping ka'i 'dra/ /de yi gsung bzang yid tu 'ong / /'jam zhing sems can tshim par byed/ /rma bya ngang pa mi 'am ci/ /ne tso ri skegs khu byug dang / /'brug</text></item>
<item><p>115a4</p><section>mdo sde</section><text>sgra khrung khrung ku na la/ /shang shang te'u dang gling bu dang / /rdza rnga'i sgra dang gzhan dag kyang / /sgra skad snyan pa ci yang rung / /de dag de bzhin gshegs pa yi/ /gsung gi bcu drug char mi phod/ /bskul mdzad de bzhin mnyen pa ste/ /</text></item>
<item><p>115a5</p><section>mdo sde</section><text>de ni snyan cing 'jam pa dang / /yid 'ong dga' byed gsal ba ste/ /skyon dang bral zhing 'jigs pa med/ /re ba rnams la char rgyun ltar/ /sems rgyun tshim par byed la zhi/ /ma nyams ma 'khrul rab tu zhi/ /de bzhin dag</text></item>
<item><p>115a6</p><section>mdo sde</section><text>cing brda phrad sla/ /skal dang ldan zhing snyan par ldan/ /don dang yon tan thams cad sogs/ /gsung gi rgyan rnams phun sum tshogs/ /de yi gsung ni dge skyed pa/ /sems can rmongs pa tha dad pa/ de bzhin nges</text></item>
<item><p>115a7</p><section>mdo sde</section><text>tshig tha dad rnams/ /de yi gsung la nges par dad/ /yid kyang rab tu dga' bar 'gyur/ /des ni phyogs bcu'i 'jig rten khams/ /gnas pa'i sems can gsung gis khyab/ /mgon po de yi gsung tshig ni/ /</text></item>
<item><p>115a8</p><section>mdo sde</section><text>sems can rnams la don yod 'jug /thub pa skyes mchog de yi ni/ /mgur yang dung 'dra dpung mgo zlum/ /de yi thal gong rgyas pa ste/ /de ni bdun po mtho ba mnga'/ /de yi phyag kyang rab tu ring / /lpags pa gser mdog</text></item>
<item><p>115b1</p><section>mdo sde</section><text>'dra ba ste/ /gser gyi sdong po bzhin du mtho/ /n+ya gro d+ha ltar chu zheng gab/ /thugs ka dpal gyi be'us brgyan/ /'khor lo'i mtshan can pad ma'i phyag /shing bal 'dab ltar reg na 'jam/ /de yi phyag gi sor mo ring / /</text></item>
<item><p>115b2</p><section>mdo sde</section><text>spu rnams re rer skye zhing yar phyogs stug la 'jam/ /brang gi phel ka che la rab rgyas lte ba zab/ /phyal dbyibs gzhu 'dra glang chen bzhin du sbubs su nub/ /rje ngar e ne ya 'dra mdangs dkar 'dam bu'i sbubs/ /</text></item>
<item><p>115b3</p><section>mdo sde</section><text>long bu mi mngon de yi rting pa legs par grub/ /de bzhin drang srong sor mo ring zhing sen mo dmar/ /bde bar gshegs kyi zhabs kyi long bu mi mngon te/ /'khor lo lcags kyu bkra shis ldan dang dung gis spras/ /</text></item>
<item><p>115b4</p><section>mdo sde</section><text>mgon po de yi zhabs gnyis mnyam zhing legs gnas dang / /shing bal bzhin du reg na 'jam zhing bzang ba dang / /me tog uta pal dmar po legs par skyes pa yi/ /kha dog 'dra bas sa gzhi dag la gshegs</text></item>
<item><p>115b5</p><section>mdo sde</section><text>par mdzad/ /de bzhin gshegs pa seng ge'i sgra sgrogs bde sbyin pa/ /'gro ba rnams kyi gtso bo de ni 'dir gshegs te/ /yongs gis 'jigs pa med par seng ge'i sgra skad kyis/ /gnyis su med cing</text></item>
<item><p>115b6</p><section>mdo sde</section><text>spros pa med pa'i chos kyang ston/ /de nas khye'u rin chen byin gyis bdag gi ma ma la 'di skad ces smras so/ /ma ma bdag skar khung 'dir zhog shig dang / de bzhin gshegs pa blta'o/ /de nas ma ma des khye'u rin</text></item>
<item><p>115b7</p><section>mdo sde</section><text>chen byin skar khung du bzhag go/ /de nas bcom ldan 'das kyis khye'u rin chen byin gyi sems kyi yongs su rtog pa thugs kyis mkhyen nas srang de kho nar gshegs so/ /khye'u rin chen byin gyis kyang bcom</text></item>
<item><p>115b8</p><section>mdo sde</section><text>ldan 'das gshegs pa mthong ngo / /mthong nas kyang de 'di snyam du sems te/ gang dag de bzhin gshegs pa yon tan thams cad dang ldan pa 'di lta bu mthong nas byang chub kyi sems skyed par mi byed pa de dag ni</text></item>
<item><p>116a1</p><section>mdo sde</section><text>rnyed pa nyes par rnyed pa'o snyam mo/ /de nas bcom ldan 'das khye'u rin chen byin gyi sgo drung du gshegs so/ /de nas khye'u rin chen byin 'di snyam du sems te/ sems can khyad par can</text></item>
<item><p>116a2</p><section>mdo sde</section><text>'di lta bu ni bskal pa bye ba phrag 'bum du yang rnyed par dkas/ khang bzangs 'di las bdag gis mchong bar bya'o snyam mo/ /de nas de'i tshe khye'u rin chen byin gyis ril gyis gser las byas pa'i pad ma 'dab ma 'bum</text></item>
<item><p>116a3</p><section>mdo sde</section><text>dang ldan pa brtsen pa lag mthil du khyer ro/ /de nas khye'u rin chen byin gyis khang bzangs de las bdag nyid kyis mchongs so/ /de sangs rgyas kyi mthus nam mkha' bar snang la 'dug go/ /de nas khye'u rin chen</text></item>
<item><p>116a4</p><section>mdo sde</section><text>byin gyis ril gyis gser las byas pa'i pad ma 'dab ma 'bum dang ldan pa de bcom ldan 'das la phul lo/ /de khye'u rin chen byin gyi lag nas btang nas bcom ldan 'das kyis dbu'i drang thad kyi steng gi nam</text></item>
<item><p>116a5</p><section>mdo sde</section><text>mkha' bar snang la pad ma'i gdugs su byas te rin po che'i dra ba yang bres so/ /de nas de'i tshe khye'u rin chen byin gyis tshigs su bcad pa 'di dag smras so/ /sangs rgyas pad ma 'di phul ba/ /bdag ni ci yang</text></item>
<item><p>116a6</p><section>mdo sde</section><text>mi 'tshal te/ /don rnams thams cad bcad slad du/ /bdag ni byang chub mchog 'tshal lo/ /ji ltar byang chub ma skyes la/ /thob pa ma mchis bshig ma mchis/ /blang du ma mchis dor ma mchis/ /</text></item>
<item><p>116a7</p><section>mdo sde</section><text>de ltar bdag gis me tog dbul/ /byis pa rnams kyis don gang brtags/ /brtags pa de ni don ma mchis/ /rtog pa thams cad bcad slad du/ /gang zag mchog la bdag mchod bgyid/ /de phyir me tog phul</text></item>
<item><p>116a8</p><section>mdo sde</section><text>ba 'di/ /bdag la rnam smin 'bras ma gyur/ /dngos po thams cad bcad slad du/ /pad ma 'di ni bdag gis phul/ /bdag gi sangs rgyas zhing du ni/ /rgyal mchog theg pas 'gro ma gtogs/ /nyan thos</text></item>
<item><p>116b1</p><section>mdo sde</section><text>kyi ni ming yang rung / /rang rgyal ming yang 'byung ma gyur/ /de nas tshe dang ldan pa maud gal gyi bu chen pos khye'u rin chen byin la tshigs su gcad de smras pa/ khyod ni ston pa 'di 'dra la/ /dad pas mchod pa byed</text></item>
<item><p>116b2</p><section>mdo sde</section><text>mod kyi/ /blo gros phyin ci log gyur na/ /sangs rgyas su ni ji ltar 'gyur/ /de nas khye'u rin chen byin gyis tshe dang ldan pa maud gal gyi bu chen po la tshigs su bcad de smras pa/ 'di dag thams cad</text></item>
<item><p>116b3</p><section>mdo sde</section><text>ma skyes te/ /'dus byas dag ni gsob dang gsog /de 'dra ba yi chos rnams la/ /dngos por 'gyur ba ga la yod/ /khyod ni chos gos ngur smrig bgos/ /dgra bcom nyid du 'dzin par byed/ /rnam shes</text></item>
<item><p>116b4</p><section>mdo sde</section><text>'di dag spyod yul yang / /stong pa kho na ma yin nam/ /dmigs pa la ni gnas bcas pas/ /sangs rgyas bye ba ma mnyes byas/ /bye ba de yang zhi bar mthong / /su yang ma mnyes byas pa med/ /maud gal bu la</text></item>
<item><p>116b5</p><section>mdo sde</section><text>da dung yang / /dmigs pa 'jug pa yod dam ci/ /khyod ni sems ni gang zhig gis/ /yon yang yongs su sbyong bar byed/ /de nas tshe dang ldan pa maud gal gyi bu chen pos khye'u rin chen byin la 'di skad ces</text></item>
<item><p>116b6</p><section>mdo sde</section><text>smras so/ /khye'u ci de bzhin gshegs pas bla na med pa yang dag par rdzogs pa'i byang chub mngon par rdzogs par sangs rgyas sam/ chos kyang ma bstan tam/ khye'u rin chen byin gyis smras pa/ maud gal</text></item>
<item><p>116b7</p><section>mdo sde</section><text>gyi bu mkhas pas ni byang chub spros par mi bya'o/ /de bzhin gshegs pa yang rlom sems su mi bya'o/ /chos mi skye'o snyam du brtag par mi bya'o/ /chos thams cad 'dus byas so snyam du brtag par mi bya</text></item>
<item><p>116b8</p><section>mdo sde</section><text>'o/ /chos thams cad 'dus ma byas so snyam du brtag par mi bya'o/ /de bzhin du sbyar te chos thams cad skye ba dang / mi skye ba dang / dngos po dang / dngos po med pa zhes bya ba dang / 'dzin pa dang / gtong ba zhes bya ba</text></item>
<item><p>117a1</p><section>mdo sde</section><text>phrad pa dang bral ba zhes bya ba dang / 'gro ba dang / 'ong ba dang / gnas pa dang / 'pho ba dang / 'dod chags kyi chos dang / zhe sdang gi chos dang / gti mug gi chos dang / chos dang / chos ma yin pa zhes</text></item>
<item><p>117a2</p><section>mdo sde</section><text>brtag par mi bya'o/ /ma rig pa la sogs pa nas so so'i skye bo'i chos rnams dang / nyan thos kyi chos rnams dang / rang sangs rgyas kyi chos rnams dang / sangs rgyas kyi chos rnams dang / kun nas</text></item>
<item><p>117a3</p><section>mdo sde</section><text>nyon mongs pa'i chos rnams dang / rnam par byang ba'i chos rnams dang / gzugs can dang / gzugs can ma yin pa dang / 'du shes dang / 'du shes med pa dang / mtshan nyid dang / mtshan nyid med pa dang / spyod pa yongs</text></item>
<item><p>117a4</p><section>mdo sde</section><text>su dag pa dang / mnyam pa nyid dang / mi mnyam pa nyid dang / lus dang / sems dang / chos thams cad tshul bzhin dang / tshul bzhin ma yin pa zhes bya ba'i bar du skye bar 'gyur ro/ /zhes brtag par mi bya'o/ maud gal</text></item>
<item><p>117a5</p><section>mdo sde</section><text>gyi bu 'di ji snyam du sems/ de bzhin gshegs pa bla na med pa yang dag par rdzogs pa'i byang chub mngon par rdzogs par 'tshang rgya 'am/ smras pa/ de ni ma yin no/ /smras pa/ ci de bzhin gshegs pa de bzhin nyid</text></item>
<item><p>117a6</p><section>mdo sde</section><text>la ma gtogs pa dang / byang chub de bzhin nyid la ma gtogs pa dang / so so'i skye bo de bzhin nyid la ma gtogs par 'dod dam/ maud gal gyi bus smras pa/ de ni ma yin no/ /khye'us smras pa/ maud gal</text></item>
<item><p>117a7</p><section>mdo sde</section><text>gyi bu khyod spros pa med pa la spros par byed dam/ maud gal gyi bus smras pa/ kho bo ni 'jig rten gyi kun rdzob kyi sgo nas ston to/ /khye'us smras pa/ maud gal gyi bu 'jig rten ni brdzun pa/ slu ba sgyu ma'i rnam</text></item>
<item><p>117a8</p><section>mdo sde</section><text>pa/ byis pa 'drid par byed pa'o/ /maud gal gyi bus smras pa/ gal te 'jig rten 'di brdzun pa slu ba'i chos can yin pa dang bstan pa 'di yang brdzun pa/ slu ba'i chos can yin na khyod ci'i phyir</text></item>
<item><p>117b1</p><section>mdo sde</section><text>ston par byed/ smras pa/ maud gal gyi bu chos thams cad ni bstan du med pa ste/ de dag ni bstan par bya ba ma yin/ thob par bya ba ma yin/ mngon sum du bya ba ma yin/ spang bar bya ba ma yin/ yongs su</text></item>
<item><p>117b2</p><section>mdo sde</section><text>shes par bya ba ma yin/ bsgom par bya ba ma yin no/ /maud gal gyi bus smras pa/ 'o na khyod kyis gang gi don du de bzhin gshegs pa mchod/ khye'us smras pa/ maud gal gyi bu khyod de bzhin</text></item>
<item><p>117b3</p><section>mdo sde</section><text>gshegs pa 'am/ sbyin pa po 'am/ sbyin par dmigs sam/ de nas tshe dang ldan pa maud gal gyi bu cang mi smra bar gyur to/ khye'u rin chen byin gyis smras pa/ maud gal gyi bu bdag gis de la</text></item>
<item><p>117b4</p><section>mdo sde</section><text>sa bsam nas de bzhin gshegs par 'gyur ba yongs su spangs te/ nyan thos kyi theg pa la sems bskyed par byed pa gang dag yin pa de dag ni rnyed pa nyes par rnyed pa'o zhes de skad kyi tshig smras so/ /maud</text></item>
<item><p>117b5</p><section>mdo sde</section><text>gal gyi bus smras pa/ khyod ni na tshod shin du gzhon/ /shes rab kyis ni rgya mtsho bzhin/ /khyod kyis ji srid tsam zhig nas/ /chos 'di dag la bslabs par gyur/ /khye'u rin chen byin gyis smras</text></item>
<item><p>117b6</p><section>mdo sde</section><text>pa/ bslab pa thams cad rnam 'jig pa/ /bslab pa gang yin de bslab min/ /gang la bslab pa med pa de/ /mkhas pa rnams kyi bslab pa yin/ /don gang khyod kyis bdag dris pa/ /sems can 'du shes gnas pa ste/ /</text></item>
<item><p>117b7</p><section>mdo sde</section><text>'dir ni chos rnams thams cad la/ /gang la yang skye ba mi rnyed do/ /byis pa rnams ni byang chub dang / /'khor ba nyid du rtog par byed/ /'dir ni da dung btsun pa khyod/ /byis pa'i chos la 'brang ngam ci/ /ring po 'am yang na</text></item>
<item><p>117b8</p><section>mdo sde</section><text>thung ngu zhes/ /mkhas pa dag ni rtog mi byed/ /chos kun snying po med par ni/ /de bzhin de dag khong du chud/ /byis pa 'am byis pa'i chos rnams sam/ /sangs rgyas chos sam rgyal ba 'ang rung / /blo ldan tha dad mi</text></item>
<item><p>118a1</p><section>mdo sde</section><text>'byed kyis/ /stong pa nyid la de ltar ltos/ /drang srong chen pos byang chub thob/ /de ni mi rigs brtags pa yin/ /chos 'di la ni skye med na/ /mya ngan 'das pa ji ltar thob/ /chos rnams mtha' yas rab</text></item>
<item><p>118a2</p><section>mdo sde</section><text>tu gsungs/ /sems can grol ba'ang dngos po med/ /mya ngan 'das dang 'khor ba la/ /tha dad dbyer med gzung bar gyis/ /'di la rnam pa thams cad du/ /bsnan dang dbri ba ci yang med/ /tha dad med pa'i chos rnams</text></item>
<item><p>118a3</p><section>mdo sde</section><text>la/ /mkhas pa rnams ni rmongs mi 'gyur/ /byis pa rnams kyis thob cing rnyed/ /byis pas mya ngan 'das pa thob/ /'khor ba la ni de kun chags/ /rloms sems bdud kyi 'ching ba yin/ /gang gis blo</text></item>
<item><p>118a4</p><section>mdo sde</section><text>la ngas thob snyam/ /des ni ci yang thob pa med/ /de yi yang srid 'gro ba yi/ /ma rig pa yang 'jug par 'gyur/ /byang chub snying por 'dug nas ni/ /mthong ba med cing spangs pa med/ /sangs rgyas rnams kyi byang chub 'di/ /</text></item>
<item><p>118a5</p><section>mdo sde</section><text>tha snyad yin te don du min/ /byang chub dang ni mya ngan 'das/ /tha snyad dag gis brjod mi nus/ /gang dag de ltar yang dag mthong / /de dag chos nyid rnam par shes/ /de nas bcom ldan 'das la tshe dang ldan pa shA ri'i</text></item>
<item><p>118a6</p><section>mdo sde</section><text>bus 'di skad ces gsol to/ /bcom ldan 'das khye'u rin chen byin gyis yun ji srid cig nas chos 'di la spyad lags/ bcom ldan 'das kyis bka' stsal pa/ gang gi tshe de bzhin gshegs pa mar me</text></item>
<item><p>118a7</p><section>mdo sde</section><text>mdzad kyis nga mi skye ba'i chos la bzod pa thob par 'gyur ba lung bstan pa de'i tshe/ 'di mar me mdzad kyi gsung rab la stong pa nyid la gnas pa'i byang chub sems dpa' rnams kyi mchog tu gyur to/ /gang gi tshe ngas</text></item>
<item><p>118a8</p><section>mdo sde</section><text>bla na med pa yang dag par rdzogs pa'i byang chub tu dang po sems bskyed pa de'i tshe 'dis bzod pa thob nas bskal pa sum 'bum lon no/ /shA ri'i bus gsol pa/ bcom ldan 'das khye'u rin chen byin bla na med</text></item>
<item><p>118b1</p><section>mdo sde</section><text>pa yang dag par rdzogs pa'i byang chub mngon par rdzogs par sangs ma rgyas pa'i rgyu ni gang lags/ rkyen ni gang lags/ bcom ldan 'das kyis bka' stsal pa/ khyod kyis khye'u rin chen byin 'di nyid la dris shig dang</text></item>
<item><p>118b2</p><section>mdo sde</section><text>'di nyid kyis khyod la ston par 'gyur ro/ /de nas tshe dang ldan pa shA ri'i bus khye'u rin chen byin la 'di skad ces smras so/ /ci'i phyir khyod bla na med pa yang dag par rdzogs pa'i byang chub mngon par rdzogs par sangs ma</text></item>
<item><p>118b3</p><section>mdo sde</section><text>rgyas rin chen byin gyis smras pa/ bla na med pa yang dag par rdzogs pa'i byang chub ma dmigs pas na de'i phyir bdag mngon par rdzogs par 'tshang mi rgya'o/ /shA ri'i bus smras pa/ 'o na ci de bzhin gshegs</text></item>
<item><p>118b4</p><section>mdo sde</section><text>pa 'di mngon par rdzogs par sangs rgyas pa las na dmigs pa la spyod dam/ rin chen byin gyis smras pa/ gal te de bzhin gshegs pa mngon par rdzogs par sangs rgyas par 'dzin na ni/</text></item>
<item><p>118b5</p><section>mdo sde</section><text>de'i dmigs par 'gyur ba zhig na/ chos gsung ba ni mngon par rdzogs par 'tshang rgya bar yang mi mdzad la spong bar yang mi mdzad do/ /shA ri'i bus smras pa/ khyod chos bzhi sgrub pa dang yongs su smin pa</text></item>
<item><p>118b6</p><section>mdo sde</section><text>mnyam pas bzod pa gang la gnas/ khye'u rin chen byin gyis smras pa/ bdag gis ni chos gcig kyang yongs su grub par yang dag par ma mthong na bzhi lta ci smos/ 'di la yang dag par grub pa gang zhig</text></item>
<item><p>118b7</p><section>mdo sde</section><text>yod de/ chos rnam par rig pa zhes bya ba 'di ni dmigs pa'o/ /byang chub ces bya ba 'di ni dmigs pa'o/ /de bzhin gshegs pa zhes bya ba 'di ni 'dzin pa'o/ /grol ba zhes bya ba 'di ni spros pa'o/ /shA ri'i</text></item>
<item><p>118b8</p><section>mdo sde</section><text>bus smras pa/ rigs kyi bu khyod 'di lta bu'i chos rnams la spyod la rdzus te skye bas sangs rgyas rnams mngon sum du gyur par skye zhing rtag tu rab tu 'byung ba 'di ni ngo mtshar to/ /de nas de'i tshe khye'u</text></item>
<item><p>119a1</p><section>mdo sde</section><text>rin chen byin gyis tshigs su bcad pa 'di dag smras so/ /skye dang de bzhin skye med gnyis ni spros pa ste/ /kun tu rtogs pa'i sa dang bdud kyi spyod yul yin/ /lus la sogs pa'i chos 'dzin rlom</text></item>
<item><p>119a2</p><section>mdo sde</section><text>sems 'dod pa yi/ /lha dang lha min 'gro ba rnams ni 'dir brlag go/ /rgyal bas bdud rtsi 'dus ma byas pa brnyes snyam du/ /de ltar gang dag bsam pa rab tu 'jug byed pa/ /de dag sangs rgyas la ni sku ngas</text></item>
<item><p>119a3</p><section>mdo sde</section><text>gsol bar byed/ /brnyes kyang 'di la 'dren pa rnams kyis brnyes pa med/ /'dir ni skye bo mang po dag /rab tu byung nas rang byung rlom/ /sems kyi dmigs pas rnam 'khrul nas/ /bstan pa la ni</text></item>
<item><p>119a4</p><section>mdo sde</section><text>sun 'byin rnams/ /bdud rtsi bdag gis thob bo zhes/ /thob pa'i nga rgyal can dag smra/ /skyob pa shAkya seng ge yi/ /bstan pa la ni spros med pa/ /sems kyis rnam pa thams cad du/ /sems kyi</text></item>
<item><p>119a5</p><section>mdo sde</section><text>ngo bo nyid mi rtogs/ /de bzhin rnam 'dren gsungs pa yi/ /lta ba de ni rang bzhin med/ /spyan dag rgyal bas gsungs pa yi/ /lta ba la ni lta ba med/ /de phyir shes rab ldan pa ni/ /bdag nyid grol</text></item>
<item><p>119a6</p><section>mdo sde</section><text>snyam 'dzin pa med/ /mtshan mar 'dzin pa sgom pa rnams/ /bdag tu dmigs pas rmongs par 'gyur/ /mkhas pa ma yin kha cig ni/ /yang dag ma yin stong pa spong / /dngos po rmi lam sgyu ma 'dra/ /</text></item>
<item><p>119a7</p><section>mdo sde</section><text>rang gi blos ni brtags nas kyang / /mi mkhas de dag dngos po rnams/ /gzhig phyir mya ngan 'das pa smras/ /lus la yang ni rten bcas nas/ /tshul khrims 'du shes rnam par 'jig /sems</text></item>
<item><p>119a8</p><section>mdo sde</section><text>kyi dmigs pa dag la yang / /bsam gtan 'du shes rnam par 'jig /de bzhin shes rab dmigs nas kyang / /sa bon 'du shes rnam par rmongs/ /'jig rten 'jig rten mkhas rnams</text></item>
<item><p>119b1</p><section>mdo sde</section><text>kyis/ /de dag chos kyi rkun por brjod/ /'di 'dra ba yi chos rnams la/ /chos dbyings 'od gsal nyon mongs med/ /'o na rab tu byung ba'i don/ /khyod kyis bdag la ji skad brjod/ /chos rnams</text></item>
<item><p>119b2</p><section>mdo sde</section><text>thams cad tha dad med/ /'di dag brag ca 'dra ba yin/ /mkhas pa de dag nam du yang / /'phags pa'i spyod yul rtog mi byed/ /gzhan min mtshan nyid de bzhin nyid/ /gzhan dag tu ni yong mi 'gyur/ /</text></item>
<item><p>119b3</p><section>mdo sde</section><text>chos rnams 'gyur ba med pa la/ /rab byung brtags pas ci zhig bya/ /de nas 'jam dpal gzhon nur gyur pas khye'u rin chen byin la 'di skad ces smras so/ /khye'u byang chub ces bya ba de gang gi tshig</text></item>
<item><p>119b4</p><section>mdo sde</section><text>bla dgas yin/ rin chen byin gyis smras pa/ 'jam dpal byang chub ni tshig gi bla dgas med pa'o/ /'jam dpal gyis smras pa/ khyod ci las bsam te de skad smra/ rin chen byin gyis smras pa/ 'jam dpal</text></item>
<item><p>119b5</p><section>mdo sde</section><text>chos nyid ni bsam du med pa yin na/ de bdag gis 'di ltar bsam te bstan par bya/ 'jam dpal gyis smras pa/ 'di la las dang po pa'i byang chub sems dpa' la ji ltar gdams ngag bstan par bya/</text></item>
<item><p>119b6</p><section>mdo sde</section><text>ji ltar rjes su bstan par bya/ rin chen byin gyis smras pa/ 'di skad ces smra bar bya ste/ 'dod chags ma spang zhe sdang ma gzhil cig /gti mug ma bsal cig /rang gi lus las gyen du ma bskyod cig /</text></item>
<item><p>119b7</p><section>mdo sde</section><text>mi dge ba spyod cig /lta ba tshar ma gcod cig /kun tu sbyor ba rnams ma ston cig /phung po rnams yongs su zung shig /khams rnams ril por gyis shig /skye mched rnams la spyod cig /byis pa'i sa</text></item>
<item><p>119b8</p><section>mdo sde</section><text>las 'da' bar ma byed cig /mi dge ba la rtogs shig /dge ba spongs shig /sangs rgyas yid la ma byed cig /chos ma sems shig /dge 'dun la ni mchod pa ma byed cig /bslab pa dag yang dag par ma len</text></item>
<item><p>120a1</p><section>mdo sde</section><text>cig /srid pa nye bar zhi ba don du ma gnyer cig /chu bo las ma rgal cig ces gdams ngag 'di lta bus las dang po pa'i byang chub sems dpa' la gdams par bya/ rjes su bstan par bya'o/ /de ci'i phyir</text></item>
<item><p>120a2</p><section>mdo sde</section><text>zhe na/ chos rnams kyi chos gnas pa 'di ni gnas pa kho na yin pa'i phyir ro/ /byis pa de dag ni skye ba'i chos su lung ston par byed do/ /'gag pa'i chos su lung ston par byed do/ /chos kyi dbyings 'di ni rnam par mi rtog pas</text></item>
<item><p>120a3</p><section>mdo sde</section><text>rab tu phye ba yin te/ chos 'di rnams kyi rang bzhin de ltar rjes su rtogs pa gang yin pa de ni byang chub bo zhes de ltar gdams na/ gal te mi skrag mi dngang zhing dngang bar mi 'gyur na/ kye ma byang chub sems</text></item>
<item><p>120a4</p><section>mdo sde</section><text>dpa' 'di ni phyir mi ldog pa ste/ phyir mi ldog pa'i sa'i skal ba can yin no snyam du shes par bya ste/ gdams ngag 'dis yang dang yang du yang dag par dga' ba bskyed par bya'o/ /de'i tshe dmigs pa can gyi</text></item>
<item><p>120a5</p><section>mdo sde</section><text>dge slong brgyad kyis chos kyi rnam grangs 'di ma bsten par spangs shing 'khor de nas song ste/ kha nas khrag dron mo byung nas shi'o/ /shi nas sems can dmyal ba chen po ngu 'bod du skyes so/ /de nas</text></item>
<item><p>120a6</p><section>mdo sde</section><text>bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das dge slong de dag gis chos kyi rnam grangs 'di thos pas gnod pa chen po ji tsam du gyur pa la gzigs</text></item>
<item><p>120a7</p><section>mdo sde</section><text>bcom ldan 'das kyis bka' stsal pa/ 'jam dpal khyod de skad ma zer cig /gal te dge slong 'di dag gis chos kyi rnam grangs 'di ma thos su zin na/ bskal pa sa ya'i bar du nams kyang bzang 'gror skye bar</text></item>
<item><p>120a8</p><section>mdo sde</section><text>yang mi 'gyur na sangs rgyas dang phrad cing mnyes par byed pa lta ci smos/ da ni de dag gis chos kyi rnam grangs 'di som nyi dang bcas pas thos nas da gzod kho nar sems can dmyal ba chen po ngu 'bod nas</text></item>
<item><p>120b1</p><section>mdo sde</section><text>shi 'phos te dga' ldan gyi lha'i ris su skye'o/ /de dag bskal pa drug bcu rtsa brgyad kyi bar du de bzhin gshegs pa khrag khrig phrag bcu mnyes par byed par 'gyur te/ thams cad du rdzus te skye zhing 'khor los</text></item>
<item><p>120b2</p><section>mdo sde</section><text>sgyur ba'i rgyal po sha stag tu 'gyur la/ bskal pa gcig la de bzhin gshegs pa dgra bcom pa yang dag par rdzogs pa'i sangs rgyas dri ma med pa'i 'od ces bya ba dag tu 'gyur ro/ /de nas lha'i bu de dag gis lung</text></item>
<item><p>120b3</p><section>mdo sde</section><text>bstan pa lha'i rna ba'i khams kyis thos nas/ de dag lha'i bu brgyad khri dang lhan cig tu bcom ldan 'das ga la ba der dong ste lhags nas lha'i me tog gis yangs pa'i grong khyer thams cad tu gtor to/ /chos kyi rnam</text></item>
<item><p>120b4</p><section>mdo sde</section><text>grangs 'di la yang rjes su yi rang ste/ bcom ldan 'das bdag cag rjes su yi rang lags so/ /de bzhin gshegs pa rnams kyi byang chub kyi tshul 'phel bar mdzad du gsol zhes kyang gsol to/ /de dag rjes su</text></item>
<item><p>120b5</p><section>mdo sde</section><text>yi rang ba'i mod la bla na med pa yang dag par rdzogs pa'i byang chub las phyir mi ldog par gyur to/ /yangs pa'i grong khyer chen po'i srog chags brgyad khri bzhi stong yang bla na med pa yang dag par rdzogs pa'i byang chub</text></item>
<item><p>120b6</p><section>mdo sde</section><text>las phyir mi ldog par gyur to/ /srog chags khri nyis stong ni chos rnams la chos kyi mig rdul med cing dri ma dang bral ba rnam par dag go/ /de nas bcom ldan 'das kyis 'jam dpal gzhon nur gyur pa la bka'</text></item>
<item><p>120b7</p><section>mdo sde</section><text>stsal pa/ 'jam dpal byang chub sems dpa' gang gis bskal pa 'bum gyi bar du thabs la mkhas pa med par pha rol du phyin pa drug la spyad pa bas/ gang gis chos kyi rnam grangs 'di som nyi dang bcas</text></item>
<item><p>120b8</p><section>mdo sde</section><text>pas thos na/ 'di ni de bas ches bsod nams mang du skyed pa gang gis som nyi med par thos pa lta ci smos/ gang yi ger 'dri ba dang / lung nod pa dang / 'chang ba dang / gzhan dag la yang rgya cher yang dag par</text></item>
<item><p>121a1</p><section>mdo sde</section><text>ston pa lta ci smos/ 'jam dpal de lta bas na dgra bcom pa nyid thob par 'dod pas kyang chos 'di la bslab par bya'o/ /rang byang chub thob par 'dod pas kyang chos 'di la bslab par bya'o/ /bla na med pa</text></item>
<item><p>121a2</p><section>mdo sde</section><text>yang dag par rdzogs pa'i byang chub mngon par rdzogs par 'tshang rgya bar 'dod pas kyang chos 'di la bslab par bya'o/ /de nas khye'u rin chen byin gyis rang gi ma ma la 'di skad ces smras so/ /ma ma kho bo la kha zas</text></item>
<item><p>121a3</p><section>mdo sde</section><text>byin cig dang / bcom ldan 'das kyi zhal zas dbul bar bya'o/ /de nas khye'u rin chen byin gyi ma mas khar ba'i snod zas ro brgya dang ldan pas bkang ste/ khye'u rin chen byin la byin no/ /de nas khye'u rin chen byin</text></item>
<item><p>121a4</p><section>mdo sde</section><text>gyis bcom ldan 'das la 'di skad ces gsol to/ /bcom ldan 'das chos thams cad mi zad pa'i bden pa gang lags pa'i bden pa des na dge slong gi dge 'dun thams cad tshim par ma gyur gyi bar du khar ba'i snod</text></item>
<item><p>121a5</p><section>mdo sde</section><text>'di yongs su 'grib par ma gyur cig /de nas khye'u rin chen byin gyis bcom ldan 'das kyi lhung bzed bkang nas dge slong gi dge 'dun la smras pa/ btsun pa rnams bdag la thugs brtse ba'i slad du gang gis bdag</text></item>
<item><p>121a6</p><section>mdo sde</section><text>la 'bras bu chen por 'gyur ba'i bsod snyoms 'di bzhes te/ gang lus kyis yon sbyong bar mi byed pa dang / sems kyis sbyong bar mi byed pa dang / gang la phul na bsod nams su mi 'gyur ba dang / rnam par smin</text></item>
<item><p>121a7</p><section>mdo sde</section><text>par mi 'gyur ba dang / gang lus kyi las dang / ngag gi las dang / yid kyi las dang mi ldan pa dang / gang 'dus byas la mi gnas pa dang / gang 'dus ma byas la mi gnas pa dang / gang so so'i skye bo'i chos rnams kyis</text></item>
<item><p>121a8</p><section>mdo sde</section><text>ma gos pa dang / nyan thos kyi chos rnams la mi rten pa dang / sangs rgyas kyi theg pa la nges par mi 'byung ba dang / nges par 'byung bar mi 'dod pa des bzhes shig /de nas dge slong gi dge 'dun de dag gi nang nas sus</text></item>
<item><p>121b1</p><section>mdo sde</section><text>kyang snod de ma blangs so/ /khye'u rin chen byin gyis smras pa/ btsun pa dag bdag kyang sbyin par 'dod pa lags/ khyed kyang gsol bar bzhed pa lags te/ bdag btsun pa rnams las ci yang re ba ma mchis kyi</text></item>
<item><p>121b2</p><section>mdo sde</section><text>bzhes shig /'jam dpal gyi tshad dang mnyam pa'i byang chub sems dpa' bye ba phrag 'bum gyi sangs rgyas kyi zhing gi yon tan bkod pa de bas kyang ches bye ba phrag 'bum las lhag pa'i sangs rgyas kyi zhing gi yon tan bkod pa/</text></item>
<item><p>121b3</p><section>mdo sde</section><text>bdag gi sangs rgyas kyi zhing du 'gyur ba'i bden pa dang bden pa'i tshig gang yin pa'i bden pa dang bden pa'i tshig des na khar ba'i snod 'di las khyed thams cad kyi lhung bzed rnams gang bar gyur cig /khar ba'i</text></item>
<item><p>121b4</p><section>mdo sde</section><text>snod 'di yang yongs su zad par ma gyur cig ces byas so/ /de nas dge slong gi dge 'dun thams cad kyi lhung bzed de dag gang bar gyur to/ /de nas khye'u rin chen byin yangs pa'i grong khyer gyi skye bo'i tshogs</text></item>
<item><p>121b5</p><section>mdo sde</section><text>ji snyed yod pa thams cad kha zas ro brgya dang ldan pa des tshim par byas so/ /bsod snyoms de yang zad par ma gyur to/ /de nas bcom ldan 'das kyis khye'u rin chen byin la 'di skad ces bka' stsal to/ /rin chen</text></item>
<item><p>121b6</p><section>mdo sde</section><text>byin lnga po 'di dag ni byang chub sems dpa'i yon yongs su sbyong ba ste/ lnga gang zhe na/ 'di lta ste/ lus mi dmigs pa dang / sems mi dmigs pa dang / sbyin pa la mngon par zhen pa med pa dang / rnam par smin pa</text></item>
<item><p>121b7</p><section>mdo sde</section><text>mi 'dod pa dang / len pa po rnams la rnam par smin pa med pa'o/ /rin chen byin bzhi po 'di dag ni byang chub sems dpas rtag tu mngon par bya ba ste/ bzhi gang zhe na/ 'di lta ste/ stong pa nyid kyi ting nge 'dzin dang /</text></item>
<item><p>121b8</p><section>mdo sde</section><text>sangs rgyas rjes su dran pa dang / snying rje chen po dang / bdag gi las kyi rnam par smin pa'o/ /de nas bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal</text></item>
<item><p>122a1</p><section>mdo sde</section><text>khye'u rin chen byin 'di bskal pa sum bcu na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa dgra bcom pa yang dag par rdzogs</text></item>
<item><p>122a2</p><section>mdo sde</section><text>pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das</text></item>
<item><p>122a3</p><section>mdo sde</section><text>stobs dang grags pa don yod pa zhes bya bar 'jig rten du 'byung bar 'gyur ro/ /de'i 'khor du 'dus pa yang mtha' yas par 'gyur te/ thams cad kyang phyir mi ldog pa'i byang chub sems dpa' sha</text></item>
<item><p>122a4</p><section>mdo sde</section><text>stag go/ /de dag kyang 'od mtha' yas pa dang / tshe dpag tu med par 'gyur ro/ /de nas bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das chos kyi</text></item>
<item><p>122a5</p><section>mdo sde</section><text>rnam grangs 'di'i ming ci lags/ 'di ji ltar gzung bar bgyi/ bcom ldan 'das kyis bka' stsal pa/ byang chub sems dpa'i spyad pa bstan pa zhes bya bar zung shig /chos nyid kyi skye bo zhes</text></item>
<item><p>122a6</p><section>mdo sde</section><text>bya bar yang zug shig /de nas bcom ldan 'das dge slong gi dge 'dun dang thabs gcig tu bsod snyoms bzhes nas gshegs so/ /bcom ldan 'das kyis de skad ces bka' stsal</text></item>
<item><p>122a7</p><section>mdo sde</section><text>nas/ byang chub sems dpa' rin chen byin dang / thams cad dang ldan pa'i 'khor de dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs</text></item>
<item><p>122a8</p><section>mdo sde</section><text>pa la mngon par bstod do/ /'phags pa byang chub sems dpa'i spyod pa bstan pa zhes bya ba theg pa chen po'i mdo rdzogs so// // rgya gar gyi mkhan po dzi na mi tra dang / pra dz+nyA warma dang / zhu chen gyi lo ts+tsha ba ban+d+he ye shes sde</text></item>
<item><p>122b1</p><section>mdo sde</section><text>la sogs pas bsgyur cing zhus te gtan la phab pa'o/ / @#/ /rgya gar skad du/ Ar+ya ta thA ga ta gu Na dz+nyA na a tsin ta bi Sha ya a ba tA ra nir de sha nA ma ma hA yA na sU tra/ bod skad du/ 'phags</text></item>
<item><p>122b2</p><section>mdo sde</section><text>pa de bzhin gshegs pa'i yon tan dang ye shes bsam gyis mi khyab pa'i yul la 'jug pa bstan pa zhes bya ba theg pa chen po'i mdo/ bam po dang po/ sangs rgyas dang byang chub sems dpa' thams cad la phyag 'tshal</text></item>
<item><p>122b3</p><section>mdo sde</section><text>lo/ /'di skad bdag gis thos pa dus gcig na/ bcom ldan 'das yul ma ga d+hA na chos kyi dbye dgon pa na byang chub kyi snying po kun du 'od kyi khang bzangs bsod nams kyi rgyan gyi tshogs chen po bsags pa/</text></item>
<item><p>122b4</p><section>mdo sde</section><text>dga' ba chen po skyed pa/ kun nas ma smad pa/ yon tan gyi tshogs dpag tu med pa dang ldan pa na bzhugs te/ bcom ldan 'das chos thams cad mnyam pa nyid du mngon par rdzogs par sangs rgyas pa/ legs par</text></item>
<item><p>122b5</p><section>mdo sde</section><text>thugs su chud pa'i blo dang ldan pa/ kun du spyod pa gnyis mi mnga' ba/ mtshan nyid med pa'i chos la mchog tu gzhol bar mdzad pa/ sangs rgyas kyi gnas pas gnas pa/ sangs rgyas thams cad dang mnyam pa nyid</text></item>
<item><p>122b6</p><section>mdo sde</section><text>brnyes pa/ sgrib pa med pa'i rtogs pa brnyes pa/ phyir mi zlog pa'i chos dang ldan pa/ spyod yul gyis mi 'phrogs pa/ sangs rgyas kyi mdzad pa mtha' yas pa rgyun mi gcod pa/ bsam gyis mi khyab pa rnam par</text></item>
<item><p>122b7</p><section>mdo sde</section><text>'jog pa/ mtshan nyid med pa'i chos kyi dam pa'i pha rol du byon pa/ dus gsum la mnyam pa nyid tshar phyin pa/ 'jig rten gyi khams thams cad du zhugs pa'i sku dang ldan pa/ chos thams cad la the tsom med</text></item>
<item><p>122b8</p><section>mdo sde</section><text>pa'i mkhyen pa mnga' ba/ spyod pa thams cad dang ldan pa'i blo mnga' ba/ chos mkhyen pa la nem nur mi mnga' ba/ rnam par ma brtags pa'i sku mnga' ba/ byang chub sems dpa' thams cad kyis ye shes yang dag</text></item>
<item><p>123a1</p><section>mdo sde</section><text>par blangs pa/ sangs rgyas kyi gnas pa gnyis su med pa dam pa'i pha rol du byon pa/ de bzhin gshegs pa'i ma 'dres pa rnam par thar par mdzad pa'i ye shes kyi mthar phyin pa/ mtha' dang dpung med pa</text></item>
<item><p>123a2</p><section>mdo sde</section><text>'i sangs rgyas kyis mnyam pa nyid thugs su chud pa/ chos kyi dbyings dam pa can/ nam mkha'i khams kyi mthas gtugs pa/ phyi ma'i mtha'i mur thug par bskal pa bgrangs pa thams cad du chos kyi 'khor lo bskor</text></item>
<item><p>123a3</p><section>mdo sde</section><text>ba rgyun mi gcod pa'i sku mnga' ba pad ma'i snying po can gyi seng ge'i khri la bzhugs te/ dge slong 'bum phrag drug bcu rtsa gnyis dang thabs gcig pa la 'di lta ste/ tshe dang ldan pa shA ri'i bu dang / maud gal gyi bu chen po</text></item>
<item><p>123a4</p><section>mdo sde</section><text>dang / 'od srung chen po dang / ma 'gags pa dang / rab 'byor dang / kA t+yA'i bu dang / ka pi na chen po dang / nag pa dang / dga' bo dang / chu klung 'od srung dang / ga yA 'od srung dang / lteng rgyas 'od srung dang / byams ma'i bu gang po dang /</text></item>
<item><p>123a5</p><section>mdo sde</section><text>ba lang bdag dang / lam phran bstan dang / gyad bu nor dang / seng ldeng nags pa dang / skul byed dang / gsus po che chen po dang / sgra gcan zin dang / kun dga' bo dang / de dag la sogs pa dge slong 'bum phrag drug bcu'</text></item>
<item><p>123a6</p><section>mdo sde</section><text>rtsa gnyis po de dag thams cad kyang chos gcig la yang dag par gzhol ba/ 'phags pa'i spyod yul la gnas pa sha stag go/ /thams cad kyang chos thams cad kyi ngo bo nyid kyi tshul la zhugs pa sha stag go/ /thams cad</text></item>
<item><p>123a7</p><section>mdo sde</section><text>kyang gzhi med pa nam mkha'i spyod yul ba sha stag go/ /thams cad kyang mi rten par gnas pa sha stag go/ /thams cad kyang nyon mongs pa'i sgrib pa kun nas ldang ba thams cad dang bral ba sha stag go/ /thams cad kyang thams</text></item>
<item><p>123a8</p><section>mdo sde</section><text>cad mkhyen pa'i ye shes kyi yul dang spyod yul la zhugs pa'i shes pa dang ldan pa sha stag go/ /thams cad kyang byang chub sems dpa'i bya ba la zhugs pa sha stag go/ /thams cad kyang de bzhin gshegs pa thams cad kyi chos kyi dbyings</text></item>
<item><p>123b1</p><section>mdo sde</section><text>snang ba'i tshul la zhugs pa sha stag go/ /thams cad kyang chos kyi tshul gcig la yang dag par gzhol ba sha stag go/ /thams cad kyang thams cad mkhyen pa nyid la mngon du phyogs pa sha stag go/ /thams cad kyang thams cad</text></item>
<item><p>123b2</p><section>mdo sde</section><text>mkhyen pa nyid kyi lam rgyun ma bcad pa sha stag go/ /thams cad kyang thams cad mkhyen pa nyid las yid phyir ma log pa sha stag go/ /thams cad kyang shes rab dang ye shes mngon par grub pa'i yid dang ldan pa sha stag go/ /</text></item>
<item><p>123b3</p><section>mdo sde</section><text>thams cad kyang thams cad mkhyen pa'i ye shes dang lhag mthong dam pa'i pha rol du phyin pa sha stag go/ /thams cad kyang thabs kyi yul dang / spyod yul la nges par byung ba sha stag go/ /dge slong ma skye dgu'i bdag mo chen</text></item>
<item><p>123b4</p><section>mdo sde</section><text>mo dang / dge slong ma grags 'dzin la sogs pa dge slong ma 'bum phrag drug bcu rtsa gnyis dang yang thabs gcig ste/ thams cad kyang dkar po'i chos shin du yongs su bsdus pa sha stag go/ /thams cad kyang thams cad</text></item>
<item><p>123b5</p><section>mdo sde</section><text>mkhyen pa'i ye shes la nye bar gyur pa sha stag go/ /thams cad kyang thams cad mkhyen pa nyid kyi snang ba'i tshul la zhugs pa sha stag go/ /thams cad kyang chos thams cad dngos po med par rab tu rtogs pa sha stag go/ /</text></item>
<item><p>123b6</p><section>mdo sde</section><text>chos thams cad la mtshan nyid med par zhugs pa/ chos thams cad yang dag pa'i mthar rig pa/ chos thams cad ma skyes pa dang / ma 'gags pa dang / gnyen po med par mos pa/ bsam gyis mi khyab pa'i</text></item>
<item><p>123b7</p><section>mdo sde</section><text>rnam par thar pa dang / ting nge 'dzin la rab tu gnas pa sha stag go/ /thams cad kyang 'dul ba'i sems can ji lta ba de bzhin du rnam par mi tog cing lhun gyis grub par gzugs dang / lus dang / kha dog dang / spyod</text></item>
<item><p>123b8</p><section>mdo sde</section><text>lam shin du ston pa sha stag go/ /byang chub sems dpa' sems dpa' chen po sangs rgyas kyi zhing brjod du med pa bye ba khrag khrig 'bum phrag bcu'i rdul phra rab kyi rdul snyed kyi byang chub sems dpa'i dge 'dun</text></item>
<item><p>124a1</p><section>mdo sde</section><text>chen po dang yang thabs gcig pa la 'di lta ste/ byang chub sems dpa' sems dpa' chen po kun du bzang po dang / kun nas 'dren dang / kun du sprul dang / kun du shes rab dang / kun du mig dang / kun du 'od dang /</text></item>
<item><p>124a2</p><section>mdo sde</section><text>kun du snang ba dang / kun du 'od zer dang / kun du rtog dang / byang chub sems dpa' sems dpa' chen po kun du blo dang / shugs chen dang / shugs chen 'dzin dang / rnam par 'phrul pa chen po dang / rnam par 'phrul pa chen</text></item>
<item><p>124a3</p><section>mdo sde</section><text>po'i rgyal po dang / brtson 'grus chen pos rnam par gnan dang / rtsal chen dpa' ba dang / cher bsgyings dang / bsgyings pa chen po'i stobs dang / tshogs kyi dbang po chen po dang / spos kyi bal glang glang po che chen po dang / byang</text></item>
<item><p>124a4</p><section>mdo sde</section><text>chub sems dpa' sems dpa' chen po zla ba chen po dang / zla ba bzang dang / yon tan zla ba dang / rin chen zla ba dang / kun du snang ba'i zla ba dang / chos dri ma med pa'i zla ba dang / rnam par snang byed zla ba dang / rnam par bsgrags</text></item>
<item><p>124a5</p><section>mdo sde</section><text>pa'i zla ba dang / 'od zer rab tu gtong ba'i zla ba dang / byang chub sems dpa' sems dpa' chen po zla gang dang / tshangs pa'i dbyangs dang / tshangs pa'i dbang pos bsgrags pa'i dbyangs dang / sa'i sgra dbyangs dang /</text></item>
<item><p>124a6</p><section>mdo sde</section><text>chos kyi dbyings kyi sgra dbyangs dang / bdud kyi dkyil 'khor thams cad rnam par 'joms pa'i dbyangs dang / chos kyi rnga chen sgra dbyangs dang / kun du go bar byed pa'i dbyangs dang / mi rtog rnam par mi rtog dbyangs dang /</text></item>
<item><p>124a7</p><section>mdo sde</section><text>sa steng sgra dbyangs dang / byang chub sems dpa' sems dpa' chen po dbyangs kyi yan lag thams cad zil gyis gnon pa'i dbyangs dang / kun nas snying po dang / kun du dri ma med pa'i snying po dang / yon tan snying po</text></item>
<item><p>124a8</p><section>mdo sde</section><text>dang / rnam par snang mdzad snying po dang / rin chen snying po dang / zla ba'i snying po dang / nyi ma'i snying po dang / snang byed snying po dang / pad ma'i dpal gyi snying po dang / rdo rje'i snying po dang / blo gros bzang po dang / blo gros chen po dang /</text></item>
<item><p>124b1</p><section>mdo sde</section><text>khyad par blo gros dang / rnam grags blo gros dang / rgyal chen blo gros dang / bla ma'i blo gros dang / 'phel ba'i blo gros dang / mtha' yas blo gros dang / yangs pa'i blo gros dang / sangs rgyas blo gros dang / blo gros</text></item>
<item><p>124b2</p><section>mdo sde</section><text>mi zad pa dang / byang chub sems dpa' sems dpa' chen po blo gros rgya mtsho dang / brtan pa'i blo gros dang / rdo rje blo gros dang / sangs rgyas mngon sum blo gros dang / ri rab mar me dang / mar me chen po dang /</text></item>
<item><p>124b3</p><section>mdo sde</section><text>chos kyi sgron ma'i mar me dang / phyogs thams cad du khyab pa'i mar me dang / kun nas mun pa thams cad sel ba'i mar me dang / 'gro ba thams cad la snang ba'i mar me dang / gcig tu snang ba'i mar me dang /</text></item>
<item><p>124b4</p><section>mdo sde</section><text>zla ba'i mar me dang / byang chub sems dpa' sems dpa' chen po nyi ma'i mar me dang / 'jam dpal gzhon nur gyur pa dang / lag na rin chen gzhon nur gyur pa dang / lag na phyag rgya rin chen gzhon</text></item>
<item><p>124b5</p><section>mdo sde</section><text>nur gyur pa dang / rin chen 'od zer gzhon nur gyur pa dang / nam mkha' mdzod gzhon nur gyur pa dang / sems bskyed ma thag tu chos kyi 'khor lo skor ba gzhon nur gyur pa dang / dra ba can gyi 'od gzhon</text></item>
<item><p>124b6</p><section>mdo sde</section><text>nur gyur pa dang / rnam par sel ba gzhon nur gyur pa dang / bdog pa thams cad yongs su gtong ba gzhon nur gyur pa dang / dpal gyi snying po gzhon nur gyur pa dang / seng ge gzhon nur gyur pa</text></item>
<item><p>124b7</p><section>mdo sde</section><text>dang / zla 'od gzhon nur gyur pa dang / zla ba'i 'od zer gzhon nur gyur pa dang / mchog gi blo gros gzhon nur gyur pa dang / rgyan bkod pa gzhon nur gyur pa dang / lag na pad ma dang / lag na rdo rje dang /</text></item>
<item><p>124b8</p><section>mdo sde</section><text>nyi 'od dang / nor bu dang / glog dang / nyi ma dang / zla ba dang / brgya byin dang / tshangs pa thams cad zil gyis gnon pa'i 'od dang / sgrib pa thams cad rnam par sel ba dang / mya ngan dang mun pa thams cad 'jams</text></item>
<item><p>125a1</p><section>mdo sde</section><text>pa'i blo gros dang / byang chub sems dpa' sems dpa' chen po yul thams cad las nges par 'byung ba'i blo gros dang / rtul med rnam par gnon dang / rnam dag rnam par gnon dang / phung po rnam par gnon dang /</text></item>
<item><p>125a2</p><section>mdo sde</section><text>skye mched rnam par gnon dang / khams rnam par gnon dang / stong pa nyid rnam par gnon dang / mtshan ma med pa rnam par gnon dang / smon pa med pa rnam par gnon dang / skye ba med pa rnam par gnon dang / 'gag pa med pa rnam par</text></item>
<item><p>125a3</p><section>mdo sde</section><text>gnon dang / 'gro ba med pa rnam par gnon dang / 'ong ba med pa rnam par gnon dang / 'chi 'pho med pa rnam par gnon dang / mi skye ba rnam par gnon dang / rang bzhin 'od gsol rnam par gnon dang / 'jig rten gsum</text></item>
<item><p>125a4</p><section>mdo sde</section><text>rnam par gnon dang / mtha' yas rnam par gnon dang / 'jig rten gyi khams thams cad rnam par gnon dang / chos thams cad rnam par gnon dang / rnam par thar pa dang / ting nge 'dzin dang / snyoms par 'jug pa thams cad</text></item>
<item><p>125a5</p><section>mdo sde</section><text>rnam par gnon dang / mngon par shes pa dang / rig pa rnam par gnon dang / sems can thams cad kyi sems kyi spyod pa rnam par gnon dang / yang dag pa'i mtha' rnam par gnon dang / de bzhin gshegs pas rnam par gnon</text></item>
<item><p>125a6</p><section>mdo sde</section><text>dang / mnyam pa nyid rnam par gnon dang / byang chub sems dpa' sems dpa' chen po chos dbyings rnam par gnon dang / bdud yul mi gos dang / bdud las rgyal dang / bdud las rgyal chen po dang / gtsug na rin po che dang /</text></item>
<item><p>125a7</p><section>mdo sde</section><text>'od zer stong gi 'od 'phro dang / mngon par 'byung dka' dang / rab tu thub dka' dang rtogs dka' dang / bsnyen par dka' ba'i blo dang ngan 'gro skem dang / bzang skyong dang dkon mchog 'byung gnas dang / ded dpon bzang po dang / mis byin dang / chu lha'i</text></item>
<item><p>125a8</p><section>mdo sde</section><text>lha dang / zla ba'i lha dang / dri ma med kyis byin dang / dri ma med par grags pa dang / byang chub sems dpa' sems dpa' chen po byams pa dang / de dag la sogs pa byang chub sems dpa' sems dpa' chen po sangs rgyas kyi zhing brjod du med pa bye ba khrag khrig 'bum</text></item>
<item><p>125b1</p><section>mdo sde</section><text>phrag bcu'i rdul phra rab kyi rdul snyed thams cad kyang skye ba gcig gis thogs pa 'jig rten gyis khams gzhan dang gzhan dag nas 'dus pa sha stag go/ /thams cad kyang sems can gyi khams</text></item>
<item><p>125b2</p><section>mdo sde</section><text>thams cad yongs su smin par bya ba la dpyod pa dang / thabs dang / tshul dang / 'dul ba dang / byang chub sems dpa'i chos la 'god pa la mkhas pa sha stag go/ /thams cad kyang 'jig rten gyi khams rab 'byam thams</text></item>
<item><p>125b3</p><section>mdo sde</section><text>cad la dpyod pa'i tshul shes pa rab 'byam la zhugs pa sha stag go/ /thams cad kyang mya ngan las 'das pa'i sa'i spyod yul shes pa la dpyod cing so sor rtog pa la mkhas pa sha stag go/ /</text></item>
<item><p>125b4</p><section>mdo sde</section><text>thams cad kyang spros pa thams cad shin tu chad cing spyod pa len pa rnam par chad de sems can gyi khams thams cad sdud pa la</text></item>
<item><p>125b5</p><section>mdo sde</section><text>mkhas pa sha stag go/ /thams cad kyang mtha' dang dbung med pa'i chos kyi tshul la 'jug pa la shin du mkhas pa sha stag go/ /thams cad kyang sems can thams cad kyi las kyi rnam par smin pa chud mi za ba mi dmigs</text></item>
<item><p>125b6</p><section>mdo sde</section><text>par dpyod cing so sor rtog pa la mkhas pa sha stag go/ /thams cad kyang sems can gyi khams thams cad kyi bsam pa dang / bag la nyal dang / dbang po dang / rtsom pa dang / sbyor ba la shin du dpyod cing so sor rtog pa</text></item>
<item><p>125b7</p><section>mdo sde</section><text>la mkhas pa sha stag go/ /thams cad kyang 'das pa dang / ma 'ongs pa dang / da ltar byung ba'i de bzhin gshegs pa thams cad kyis gsungs pa'i don dang tshig dang / yi ge gzung ba dang blang ba shes pa yang dag par 'dzin</text></item>
<item><p>125b8</p><section>mdo sde</section><text>cing rtog pa la mkhas pa sha stag go/ /thams cad kyang 'jig rten pa dang / 'jig rten las 'das pa dang / mtha' dang dbung med pa'i chos kyi tshul la 'jug par zhugs pa sha stag go/ /thams cad kyang 'dus byas dang / 'dus ma byas</text></item>
<item><p>126a1</p><section>mdo sde</section><text>dang / dus dang rim pa'i tshul la so sor rtog pa la mkhas pa sha stag go/ /thams cad kyang 'das pa dang / ma 'ongs pa dang / da ltar byung ba'i de bzhin gshegs pa thams cad kyi ye shes kyi dkyil 'khor skad</text></item>
<item><p>126a2</p><section>mdo sde</section><text>cig gcig gis de ma thag tu thob par gnas pa sha stag go/ /thams cad kyang sems kyi skad cig sems kyi skad cig la 'chi 'pho dang / 'byung ba dang / skye ba dang / mngon par 'byung ba dang / dka' bar spyod par sbyor ba dang /</text></item>
<item><p>126a3</p><section>mdo sde</section><text>byang chub kyi snying por 'gro ba dang / bdud 'dul ba dang / mngon par rdzogs par 'tshang rgya ba dang / chos kyi 'khor lo skor ba dang / yongs su mya ngan las 'das pa chen po kun du ston pa la mkhas pa sha stag go/ /thams cad</text></item>
<item><p>126a4</p><section>mdo sde</section><text>kyang sems can thams cad kyi phyir sems bskyed cing byang chub rnam par 'tshang rgya ba dang ma bral ba sha stag go/ /thams cad kyang sems can gcig gi sems kyi dmigs pa la 'jug pas sems can ma lus pa thams cad</text></item>
<item><p>126a5</p><section>mdo sde</section><text>kyi sems kyi dmigs pa la mkhas pa dang ldan pa sha stag go/ /thams cad kyang rang byung gi ye shes kyi sa las mi bskyod pa'i byang chub sems dpa'i lus dang ldan pa sha stag go/ /thams cad kyang thams cad mkhyen pa</text></item>
<item><p>126a6</p><section>mdo sde</section><text>nyid kyis thob par sbyong ba las phyir mi ldog pa sha stag go/ /thams cad kyang byang chub sems dpa'i mngon par 'du byed pa'i stobs rgyun mi gcod cing mngon par 'du mi byed pa shes pa'i tshul la zhugs pa sha stag go/ /</text></item>
<item><p>126a7</p><section>mdo sde</section><text>thams cad kyang sems can gcig gi bya ba la bskal pa mtha' yas par spyod pa kun du 'dzin par byin gyis rlob pa la mkhas pa sha stag go/ /thams cad kyang khyad par chos kyi 'khor lo skor bar byin gyis rlob cing gdul</text></item>
<item><p>126a8</p><section>mdo sde</section><text>bya'i khams 'gro ba thams cad 'dzud pa la mkhas pa sha stag go/ /thams cad kyang 'das pa dang / ma 'ongs pa dang / da ltar byung ba'i de bzhin gshegs pa thams cad kyi rnam par dag pa'i gnas la 'jug pa dang /</text></item>
<item><p>126b1</p><section>mdo sde</section><text>sbyong ba'i stobs kyi khyad par dang smon lam phun sum tshogs pa sha stag go/ /thams cad kyang kun du bzang po'i spyod pa'i smon lam gyi khyad par gyi bsam pa phun sum tshogs pa sha stag go/ /thams cad kyang sangs rgyas</text></item>
<item><p>126b2</p><section>mdo sde</section><text>'byung ba thams cad kyi thad du 'gro zhing skul ba la mkhas pa sha stag go/ /thams cad kyang de bzhin gshegs pa thams cad kyi chos kyi tshul kun du 'dzin pa la mkhas pa sha stag go/ /thams cad kyang sangs rgyas</text></item>
<item><p>126b3</p><section>mdo sde</section><text>thams cad kyi rigs rgyun mi gcod par byed pa sha stag go/ /thams cad kyang sangs rgyas med pa'i 'jig rten gyi khams su sangs rgyas 'byung ba kun du ston par byed pa sha stag go/ /thams cad kyang kun nas nyon</text></item>
<item><p>126b4</p><section>mdo sde</section><text>mongs pa can gyi 'jig rten gyi khams yongs su sbyong bar byed pa sha stag go/ /thams cad kyang byang chub sems dpa' thams cad kyi las kyi sgrib pa rgyun gcod par byed pa sha stag go/ /thams cad kyang chos kyi dbying</text></item>
<item><p>126b5</p><section>mdo sde</section><text>sgrib pa med pa la zhugs pa sha stag go/ /thams cad kyang nam mkha'i khams ltar tshad med pa'i chos dang ldan pa sha stag go/ /thams cad kyang chos kyi dbyings la 'jug pa mnyam pa nyid dang ldan pa sha stag go/ /thams cad</text></item>
<item><p>126b6</p><section>mdo sde</section><text>kyang yang dag pa'i mtha' dang chos kyi dbyings mnyam pa nyid dang ldan pa sha stag go/ /thams cad kyang las kyis kun nas bslang ba ji lta ba bzhin du rnam par smin pa la mos pa sha stag go/ /thams cad kyang rgyus kun nas</text></item>
<item><p>126b7</p><section>mdo sde</section><text>bslang ba ji lta ba bzhin du 'bras bu la mos pa sha stag go/ /thams cad kyang rgya'i 'bur kun du 'byung ba lta bur chos thams cad mnyam pa nyid du shes pa dang ldan pa sha stag go/ /thams cad kyang mig yor dang / gzugs</text></item>
<item><p>126b8</p><section>mdo sde</section><text>brnyan ltar ston pa'i chos mnyam pa nyid dang ldan pa sha stag go/ /thams cad kyang chos thams cad kyi sgra dbyangs kyi rnam par rig pa brag cha dang mtshungs pa dang ldan pa sha stag go/ /thams cad kyang rnam par thar pa</text></item>
<item><p>127a1</p><section>mdo sde</section><text>dang ting nge 'dzin bsam gyis mi khyab pa la gnas pa sha stag go/ /thams cad kyang dpa' bar 'gro ba'i ting nge 'dzin gyis rnam par rtsen pa sha stag go/ /thams cad kyang sangs rgyas kyi sku mtha' yas pa'i mdog</text></item>
<item><p>127a2</p><section>mdo sde</section><text>yongs su 'grub pa sgrub pa'i gzugs la gnas pa sha stag go/ /thams cad kyang skra tsam gyi khyon gcig la 'jig rten gyi khams thams cad kun tu ston pa la mkhas pa sha stag go/ /thams cad kyang phyogs bcu dag tu</text></item>
<item><p>127a3</p><section>mdo sde</section><text>skra tsam gyi khyon gcig la 'chi pho dang / 'byung ba dang / skye ba dang / mngon par 'byung ba dang / dka' ba spyad par sbyor ba dang / byang chub kyi snying por 'gro ba dang / bdud 'dul ba dang / mngon par byang chub pa dang / chos kyi 'khor lo</text></item>
<item><p>127a4</p><section>mdo sde</section><text>skor ba dang / yongs su mya ngan las 'das pa chen po kun du ston pa la mkhas pa sha stag go/ /thams cad kyang skyil mo krung gcig gis phyogs bcu dag gi 'jig rten gyi khams thams cad kyi nam mkha' rgyas</text></item>
<item><p>127a5</p><section>mdo sde</section><text>par 'gengs par shes pa dang ldan pa sha stag go/ /thams cad kyang zhing thams cad kyi rgyan zhing gcig tu ston pa la mkhas pa sha stag go/ /thams cad kyang zhing gcig gi rgyan bkod pa zhing thams cad du kun du ston pa</text></item>
<item><p>127a6</p><section>mdo sde</section><text>la mkhas pa sha stag go/ /thams cad kyang phyogs bcu dag gi 'jig rten gyi khams rab 'byam thams cad kyi de bzhin gshegs pa thams cad kyi 'khor gang dag yin pa de dag de bzhin gshegs pa gcig gi</text></item>
<item><p>127a7</p><section>mdo sde</section><text>'khor du ston pa la mkhas pa/ de bzhin gshegs pa gcig gi 'khor gang yin pa de phyogs bcu dag gi 'jig rten gyi khams thams cad kyi de bzhin gshegs pa thams cad kyi 'khor du kun du ston pa la</text></item>
<item><p>127a8</p><section>mdo sde</section><text>mkhas pa sha stag go/ /thams cad kyang chos thams cad mtha' dang dbung med par ston pa la mkhas pa sha stag go/ /thams cad kyang sems can thams cad kyi lus rang gi lus su kun du ston pa la mkhas</text></item>
<item><p>127b1</p><section>mdo sde</section><text>pa sha stag go/ /thams cad kyang sangs rgyas thams cad kyi sku sangs rgyas gcig gi skur zhugs par kun du ston pa la mkhas pa sha stag go/ /thams cad kyang sangs rgyas gcig gi sku sangs rgyas thams cad</text></item>
<item><p>127b2</p><section>mdo sde</section><text>kyi skur zhugs par kun du ston pa la mkhas pa sha stag go/ /thams cad kyang phyogs bcu'i 'jig rten gyi khams thams cad rang gi lus su chud par kun du ston pa la mkhas pa sha stag go/ /thams cad kyang</text></item>
<item><p>127b3</p><section>mdo sde</section><text>sems can gcig gi lus la dus gsum gyi sems can rnams kun du ston pa la mkhas pa sha stag go/ /thams cad kyang 'das pa'i dus la ma 'ongs pa dang / da ltar byung ba'i dus dang / ma 'ongs pa'i dus</text></item>
<item><p>127b4</p><section>mdo sde</section><text>la 'das pa dang / da ltar byung ba'i dus dang / da ltar byung ba'i dus la 'das pa dang / ma 'ongs pa'i dus kun du ston pa la sha stag go/ /thams cad kyang lus gcig gis ting nge 'dzin la snyoms par zhugs la</text></item>
<item><p>127b5</p><section>mdo sde</section><text>lus dpag tu med grangs med pa las ldang ba la mkhas pa/ lus dpag tu med cing grangs med pa dag gis ting nge 'dzin la snyoms par zhugs la/ lus gcig las ldang bar kun du ston pa la mkhas</text></item>
<item><p>127b6</p><section>mdo sde</section><text>pa sha stag go/ /thams cad kyang sems can thams cad kyis lus snyed kyi mngon par byang chub pa kun du ston pa la mkhas pa sha stag go/ /thams cad kyang sems can thams cad kyi lus la sems</text></item>
<item><p>127b7</p><section>mdo sde</section><text>can gcig gi lus kun du ston pa la mkhas pa/ sems can gcig gi lus la sems can thams cad kyi lus kun du ston pa la mkhas pa sha stag go/ /thams cad kyang sems can thams cad kyis</text></item>
<item><p>127b8</p><section>mdo sde</section><text>lus las sangs rgyas kyi sku kun du ston pa la mkhas pa sha stag go/ /thams cad kyang sangs rgyas kyi sku las sems can gyi lus kun du ston pa la mkhas pa sha stag go/ /thams cad kyang sems can gyi lus</text></item>
<item><p>128a1</p><section>mdo sde</section><text>chos kyi skur kun du ston pa la mkhas pa sha stag go/ /thams cad kyang zhing thams cad kyi rgyan bkod pa de dag zhing gcig tu kun du ston pa la mkhas pa zhing gcig gi rgyan bkod pa de dag zhing thams</text></item>
<item><p>128a2</p><section>mdo sde</section><text>cad du kun du ston pa la mkhas pa sha stag go/ /thams cad kyang chos kyi sku sems can gyi lus su kun du ston pa la mkhas pa sha stag go/ /thams cad kyang spu'i khung bu gcig tu phyogs bcu'i 'jig rten gyi</text></item>
<item><p>128a3</p><section>mdo sde</section><text>khams thams cad 'jug par byed pa kun du ston pa la mkhas pa sha stag go/ /thams cad kyang sangs rgyas thams cad kyi mngon par rdzogs par byang chub pa'i smon lam gyi stobs kyi gnas mngon par rdzogs</text></item>
<item><p>128a4</p><section>mdo sde</section><text>par byang chub par kun du ston pa la mkhas pa sha stag go/ /thams cad kyang phyogs bcu'i 'jig rten gyi khams rab 'byam thams cad na gdul bya'i sems can yongs su smin pa ji lta ba de bzhin du bla na med pa</text></item>
<item><p>128a5</p><section>mdo sde</section><text>yang dag par rdzogs pa'i byang chub kun du ston pa la mkhas pa sha stag go/ /thams cad kyang bskal pa bgrangs pa thams cad du 'jig rten gyi khams gcig tu byang chub sems dpa'i spyad pa spyod pa rgyun</text></item>
<item><p>128a6</p><section>mdo sde</section><text>mi gcod pa'i lus kun du ston pa la mkhas pa sha stag go/ /thams cad kyang sems bskyed pa gcig gis phyogs bcu'i 'jig rten gyi khams rab 'byam thams cad kyi 'jig rten gyi khams re re</text></item>
<item><p>128a7</p><section>mdo sde</section><text>na sgo nga las skyes pa dang / mngal nas skyes pa dang / drod gsher las skyes pa dang / rdzus te skyes pa dang / gzugs can dang / gzugs can ma yin pa dang / 'du shes can dang / 'du shes can ma yin pa dang /</text></item>
<item><p>128a8</p><section>mdo sde</section><text>rkang gnyis pa dang / rkang bzhi pa dang / rkang mang dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / brgya byin dang / tshangs pa dang /</text></item>
<item><p>128b1</p><section>mdo sde</section><text>'jig rten skyong ba dang / mi dang / mi ma yin pa sems can gdul bya yongs su smin pa thams cad ji lta ba de bzhin du lhun gyis grub cing rnam par mi rtog par spyad pa dang / spyod lam dang bya ba la 'jug pa'i</text></item>
<item><p>128b2</p><section>mdo sde</section><text>gnas kun du ston pa la mkhas pa sha stag go/ /thams cad kyang rdul phra rab kyi rdul re re la 'jig rten gyi khams dpag tu med/ grangs med/ bsam gyis mi khyab/ mtshungs pa med/ gzhal du med/</text></item>
<item><p>128b3</p><section>mdo sde</section><text>tshad med/ brjod du med pa'i yang brjod du med pa dag 'jug par byed kyang sems can la gnod pa med pa la mkhas pa sha stag go/ /thams cad kyang bskal pa dpag tu med grangs med/ bsam gyi mi khyab/</text></item>
<item><p>128b4</p><section>mdo sde</section><text>mtshungs pa med/ gzhal du med/ brjod du med pa'i yang brjod du med pa dag yud tsam gcig tu byin gyis rlob pa kun du ston pa la mkhas pa/ yud tsam gcig bskal pa dpag tu med/ grangs med/</text></item>
<item><p>128b5</p><section>mdo sde</section><text>bsam gyis mi khyab/ mtshungs pa med/ gzhal du med/ brjod du med pa'i yang brjod du med pa dag tu byin gyis rlob pa la mkhas pa sha stag go/ /thams cad kyang spyod lam ji lta bus sems</text></item>
<item><p>128b6</p><section>mdo sde</section><text>can rnams yongs su smin par 'gyur ba de lta de ltar lhun gyis grub cing rnam par mi rtog par gzugs kyi lus kyi kha dog dang / spyod lam kun du ston pa la mkhas pa sha stag ste/ byang chub sems dpa'</text></item>
<item><p>128b7</p><section>mdo sde</section><text>sems dpa' chen po de dag dang / gzhan dag thams cad kyang yon tan bye ba khrag khrig 'bum phrag dpag tu med grangs med pa dag dang ldan pa sha stag go/ /sangs rgyas kyi zhing tha dad pa nas 'dus pa'i lha</text></item>
<item><p>128b8</p><section>mdo sde</section><text>dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / brgya byin dang / tshangs pa dang / 'jig rten skyong ba dpag tu med/ grangs med/</text></item>
<item><p>129a1</p><section>mdo sde</section><text>bsam gyis mi khyab/ mtshungs pa med/ gzhal du med/ tshad med/ brjod du med pa'i yang brjod du med pa sha stag dang yang thabs gcig go/ /'jig rten gyi khams 'di nas kyang rgyal chen</text></item>
<item><p>129a2</p><section>mdo sde</section><text>bzhi'i ris kyi lha bye ba phrag brgya re re yang g.yog 'khor mang po/ dang ldan pa dag bcom ldan 'das la blta ba'i phyir dang / phyag bya ba'i phyir dang / bsnyen bkur bya ba'i phyir dang / chos mnyan pa'i</text></item>
<item><p>129a3</p><section>mdo sde</section><text>phyir bcom ldan 'das ga la ba der lhags so/ brgya byin bye ba phrag brgya dang / lha'i rgyal po rab 'thab bral bye ba phrag brgya dang / lha'i rgyal po yongs su dga' ldan bye ba phrag brgya dang / lha'i rgyal po rab 'phrul</text></item>
<item><p>129a4</p><section>mdo sde</section><text>bye ba phrag brgya dang / lha'i rgyal po gzhan 'phrul dbang byed pa bye ba phrag brgya la lha'i rgyal po re re yang g.yog 'khor mang po dang ldan pa dag bcom ldan 'das la blta ba'i phyir dang / phyag bya ba'i phyir dang / mchod</text></item>
<item><p>129a5</p><section>mdo sde</section><text>pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ ded dpon la sogs pa bdud kyi ris kyi lha bye ba phrag mang po dag kyang bcom ldan 'das la</text></item>
<item><p>129a6</p><section>mdo sde</section><text>blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /srin po'i rgyal po 'bum phrag bcwa</text></item>
<item><p>129a7</p><section>mdo sde</section><text>brgyad dang / 'byung po'i rgyal po 'bum phrag sum bcu rtsa brgyad dang / lha ma yin gyi rgyal po 'bum phrag brgyad bcu dang / rig sngags 'chang gi rgyal po 'bum phrag drug bcu rtsa lnga dang / drang srong</text></item>
<item><p>129a8</p><section>mdo sde</section><text>'bum phrag dgu bcu rtsa dgu thams cad kyang mngon par shes pa lnga dang ldan pa sha stag dang / rlung gi rgyal po chen po rnam par 'thor rlung dang / rnam par 'thor rlung chen po g.yog 'khor mang po dang</text></item>
<item><p>129b1</p><section>mdo sde</section><text>ldan pa dag dang / tshangs pa bye ba phrag brgya dang / tshangs pa chen po bye ba phrag brgya dang / 'od chung bye ba phrag brgya dang / tshad med 'od bye ba phrag brgya dang / 'od gsal bye ba phrag brgya dang / dge chung bye ba phrag</text></item>
<item><p>129b2</p><section>mdo sde</section><text>brgya dang / tshad med dge bye ba phrag brgya dang / dge rgyas bye ba phrag brgya dang / sprin med bye ba phrag brgya dang / 'bras bu che bye ba phrag brgya dang / bsod nams skyes bye ba phrag brgya dang / gya nom snang</text></item>
<item><p>129b3</p><section>mdo sde</section><text>bye ba phrag brgya dang / shin du mthong bye ba phrag brgya dang / mi che ba bye ba phrag brgya dang / mi gdung ba bye ba phrag brgya dang / 'og min gyi lha bye ba phrag brgya dag la tshangs pa chen po re re yang g.yog</text></item>
<item><p>129b4</p><section>mdo sde</section><text>'khor mang po dang ldan pa dag bcom ldan 'das blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das</text></item>
<item><p>129b5</p><section>mdo sde</section><text>ga la ba der lhags so/ /lha'i bu dbang phyug chen po la sogs pa gnas gtsang ma'i ris kyi lha bye ba phrag brgya dag kyang bcom ldan 'das la blta ba'i phyir dang / phyag bya ba'i phyir dang /</text></item>
<item><p>129b6</p><section>mdo sde</section><text>mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /klu'i dbang po bye ba phrag brgya dang / gnod sbyin gyi dbang po bye ba phrag brgya dang /</text></item>
<item><p>129b7</p><section>mdo sde</section><text>dri za'i dbang po bye ba phrag brgya dang / lha ma yin gyi dbang po bye ba phrag brgya dang / nam mkha' lding gi dbang po bye ba phrag brgya dang / mi 'am ci'i dbang po bye ba phrag brgya dang / lto 'phye chen po'i dbang po bye ba phrag</text></item>
<item><p>129b8</p><section>mdo sde</section><text>brgya re re yang g.yog 'khor mang po dang ldan pa dag bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir/ bcom ldan</text></item>
<item><p>130a1</p><section>mdo sde</section><text>'das ga la ba der lhags so/ /mi dang ma yin pa dpag tu med grangs med pa dag kyang bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i</text></item>
<item><p>130a2</p><section>mdo sde</section><text>phyir dang / chos mnyan pa'i phyir bcom ldan 'das ga la ba der lhags so/ /dge bsnyen dang dge bsnyen ma bye ba khrag khrig 'bum phrag mang po dag kyang bcom ldan 'das la blta ba'i phyir dang / phyag bya ba'i</text></item>
<item><p>130a3</p><section>mdo sde</section><text>phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /rtswa dang / shing gel ba dang / sman dang / nags tshal gyi lha gang dag yin pa dag dang</text></item>
<item><p>130a4</p><section>mdo sde</section><text>lhun po dang / lhun po chen po dang / btang bzung dang / btang bzung chen po dang / gangs ri dang / 'khor yug dang 'khor yug chen po la sogs pa ri rnams kyi lha gang dag yin pa de dag thams cad gnas dang bcas te/</text></item>
<item><p>130a5</p><section>mdo sde</section><text>bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /rgya mtsho dang / rgya mtsho chen po</text></item>
<item><p>130a6</p><section>mdo sde</section><text>dang / chu klung dang / chu bran dang / mtsho bran dang / mtshe'u dang / chu mig dang / 'bab chu rnams kyi lha gang dag yin pa de dag thams cad kyang gnas dang bcas te/ bcom ldan 'das la blta ba'i phyir dang /</text></item>
<item><p>130a7</p><section>mdo sde</section><text>phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /grong dang / grong khyer dang / grong rdal dang / ljongs dang / yul 'khor dang /</text></item>
<item><p>130a8</p><section>mdo sde</section><text>rgyal po'i pho brang 'khor dang / 'or rnams kyi lha gang dag yin pa de dag kyang rang gis gnas dang lhan cig tu/ bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i</text></item>
<item><p>130b1</p><section>mdo sde</section><text>phyir dang / chos mnyan pa'i phyir bcom ldan 'das ga la ba der lhags so/ /klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang lto 'phye chen po'i gnas rnams kyi lha gang dag</text></item>
<item><p>130b2</p><section>mdo sde</section><text>yin pa de dag kyang rang rang gi gnas su zhugs te/ bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir dang / bcom ldan</text></item>
<item><p>130b3</p><section>mdo sde</section><text>'das ga la ba der lhags te/ bcom ldan 'das kyi mthus sems can 'ga' la yang gnod pa med cing sgrib pa med do/ /zla ba bye ba phrag brgya dang / nyi ma bye ba phrag brgya dang / rgya mtsho bye ba phrag brgya re re yang</text></item>
<item><p>130b4</p><section>mdo sde</section><text>g.yog 'khor mang po dang ldan pa dag bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /</text></item>
<item><p>130b5</p><section>mdo sde</section><text>klu'i rgyal po chen po ma dros pa yang 'khor dang bcas te bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'ad</text></item>
<item><p>130b6</p><section>mdo sde</section><text>sa ga la ba der lhags so/ /dud 'gro'i skye gnas su song ba'i sems can thams cad kyang bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir</text></item>
<item><p>130b7</p><section>mdo sde</section><text>dang / chos mnyan pa'i phyir bcom ldan 'das ga la ba der lhags so/ /dud 'gro'i skye gnas su song ba'i sems can de dag thams cad kyang theg pa chen po la mos pa/ theg pa chen po la gzhol ba thams</text></item>
<item><p>130b8</p><section>mdo sde</section><text>cad mkhyen pa nyid kyi ye shes 'dod pa sha stag go/ /de'i tshe bcom ldan 'das kyi kha dog dang / gzugs dang / gzi brjid dang / 'od kyis 'khor thams cad zil gyis mnan te/ lam me lhan ne/</text></item>
<item><p>131a1</p><section>mdo sde</section><text>lhang nge'o/ /'di lta ste/ dper na nyi mas 'od zer bye ba khrag khrig 'bum phrag grangs med pa phyung ste srin bu me khyer thams cad zil gyis mnan nas lam me/ lhan ne/ lhang nge'o/ /de bzhin</text></item>
<item><p>131a2</p><section>mdo sde</section><text>du bcom ldan 'das kyang brgya byin dang / tshangs pa dang / 'jig rten skyongs ba thams cad zil gyis mnan te lam me/ lhan ne/ lhang nge'o/ /'di lta ste dper na zla ba yar gyi ngo tshes bcwa lnga la zla ba'i dkyil</text></item>
<item><p>131a3</p><section>mdo sde</section><text>'khor sprin gyis dra ba las grol ba ni skar ma'i tshogs thams cad zil gyis mnan nas lam me/ lhan ne/ lhang nge'o/ /de bzhin du bcom ldan 'das kyang brgya byin dang / tshangs pa dang / 'jig rten skyongs ba</text></item>
<item><p>131a4</p><section>mdo sde</section><text>thams cad spa bkong ste zil gyis mnan nas lam me/ lhan ne/ lhang nge te/ ri'i rgyal po ri rab ltar dpal gyis rab tu 'bar te/ sku mi g.yo/ mi 'gyur/ mi 'gul bar lam me/ lhan ne/ lhang nge</text></item>
<item><p>131a5</p><section>mdo sde</section><text>'o/ de nas 'jam dpal gzhon nur gyur pas byang chub sems dpa' sems dpa' chen po sgrib pa thams cad rnam par sel ba la 'di skad ces smras so/ kye rgyal ba'i sras de bzhin du de bzhin</text></item>
<item><p>131a6</p><section>mdo sde</section><text>gshegs pa 'di ni sku mi g.yo mi 'gyur/ mi 'gul bar bzhugs so/ /de skad ces smras pa dang / byang chub sems dpa' sems dpa' chen po sgribs pa thams cad rnam par sel bas 'jam</text></item>
<item><p>131a7</p><section>mdo sde</section><text>dpal gzhon nur gyur pa la 'di skad ces smras so/ 'jam dpal de bzhin gshegs pa 'di la 'khor 'di nyid kyi nang nas kha cig gis ni rab tu 'byung bar mngon du phyogs shing khyim nas</text></item>
<item><p>131a8</p><section>mdo sde</section><text>mngon par 'byung bar shes so/ /kha cig gis ni rab tu byung zhing dka' ba spyod pa la gnas par shes so/ /'khor 'di nyid kyi nang nas kha cig gis ni byang chub kyi snying por gshegs par shes so/ /kha cig</text></item>
<item><p>131b1</p><section>mdo sde</section><text>gis ni byang chub kyi snying po la bzhugs par shes so/ /'khor 'di nyid kyi nang nas kha cig gis ni bdud 'khor grangs med dpag tu med pas bskor ba bcom par shes so/ /kha cig gis ni lha dang / klu dang / gnod</text></item>
<item><p>131b2</p><section>mdo sde</section><text>sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / brgya byin dang / tshangs pa dang / 'jig rten skyong ba dpag tu med grangs med pa dag gis ded dpon chen po rgyal lo</text></item>
<item><p>131b3</p><section>mdo sde</section><text>rgyal lo zhes spro bar byed par shes so/ /kha cig gis ni mngon par rdzogs par sangs rgyas nas brgya byin rnams gsol ba 'debs par shes so/ /kha cig gis ni tshangs pa rnams la gsol ba 'debs par</text></item>
<item><p>131b4</p><section>mdo sde</section><text>shes so/ /'khor 'di nyid kyi nang nas kha cig gis ni 'jig rten skyongs ba rnams bcom ldan 'das la gsol ba 'debs par shes so/ /kha cig gis ni bcom ldan 'das bdag cag la sbyin pa'i</text></item>
<item><p>131b5</p><section>mdo sde</section><text>stam ston par shes so/ /'khor 'di nyid kyi nang nas kha cig gis bcom ldan 'das bdag cag la tshul khrims kyi gtam ston par shes so/ /kha cig gis ni bzod pa'i gtam/ kha cig gis ni</text></item>
<item><p>131b6</p><section>mdo sde</section><text>brtson 'grus kyi gtam/ kha cig gis ni bsam gtan gyi gtam/ kha cig gis ni shes rab kyi gtam bcom ldan 'das bdag cag la ston par shes so/ /kha cig gis ni thabs la mkhas</text></item>
<item><p>131b7</p><section>mdo sde</section><text>pa'i gtam/ kha cig gis ni rdzu 'phrul gyi gtam/ kha cig gis ni smon lam gyi gtam/ kha cig gis ni ye shes kyi gtam bcom ldan 'das bdag cag la ston par shes so/ /kha cig</text></item>
<item><p>131b8</p><section>mdo sde</section><text>gis ni nyan thos kyi theg pa'i gtam/ kha cig gis ni rang sangs rgyas kyi theg pa'i gtam/ kha cig gis ni theg pa chen po'i gtam/ bcom ldan 'das bdag cag la ston par shes so/ /kha cig</text></item>
<item><p>132a1</p><section>mdo sde</section><text>gis ni sems can dmyal bar skye ba'i chos rnams bcom ldan 'das bdag cag la ston par shes so/ /kha cig gis ni dud 'gror skye ba'i chos rnams bcom ldan 'das bdag cag la ston</text></item>
<item><p>132a2</p><section>mdo sde</section><text>par shes so/ /kha cig gis ni yi dags su skye ba'i chos rnams kha cig gis ni gshin rje'i 'jig rten du skye ba'i chos rnams bcom ldan 'das bdag cag la ston par shes so/ /kha cig gis ni rgyal</text></item>
<item><p>132a3</p><section>mdo sde</section><text>chen bzhi'i ris kyi lha'i nang du skye ba'i chos rnams bcom ldan 'das bdag cag la ston par shes so/ /kha cig gis ni sum bcu rtsa gsum gyi gnas su skye ba dang / kha cig gis ni 'thab bral gyi gnas</text></item>
<item><p>132a4</p><section>mdo sde</section><text>su skye ba'i chos rnams bcom ldan 'das bdag cag la ston par shes so/ /kha cig gis ni dga' ldan gyi gnas su skye ba dang / kha cig gis ni 'phrul dga'i gnas su skye ba dang / kha cig gis ni gzhan</text></item>
<item><p>132a5</p><section>mdo sde</section><text>'phrul dbang byed kyi gnas su skye ba dang / kha cig gis ni bdud kyi gnas su skye ba dang / kha cig gis ni 'tshangs pa'i gnas su skye ba'i chos rnams bcom ldan 'das bdag cag la ston par shes so/ /</text></item>
<item><p>132a6</p><section>mdo sde</section><text>de bzhin du tshangs pa'i mdun na 'don dang / tshangs 'khor dang / 'od chung dang / tshad med 'od dang / 'od gsal dang / dge chung dang / tshad med dge dang / dge rgyas dang / sprin med dang / bsod nams skyes</text></item>
<item><p>132a7</p><section>mdo sde</section><text>dang / 'bras bu che dang / mi che ba dang / mi gdung ba dang / gya nom snang dang / shin du mthong dang / 'og min dang / nam mkha' mtha' yas skye mched dang / rnam shes mtha' yas skye mched dang / ci yang med</text></item>
<item><p>132a8</p><section>mdo sde</section><text>pa'i skye mched dang / 'du shes med 'du shes med min skye mched du skye ba'i chos rnams bcom ldan 'das bdag cag la ston par shes so/ /'jam dpal 'khor 'di nyid kyi nang nas kha cig gis ni mir</text></item>
<item><p>132b1</p><section>mdo sde</section><text>skye ba'i chos rnams/ kha cig gis ni 'khor los sgyur ba'i rgyal por 'gyur ba'i chos rnams kha kha cig gis ni gling gnyis dang / gsum dang / bzhi pa'i 'khor los sgyur ba dang / stong gnyis dang / stong</text></item>
<item><p>132b2</p><section>mdo sde</section><text>gsum gyi stong chen po dang / stong gsum gyi stong chen po'i 'jig rten gyi khams gang gA'i klung gi bye ma snyed dag gi 'khor los sgyur ba'i rgyal por 'gyur ba'i chos rnams bcom ldan 'das bdag cag la</text></item>
<item><p>132b3</p><section>mdo sde</section><text>ston par shes so/ /'jam dpal 'khor 'di nyid kyi nang nas kha cig gis ni de bzhin gshegs pa'i sku 'dom do tsam du 'phags par shes so/ /kha cig gis ni rgyang grags tsam du 'phags kha cig gi</text></item>
<item><p>132b4</p><section>mdo sde</section><text>ni rgyang grags gnyis tsam du 'phags/ kha cig gis ni de bzhin gshegs pa'i sku dpag tshad tsam du 'phags par shes so/ /kha cig gis ni de bzhin gshegs pa'i sku dpag tshad gnyis tsam du 'phag</text></item>
<item><p>132b5</p><section>mdo sde</section><text>sa par shes so/ /kha cig gis ni de bzhin gshegs pa'i sku dpag tshad bcu tsam du shes so/ /'khor 'di nyid kyi nang nas kha cig gis ni de bzhin gshegs pa'i sku dpag tshad stong du shes so/ /kha</text></item>
<item><p>132b6</p><section>mdo sde</section><text>cig gis ni de bzhin gshegs pa'i sku dpag tshad stong phrag bcu dang / nyi shu dang / sum bcu dang / bzhi bcu dang / lnga bcu par shes so/ /kha cig gis ni dpag tshad 'bum dang / kha cig gis ni de bzhin</text></item>
<item><p>132b7</p><section>mdo sde</section><text>gshegs pa'i sku dpag tshad 'bum phrag bcu dang / nyi shu dang / sum bcu dang / bzhi bcu dang / lnga bcu par shes so/ /kha cig gis ni de bzhin gshegs pa'i sku dpag tshad 'bum phrag brgyad khri</text></item>
<item><p>132b8</p><section>mdo sde</section><text>bzhi stong par shes so/ /'khor 'di nyid kyi nang nas kha cig gis ni de bzhin gshegs pa'i sku dpag tshad 'bum phrag bgrangs pa las 'das par shes so/ 'khor 'di nyid kyi nang nas kha cig gis ni</text></item>
<item><p>133a1</p><section>mdo sde</section><text>de bzhin gshegs pa'i sku gser gyi kha dog tu mthong ngo / /kha cig gis ni nor bu rin po che bai dUr+ya'i kha dog tu/ kha cig gis ni nor bu rin po che chen po an+da rnyil gyi kha dog tu/ kha cig gis ni nor bu rin po che mthon ka</text></item>
<item><p>133a2</p><section>mdo sde</section><text>chen po'i kha dog tu/ kha cig gis ni nor bu rin po che skar 'od kyi kha dog tu/ kha cig gis ni nor bu rin po che pad ma rA ga'i kha dog tu/ kha cig gis ni nor bu rin po che brgya byin thogs pa'i kha dog tu/ kha cig gis ni</text></item>
<item><p>133a3</p><section>mdo sde</section><text>nor bu rin po che rdo rje snang ba'i kha dog tu/ kha cig gis ni nor bu rin po che lha thams cad snang ba'i kha dog tu/ kha cig gis ni nor bu rin po che nyi zla snang ba'i kha dog tu/ kha cig gis ni nor bu rin po che chu 'dang gi kha dog</text></item>
<item><p>133a4</p><section>mdo sde</section><text>tu/ kha cig gis ni de bzhin gshegs pa'i sku nor bu rin po che shel gyi kha dog tu shes so/ /kha cig gis ni nor bu rin po che dbang gi rgyal po'i kha dog tu/ kha cig gis ni nor bu rin po che 'od thams cad bsdus</text></item>
<item><p>133a5</p><section>mdo sde</section><text>pa'i kha dog tu/ kha cig gis ni nor bu rin po che ri dgas kyi rgyal po seng ge ral pa can gyi kha dog tu/ kha cig gis ni nor bu rin po che seng ge'i rgyal mtshan gyi rtse mo'i kha dog tu/ kha cig gis ni nor bu rin po che</text></item>
<item><p>133a6</p><section>mdo sde</section><text>rgya mtsho'i gnas rnam par dag pa rin po che bkod pa kun nas 'od zer snang ba'i kha dog tu shes so/ /'jam dpal 'khor 'di nyid kyi nang nas kha cig gis ni da bzhin gshegs pa yid bzhin gyi nor bu</text></item>
<item><p>133a7</p><section>mdo sde</section><text>rin po che'i kha dog tu shes so/ /'jam dpal kha dog dang / spyod lam dang / dbyibs gang dang gang kho nas sems can rnams 'dul bar 'gyur ba/ 'jam dpal de bzhin gshegs pa kha dog dang / spyod lam</text></item>
<item><p>133a8</p><section>mdo sde</section><text>dang / dbyibs de dang de kho nar sems can rnams kyis mthong ngo / /'jam dpal chos bstan pa gang dang gang gis sems can rnams yongs su smin par 'gyur ba'i chos de dang de nyid de bzhin gshegs pa</text></item>
<item><p>133b1</p><section>mdo sde</section><text>ston par sems can rnams kyis shes so/ /'jam dpal spyod pa gang dang gang gis sems can rnams de bzhin gshegs pa'i bstan pa la 'dzud cing 'dul bar 'gyur ba'i spyod pa de dang de la de bzhin ga</text></item>
<item><p>133b2</p><section>mdo sde</section><text>shegs pa bzhugs par sems can rnams kyis shes so/ /'jam dpal gal te shar phyogs kyi 'jig rten gyi khams dpag tu med/ grangs med/ bsam gyis mi khyab/ mtshungs pa med/ gzhal</text></item>
<item><p>133b3</p><section>mdo sde</section><text>du med/ tshad med/ brjod du med pa'i yang brjod du med pa dag lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / brgya byin dang / tshangs</text></item>
<item><p>133b4</p><section>mdo sde</section><text>pa dang / 'jig rten skyong ba dang / mi dang / mi ma yin pa rnams kyis yongs su gang bar gyur la/ shar phyogs su ji lta ba de bzhin du lho dang / de bzhin du nub dang / de bzhin du byang dang / de bzhin du shar lho</text></item>
<item><p>133b5</p><section>mdo sde</section><text>dang / de bzhin du lho nub dang / de bzhin du nub byang dang / de bzhin du byang shar dang / de bzhin du steng dang / de bzhin du 'og gi phyogs kyi 'jig rten gyi khams dpag du med/ grangs med/ bsam gyi mi</text></item>
<item><p>133b6</p><section>mdo sde</section><text>khyab/ mtshungs pa med/ gzhal du med/ tshad med/ brjod du med pa'i yang brjod du med pa dag lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang /</text></item>
<item><p>133b7</p><section>mdo sde</section><text>lto 'phye chen po dang / brgya byin dang / tshangs pa dang / 'jig rten skyong ba dang / mi dang / mi ma yin pa dag gis dper na 'dam bu'i tshal lam/ bu ram shing gi tshal lam/ til gyi zhing bzhin du yongs su gang bar</text></item>
<item><p>133b8</p><section>mdo sde</section><text>gyur pa'i sems can de dag 'jam dpal gal te de bzhin gshegs pa mthong bas 'dul ba yin na/ sems can de dang de dag gis de bzhin gshegs pa'i spyan snga na 'dom gang tsam na 'khod par shes so/ /</text></item>
<item><p>134a1</p><section>mdo sde</section><text>'jam dpal kha dog dang / spyod lam dang / gnas gang dang gang gis sems can de dag 'dul bar 'gyur ba de dang de kho nar de bzhin gshegs pa mdun na bzhugs par sems can de dag gis</text></item>
<item><p>134a2</p><section>mdo sde</section><text>mthong ngo / /'jam dpal chos bstan pa gang dang gang gis sems can rnams yongs su smin par 'gyur ba de dang de nyid kyi chos ston par thos so/ /'jam dpal spyod pa gang gis sems can de dag de bzhin gshegs</text></item>
<item><p>134a3</p><section>mdo sde</section><text>pa'i bstan pa la 'jug par 'gyur ba'i spyod pa de dang de la de bzhin gshegs pa bzhugs te/ de bzhin gshegs pa'i mdzad pa thams cad lhun gyis grub cing rnam par mi rtog par 'gyur ro/ /'jam dpal 'di</text></item>
<item><p>134a4</p><section>mdo sde</section><text>lta ste dper na zla ba yar gyi ngo'i dkyil 'khor nam phyed kyi dus na 'dzam bu'i gling gi sems can thams cad kyis so so'i mdun na zla ba'i dkyil 'khor 'dug par shes kyang zla ba'i dkyil 'khor ni sems can de</text></item>
<item><p>134a5</p><section>mdo sde</section><text>dag gis bdag ci'i phyir zla ba'i dkyil 'khor du shes par 'gyur bar bdag sems can de dag gi mdun na 'dug par bya'o/ /snyam du mi rtog /rnam par mi rtog mod kyi/ 'on kyang 'jam dpal zla ba'i dkyil</text></item>
<item><p>134a6</p><section>mdo sde</section><text>'khor ni ma 'dres pa'i chos dang ldan pas lhun gyis grub cing rnam par mi rtog par de lta bu'i bya ba 'di 'byung ngo / /'jam dpal de bzhin du de bzhin gshegs pa dgra bcom pa yang dag par rdzogs pa'i sangs</text></item>
<item><p>134a7</p><section>mdo sde</section><text>rgyas kyang 'khor dpag tu med/ grangs med/ bsam gyis mi khyab/ mtshungs pa med/ gzhal du med/ tshad med/ brjod du med pa'i yang brjod du med pa'i dbus na bzhugs na de dag thams cad</text></item>
<item><p>134a8</p><section>mdo sde</section><text>kyis kyang de bzhin gshegs pa mdun na bzhugs par mthong mod kyi/ 'jam dpal de bzhin gshegs pa ni sems can de dag gis de bzhin gshegs pa mdun na bzhugs par shes par 'gyur ba dang</text></item>
<item><p>134b1</p><section>mdo sde</section><text>sems can de dag gis mdun du 'dug par bya'o snyam du mi rtog /rnam par mi rtog ste/ 'on kyang sems can rnams ji lta bus 'dul ba de bzhin du de bzhin gshegs pa mdun na bzhugs</text></item>
<item><p>134b2</p><section>mdo sde</section><text>par shes so/ /de ci'i phyir zhe na/ ma 'dres pa'i chos dang ldan pa'i phyir ro/ /'jam dpal dper na sems can rnams kyi las kyi tha ma dang / 'bring dang / rab kyi rnam par smin pa'i dbang gis</text></item>
<item><p>134b3</p><section>mdo sde</section><text>sems can rnams kyi 'du byed tha ma dang / 'bring dang / rab rnams 'byung bar 'du byed rnams ni mi rtog /rnam par mi rtog ste/ 'on kyang 'du byed de dag lhun gyis grub cing rnam par mi</text></item>
<item><p>134b4</p><section>mdo sde</section><text>rtog par tha ma dang / 'bring dang / rab rnams kyi bya ba dag la 'jug go/ /'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang sems can rnams kyis</text></item>
<item><p>134b5</p><section>mdo sde</section><text>las kyi rnam par smin pa tha ma dang / 'bring dang / rab kyi dbang gis de bzhin gshegs pa tha ma dang / 'bring dang / rab tu sems can rnams kyis mthong yang 'jam dpal de bzhin gshegs pa ni</text></item>
<item><p>134b6</p><section>mdo sde</section><text>mi rtog /rnam par mi rtog ste/ 'on kyang de bzhin gshegs pa de'i mdzad pa de lta bu de lhun gyis grub par 'byung ngo / /'jam dpal dper na nor bu rin po che bai dUr+ya rigs ma ni ras</text></item>
<item><p>134b7</p><section>mdo sde</section><text>tha dad pa nyid kyi dbang gis kha dog tha dad pa nyid du 'gyur te/ 'jam dpal gal te nor bu rin po che bai dUr+ya ras ser po'i steng du bzhag na ni nor bu rin po che bai dUr+ya kha dog ser por 'gyur/ gal te</text></item>
<item><p>134b8</p><section>mdo sde</section><text>ras dmar po'i steng du bzhag na ni nor bu rin po che bai dUr+ya kha dog dmar por 'gyur/ gal te ras sngon po'i steng du bzhag na ni nor bu rin po che bai dUr+ya kha dog sngon por 'gyur te/ de ltar ras kha</text></item>
<item><p>135a1</p><section>mdo sde</section><text>dog ci dang ci 'dra ba'i steng du bzhag pa de dang de nyid kyi kha dog kho nar 'gyur yang 'jam dpal nor bu rin po che bai dUr+ya ni mi rtog /rnam par mi rtog ste/ 'on kyang lhun gyis grub cing</text></item>
<item><p>135a2</p><section>mdo sde</section><text>rnam par mi rtog par de'i bya ba de lta bu de 'byung ngo / /'jam dpal de bzhin du de bzhin gshegs pa yang sems can tha dad pa nyid kyi dbang gis kha dog tha dad pa nyid du 'gyur te/ 'jam dpal</text></item>
<item><p>135a3</p><section>mdo sde</section><text>gal te sems can rnams de bzhin gshegs pa'i sku gser gyi kha dog tu mthong bas gdul bar bya ba yin na ni de dag gis ni de bzhin gshegs pa'i sku gser gyi kha dog tu mthong ngo / /gal te sems</text></item>
<item><p>135a4</p><section>mdo sde</section><text>can rnams nor bu rin po che bai dUr+ya'i kha dog lta bus gdul bar bya ba yin na ni de dag gis kyang de bzhin gshegs pa'i sku nor bu rin po che bai dUr+ya'i kha dog tu mthong ngo / /gal te sems can rnams</text></item>
<item><p>135a5</p><section>mdo sde</section><text>mu tig gi kha dog lta bus gdul bar bya ba yin na ni de dag gis kyang de bzhin gshegs pa'i sku mu tig gi kha dog tu mthong ngo / /gal te sems can rnams nor bu rin po che an da rnyil gyi</text></item>
<item><p>135a6</p><section>mdo sde</section><text>kha dog lta bus gdul bar bya ba yin na ni de dag gis kyang de bzhin gshegs pa'i sku nor bu rin po che an da rnyil gyi kha dog tu mthong ngo / /'jam dpal gal te sems can rnams nor bu rin po che</text></item>
<item><p>135a7</p><section>mdo sde</section><text>mthon ka chen po'i kha dog lta bus gdul bar bya ba yin na ni de dag gis kyang de bzhin gshegs pa'i sku nor bu rin po che mthon ka chen po'i kha dog tu mthong ngo / /gal te sems can rnams nor</text></item>
<item><p>135a8</p><section>mdo sde</section><text>bu rin po che 'od thams cad bsdus pa'i kha dog lta bus gdul bar bya ba yin na ni de dag gis kyang de bzhin gshegs pa'i sku nor bu rin po che 'od thams cad bsdus pa'i kha dog tu mthong ngo / /</text></item>
<item><p>135b1</p><section>mdo sde</section><text>gal te sems can rnams nor bu rin po che dbang gi rgyal po'i kha dog lta bus/ gdul bar bya ba yin na ni de dag gis kyang de bzhin gshegs pa'i sku nor bu rin po che dbang gi rgyal po'i kha dog tu</text></item>
<item><p>135b2</p><section>mdo sde</section><text>mthong ngo / /gal te sems can rnams nor bu rin po che brgya mtsho'i gnas rnam par dag pa rin po che/ bkod pa kun nas 'od zer snang ba'i kha dog lta bus gdul bar bya ba yin na ni de dag gis kyang de bzhin</text></item>
<item><p>135b3</p><section>mdo sde</section><text>gshegs pa'i sku nor bu rin po che rgya mtsho'i gnas rnam par dag pa rin po che bkod pa kun nas 'od zer snang ba'i kha dog tu mthong ngo / /gal te sems can rnams nor bu rin po che'i rgyal po seng ge ral pa</text></item>
<item><p>135b4</p><section>mdo sde</section><text>can gyi kha dog lta bus gdul bar bya ba yin na ni de dag gis kyang / de bzhin gshegs pa'i sku nor bu rin po che'i rgyal po seng ge ral pa can gyi kha dog tu mthong ngo / /gal te sems can rnams nor</text></item>
<item><p>135b5</p><section>mdo sde</section><text>bu rin po che seng ge'i rgyal mtshan gyi rtse mo'i kha dog lta bus gdul bar bya ba yin na ni/ de dag gis kyang de bzhin gshegs pa'i sku nor bu rin po che seng ge'i rgyal mtshan gyi rtse mo'i kha dog tu mthong ngo / /</text></item>
<item><p>135b6</p><section>mdo sde</section><text>'jam dpal gal te sems can rnams nor bu rin po che glog gi sgron ma'i kha dog lta bus gdul bar bya ba/ yin na ni de dag gis kyang de bzhin gshegs pa'i sku nor bu rin po che glog gi sgron ma'i</text></item>
<item><p>135b7</p><section>mdo sde</section><text>kha dog tu mthong ngo / /gal te sems can rnams nor bu rin po che chu 'dang gi kha dog lta bus gdul bar bya ba yin na ni/ /de dag gis kyang de bzhin gshegs pa'i sku nor bu rin po che</text></item>
<item><p>135b8</p><section>mdo sde</section><text>chu 'dang gi kha dog tu mthong ngo / /de bzhin du sems can rnams de bzhin gshegs pa'i sku brgya byin dang / /tshangs pa dang / 'jig rten skyong ba'i kha dog tu mthong bas gdul bar bya ba yang /</text></item>
<item><p>136a1</p><section>mdo sde</section><text>yin na ni de dag gis kyang de bzhin gshegs pa'i sku brgya byin dang / tshangs pa dang / 'jig rten skyong ba'i kha dog tu mthong ngo / /de bzhin du sbyar te sems can rnams sems can dmyal ba dang /</text></item>
<item><p>136a2</p><section>mdo sde</section><text>dud 'gro dang / yi dags dang / gshin rje'i 'jig rten du skyes pa'i bar gyi kha dog gis gdul bar bya ba yin na ni de dag gis kyang de bzhin gshegs pa'i sku sems can dmyal ba dang / dud 'gro dang / yi dag</text></item>
<item><p>136a3</p><section>mdo sde</section><text>sa dang / gshin rje'i 'jig rten du skyes pa'i bar gyi kha dog tu mthong ngo / /gzugs med par skyes pa'i bar gyi gzugs dang / lus dang / kha dog dang / spyod lam gang dang gang gis sems can rnams 'dul</text></item>
<item><p>136a4</p><section>mdo sde</section><text>bar 'gyur ba'i gzugs dang / lus dang / kha dog dang / spyod lam de dang de lta bur de bzhin gshegs pa mthong ngo / /de bzhin du sgo nga las skyes pa dang / mngal nas skyes pa dang / drod gsher las skyes</text></item>
<item><p>136a5</p><section>mdo sde</section><text>pa dang / rdzus te skyes pa dang / gzugs can dang / gzugs can ma yin pa dang / 'du shes can dang / 'du shes can ma yin pa dang / 'du shes med 'du shes med min gyi sems can rnams kyi gzugs</text></item>
<item><p>136a6</p><section>mdo sde</section><text>dang / lus dang / kha dog dang spyod lam gang dang gang gis 'dul bar 'gyur ba'i gzugs dang / lus dang / kha dog dang / spyod lam de dang der de bzhin gshegs pa mthong yang de bzhin gshegs</text></item>
<item><p>136a7</p><section>mdo sde</section><text>pa ni sems can 'di dag gis gser gyis kha dog tu mthong bar gyur la/ nor bu rin po che bai dUr+ya'i kha dog tu mthong bar ni ma gyur cig /sems can 'di dag gis ni nor bu rin po che bai dUr+ya'i kha dog tu mthong</text></item>
<item><p>136a8</p><section>mdo sde</section><text>bar gyur la/ nor bu rin po che an da rnyil gyi kha dog tu mthong bar ni ma gyur cig /sems can 'di dag gis ni nor bu rin po che an da rnyil gyi kha dog tu mthong bar gyur la nor bu rin po che mthon</text></item>
<item><p>136b1</p><section>mdo sde</section><text>ka chen po'i kha dog tu mthong bar ni ma gyur cig /sems can 'di dag gis ni nor bu rin po che mthon ka chen po'i kha dog tu mthong bar gyur la/ nor bu rin po che 'od thams cad bsdus pa'i kha dog tu</text></item>
<item><p>136b2</p><section>mdo sde</section><text>mthong bar ni ma gyur cig /sems can 'di dag gis ni nor bu rin po che 'od thams cad bsdus pa'i kha dog tu mthong bar gyur la/ nor bu rin po che dbang gi rgyal po'i kha dog tu mthong bar ni ma gyur</text></item>
<item><p>136b3</p><section>mdo sde</section><text>cig /sems can 'di dag gis ni nor bu rin po che dbang gi rgyal po'i kha dog tu mthong bar gyur la/ nor bu rin po che rgya mtsho'i gnas rnam par dag pa rin po che bkod pa kun nas 'od zer snang ba'i kha dog</text></item>
<item><p>136b4</p><section>mdo sde</section><text>tu mthong bar ni ma gyur cig /sems can 'di dag gis ni nor bu rin po che rgya mtsho'i gnas rnam par dag pa rin po che bkod pa kun nas 'od zer snang ba'i kha dog tu mthong bar gyur la/ nor bu rin</text></item>
<item><p>136b5</p><section>mdo sde</section><text>po che'i rgyal po seng ge ral pa can gyi kha dog tu mthong bar ni ma gyur cig /sems can 'di dag gis ni nor bu rin po che'i rgyal po seng ge ral pa can gyi kha dog tu mthong bar gyur la/ nor bu rin po che</text></item>
<item><p>136b6</p><section>mdo sde</section><text>seng ge'i rgyal mtshan gyi rtse mo'i kha dog tu mthong bar ni ma gyur cig /sems can 'di dag gis ni nor bu rin po che seng ge'i rgyal mtshan gyi rtse mo'i kha dog tu mthong bar gyur la/ nor bu rin po</text></item>
<item><p>136b7</p><section>mdo sde</section><text>che brgya byin thogs pa'i kha dog tu mthong bar ni ma gyur cig /sems can 'di dag gis ni nor bu rin po che brgya byin thogs pa'i kha dog tu mthong bar gyur la/ nor bu rin po che rdo rje snang ba'i kha</text></item>
<item><p>136b8</p><section>mdo sde</section><text>dog tu mthong bar ni ma gyur cig /sems can 'di dag gis ni nor bu rin po che rdo rje snang ba'i kha dog tu mthong bar gyur la/ nor bu rin po che lha thams cad snang ba'i kha dog tu mthong bar ni</text></item>
<item><p>137a1</p><section>mdo sde</section><text>ma gyur cig /sems can 'di dag gis ni nor bu rin po che lha thams cad snang ba'i kha dog tu mthong bar gyur la/ nor bu rin po che nyi zla snang ba'i kha dog tu mthong bar ni ma gyur cig /</text></item>
<item><p>137a2</p><section>mdo sde</section><text>sems can 'di dag gis ni nor bu rin po che nyi zla snang ba'i kha dog tu mthong bar gyur la/ nor bu rin po che glog gi sgron ma'i kha dog tu mthong bar ni ma gyur cig /sems can 'di dag gis ni</text></item>
<item><p>137a3</p><section>mdo sde</section><text>nor bu rin po che glog gi sgron ma'i kha dog tu mthong bar gyur la/ nor bu rin po che'i rgyal po yid bzhin gyi kha dog tu mthong bar ni ma gyur cig ces mi rtog /rnam par mi rtog go/ /de bzhin du sbyar te/ 'gro ba thams cad du</text></item>
<item><p>137a4</p><section>mdo sde</section><text>skyes pa'i sems can rnams la yang brjod par bya ste/ 'jam dpal de bzhin gshegs pa ni mi rtog /rnam par mi rtog mod kyi/ 'on kyang lhun gyis grub cing rnam par mi rtog pa de'i mdzad pa de lta bu de 'byung ngo /</text></item>
<item><p>137a5</p><section>mdo sde</section><text>bam po gnyis pa/ 'jam dpal dper na nor bu rin po che dbang gi rgyal po gang du 'byung ba der lcags dang lcags las byas pa'i yo byad rnams mi 'byung mod kyi/ 'jam dpal 'on</text></item>
<item><p>137a6</p><section>mdo sde</section><text>kyang nor bu rin po che dbang gi rgyal po ni mi rtog /rnam par mi rtog ste/ 'di snyam du bdag gang du byung ba der lcags dang lcags las byas pa'i yo byad rnams 'byung bar ma gyur cig snyam du mi sems mod kyi</text></item>
<item><p>137a7</p><section>mdo sde</section><text>'on kyang lhun gyis grub cing rnam par mi rtog par de'i bya ba de lta bu de 'byung ngo / /'jam dpal de bzhin du sangs rgyas kyi zhing gang du de bzhin gshegs pa byung ba der mu stegs can spyod pa pa dang / kun du rgyu dang</text></item>
<item><p>137a8</p><section>mdo sde</section><text>gcer bu pa la sogs pa mu steg can gyi gnas thams cad mi 'byung / der lta bar gyur pa thams cad mi 'byung / der 'khrug pa thams cad mi 'byung / der mtshams med pa lnga po dag mi 'byung der mi dge ba</text></item>
<item><p>137b1</p><section>mdo sde</section><text>bcu'i las kyi lam rnams mi 'byung / der rgyal po'i bka' lung dang / chos gces pa 'dor ba mi 'byung / der nyi zla'i 'od dag mi 'byung / der brgya byin dang / tshangs pa dang / 'jig rten skyong ba dag dang lha thams cad</text></item>
<item><p>137b2</p><section>mdo sde</section><text>kyi 'od dag mi 'byung / der nor bu rin po che'i 'od rnams dang / me'i 'od rnams dang / glog gi 'od rnams mi 'byung / der yud tsam dang / yud tsam phyed dang / zla ba dang / zla ba phyed dang / lor bgrang ba rnams mi 'byung</text></item>
<item><p>137b3</p><section>mdo sde</section><text>ste/ 'jam dpal gzhan du na sems can yongs su smin par bya ba'i phyir de bzhin gshegs pa'i byin gyi brlabs ni ma gtogs so/ /'jam dpal de bzhin gshegs pa ni mi rtog /rnam par mi rtog ste/ 'on</text></item>
<item><p>137b4</p><section>mdo sde</section><text>kyang sems can gyi dbang gis lhun gyis grub cing rnam par mi rtog par de'i mdzad pa de lta bu de 'byung ngo / /'jam dpal dper na nor bu rin po che mthon ka chen po'i 'od kyis reg pa de dag thams cad nor bu rin po che mthon</text></item>
<item><p>137b5</p><section>mdo sde</section><text>ka chen po'i kha dog tu 'gyur yang nor bu rin po che mthon ka chen po ni mi rtog /rnam par mi rtog ste/ 'on kyang lhun gyis grub cing rnam par mi rtog par de'i bya ba de lta bu de 'byung ngo / /'jam dpal de bzhin du gang dag de</text></item>
<item><p>137b6</p><section>mdo sde</section><text>bzhin gshegs pa la dmigs pa'i yid la byed pa'i 'od kyis reg pa de dag thams cad thams cad mkhyen pa nyid kyi kha dog tu 'gyur yang de bzhin gshegs pa ni mi rtog /rnam par mi rtog ste/ 'on kyang 'jam dpal lhun</text></item>
<item><p>137b7</p><section>mdo sde</section><text>gyis grub cing rnam par mi rtog par de bzhin gshegs pa'i mdzad pa de lta bu de 'byung ngo / /'jam dpal dper na nor bu rin po che chen po bai dUr+ya byi dor legs par byas pa mgo'i rgyan nam/ mgul ba'i rgyan</text></item>
<item><p>137b8</p><section>mdo sde</section><text>nam/ lag pa'i rgyan nam/ rkang pa'i rgyan yang rung ste/ gang dang gang gis logs na rgyan du 'dug pa de dang der rgyan du shin du lam me/ lhan ne/ lhang nge'o/ /nor bu rin po che chen po bai dUr+ya de nyid kyi mthus rgyan de</text></item>
<item><p>138a1</p><section>mdo sde</section><text>dag kyang shin du lam me/ lhan ne/ lhang nger/ 'dug kyang nor bu rin po che chen po bai dUr+ya mi rtog rnam par mi rtog ste/ 'on kyang lhun gyis grub cing rnam par mi rtog par de'i bya ba de lta bu de 'byung ngo / /</text></item>
<item><p>138a2</p><section>mdo sde</section><text>'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang spyod lam gyi gnas gang dang gang gis nyan thos kyi spyod pa 'am/ rang sangs rgyas kyi spyod pa 'am/ byang chub sem</text></item>
<item><p>138a3</p><section>mdo sde</section><text>sa dpa'i spyod pa 'am/ de bzhin gshegs pa'i spyod pa 'am/ spyod pa pa dang / kun tu rgyu dang / gcer bu pa'i spyod pa 'am/ dud 'gro dang / yi dags dang / gshin rje'i 'jig rten dang / sha za dang / grul bum dang / srin po'i spyod</text></item>
<item><p>138a4</p><section>mdo sde</section><text>pa 'am/ lha dang / klu dang / gnod sbyin dang / dri za'i spyod pa 'am/ spyod pa gang dang gang la gnas pa'i spyod pa de dang de nyid shin du lam me/ lhan ne/ lhang nge'o/ /de bzhin gshegs pa de nyid kyi mthus spyod pa de shin du lam</text></item>
<item><p>138a5</p><section>mdo sde</section><text>me lhan ne/ lhang nger rnam par mdzes kyang 'jam dpal de bzhin gshegs pa ni mi rtog /rnam par mi rtog ste/ 'on kyang lhun gyis grub cing rnam par mi rtog par de'i mdzad pa de lta bu de 'byung ngo / /'jam dpal dper</text></item>
<item><p>138a6</p><section>mdo sde</section><text>na sa la gnas/ sa la brten nas sa bon thams cad dang / rtswa dang / shing gel ba dang / sman dang / nags tshal rnams skye zhing 'phel la shin du rgyas pa nyid du 'gyur yang 'jam dpal sa ni mi rtog /rnam par mi rtog</text></item>
<item><p>138a7</p><section>mdo sde</section><text>ste/ 'on kyang lhun gyis grub cing rnam par mi rtog par de'i bya ba de lta bu de 'byung ngo / /'jam dpal de bzhin du de bzhin gshegs pa la gnas/ de bzhin gshegs pa la brten nas sems can thams cad kyi dge ba'i</text></item>
<item><p>138a8</p><section>mdo sde</section><text>rtsa ba thams cad skye zhing 'phel te/ shin du rgyas pa nyid du 'gyur yang de bzhin gshegs pa ni mi rtog /rnam par mi rtog ste/ 'on kyang lhun gyis grub cing rnam par mi rtog par de'i mdzad pa de lta bu de 'byung ngo / /</text></item>
<item><p>138b1</p><section>mdo sde</section><text>'jam dpal dper na sprin chen pos 'dzam bu'i gling thams cad khebs par byas nas rtswa dang / shing gel ba dang / sman dang / nags tshal rnam pa tha dad pa rnams su char pa chen po rab tu phab ste/ ro gcig pa'i chu'i rgyun</text></item>
<item><p>138b2</p><section>mdo sde</section><text>des rtswa dang / shing gel ba dang / sman dang / nags tshal rnam pa tha dad pa rnams skye bar byed cing gnas rnam pa tha dad pa rnams su chu de ro tha dad pa dang / kha dog tha dad par yang gnas la/ 'jam dpal sprin ni mi rtog /rnam</text></item>
<item><p>138b3</p><section>mdo sde</section><text>par mi rtog ste/ 'on kyang lhun gyis grub cing rnam par mi rtog par bya ba tha dad pa rnams 'byung ngo / /'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang phyogs bcu'i</text></item>
<item><p>138b4</p><section>mdo sde</section><text>'jig rten gyi khams rab 'byam thams cad sangs rgyas kyi sku'i sprin gyis khyab par mdzad de/ sems can dge ba'i rtsa ba sna tshogs bsags pa/ smon lam dang / lhag pa'i bsam pa dang / mos pa tha dad cing mos pa</text></item>
<item><p>138b5</p><section>mdo sde</section><text>tha dad pa la gnas pa thams cad la chos kyi char chen po mngon par phab ste/ 'jam dpal chos kyi char de yang ro gcig pa yin mod kyi/ 'jam dpal sems can dge ba'i rtsa ba sna tshogs bsags pa/ smon lam dang /</text></item>
<item><p>138b6</p><section>mdo sde</section><text>lhag pa'i bsam pa dang / mos pa tha dad cing mos pa tha dad pa la gnas pa/ dge ba'i rtsa ba dang / smon lam dang / lhag pa'i bsam pa dang / mos pa tha dad pa la zhugs pa rnams la rnam pa tha dad pa nyid kyi chos tha dad pa kho na'i</text></item>
<item><p>138b7</p><section>mdo sde</section><text>char pas nus pa ji lta ba dang / mthu ji lta ba bzhin du dge ba'i rtsa ba bskyed kyang 'jam dpal de bzhin gshegs pa ni mi rtog /rnam par mi rtog ste/ 'di lta ste/ sems can 'di dag la ni nyan thos kyi ye shes su 'gyur ba'i</text></item>
<item><p>138b8</p><section>mdo sde</section><text>dge ba'i rtsa ba dag rnam par bskyed par bya'o/ /sems can 'di dag la ni rang sangs rgyas kyi ye shes su 'gyur ba'i dge ba'i rtsa ba dag rnam par bskyed par bya'o/ /sems can 'di dag la ni sangs rgyas kyi ye shes su</text></item>
<item><p>139a1</p><section>mdo sde</section><text>'gyur ba'i dge ba'i rtsa ba dag rnam par bskyed par bya'o/ /sems can 'di dag la ni rgyal chen bzhi pa'i lha'i gnas su skye ba'i dge ba'i rtsa ba dag rnam par bskyed par bya'o/ /sems can 'di dag la ni</text></item>
<item><p>139a2</p><section>mdo sde</section><text>sum bcu rtsa gsum gyi gnas su skye ba'i dge ba'i rtsa ba dag rnam par bskyed par bya'o/ /de bzhin du sbyar te 'thab bral rnams dang / dga' ldan rnams dang / 'phrul dga' rnams dang / gzhan 'phrul dbang byed rnams</text></item>
<item><p>139a3</p><section>mdo sde</section><text>dang / de bzhin du tshangs pa rnams dang / tshangs chen rnams dang / tshangs pa'i mdun na 'don rnams dang / 'od chung rnams dang / tshad med 'od rnams dang / 'od gsal rnams dang / dge chung rnams dang / tshad med</text></item>
<item><p>139a4</p><section>mdo sde</section><text>dge rnams dang / dge rgyas rnams dang / sprin med rnams dang / bsod nams bskyes rnams dang / 'bras bu che ba rnams dang / mi che ba rnams dang / mi gdung ba rnams dang gya nom snang rnams dang / shin du</text></item>
<item><p>139a5</p><section>mdo sde</section><text>mthong rnams dang / gnas gtsang ma'i ris rnams dang / 'og min rnams kyi dge ba'i rtsa ba dag rnam par bskyed par bya'o/ /bdud kyi ris kyi lha rnams kyi dge ba'i rtsa ba dag rnam par bskyed par bya'o snyam du</text></item>
<item><p>139a6</p><section>mdo sde</section><text>'jam dpal de bzhin gshegs pa ni mi rtog /rnam par mi rtog go/ /sems can 'di dag la ni rgyal por skye ba'i dge ba'i rtsa ba sna tshogs dag rnam par bskyed par bya'o/ /sems can 'di dag la ni mir skye ba'i</text></item>
<item><p>139a7</p><section>mdo sde</section><text>dge ba'i rtsa ba sna tshogs dag rnam par bskyed par bya'o/ /sems can 'di dag la ni dbang phyug tu 'gyur ba'i dge ba'i rtsa ba sna tshogs dag rnam par bskyed par bya'o snyam du 'jam dpal de bzhin gshegs pa ni mi</text></item>
<item><p>139a8</p><section>mdo sde</section><text>rtog /rnam par mi rtog ste/ 'on kyang de bzhin gshegs pa ni lhun gyis grub cing rnam par mi rtog par sems can smon lam dang / lhag pa'i bsam pa dang / mos pa ji lta ba dang / dge ba'i rtsa ba ji ltar</text></item>
<item><p>139b1</p><section>mdo sde</section><text>bsags pa bzhin du mdzad pa de lta bu de 'byung ste/ de bzhin gshegs pa ni thams cad du btang snyoms su bzhugs shing btang snyoms la rnam par mi rtog go/ /'jam dpal dper na nyi ma'i dkyil 'khor</text></item>
<item><p>139b2</p><section>mdo sde</section><text>shar ma thag tu 'od zer bye ba khrag khrig 'bum phrag grangs med pa btang bas 'dzam bu'i gling gi mun pa mun nag thams cad med par 'gyur yang nyi ma'i dkyil 'khor ni mi rtog /rnam par mi rtog ste/ 'on</text></item>
<item><p>139b3</p><section>mdo sde</section><text>kyang lhun gyis grub cing rnam par mi rtog par bya ba de lta bu de 'byung ngo / /'jam dpal de bzhin du de bzhin gshegs pa'i/ nyi ma'i dkyil 'khor shar ma thag tu ye shes kyi 'od zer bye ba khrag khrig 'bum</text></item>
<item><p>139b4</p><section>mdo sde</section><text>phrag grangs med pa btang bas sems can rnams kyi lta bar 'gyur ba'i mun pa thams cad med par gyur te/ sems can yongs su smin par bya ba'i phyir de bzhin gshegs pa'i byin gyi brlabs kyis 'jig rten gyis</text></item>
<item><p>139b5</p><section>mdo sde</section><text>khams su lta bar gyur pa 'byung ba ni ma gtogs so/ /'jam dpal de bzhin gshegs pa ni ngas sems can rnams kyi lta bar gyur pa bsal lo snyam 'am/ bsal bar bya'o snyam du mi rtog /rnam par</text></item>
<item><p>139b6</p><section>mdo sde</section><text>mi rtog mod kyi/ 'on kyang 'jam dpal lhun gyis grub cing rnam par mi rtog par de bzhin gshegs pa'i mdzad pa de lta bu de 'byung ste/ 'jam dpal de bzhin gshegs pa ni thams cad du rnam par mi rtog</text></item>
<item><p>139b7</p><section>mdo sde</section><text>cing mnyam ste btang snyoms pa'o/ /'jam dpal dper na sgyu ma sprul pa ni sgyu ma mkhan gyi dbang gis bya ba rnam pa sna tshogs dang / lus tha dad pa sna tshogs ston kyang 'jam dpal sgyu ma sprul pa de ni brjod du med pa</text></item>
<item><p>139b8</p><section>mdo sde</section><text>ma skyes pa/ ma 'gags pa/ yi ge med pa/ sgra med pa/ yul med pa/ dngos po med pa/ bsam gyis mi khyab pa mtshan nyid med pa/ gnyis su med pa/ kun du spyod pa med pa/ chos kyi dbyings dang mnyam zhing</text></item>
<item><p>140a1</p><section>mdo sde</section><text>gnyen po med pa yin yang 'jam dpal sgyu ma sprul pa ni sgyu ma mkhan gyi dbang gis lhun gyis grub cing rnam par mi rtog par bya ba sna tshogs ston to/ /'jam dpal de bzhin du de bzhin gshegs pa</text></item>
<item><p>140a2</p><section>mdo sde</section><text>dgra bcom pa yang dag par rdzogs pa'i sangs rgyas kyang sems can gyi dbang gis 'khor gyi nang na gzugs kyi sku dang / kha dog dang / spyod pa dang / spyod lam dang / bya ba la 'jug pa'i gnas sna tshogs 'byung</text></item>
<item><p>140a3</p><section>mdo sde</section><text>mod kyi/ 'jam dpal de bzhin gshegs pa de ni brjod du med pa/ ma skyes pa/ ma 'gags pa/ yi ge med pa/ sgra med pa/ yul med pa/ dngos po med pa/ bsam gyis mi khyab pa/ mtshan nyid med pa/</text></item>
<item><p>140a4</p><section>mdo sde</section><text>gnyis su med pa/ kun tu spyod pa med pa/ chos kyi dbyings dang mtshungs shing gnyen po med pa/ khams gsum las yang dag par 'das pa ste/ 'on kyang 'jam dpal de bzhin gshegs pa ni lhun gyis grub cing</text></item>
<item><p>140a5</p><section>mdo sde</section><text>rnam par mi rtog par sems can gyi dbang gis mdzad pa sna tshogs dag ston to/ /'jam dpal dper na nyi ma ni gcig kho na yin na ri'i rgyal po ri rab kyi dbang gis gling bzhi rnams su sems can</text></item>
<item><p>140a6</p><section>mdo sde</section><text>rnams kyis rnam pa mang por mthong ste/ kha cig gis ni de 'char bar mthong / kha cig gis ni shar zin par mthong / kha cig gis ni bag dros pa tsam du mthong / kha cig gis ni dros chen tsam du shes/</text></item>
<item><p>140a7</p><section>mdo sde</section><text>kha cig gis ni nam phyed/ kha cig gis ni nyi ma phyed/ kha cig gis ni nyi ma mel tse thun gcig tsam du shar bar shes/ kha cig gis ni nyi ma phyed yol tsam du shes/ kha cig gis ni nyi ma snur tsam du shes/</text></item>
<item><p>140a8</p><section>mdo sde</section><text>kha cig gis ni tho rangs tsam du shes te/ nyi ma'i dkyil 'khor cig yin mod kyi/ 'on kyang gling bzhi dag tu sems can rnams kyis gzhan dang gzhan dag tu mthong yang nyi ma'i dkyil 'khor ni mi rtog /</text></item>
<item><p>140b1</p><section>mdo sde</section><text>rnam par mi rtog ste/ lhun gyis grub cing rnam par mi rtog bzhin du ri rab kyi dbang gis gling bzhi pa'i 'jig rten gyi khams su bya ba sna tshogs ston to/ /'jam dpal de bzhin du de bzhin gshegs pa dgra bcom pa</text></item>
<item><p>140b2</p><section>mdo sde</section><text>yang dag par rdzogs pa'i sangs rgyas kyang sems can gyi dbang gis 'khor gcig kho na'i nang nas kyang sems can kha cig gis ni de bzhin gshegs pa mngon par rdzogs par 'tshang rgya bar shes/</text></item>
<item><p>140b3</p><section>mdo sde</section><text>kha cig gis ni yongs su mya ngan las 'da' bar shes/ kha cig gis ni bcom ldan 'das mngon par rdzogs par sangs rgyas par shes so/ /'khor de nyid kyi nang nas kha cig gis ni bcom ldan 'das yongs</text></item>
<item><p>140b4</p><section>mdo sde</section><text>su mya ngan las 'das par shes/ kha cig gis ni de bzhin gshegs pa bcom ldan 'das mngon par rdzogs par sangs rgyas nas lo bcu lon par shes/ kha cig gis ni de bzhin gshegs pa yongs</text></item>
<item><p>140b5</p><section>mdo sde</section><text>su mya ngan las 'das nas lo bcu lon par shes/ kha cig gis ni bcom ldan 'das kyi bstan pa snying por gyur par shes/ kha cig gis ni bcom ldan 'das kyi bstan pa nub par shes/</text></item>
<item><p>140b6</p><section>mdo sde</section><text>kha cig gis ni bcom ldan 'das kyis chos bstan nas lo bcu dang / nyi shu dang / sum bcu dang / bzhi bcu dang / lnga bcu lon par shes/ kha cig gis ni bcom ldan 'das yongs su mya ngan</text></item>
<item><p>140b7</p><section>mdo sde</section><text>las 'das nas lo bcu dang / nyi shu dang / sum bcu dang / bzhi bcu dang / lnga bcu lon par shes/ kha cig gis ni bcom ldan 'das mngon par rdzogs par sangs rgyas nas lo brgya dang / lo stong</text></item>
<item><p>140b8</p><section>mdo sde</section><text>lon par shes/ kha cig gis ni bcom ldan 'das yongs su mya ngan las 'das nas/ lo brgya dang / lo stong lon par shes/ kha cig gis ni bcom ldan 'das mngon par rdzogs par</text></item>
<item><p>141a1</p><section>mdo sde</section><text>sangs rgyas nas lo stong phrag bcu dang / nyi shu dang / sum bcu dang / bzhi bcu dang / lnga bcu lon par shes/ kha cig gis ni bcom ldan 'das yongs su mya ngan las 'das nas lo stong phrag</text></item>
<item><p>141a2</p><section>mdo sde</section><text>bcu dang / nyi shu dang / sum bcu dang / bzhi bcu dang / lnga bcu lon par shes/ kha cig gis ni bcom ldan 'das mngon par rdzogs par sangs rgyas nas bskal pa bye ba khrag khrig 'bum phrag bcu dang /</text></item>
<item><p>141a3</p><section>mdo sde</section><text>nyi shu dang / sum bcu dang / bzhi bcu dang / lnga bcu lon par shes/ kha cig gis ni bcom ldan 'das yongs su mya ngan las 'das nas bskal pa bye ba khrag khrig 'bum phrag bcu dang / nyi shu dang /</text></item>
<item><p>141a4</p><section>mdo sde</section><text>sum bcu dang / bzhi bcu dang / lnga bcu lon par shes so/ /'jam dpal 'khor 'di nyid kyi nang nas lha dang / mi kha cig gis ni bcom ldan 'das shAkya thub pa mngon par rdzogs par sangs rgyas nas</text></item>
<item><p>141a5</p><section>mdo sde</section><text>bskal pa brjod du med pa'i yang brjod du med pa lon par shes/ 'jam dpal 'khor 'di nyid kyi nang nas lha dang / mi kha cig gis ni bcom ldan 'das shAkya thub pa yongs su mya ngan las 'das</text></item>
<item><p>141a6</p><section>mdo sde</section><text>nas bskal pa brjod du med pa'i yang brjod du med pa lon par shes kyang 'jam dpal de bzhin gshegs pa ni mi rtog /rnam par mi rtog ste/ 'on kyang lhun gyis grub cing rnam par mi rtog bzhin</text></item>
<item><p>141a7</p><section>mdo sde</section><text>du sems can gyi dbang gis de bzhin gshegs pa'i mdzad pa de lta bu de 'byung ngo / /'jam dpal dper na 'dzam bu'i gling du rlung gi dkyil 'khor chen po langs pas rtswa dang / shing gel ba</text></item>
<item><p>141a8</p><section>mdo sde</section><text>dang / sman dang / nags tshal dang / lo ma thams cad g.yo rab tu g.yo/ kun du rab tu g.yo/ 'gul/ rab tu 'gul/ kun du rab tu 'gul/ 'ur 'ur/ rab tu 'ur 'ur/ kun du rab tu 'ur 'ur/</text></item>
<item><p>141b1</p><section>mdo sde</section><text>'khrugs/ rab tu 'khrugs/ kun tu rab tu 'khrugs shing lo ma kha cig ni shar phyogs su dma' la nub phyogs su mtho/ kha cig ni nub phyogs su dma' la/ shar phyogs su mtho/ lo ma kha cig</text></item>
<item><p>141b2</p><section>mdo sde</section><text>ni mtha' dma' la dbus mtho/ kha cig ni byang phyogs dma' la lho phyogs su mtho yang rtswa dang / shing gel ba dang / sman dang / nags tshal dang / lo ma rnams mi rtog /rnam par mi rtog ste/ 'on</text></item>
<item><p>141b3</p><section>mdo sde</section><text>kyang 'jam dpal rlung gi dkyil 'khor gyi dbang gis bya ba sna tshogs ston to/ /'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang mi rtog /rnam</text></item>
<item><p>141b4</p><section>mdo sde</section><text>par mi rtog ste/ 'on kyang sems can gyi dbang gis rtag tu skad cig la gzugs kyi sku dang / kha dog dang / spyod pa dang / smon lam dang / bya ba la 'jug pa'i gnas grangs med pa dag phyogs bcu'i 'jig rten gyi khams</text></item>
<item><p>141b5</p><section>mdo sde</section><text>mtha' yas mu med pa rnams su 'byung ngo / /'jam dpal sems can rnams kyi de bzhin gshegs pa la dmigs pa yid la byed pa ji snyed 'byung ba de snyed kyi bskal par sems can dmyal ba dang / dud 'gro</text></item>
<item><p>141b6</p><section>mdo sde</section><text>dang / yi dags dang / gshin rje'i 'jig rten du skye ba'i rgyun chad cing ldog ste/ 'jam dpal de ltar de bzhin gshegs pa dgra bcom pa yang dag par rdzogs pa'i sangs rgyas ni yon tan tshad med pa dang ldan te/</text></item>
<item><p>141b7</p><section>mdo sde</section><text>de bzhin gshegs pa gcig la dmigs pa'i yon tan gyi mtha' yang byang chub sems dpa' sems dpa' chen po rnam par thar pa dang / ting nge 'dzin bsam gyis mi khyab pa la gnas pa rnams kyis kyang</text></item>
<item><p>141b8</p><section>mdo sde</section><text>bskal pa bye ba khrag khrig 'bum phrag dpag tu med pa dag gis kyang rtogs par mi nus so/ /'jam dpal stong gsum gyi stong chen po'i 'jig rten gyi khams kyi lha rnams dang / mi rnams ni ches nyung gi</text></item>
<item><p>142a1</p><section>mdo sde</section><text>phyi rol gyi drang srong mngon par shes pa lnga dang ldan pa 'dod pa dag la 'dod chags dang bral ba rnams kyis lha'i mig gis shing rta'i phang lo'i tshad tsam gyi sa phyogs gcig na sems can dag</text></item>
<item><p>142a2</p><section>mdo sde</section><text>mthong ba ni ches mang ngo / /'jam dpal phyi rol gyi drang srong mngon par shes pa lnga dang ldan pa 'dod pa dag la 'dod chags dang bral ba rnams kyis lha'i mig gis stong gsum gyi stong chen po'i 'jig rten gyi khams</text></item>
<item><p>142a3</p><section>mdo sde</section><text>na sems can dag mthong ba ni ches nyung gi/ de bzhin gshegs pa'i nyan thos dgra bcom pa/ zag pa zad pa/ rnam par thar pa brgyad la bsam gtan pas lha'i mig gis shing rta'i phang lo'i tshad tsam gyis</text></item>
<item><p>142a4</p><section>mdo sde</section><text>phyogs gcig na sems can dag mthong ba ni ches mang ngo / 'jam dpal de bzhin gshegs pa'i nyan thos dgra bcom pa zag pa zad pa/ rnam par thar pa brgyad la bsam gtan pas lha'i mig gis stong gsum</text></item>
<item><p>142a5</p><section>mdo sde</section><text>gyi stong chen po'i 'jig rten gyi khams na sems can ji snyed mthong ba de bas ni 'jam dpal rang sangs rgyas kyis lha'i mig gis shing rta'i phang lo'i tshad tsam gyi sa phyogs gcig na sems can dag mthong ba ni</text></item>
<item><p>142a6</p><section>mdo sde</section><text>ches mang ngo / /'jam dpal rang sangs rgyas kyis lha'i mig gis stong gsum gyi stong chen po'i 'jig rten gyi khams na/ sems can ji snyed mthong ba de bas ni 'jam dpal byang chub sems dpa' rnam par thar</text></item>
<item><p>142a7</p><section>mdo sde</section><text>pa dang ting nge 'dzin bsam gyis mi khyab pa la gnas pas lha'i mig gis shing rta'i phang lo'i tshad tsam gyi sa phyogs gcig na sems can dag mthong ba ni ches mang ngo / /'jam dpal byang chub sems dpa' rnam</text></item>
<item><p>142a8</p><section>mdo sde</section><text>par thar pa dang ting nge 'dzin bsam gyis mi khyab pa la gnas pas lha'i mig gis stong gsum gyi stong chen po'i 'jig rten gyi khams na sems can ji snyed mthong ba de bas ni 'jam dpal de bzhin gshegs pas lha'i</text></item>
<item><p>142b1</p><section>mdo sde</section><text>spyan gyis shing rta'i phang lo'i tshad tsam gyi sa phyogs gcig na sems can dag gzigs pa ni ches grangs med do/ /'jam dpal de bzhin du phyogs bcu'i 'jig rten gyi khams rab 'byam thams cad na shing rta'i phang lo</text></item>
<item><p>142b2</p><section>mdo sde</section><text>'i tshad tsam gyi sa phyogs thams cad na gnas pa'i sems can re re'i sems dang sems las byung ba'i chos byung ba dang / 'byung ba dang / 'byung bar 'gyur ba gang dag gzigs pa de dag ni byang chub sems dpa' rnam par</text></item>
<item><p>142b3</p><section>mdo sde</section><text>thar pa dang ting nge 'dzin bsam gyis mi khyab pa la gnas pa rnams kyis kyang bskal pa gang gA'i klung gi bye ma snyed du yang bgrang ba 'am/ bsam pa 'am/ grangs su bya bar sla ba ma yin te/ 'jam dpal sems can 'das</text></item>
<item><p>142b4</p><section>mdo sde</section><text>pa dang / ma 'ongs pa dang / da ltar byung ba de dag gis sems dang sems las byung ba de dag ni de bzhin gshegs pa dgra bcom pa yang dag par rdzogs pa'i sangs rgyas kyis lhun gyis grub par skad cig thang cig yud</text></item>
<item><p>142b5</p><section>mdo sde</section><text>tsam gcig la rab tu mkhyen to/ /'jam dpal phyogs bcu'i 'jig rten gyi khams thams cad du gtogs pa'i sems can thams cad kyi sems dang sems las 'byung ba rnams rgyu gang dang / dmigs pa</text></item>
<item><p>142b6</p><section>mdo sde</section><text>gang dang / rkyen gang gis ji ltar byung ba dang / 'byung ba dang / 'byung bar 'gyur ba dang / sems can de dag gis spyod pa dang / spyod lam dang / bya ba la 'jug pa'i gnas gang dag byung ba dang / 'byung ba dang / 'byung bar</text></item>
<item><p>142b7</p><section>mdo sde</section><text>'gyur ba de dag de bzhin gshegs pas lhun gyis grub pa'i ye shes kyis rnam par mi rtog par skad gcig thang cig yud tsam cig la yang dag pa ji lta ba bzhin du rab tu mkhyen to/ /'jam dpal sems can de dag</text></item>
<item><p>142b8</p><section>mdo sde</section><text>ji ltar bla na med pa yang dag par rdzogs pa'i byang chub tu 'dul ba yang lhun gyis grub pa'i ye shes kyi rnam par mi rtog par skad cig thang cig yud tsam cig la rab tu mkhyen to/ /'jam dpal sems can re re'i</text></item>
<item><p>143a1</p><section>mdo sde</section><text>ma rig pa'i gnas kyi sa'i nyon mongs pa gang gA'i klung gi bye ma bas mang ba de dag kyang de bzhin gshegs pas lhun gyis grub pa'i ye shes kyis rnam par mi rtog par skad cig thang cig yud tsam cig la</text></item>
<item><p>143a2</p><section>mdo sde</section><text>rab tu mkhyen to/ /'jam dpal rgyu gang dang / dmigs pa gang dang / rkyen gang gis nyon mongs pa de dag ji ltar 'byung ba dang / thabs kyi shes pa gang gis sems can de dag gi nyon mongs pa ji ltar zhi bar 'gyur</text></item>
<item><p>143a3</p><section>mdo sde</section><text>ba de dag kyang lhun gyis grub pa'i ye shes kyis rnam par mi rtog par skad cig thang cig yud tsam cig la rab tu mkhyen to/ /'jam dpal de ltar na de bzhin gshegs pa dgra bcom pa yang dag par rdzogs</text></item>
<item><p>143a4</p><section>mdo sde</section><text>pa'i sangs rgyas rnams ni ye shes bsam gyis mi khyab pa dang ldan no/ /'jam dpal dper na zla ba'i dkyil 'khor ni nyi ma'i dbang gis 'dzam bu'i gling du gzugs dang / kha dog dang / gzi brjid dang / 'od rab</text></item>
<item><p>143a5</p><section>mdo sde</section><text>'bring tha mar snang yang zla ba'i dkyil 'khor ni 'bri ba dang / 'phel ba yang med de/ 'on kyang sems can rnams kyi las kyi rnam par smin pas nyi ma bgrang ba dang / yud tsam dang / yud tsam phyed kyi grangs rtsi bar bya bar</text></item>
<item><p>143a6</p><section>mdo sde</section><text>de lta bu de yang 'byung la 'jam dpal zla ba'i dkyil 'khor ni mi rtog rnam par mi rtog ste/ 'on kyang lhun gyis grub cing rnam par mi rtog par de'i bya ba de lta bu de 'byung ngo / /'jam dpal de bzhin du de bzhin gshegs</text></item>
<item><p>143a7</p><section>mdo sde</section><text>pa dgra bcom pa yang dag par rdzogs pa'i sangs rgyas kyang phyogs bcu'i 'jig rten gyi khams rab 'byam thams cad du bsam pa rab 'bring tha mas sems can rnams kyis de bzhin gshegs pa gzugs dang</text></item>
<item><p>143a8</p><section>mdo sde</section><text>kha dog dang / gzi brjid dang / 'od rab 'bring tha mar mthong yang 'jam dpal sems can gang gi dge ba'i rtsa ba dang / spyod pa dang / mos pa dang / smon lam gyi stobs dang / byin gyis brlabs ci 'dra ba yin pa de 'dra bar de</text></item>
<item><p>143b1</p><section>mdo sde</section><text>bzhin gshegs pa mthong ste/ 'jam dpal de bzhin gshegs pa la ni rab 'bring tha ma med do/ /de ci'i phyir zhe na/ 'jam dpal de bzhin gshegs pa dgra bcom pa yang dag par rdzogs pa'i sangs rgyas ni chos</text></item>
<item><p>143b2</p><section>mdo sde</section><text>kyi sku ste/ shin du ma skyes pa/ ma byung ba/ ma 'gags pa yin na/ 'jam dpal 'on kyang sems can rnams kyi bsam pa rab 'bring tha mas de bzhin gshegs pa rab 'bring tha mar mthong yang 'jam dpal de bzhin</text></item>
<item><p>143b3</p><section>mdo sde</section><text>gshegs pa ni mi rtog rnam par mi rtog ste/ 'on kyang lhun gyis grub cing rnam par mi rtog par de'i bya ba de lta bu de 'byung ngo / /'jam dpal stong gsum gyi stong chen po'i 'jig rten gyi khams 'di na lha dang / klu dang gnod</text></item>
<item><p>143b4</p><section>mdo sde</section><text>sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / brgya byin dang / tshangs pa dang / 'jig rten skyong ba dang / mi dang / mi ma yin pa rnams dang / tha na dud 'gro'i skye gnas su</text></item>
<item><p>143b5</p><section>mdo sde</section><text>song ba'i sems can gang dag de bzhin gshegs pa la bshos gsol ba dang / gang dag bshos mi gsol ba dang / gang dag mthong ba dang / gang dag mi mthong ba dang / gang dag stong pa dang / gang dag mi steng pa dang /</text></item>
<item><p>143b6</p><section>mdo sde</section><text>gang dag gshe ba dang / gang dag mi gshe ba dang / gang dag reg pa dang / gang dag mi reg pa de dag thams cad kyi bya ba de lta bu rnams kyang sangs rgyas kyi mthus lhun gyis grub cing rnam par mi rtog par 'byung ngo / /'jam dpal dper na gang</text></item>
<item><p>143b7</p><section>mdo sde</section><text>dag gis nor bu rin po che mthon ka chen po mthong ba dang / reg pa dang / spyod yul du gnas pa de dag thams cad ni nor bu rin po che mthon ka chen po'i kha dog tu 'gyur yang nor bu rin po che mthon ka chen po ni mi</text></item>
<item><p>143b8</p><section>mdo sde</section><text>rtog /rnam par mi rtog go/ /'jam dpal de bzhin du sems can gang dag gis de bzhin gshegs pa tha na ri mor bris pa dang / gzugs su byas pa mthong ba dang / reg pa dang / de'i spyod yul yang shes pa de dag</text></item>
<item><p>144a1</p><section>mdo sde</section><text>thams cad ni gzugs dang / kha dog bsam gyis mi khyab pa yongs su 'grub pa thob par 'gyur yang de bzhin gshegs pa ni mi rtog /rnam par mi rtog go/ /'jam dpal dper na rtsi'i rgyal po legs par</text></item>
<item><p>144a2</p><section>mdo sde</section><text>mthong zhes bya ba sems can gnod sems kyi sems dang ldan pa 'am/ dang ba'i sems dang ldan pa yang rung gang dag gis mthong ba de dag gi mig rnam par dag par 'gyur/ gnod sems kyi sems dang ldan pa 'am/</text></item>
<item><p>144a3</p><section>mdo sde</section><text>dang ba'i sems dang ldan pa yang rung gang dag gi rna bas de rlung gis bskyod pa'i sgra thos pa de dag gi rna ba rnam par dag par 'gyur/ gnod sems kyi sems dang ldan pa 'am/ dang ba'i sems dang ldan pa yang</text></item>
<item><p>144a4</p><section>mdo sde</section><text>rung gang dag gi dri tshor ba de dag gi sna rnam par dag par 'gyur/ gnod sems kyi sems dang ldan pa 'am/ dang ba'i sems dang ldan pa yang rung gang dag gis lces de'i ro myong ba de dag gi lce'i dbang po</text></item>
<item><p>144a5</p><section>mdo sde</section><text>rnam par dag par 'gyur/ gnod sems kyi sems dang ldan pa 'am/ dang ba'i sems dang ldan pa yang rung gang dag lus kyis reg pa de dag gi lus rnam par dag par 'gyur yang 'jam dpal rtsi'i rgyal po</text></item>
<item><p>144a6</p><section>mdo sde</section><text>legs par mthong ba ni mi rtog /rnam par mi rtog ste/ 'on kyang lhun gyis grub cing rnam par mi rtog par de'i bya ba de lta bu de 'byung ngo / /'jam dpal de bzhin du gnod sems kyi sems dang ldan pa 'am/</text></item>
<item><p>144a7</p><section>mdo sde</section><text>dang ba'i sems dang ldan pa yang rung gang dag gis de bzhin gshegs pa tha na ri mor bris pa dang / gzugs su byas pa mthong ba de dag gi dge ba'i rtsa ba des mig rnam par dag par 'gyur/ tha na dud</text></item>
<item><p>144a8</p><section>mdo sde</section><text>'gro'i skye gnas su song ba yang rung ste/ gnod sems kyi sems dang ldan pa 'am/ dang ba'i sems dang ldan pa yang rung gang dag gis de la sangs rgyas shes bya ba 'am/ de bzhin gshegs pa</text></item>
<item><p>144b1</p><section>mdo sde</section><text>zhes bya ba 'am/ 'jig rten mgon po zhes bya ba 'am/ thams cad mkhyen pa zhes bya ba'i sgra thos pa de dag dge ba'i rtsa ba des rna ba'i dbang po rnam par dag par 'gyur/ gnod sems kyis</text></item>
<item><p>144b2</p><section>mdo sde</section><text>sems dang ldan pa 'am/ dang ba'i sems dang ldan pa yang rung gang dag gis de'i yon tan gyi dri tshor ba de dag dge ba'i rtsa ba des sna rnam par dag par 'gyur/ gnod sems kyi sems dang ldan</text></item>
<item><p>144b3</p><section>mdo sde</section><text>pa 'am/ dang ba'i sems dang ldan pa yang rung gang dag gis de'i chos kyi ro myong ba de dag dge ba'i rtsa ba des lce rnam par dag par 'gyur/ gnod sems kyi sems dang ldan pa 'am/ dang ba'i</text></item>
<item><p>144b4</p><section>mdo sde</section><text>sems dang ldan pa yang rung gang dag gis lus kyis reg pa de dag dge ba'i rtsa ba des lus rnam par dag par 'gyur yang 'jam dpal de bzhin gshegs pa ni mi rtog /rnam par mi rtog ste/</text></item>
<item><p>144b5</p><section>mdo sde</section><text>ma 'dres pa'i chos dang ldan pa'i phyir lhun gyi grub cing rnam par mi rtog par de'i bya ba de lta bu de 'byung ngo / /'jam dpal dper na rtsi'i rgyal po 'bral ba zhes bya bas bskus pa'i rnga sgra sem</text></item>
<item><p>144b6</p><section>mdo sde</section><text>sa can zug rngus zug pa dang bcas pa/ dug dang bcas pa gang dag gis thos pa de dag gi zug rngu thams cad 'byung zhing dug kyang mi gdug par 'gyur yang 'jam dpal rtsi'i rgyal po 'bral</text></item>
<item><p>144b7</p><section>mdo sde</section><text>ba ni mi rtog /rnam par mi rtog ste/ 'on kyang sems can rnams kyi las kyi rnam par smin pa'i dbang dang rgyu rkyen tshogs pas lhun gyis grub cing rnam par mi rtog par rtsi'i rgyal po 'bral</text></item>
<item><p>144b8</p><section>mdo sde</section><text>ba'i bya ba de lta bu de 'byung ngo / /'jam dpal de bzhin du de bzhin gshegs pa'i mtshan thos ma thag tu sems can rnams kyi lta bar gyur pa'i zug rngu dag 'byung zhing 'dod chags dang /</text></item>
<item><p>145a1</p><section>mdo sde</section><text>zhe sdang dang / gti mug gi dug kyang mi gdug par 'gyur yang 'jam dpal de bzhin gshegs pa ni mi rtog /rnam par mi rtog ste/ 'on kyang 'jam dpal lhun gyis grub cing rnam par mi rtog</text></item>
<item><p>145a2</p><section>mdo sde</section><text>par de bzhin gshegs pa'i mdzad pa de lta bu de 'byung ngo / /de ci'i phyir zhe na/ ma 'dres pa'i chos dang ldan pa'i phyir ro/ /'jam dpal stong gsum gyi stong chen po'i 'jig rten gyi khams kyi rdul</text></item>
<item><p>145a3</p><section>mdo sde</section><text>phra rab kyi rdul rnams ni ches nyung gi/ bcom ldan 'das shAkya thub pas sngon byang chub sems dpa'i spyad pa spyod pa na phyogs bcu'i 'jig rten gyi khams gang gA'i klung gi bye ma snyed dag tu/</text></item>
<item><p>145a4</p><section>mdo sde</section><text>'jig rten gyi khams re rer yang rdul phra rab kyi rdul re re la bsdus pa'i dngos po bzhi po dag gis sems can yongs su smin par mdzad pa dag ni ches mang ngo / /'jam dpal phyogs bcu'i 'jig</text></item>
<item><p>145a5</p><section>mdo sde</section><text>rten gyi khams gang gA'i klung gi bye ma snyed dag gi rdul phra rab kyi rdul rnams ni ches nyung gi/ bcom ldan 'das shAkya thub pas rgyun mi gcod par lhun gyis grub cing rnam par mi rtog par</text></item>
<item><p>145a6</p><section>mdo sde</section><text>phyogs bcu'i 'jig rten gyi khams mtha' yas mu med pa dag tu rdul phra rab kyi rdul re re la sems can bla na med pa yang dag par rdzogs pa'i byang chub tu yongs su smin par mdzad zin pa dang</text></item>
<item><p>145a7</p><section>mdo sde</section><text>yongs su smin par mdzad pa dang / yongs su smin par mdzad par 'gyur ba dag ni ches mang ste/ 'jam dpal de ltar de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>145a8</p><section>mdo sde</section><text>ni sems can yongs su smin par mdzad pa bsam gyi mi khyab pa dang ldan no/ /'jam dpal dper na zla ba'i dkyil 'khor ni nyi ma'i dbang gis 'bri ba dang / skye ba dang / mi snang bar 'gyur bar</text></item>
<item><p>145b1</p><section>mdo sde</section><text>yang snang la/ zla ba'i dkyil 'khor la ni 'bri ba dang / mi snang ba dang / skye ba med de/ 'on kyang sems can rnams kyi sngon gyi dge ba'i las kyi rnam par smin pas nyi ma'i grangs dang / yud tsam dang /</text></item>
<item><p>145b2</p><section>mdo sde</section><text>yud tsam phyed dang / zla ba phyed dang / zla ba dang / lo bgrang ba'i grangs bzhag pa'i phyir/ de bzhin gshegs pa'i byin gyi brlabs kyis bya ba de lta bu dag 'byung yang 'jam dpal zla ba'i dkyil 'khor la ni 'bri ba 'am/</text></item>
<item><p>145b3</p><section>mdo sde</section><text>'phel ba 'am/ mi snang bar 'gyur ba med de/ 'on kyang 'jam dpal sems can rnams kyi sngon gyi dge ba'i las kyi rnam par smin pa dang / nyi ma'i dbang gis lhun gyis grub cing rnam par mi rtog par zla ba'i</text></item>
<item><p>145b4</p><section>mdo sde</section><text>dkyil 'khor gyi bya ba de lta bu de 'byung ngo / /'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang sngon dge ba'i rtsa ba'i tshogs bsags pa'i sems can rnams</text></item>
<item><p>145b5</p><section>mdo sde</section><text>kyi nga rgyal dang / rgyags pa dang / dregs pa yang dag par gzhom pa'i phyir dang / sngon gyi dge ba'i rtsa ba'i tshogs rnams yongs su smin par bya ba'i phyir dang / de bzhin gshegs pa'i bstan pa la gzud pa'i phyir</text></item>
<item><p>145b6</p><section>mdo sde</section><text>de bzhin gshegs pa'i dam pa'i chos 'grib pa dang nub par kun du ston te/ 'jam dpal sems can gyi dbang gis de bzhin gshegs pa'i dam pa'i chos nub pa dang / 'grib pa dang / 'phel bar 'gyur mo</text></item>
<item><p>145b7</p><section>mdo sde</section><text>kyi/ 'on kyang 'jam dpal sems can gyi dbang gis lhun gyis grub cing rnam par mi rtog par de bzhin gshegs pa'i mdzad pa de lta bu de 'byung ngo / /'jam dpal dper na nam mkha' la gnas/ nam mkha'</text></item>
<item><p>145b8</p><section>mdo sde</section><text>la brten nas sems can thams cad kyi bya ba sna tshogs dag 'byung yang nam mkha' ni ma skyes pa/ ma 'gags pa/ 'dus ma byas pa/ yi ge med pa/ sgra med pa/ brjod du med pa/ brjod par bya ba ma</text></item>
<item><p>146a1</p><section>mdo sde</section><text>yin pa/ gnyis su med pa/ gnyen po med pa ste/ 'on kyang lhun gyis grub cing rnam par mi rtog par de'i bya ba sna tshogs dag 'byung ngo / /'jam dpal de bzhin du de bzhin gshegs pa dgra bcom pa</text></item>
<item><p>146a2</p><section>mdo sde</section><text>yang dag par rdzogs pa'i sangs rgyas la gnas/ de bzhin gshegs pa dgra bcom pa yang dag par rdzogs pa'i sangs rgyas la brten nas sems can thams cad kyi bya ba thams cad 'byung yang 'jam dpal de</text></item>
<item><p>146a3</p><section>mdo sde</section><text>bzhin gshegs pa ni mi skye mi 'gags te/ 'jam dpal de bzhin gshegs pa ni 'dus ma byas pa/ yi ge med pa/ sgra med pa/ brjod du med pa/ brjod par bya ba ma yin pa/ gnyis su med pa/ gnyen po</text></item>
<item><p>146a4</p><section>mdo sde</section><text>med pa ste/ 'on kyang sngon gyi dge ba'i rtsa ba dang / spyod pa dang / smon lam gyi stobs dang / byin gyis brlabs kyis lhun gyis grub cing rnam par mi rtog par sems can rnams la de'i chos kyi mdzad pa sna tshogs</text></item>
<item><p>146a5</p><section>mdo sde</section><text>dag kyang 'byung ngo / /'jam dpal theg pa chen po la mos pa'i byang chub sems dpa' sangs rgyas la dmigs pa'i yid la bya ba cig gis kyang phyogs bcu'i 'jig rten gyis khams grangs med dpag tu med</text></item>
<item><p>146a6</p><section>mdo sde</section><text>pa dag tu rdul phra rab kyi rdul re re la sems can dpag tu med grangs med pa dag ni bla na med pa'i ye shes rtogs par 'gyur bar byed/ sems can dpag tu med grangs med pa dag ni nyan thos dang rang sangs</text></item>
<item><p>146a7</p><section>mdo sde</section><text>rgyas nyid du 'gyur bar byed/ sems can dpag tu med grangs med pa dag ni tshangs pa thob par byed/ sems can dpag tu med grangs med pa dag ni gzhan 'phrul dbang byed kyi lha'i 'jig rten du skye ba thob par</text></item>
<item><p>146a8</p><section>mdo sde</section><text>byed/ sems can dpag tu med grangs med pa dag ni 'phrul dga'i lha'i 'jig rten du skye ba thob par byed/ sems can dpag tu med grangs med pa dag ni dga' ldan gyi lha'i 'jig rten du skye ba thob par</text></item>
<item><p>146b1</p><section>mdo sde</section><text>byed/ sems can dpag tu med grangs med pa dag ni 'thab bral gyi lha'i gnas su skye ba thob par byed/ sems can dpag tu med grangs med pa dag ni sum bcu rtsa gsum lha'i gnas su skye ba thob</text></item>
<item><p>146b2</p><section>mdo sde</section><text>par byed/ sems can dpag tu med grangs med pa dag ni rgyal chen bzhi'i lha'i gnas su skye ba thob par byed/ sems can dpag tu med grangs med pa dag ni lha'i rgyal po thob par byed/</text></item>
<item><p>146b3</p><section>mdo sde</section><text>sems can dpag tu med grangs med pa dag ni 'khor los sgyur ba'i rgyal po thob par byed/ sems can dpag tu med grangs med pa dag ni stobs kyi 'khor los sgyur ba'i rgyal po thob par byed/</text></item>
<item><p>146b4</p><section>mdo sde</section><text>sems can dpag tu med grangs med pa dag ni klu'i dbang po thob par byed/ sems can dpag tu med grangs med pa dag ni gnod sbyin gyi dbang po thob par byed/ sems can dpag tu med</text></item>
<item><p>146b5</p><section>mdo sde</section><text>grangs med pa dag ni dri za'i dbang po thob par byed/ sems can dpag tu med grangs med pa dag ni lha ma yin gyi dbang po thob par byed/ sems can dpag tu med grangs med pa dag ni mi</text></item>
<item><p>146b6</p><section>mdo sde</section><text>'am ci'i dbang po thob par byed/ sems can dpag tu med grangs med pa dag ni lto 'phye chen po'i dbang po thob par byed/ sems can dpag tu med grangs med pa dag ni mi'i rgyal po thob par byed/</text></item>
<item><p>146b7</p><section>mdo sde</section><text>sems can dpag tu med grangs med pa dag ni mir skye ba thob par byed/ sems can dpag tu med grangs med pa dag ni rigs chen por skye ba thob par byed na thal mo sbyar ba lta ci smos/ bdug pa</text></item>
<item><p>146b8</p><section>mdo sde</section><text>phul ba lta ci smos/ de bzhin du mar me phul ba lta ci smos/ spos phul ba lta ci smos/ me tog phul ba lta ci smos/ mchod pa rnam pa mang po gzhan phul ba lta ci smos/ tshigs su bcad pa cig</text></item>
<item><p>147a1</p><section>mdo sde</section><text>tsam yang nyan pa dang / klog pa dang / 'dzin pa lta ci smos/ dam pa'i chos rnam pa mang po yongs su 'dzin pa lta ci smos te/ de bas ches grangs med pa'i sangs rgyas kyi mdzad pas nye bar</text></item>
<item><p>147a2</p><section>mdo sde</section><text>gnas par 'gyur ro/ /'jam dpal byang chub sems dpa' bskal pa 'am/ bskal pa brgya 'am/ bskal pa dpag tu med grangs med par sems can dmyal ba dang / dud 'gro dang /</text></item>
<item><p>147a3</p><section>mdo sde</section><text>yi dags dang / gshin rje'i 'jig rten du skye ba thob pa ni sla'i/ byang chub sems dpa' sangs rgyas mnyes par ma byas/ chos dang / dge 'dun mnyes par ma byas pa ni de lta ma yin no/ /'jam</text></item>
<item><p>147a4</p><section>mdo sde</section><text>dpal de la sangs rgyas mi mnyes par byed pa dang / chos dang / dge 'dun mi mnyes par byed pa ni tha na bdag gi chung ma la mi tshangs par spyod pa las byung ba'i tshul bzhin ma yin pa yid la byed pa</text></item>
<item><p>147a5</p><section>mdo sde</section><text>dang / byang chub sems dpa' la rnam par zhe sdang ba dang / byang chub sems dpa' la brnyas pa dang / byang chub sems dpa' la khyad du gsod pa dang / chos spong ba dang / chos 'don pa dang / byang chub</text></item>
<item><p>147a6</p><section>mdo sde</section><text>sems dpa' la gus par mi byed pa dang / dge ba'i bshes gnyen la bsnyen bkur mi byed pa dang / sems can yongs su smin par byed pa 'dor ba dang / bla ma dang / sbyin pa'i gnas dang / slob dpon</text></item>
<item><p>147a7</p><section>mdo sde</section><text>dang / pha ma dang / dge sbyong dang / bram ze yang dag par song ba dang / yang dag par zhugs pa la gus par mi byed pa dang / chos smra ba/ chos khyad par can rtogs pa/ chos rgya chen po ston pa/ theg pa</text></item>
<item><p>147a8</p><section>mdo sde</section><text>chen po la yang dag par gnas pa/ mya ngan las 'das pa'i lam gyi bya ba shes pa/ gzungs dang mdo sde'i rgyal po thob pa rnams la mi 'dud cing brjid byed pa dang / khengs pa yin chos dang /</text></item>
<item><p>147b1</p><section>mdo sde</section><text>chos smra ba la mi gus skyed pa dang / sri zhu dang rim gro mi byed pa dang / chos rgya mtsho chen po bsgrags pa byung na la la zhig dad par gyur na mi rung ngo snyam nas chos smra ba'i gang zag la legs so</text></item>
<item><p>147b2</p><section>mdo sde</section><text>zhes bya ba sbyin par mi byed pa dang / bdag shes pa la mi 'jug pa dang / chos la nges par sems pa mi skyed pa dang / mngon pa'i nga rgyal bskyed de bsngags par 'os pa'i gang zag rnams kyi bsngag</text></item>
<item><p>147b3</p><section>mdo sde</section><text>pa bcas pa shing mi snyan par brjod pa dang / pha rol gyi yon tan dang bsngag pa la mi dga' ba yin gang zag la zhe sdang bas chos la zhe sdang bar byed cing chos spong ba dang / gzhan dag kyang rtsod du</text></item>
<item><p>147b4</p><section>mdo sde</section><text>'jug pa dang / stan mthon po 'dod cing thabs tshol ba dang / gzhan las rim gror bya ba bdag gis byed cing mngon par dga' ba dang / gnas brtan rgan zhing yun ring du tshangs par spyad pa rnams la rim</text></item>
<item><p>147b5</p><section>mdo sde</section><text>gro mi byed cing bsu bar mi byed la bzhin khro gnyer can yin/ rtag tu sems rtsub cing klan ka tshol ba dang / glags lta ba dang / nga rgyal bskyed nas mkhas pa'i gan du mi 'gro mi sten/ snyen par mi byed/</text></item>
<item><p>147b6</p><section>mdo sde</section><text>bkur sti mi byed cing dge ba ni gang / mi dge ba ni gang / bya ba ni gang / mi bya ba ni gang / bya ba ma yin pa ni gang / ci zhig byas na yun ring po'i don dang / phan pa dang / bde bar 'gyur zhes mi 'dri ba dang /</text></item>
<item><p>147b7</p><section>mdo sde</section><text>nges par 'byung bar mi lta zhing rtsod pa mang ba yin te/ 'jam dpal de ltar na sangs rgyas dang / chos dang / dge 'dun mi mnyes par byed pa yin no/ /'jam dpal dge ba'i bshes gnyen gyis yongs su zin</text></item>
<item><p>147b8</p><section>mdo sde</section><text>pa'i byang chub sems dpa' ni dbang skur bar 'gyur ba'i gzungs thob par 'gyur/ rgya mtsho dam pa'i snying po dri ma med par snang ba 'od gsal ba'i gzungs thob par 'gyur ro/ /'jam dpal dge ba'i</text></item>
<item><p>148a1</p><section>mdo sde</section><text>bshes gnyen gyis yongs su zin pa'i byang chub sems dpa' ni bskal pa bye ba khrag khrig 'bum phrag dpag tu med grangs med pa dag tu sems can dmyal ba dang / dud 'gro dang /</text></item>
<item><p>148a2</p><section>mdo sde</section><text>yi dags dang / gshin rje'i 'jig rten du gnas par 'gyur ba'i las rnams tshe 'di la rnam par smin par 'gyur te/ glang po che bas sam/ rims tsha bas sam/ rtsib logs na bas sam/ rgyal srid</text></item>
<item><p>148a3</p><section>mdo sde</section><text>'khrugs pas sam/ kla klo 'khrugs pas sam/ mu ge'i 'khrugs pas sam/ lus la gnod pa dang / yid la gnod pa gang yang rung bas brgyad bkag pas kyang tshe gcig la byang bar 'gyur te/ tha na rmi lam tsam gyis</text></item>
<item><p>148a4</p><section>mdo sde</section><text>kyang byang bar 'gyur ro/ /'jam dpal dge ba'i bshes gnyen gyis yongs su zin pa'i byang chub sems dpa' ni sangs rgyas bye ba khrag khrig 'bum phrag dpag tu med pa dag las dge ba'i rtsa ba bskyed pa/ sbyin pa las</text></item>
<item><p>148a5</p><section>mdo sde</section><text>byung ba dang / mchod pa las byung ba dang / de dag gi thad nas bslab pa bzung ba las byung ba rnams snga dro gcig gis zil gyis gnon te/ de ltar dge ba'i bshes gnyen la bsnyen bkur bya ba ni yon tan bsam gyis</text></item>
<item><p>148a6</p><section>mdo sde</section><text>mi khyab bo/ /'jam dpal dge ba'i bshes gnyen gyis yongs su zin pa'i byang chub sems dpa' ni gter bcu rnyed par 'gyur te/ bcu gang zhe na/ sangs rgyas kyi chos thams cad la 'grang bar sbyor ba'i gter</text></item>
<item><p>148a7</p><section>mdo sde</section><text>dang / sangs rgyas kyi chos thams cad la nges par sems pa'i gter dang / sangs rgyas kyi chos thams cad la gzungs snang ba'i gter dang / sangs rgyas kyi chos thams cad la so so yang dag par rig pa rab tu ston</text></item>
<item><p>148a8</p><section>mdo sde</section><text>pa'i gter dang / sangs rgyas kyi chos thams cad la brjod du med pa'i tshul la mkhas pa rtogs par byed pa'i gter dang sangs rgyas kyi rnam par 'phrul ba dang / cho 'phrul thams cad mngon sum du mthong ba'i gter</text></item>
<item><p>148b1</p><section>mdo sde</section><text>dang / sangs rgyas kyi chos thams cad la mnyam pa nyid du sgrub pa la mkhas pa'i gter dang / sangs rgyas thams cad mthong ba dang mi 'bral ba'i gter dang / sgyu mar gyur pa'i bskal pa bsam gyis mi khyab pa</text></item>
<item><p>148b2</p><section>mdo sde</section><text>yongs su 'grub par 'jug pa la mkhas pa'i gter dang / sangs rgyas dang / byang chub sems dpa' thams cad la dga' ba dang / mchog tu dga' ba dang / dang ba chen po 'thob pa'i gter ro/ /'jam dpal</text></item>
<item><p>148b3</p><section>mdo sde</section><text>dge ba'i bshes gnyen gyis yongs su zin pa'i byang chub sems dpa' ni dbang bcu 'thob par 'gyur te/ bcu gang zhe na/ 'di lta ste/ tshe'i tshad bskal pa brjod du med pa'i yang brjod du med pa dag tu byin gyis</text></item>
<item><p>148b4</p><section>mdo sde</section><text>rlob pa'i phyir tshe la dbang ba dang / ting nge 'dzin dpag tu med grangs med pa dag la nges par sems pa'i ye shes la 'jug pa'i phyir sems la dbang ba dang / 'jig rten gyi khams thams cad bkod pa dang / rgyan</text></item>
<item><p>148b5</p><section>mdo sde</section><text>du mas brgyan pa'i byin gyis brlabs kun du ston pa'i phyir yo byad la dbang ba dang / 'jig rten gyi khams thams cad du skye ba kun du ston pa'i phyir skye ba la dbang ba dang / dus ji lta ba bzhin du las kyi rnam</text></item>
<item><p>148b6</p><section>mdo sde</section><text>par smin pa byin gyis rlob pa kun du ston pa'i phyir las la dbang ba dang / 'jig rten gyi khams thams cad sangs rgyas kyis gang bar byin gyis rlob pa kun du ston pa'i phyir mos pa la dbang ba dang / dus gang</text></item>
<item><p>148b7</p><section>mdo sde</section><text>dang / gang gi tshe byang chub mngon par rdzogs par 'tshang rgya bar 'dod pa'i dus de dang der byang chub mngon par rdzogs par 'tshang rgya ba dang / sangs rgyas kyi zhing gang dang gang du 'dod pa'i sangs rgyas kyi zhing de dang der/</text></item>
<item><p>148b8</p><section>mdo sde</section><text>byang chub mngon par rdzogs par 'tshang rgya ba'i phyir smon lam la dbang ba dang / sangs rgyas kyi zhing thams cad du rdzu 'phrul dang rnam par 'phrul pa kun du ston pa'i phyir rdzu 'phrul la dbang ba dang / mtha' dang dbung</text></item>
<item><p>149a1</p><section>mdo sde</section><text>med pa'i chos kyi sgo snang ba kun du ston pa'i phyir chos la dbang ba dang / de bzhin gshegs pa'i stobs bcu dang / mi 'jigs pa dang / mtshan dang dpe byad bzang po rnams dang / rdzogs pa'i byang chub kun du ston pa'i</text></item>
<item><p>149a2</p><section>mdo sde</section><text>phyir ye shes la dbang ba'o/ /'jam dpal dge ba'i bshes gnyen gyis yongs su zin pa'i byang chub sems dpa' ni skra'i khyon tsam gcig la phyogs bcu'i nam mkha' mthas klas pa'i 'jig rten gyi khams rnams 'jug</text></item>
<item><p>149a3</p><section>mdo sde</section><text>par byed kyang sems can gang la yang gnod pa dang / sgrib pa med de/ sngon ji lta bar phyis kyang de bzhin no/ /bskal pa dpag tu med grangs med/ bsam gyis mi khyab/ mtshungs pa med pa rnams yud tsam gcig tu</text></item>
<item><p>149a4</p><section>mdo sde</section><text>byin gyis rlob cing yud tsam gcig ni bskal pa dpag tu med grangs med/ bsam gyis mi khyab par byin gyis rlob ste/ bskal pa re re la yang mes 'jig pa dang / chus 'jig pa dang / rlung gis 'jig pa byin gyis rlob</text></item>
<item><p>149a5</p><section>mdo sde</section><text>kyang sems can gang la yang yo byad cis kyang phongs par mi 'gyur zhing lus la gnod pa 'am/ sems la mi bde ba yang mi 'byung la/ sems can gang ji ltar yongs su smin par 'gyur ba des bya ba de lta bu yang</text></item>
<item><p>149a6</p><section>mdo sde</section><text>shes so/ /'jam dpal dge ba'i bshes gnyen gyis yongs su zin pa'i byang chub sems dpa' ni 'dod na phyogs bcu'i phyogs re re yang sangs rgyas kyi yul gyi mthas klas pa'i bar gyi 'jig rten gyi khams rnams</text></item>
<item><p>149a7</p><section>mdo sde</section><text>su/ 'jig rten gyi khams re re na rdul phra rab kyi rdul re re la sangs rgyas kyi yul gyi mthas klas pa'i lus rnams kyis lus re res kyang dga' ldan gyis gnas nas shi 'phos pa dang / skye ba dang / mngon par</text></item>
<item><p>149a8</p><section>mdo sde</section><text>'byung ba dang / dka' ba spyod par sbyor ba dang / byang chub kyi snying por 'gro ba dang / bdud 'dul ba ston pa dang / mngon par rdzogs par byang chub pa dang / chos kyi 'khor lo bskor bar bskul ba dang / yongs su mya ngan las</text></item>
<item><p>149b1</p><section>mdo sde</section><text>'das pa chen po yang ston to/ /'jam dpal dge ba'i bshes gnyen gyis yongs su zin pa'i byang chub sems dpa' ni 'dod na phyogs bcu'i 'jig rten gyi khams re rer rdul phra rab kyi rdul re re la sangs rgyas kyi</text></item>
<item><p>149b2</p><section>mdo sde</section><text>yul gyi mtha' klas pa'i sangs rgyas kyi zhing rnams 'jug par byed cing / phyogs bcu'i sangs rgyas kyi zhing thams cad kyi rgyan gyi yon tan bkod pa gang dag yin pa de dag zhing gcig tu ston par byed/</text></item>
<item><p>149b3</p><section>mdo sde</section><text>zhing gcig gi rgyan gyi yon tan bkod pa gang dag yin pa de dag zhing thams cad du ston par byed/ sangs rgyas kyi zhing thams cad du de bzhin gshegs pa thams cad kyi 'khor gyi nang na yang snang la gnas</text></item>
<item><p>149b4</p><section>mdo sde</section><text>nas kyang mi g.yo'o/ /'jam dpal dge ba'i bshes gnyen gyis yongs su zin pa'i byang chub sems dpa' ni 'dod na phyogs bcu'i 'jig rten gyi khams thams cad kyi sems can thams cad kyi</text></item>
<item><p>149b5</p><section>mdo sde</section><text>lus sems can gcig gi lus su ston te/ sems can gcig gi lus sems can thams cad kyi lus su ston kyang lus 'dres par yang mi byed de/ sems can gang la yang gnod par mi 'gyur zhing</text></item>
<item><p>149b6</p><section>mdo sde</section><text>bya ba de lta bu de yang ston te/ lhun gyis grub cing rnam par mi rtog par sems can rnams kyang yongs su smin par byed do/ /'jig rten gyi khams rab 'byam thams cad kyi sangs rgyas thams cad sangs</text></item>
<item><p>149b7</p><section>mdo sde</section><text>rgyas gcig tu byin gyis rlob cing / de bzhin gshegs pa gcig kyang sangs rgyas kyi yul gyi mtha' klas pa'i de bzhin gshegs pa thams cad du byin gyis rlob la de bzhin gshegs pa rnams</text></item>
<item><p>149b8</p><section>mdo sde</section><text>'dres par yang mi 'gyur te/ lhun gyis grub cing rnam par mi rtog par bya ba de lta bu thams cad kyang ston to/ /lus gcig gis mnyam par 'jog la lus dpag tu med grangs med pa dag gis</text></item>
<item><p>150a1</p><section>mdo sde</section><text>ldang zhing lus dpag tu med grangs med pa dag gis mnyam par gzhag la lus gcig gis ldang ngo / / bam po gsum pa ste tha ma/ 'jam dpal dge ba'i bshes</text></item>
<item><p>150a2</p><section>mdo sde</section><text>gnyen gyis yongs su zin pa'i byang chub sems dpa' ni chos kyi dbyings la spyod yul ba yang yin la sems can gyi khams la spyod yul bar yang snang ngo / /sangs rgyas kyi spyod yul la mngon par dga'</text></item>
<item><p>150a3</p><section>mdo sde</section><text>ba yang yin la bdud kyi spyod yul bar yang rnam par snang ngo / /mya ngan las 'das pa'i spyod yul ba yang yin la 'khor ba'i spyod yul bar yang snang ngo / thams cad mkhyen pa'i ye shes spyod yul ba yang</text></item>
<item><p>150a4</p><section>mdo sde</section><text>yin la byang chub sems dpa'i spyod yul bar yang snang ngo / /zhi ba'i spyod yul ba yang yin la ma zhi ba dang / rab tu ma zhi ba dang / nye bar ma zhi ba'i spyod yul bar yang snang ste sems can rnams kyang</text></item>
<item><p>150a5</p><section>mdo sde</section><text>'dul lo/ /blang ba med pa dang / dor ba med pa dang / spros pa med pa dang / ma spros pa dang / mtshan ma med pa dang / dngos po med pa dang / shes par bya ba med pa dang / bar snang dang mtshungs pa spyod yul ba yang yin la</text></item>
<item><p>150a6</p><section>mdo sde</section><text>spros pa dang / mtshan ma dang / dmigs pa spyod yul ba'i sems can thams cad kyi nang na yang snang ngo / /stobs bkod pa'i spyod yul ba yang yin la gzugs bzang po'i spyod yul bar yang snang ngo / /chos thams cad</text></item>
<item><p>150a7</p><section>mdo sde</section><text>skye ba med pa dang / 'gag pa med pas gnyen po spyod yul ba yang yin la sems can yongs su smin par byed pa'i spyod yul bar yang snang ngo / /ye shes dang / rnam par thar pa dang / mngon par shes pa dang /</text></item>
<item><p>150a8</p><section>mdo sde</section><text>rig pa dang / rnam par grol ba'i spyod yul ba yang yin la phyogs bcu'i 'jig rten gyi khams rab 'byam thams cad kyi lha dang / klu dang / gnod sbyin dang / dri za dang / lha ma yin dang /</text></item>
<item><p>150b1</p><section>mdo sde</section><text>nam mkha' lding dang / mi 'am ci dang / lto 'phye chen po dang / brgya byin dang / tshangs pa dang / 'jig rten skyong ba dang / srin po dang / 'byung po dang / yi dags dang / sha za dang / grul bum dang / srul po dang /</text></item>
<item><p>150b2</p><section>mdo sde</section><text>lus srul po dang / sems can dmyal ba dang / dud 'gro'i skye gnas dang / gshin rje'i 'jig rten du skyes pa dang / sgo nga las skyes pa dang / mngal nas skyes pa dang / drod gsher las skyes pa dang</text></item>
<item><p>150b3</p><section>mdo sde</section><text>rdzus te skyes pa dang / gzugs can dang / gzugs can ma yin pa dang / 'du shes can dang / 'du shes can ma yin pa dang / 'du shes med 'du shes med min nas gzugs med pa'i bar gyi</text></item>
<item><p>150b4</p><section>mdo sde</section><text>sems can rnams yongs su smin par byed par yang snang ngo / /de bzhin gshegs pa'i spyod pa dang / mngon par rdzogs par byang chub pa dang / sangs rgyas kyi bkod pa thams cad kyi spyod yul thob pa yang</text></item>
<item><p>150b5</p><section>mdo sde</section><text>yin la nyan thos dang / rang sangs rgyas thams cad kyi cho ga dang spyod lam yang kun tu ston to/ /'jam dpal dge ba'i bshes gnyen gyis yongs su zin pa'i byang chub sems dpa' ni sems can</text></item>
<item><p>150b6</p><section>mdo sde</section><text>thams cad kyi sgra sems can gcig gi sgrar 'jug par byed la/ sems can gcig gi sgra sems can thams cad kyi sgrar 'jug par byed cing / sgra rnams 'dres par yang mi 'gyur la sems</text></item>
<item><p>150b7</p><section>mdo sde</section><text>can gang gi sgra la yang sgrib par mi 'gyur ro/ /'jam dpal dge ba'i bshes gnyen gyis yongs su zin pa'i byang chub sems dpa' ni lhun gyis grub cing rnam par mi rtog par phyogs bcu'i 'jig rten</text></item>
<item><p>150b8</p><section>mdo sde</section><text>gyi khams rab 'byam thams cad du rang gi lus sa'i khams dang / chu'i khams dang / me'i khams dang / rlung gi khams su byin gyis rlob po/ /'jam dpal dge ba'i bshes gnyen gyis</text></item>
<item><p>151a1</p><section>mdo sde</section><text>yongs su zin pa'i byang chub sems dpa' ni sems can gyis lus la zhing gis lus kun tu ston kyang sems can gyi lus dang 'dres par yang mi byed/ zhing gi lus la sems can gyi lus kun tu</text></item>
<item><p>151a2</p><section>mdo sde</section><text>ston kyang zhing gi lus dang 'dres par yang mi byed do/ /sangs rgyas kyi sku la nyan thos dang / rang sangs rgyas kyi lus su kun du ston kyang sangs rgyas kyi sku dman par yang mi byed do/ /nyan thos dang / rang sangs rgyas</text></item>
<item><p>151a3</p><section>mdo sde</section><text>kyi lus la sangs rgyas kyi zhing kun nas kyang nyan thos dang / rang sangs rgyas kyi lus rgya chen por yang mi byed do/ /spyod pa'i lus la mngon par rdzogs par byang chub pa'i sku kun du ston kyang spyod pa'i</text></item>
<item><p>151a4</p><section>mdo sde</section><text>rgyun chad par yang mi byed do/ /mngon par rdzogs par byang chub pa'i sku la spyod pa'i lus kun tu ston kyang mngon par rdzogs par byang chub pa'i sku nyams par yang mi byed do/ /mya ngan las 'das pa la 'khor ba'i</text></item>
<item><p>151a5</p><section>mdo sde</section><text>rgyan tu ston kyang mya ngan las 'das pa la mngon par zhen pa yang mi skyed do/ /'khor ba mya ngan las 'das par kun tu ston kyang gtan du yongs su mya ngan las 'da' bas yongs su mya ngan las 'da' bar yang</text></item>
<item><p>151a6</p><section>mdo sde</section><text>mi byed do/ /mnyam par yang bzhag la bya ba thams cad kyang ston te/ 'di lta ste/ 'ong ba dang / 'gro ba dang / 'greng ba dang / nyal bar byed do/ /spyod lam thams cad kyang kun tu ston la ting nge 'dzin rnam par</text></item>
<item><p>151a7</p><section>mdo sde</section><text>'khrug par mi byed do/ /de bzhin gshegs pa gcig gi zhabs kyi drung na chos nyan par yang snang la/ phyogs bcu'i 'jig rten gyis khams rab 'byam thams cad na de bzhin gshegs pa thams</text></item>
<item><p>151a8</p><section>mdo sde</section><text>cad kyi 'khor gyi dkyil 'khor dag na gzugs dang / lus dang / kha dog yongs su 'grub pa gzhan dang gzhan dag gis kyang chos nyan la ting nge 'dzin thob par yang mi byed cing / chos kyang len</text></item>
<item><p>151b1</p><section>mdo sde</section><text>la 'dzin te 'don cing kun chub par yang byed la sangs rgyas de dag las chos nyan pa'i rgyun chad par yang mi byed do/ /phyogs bcu'i 'jig rten gyi khams rab 'byam thams cad du gzugs dang / lus dang / kha dog yongs</text></item>
<item><p>151b2</p><section>mdo sde</section><text>su 'grub pa tha dad pas sems can rnams yongs su smin par yang byed la lus tha dad par mi byed cing gnas nas kyang mi g.yo'o/ /phyogs bcu'i 'jig rten gyi khams rab 'byam thams cad du bya ba thams cad kun tu</text></item>
<item><p>151b3</p><section>mdo sde</section><text>ston kyang ting nge 'dzin tha dad par yang mi byed do/ /sems kyi skad cig sems kyi skad cig la ting nge 'dzin bye ba khrag khrig 'bum phrag dpag tu med grangs med pa dag kyang mngon par sgrub la ting nge 'dzin tha dad par yang</text></item>
<item><p>151b4</p><section>mdo sde</section><text>mi byed de/ 'jam dpal rnam grangs des na rnam par thar pa dang ting nge 'dzin bsam gyis mi khyab pa la gnas pa'i byang chub sems dpa' sangs rgyas kyi zhing gi mthas klas pa'i bskal par ting nge 'dzin gyi sgo bsgrub pa</text></item>
<item><p>151b5</p><section>mdo sde</section><text>mngon par sgrub kyang byang chub sems dpa'i ting nge 'dzin gyi sgo bsgrub pa rnams kyi mthar thug par mi 'gyur ro/ /'jam dpal byang chub sems dpa'i ting nge 'dzin phun sum tshogs pa de dag thams cad ni dge ba'i bshes gnyen la</text></item>
<item><p>151b6</p><section>mdo sde</section><text>sa nges par 'byung ngo / /'jam dpal de bzhin du gzungs kyi sgo brjod du med pa mngon par bsgrub pa mtha' yas dpag tu med grangs med/ bsam gyis mi khyab/ mtshungs pa med/ gzhal du med/ tshad med pa dag dang</text></item>
<item><p>151b7</p><section>mdo sde</section><text>gzungs thob pa phun sum tshogs pa de dag thams cad kyang dge ba'i bshes gnyen las nges par 'byung ngo / /stobs dang / mi 'jigs pa dang / sangs rgyas kyi chos ma 'dres pa dpag tu med/ grangs med/ bsam gyis mi khyab/</text></item>
<item><p>151b8</p><section>mdo sde</section><text>mtshungs pa med/ gzhal du med/ tshad med/ brjod du med pa phun sum tshogs pa rnams kyang de bzhin no/ /'jam dpal mdor bsdu na de ltar byang chub sems dpa'i sangs rgyas kyi chos bsgrub pa mtha' yas</text></item>
<item><p>152a1</p><section>mdo sde</section><text>pa thams cad dang / sangs rgyas kyi chos phun sum tshogs pa thams cad ni dge ba'i bshes gnyen las nges par byung ba yin no/ /'jam dpal dge ba'i bshes gnyen gyis yongs su zin pa'i byang</text></item>
<item><p>152a2</p><section>mdo sde</section><text>chub sems dpa' ni chos kyi dbyings mtha' yas pa'i sgo la 'jug pa sems can la kun du ston pa'i yul dang / 'jig rten gyi khams thams cad kyi rgyan sna tshogs su mngon par sgrub pa 'gro ba thams</text></item>
<item><p>152a3</p><section>mdo sde</section><text>cad shes par byed pa'i yul dang / 'jig rten gyi khams thams cad du sprul pa mngon par bsgrub pa'i yul dang / de bzhin gshegs pa'i sku byang chub sems dpa'i lus su mngon par bsgrub pa dang /</text></item>
<item><p>152a4</p><section>mdo sde</section><text>byang chub sems dpa'i lus de bzhin gshegs pa'i skur mngon par bsgrub pa'i yul dang / nam mkha'i khams 'jig rten gyi khams su mngon par bsgrub pa dang / 'jig rten gyi khams nam mkha'i</text></item>
<item><p>152a5</p><section>mdo sde</section><text>khams su mngon par bsgrub pa'i yul dang / 'khor ba mya ngan las 'das par mngon par bsgrub pa dang / mya ngan las 'das pa 'khor bar mngon par bsgrub pa'i yul dang / sems can gyi skad brjod pa gcig</text></item>
<item><p>152a6</p><section>mdo sde</section><text>gis sangs rgyas kyi chos thams cad bstan pa'i yul dang / gdong dang lus mtha' yas pa kun du bstan pa lus cig tu byin gyis brlob cing lus kyi rim pa thams cad mngon par bsgrub pa'i yul dang</text></item>
<item><p>152a7</p><section>mdo sde</section><text>lus gcig gis chos kyi dbyings rgyas par 'gengs pa'i yul dang / sems can gcig gis sems bskyed pa rnams la sems kyi skad cig sems kyi skad cig re re la yang sgo mtha' yas pas bsgrub</text></item>
<item><p>152a8</p><section>mdo sde</section><text>pa'i byang chub rnam par mi rtog pa'i yul dang / 'jam dpal de la sogs pa yul bye ba khrag khrig 'bum phrag dpag tu med/ grangs med/ bsam gyis mi khyab pa de dag byang chub sems dpa' la yang</text></item>
<item><p>152b1</p><section>mdo sde</section><text>dag par 'grub bo/ /'jam dpal dge ba'i bshes gnyen gyis yongs su zin pa'i byang chub sems dpa' ni 'jig rten gyis khams thams cad 'jig rten gyis khams gcig tu mos shing 'jug go/ /'jig rten gyis</text></item>
<item><p>152b2</p><section>mdo sde</section><text>khams gcig 'jig rten gyi khams thams cad du mos shing 'jug go/ /'jig rten gyis khams thams cad pad ma'i gdan gcig dang / de bzhin gshegs pa'i sku gcig gis yongs su khyab par mos shing 'jug go/ /</text></item>
<item><p>152b3</p><section>mdo sde</section><text>'jig rten gyis khams thams cad nam mkha'i ngo bo nyid du kun du ston par mos shing 'jug go/ /'jig rten gyi khams thams cad sangs rgyas kyi rgyan du mos shing 'jug go/ /'jig rten gyi khams thams cad</text></item>
<item><p>152b4</p><section>mdo sde</section><text>byang chub sems dpa'i lus kyis yongs su khyab par mos shing 'jug go/ /'jig rten gyi khams thams cad skra tsam gyi khyon gcig la 'jog par mos shing 'jug go/ /'jig rten gyi khams thams cad lus cig</text></item>
<item><p>152b5</p><section>mdo sde</section><text>tu 'jug pa dang ldan par mos shing 'jug go/ /'jig rten gyi khams thams cad de bzhin gshegs pa gcig gi byang chub kyi shing dang byang chub kyi snying pos yongs su khyab par mos shing 'jug go/ /'jig rten gyi khams thams</text></item>
<item><p>152b6</p><section>mdo sde</section><text>cad sgra skad gcig gis go bar byed cing sems can gyi khams sna tshogs kyi sgra la 'jug pas tshim par byed par mos shing 'jug go/ /sems can thams cad kyi ngo bo nyid dang lus su mos shing 'jug go/ /sems can gyis</text></item>
<item><p>152b7</p><section>mdo sde</section><text>khams thams cad sems can gcig gi lus la 'jug pa dang ldan par mos shing 'jug go/ /sems can gyi khams thams cad byang chub sems dpa'i khong du song bar mos shing 'jug go/ /sems can gyi khams</text></item>
<item><p>152b8</p><section>mdo sde</section><text>thams cad de bzhin gshegs pa'i khong du zhugs par mos shing 'jug go/ /sems can gyi khams thams cad sems can gcig gi lus la rten par mos shing 'jug go/ /sems can gyi khams thams cad</text></item>
<item><p>153a1</p><section>mdo sde</section><text>sangs rgyas kyi chos kyi snod du mos shing 'jug go/ /sems can gyi khams thams cad brgya byin dang tshangs pa dang / 'jig rten skyong ba gang 'dod pa dang mos pa'i gzugs dang / lus dang / kha dog dang</text></item>
<item><p>153a2</p><section>mdo sde</section><text>rtags la mngon du phyogs pa ston par mos shing 'jug go/ /sems can gyi khams thams cad nyan thos dang / rang sangs rgyas kyi gzugs dang / lus dang / kha dog dang / rtags dang / tshul du ston par mos shing</text></item>
<item><p>153a3</p><section>mdo sde</section><text>'jug go/ /sems can gyi khams thams cad byang chub sems dpa'i yon tan gyis legs par brgyan pa'i byin gyis brlabs kun tu ston par mos shing 'jug go/ /sems can gyi khams thams cad de bzhin</text></item>
<item><p>153a4</p><section>mdo sde</section><text>gshegs pa'i gzugs dang / mtshan dang / dpe byad bzang po dang / gzugs dang / lus dang / kha dog sna tshogs dang / spyod lam dang / spyod pa kun du ston pa gzhan shes par byed par mos shing 'jug go/ /</text></item>
<item><p>153a5</p><section>mdo sde</section><text>'jam dpal dge ba'i bshes gnyen gyis yongs su zin pa'i byang chub sems dpa' ni 'dod pa'i khams nas kyang mi g.yo la gzugs dang gzugs med pa na spyod pa'i bsam gtan dang / rnam par thar pa dang</text></item>
<item><p>153a6</p><section>mdo sde</section><text>ting nge 'dzin la snyoms par 'jug pa rnams la yang snyoms par 'jug cing de dag gi dbang gis kyang mi skye'o/ /nyan thos kyi lam mngon du shes pa la zhugs pa yang yin la snying rje chen po'i stobs kyang</text></item>
<item><p>153a7</p><section>mdo sde</section><text>rgyun mi gcod do/ /rang sangs rgyas kyi lam mngon du shes shing mthong ba la mkhas pa yang yin la snying rje chen po'i stobs kyang rgyun mi gcod do/ /g.yog 'khor mang pos yongs su bskor ba yin la lha dang</text></item>
<item><p>153a8</p><section>mdo sde</section><text>mi'i g.yog 'khor mang po rnam par dag pa dang yang ldan no/ /lha'i bu mo 'bum dag glu dbyangs rjes su sgrogs shing sil snyan 'bum dag sil khrol 'byin pa dang yang ldan la byang chub sems dpa'i</text></item>
<item><p>153b1</p><section>mdo sde</section><text>lam dang ldan pa'i bsam gtan dang / ting nge 'dzin dang / snyoms par 'jug pa rnams kyang mi 'dor ro/ /'gro ba'i dga' ba dang / rtse ba dang / bzhad gad dang / 'jo sgeg thams cad dang / sems can brkam chags</text></item>
<item><p>153b2</p><section>mdo sde</section><text>pa'i 'du 'dzi thams cad kyi nang na gnas pa yang yin la sems kyi skad cig gcig la yang byang chub kyi sems kyi mnyam pa nyid kyang mi 'dor ro/ /'jig rten las 'das pa yang yin te 'jig rten thams cad</text></item>
<item><p>153b3</p><section>mdo sde</section><text>dang ma 'dres la pha rol du 'gro ba'i lam la slob par yang snang zhing las dang nyon mongs par bying ba'i sems can rnams yongs su smin par yang byed do/ /lam la gnas shing lam ji lta ba bzhin du shes pa</text></item>
<item><p>153b4</p><section>mdo sde</section><text>mthong ba la zhugs pa yang yin la/ lam ngan par lhung ba'i sems can yongs su smin par bya ba'i phyir lam ngan pa na yang snang zhing lam de la snying por 'du shes pa yang ma yin la des dag par 'dod pa yang</text></item>
<item><p>153b5</p><section>mdo sde</section><text>ma yin no/ lus dang / ngag dang / yid kyi las kyi mtha' kha na ma tho ba med pa yang yin te/ rtag tu tshul khrims legs par bsrung zhing de bzhin gshegs pa'i tshul khrims rnam par dag pa la yang gzhol la</text></item>
<item><p>153b6</p><section>mdo sde</section><text>sems can tshul khrims 'chal pa yongs su smin par bya ba'i phyir byis pa so so'i skye bo phal pa'i spyod yul ba la yang kun tu snang ngo / /bsod nams dang ye shes kyi tshogs bsags shing byang chub sems</text></item>
<item><p>153b7</p><section>mdo sde</section><text>dpa'i 'gro ba la yang gzhol la ngan 'gror skyes pa'i sems can yongs su smin par bya ba'i phyir sems can dmyal ba dang / dud 'gro'i skye gnas dang / gshin rje'i 'jig rten dang / mi khom pa dang /</text></item>
<item><p>153b8</p><section>mdo sde</section><text>dbul po'i khyim du skye ba'i 'gro ba yang kun tu ston la 'gro ba der yang dag par gzhol ba yang ma yin no/ /ye shes dang spobs pa thogs pa med pa'i sangs rgyas kyi chos la zhugs pas gzhan</text></item>
<item><p>154a1</p><section>mdo sde</section><text>gyi dring la mi 'jog pa'i ye shes la mkhas pa yang yin no/ /de bzhin gshegs pa thams cad kyi byin gyis brlabs kyis byin gyis brlabs pa dang sangs rgyas thams cad kyi sku dang lus gzugs</text></item>
<item><p>154a2</p><section>mdo sde</section><text>gcig tu gyur pa dang / sems can thams cad dang thun mong ma yin pa'i chos kyi tshul dang dgongs pa snang ba rtogs pa dang / theg pa thams cad mnyam pa nyid kyis byin gyis brlabs pa dang / sangs rgyas thams cad</text></item>
<item><p>154a3</p><section>mdo sde</section><text>kyi spyod yul la mngon du phyogs pa dang / 'gro ba thams cad kyis bsngags par 'os pa dang / sems can gyi khams thams cad kyis gdong du lta ba dang / 'gro ba thams cad kyi slob dpon du gyur pa dang / zab cing</text></item>
<item><p>154a4</p><section>mdo sde</section><text>brtan pa'i rgya mtsho'i chu'i dus rlabs lta bu'i ting nge 'dzin gyis rnam par rtse ba dang / sangs rgyas kyi sku dang / kha dog mtha' yas pa yongs su 'grub pa sgrub pa'i gzungs thob pa yang yin la chos yongs su tshol</text></item>
<item><p>154a5</p><section>mdo sde</section><text>ba'i rgyun yang mi gcod do/ /lha dang / mi dang / lha ma yin dang / dri zar bcas pa'i 'jig rten gyi slob dpon dam pa yang yin la/ tsog tsog por 'dug ste thal mo sbyar nas mkhan po dang / slob dpon las chos len par</text></item>
<item><p>154a6</p><section>mdo sde</section><text>yang kun tu ston cing gus par bya ba thams cad kyi nye bar gnas par yang snang ste/ byang chub sems dpa'i lam la gnas nas thabs gang dang gang gis sems can rnams yongs su smin pa 'am 'dul bar 'gyur</text></item>
<item><p>154a7</p><section>mdo sde</section><text>ba'i thabs de dang de nyid sems can rnams la ston to/ /dge ba'i rtsa ba thams cad shin du bsdus pa dang / byang chub sems dpa'i spyod pa thams cad kyi rtse mor phyin pa dang / de bzhin gshegs pa thams cad kyis</text></item>
<item><p>154a8</p><section>mdo sde</section><text>dbang bskur ba dang / chos kyi dbang phyug gi bdag po dam pa'i mchog thob pa dang / chos kyi gcod pan thogs pa med cing dri ma med pas bcings pa dang / 'jig rten gyi khams thams cad du thogs pa med par</text></item>
<item><p>154b1</p><section>mdo sde</section><text>de bzhin gshegs pa'i sku kun du ston pa dang / thogs pa med par chos kyi 'khor lo skor ba'i byin gyis brlab dang ldan pa dang / lus gzugs 'jig rten gyi khams thams cad du zhugs pa dang ldan pa dang /</text></item>
<item><p>154b2</p><section>mdo sde</section><text>chos thams cad kyi dbang phyug dam pa'i mchog thob pa dang ldan pa dang / byang chub sems dpa'i dbang thams cad thob pa dang / 'gro ba'i zhing thams cad du skye ba ston pa'i shes pa dang ldan pa dang / 'das pa dang /</text></item>
<item><p>154b3</p><section>mdo sde</section><text>ma 'ongs pa dang / da ltar byung ba'i de bzhin gshegs pa thams cad dang yul gcig tu gyur pa yang yin la byang chub sems dpa'i spyod pa'i rgyun yang mi gcod/ byang chub sems dpa'i mngon par 'du bya ba'i</text></item>
<item><p>154b4</p><section>mdo sde</section><text>stobs las kyang yongs su mi nyams/ byang chub sems dpa'i spyod pa'i byin gyis brlabs las kyang thag ring tu mi 'gyur/ byang chub sems dpa'i chos nyid kyang mi 'dor/ byang chub sems dpa'i las kyi</text></item>
<item><p>154b5</p><section>mdo sde</section><text>mtha' las kyang mi 'da'/ byang chub sems dpa'i lam las kyang phyir mi ldog /'jam dpal dge ba'i bshes gnyen gyis yongs su zin pa'i byang chub sems dpa' ni chos thams cad la blang</text></item>
<item><p>154b6</p><section>mdo sde</section><text>ba med pa dang / dor ba med pa dang / 'deg pa med pa dang / 'jog pa med pa dang / sgyu ma dang / smig rgyu dang / rmi lam dang / mig yor dang / gzugs brnyan dang / chu zla dang / stong pa nyid dang / mtshan ma med</text></item>
<item><p>154b7</p><section>mdo sde</section><text>pa dang / smon pa med pa dang / mngon par 'du bya ba med pa dang / brjod du med pa dang / smrar med pa dang / bsnyad du med pa dang / de bzhin nyid dang / yang dag pa'i mtha' dang / rnam par 'jig pa med pa dang /</text></item>
<item><p>154b8</p><section>mdo sde</section><text>mnyam pa nyid dang / dbyer med pa dang / gnyis su med pa zhes bya ba de ni de'i dmigs pa yin te/ chos thams cad ni gnyen po med pa'i phyir ro/ /chos thams cad ces bya ba de ni de'i dmigs pa ste/</text></item>
<item><p>155a1</p><section>mdo sde</section><text>'du shes pa 'dzin pa'i phyir dmigs pa'o/ /de ci'i phyir zhe na/ sems med pa la sems su dmigs pa ni 'du shes phyin ci log yin pa'i phyir te/ sems phyin ci log tu gyur na sems myos par 'gyur</text></item>
<item><p>155a2</p><section>mdo sde</section><text>ro/ /sems myos na sems bslad par 'gyur ro/ /sems bslad pa las sems skrag par 'gyur ro/ /sems skrag pa las byang chub kyi sems nyams par 'gyur ro/ /'jam dpal de lta bas na byang chub sems</text></item>
<item><p>155a3</p><section>mdo sde</section><text>dpas sems la sems kyi rjes su blta bar bya'o/ /'jam dpal dge ba'i bshes gnyen gyis yongs su zin pa'i byang chub sems dpa' ni dbang bcu 'thob par 'gyur te/ bcu gang zhe na/ 'di lta ste/ tshe la</text></item>
<item><p>155a4</p><section>mdo sde</section><text>dbang ba dang / sems la dbang ba dang / yo byad la dbang ba dang / las la dbang ba dang / skye ba la dbang ba dang / mos pa la dbang ba dang / smon lam la dbang ba dang / rdzu 'phrul la dbang ba dang / chos la dbang ba dang /</text></item>
<item><p>155a5</p><section>mdo sde</section><text>ye shes la dbang ba'o/ /rnam par 'phrul pa bcu yang 'thob ste/ bcu gang zhe na/ 'di lta ste/ sems can rnam par sprul pa dang / zhing rnam par sprul pa dang / chos rnam par sprul pa dang / lus rnam par sprul pa dang / smon lam rnam</text></item>
<item><p>155a6</p><section>mdo sde</section><text>par sprul pa dang / spyod yul rnam par sprul pa dang / ye shes rnam par sprul pa dang / mngon par shes pa rnam par sprul pa dang / rdzu 'phrul rnam par sprul pa dang / stobs rnam par sprul pa'o/ /'jam dpal dge ba'i bshes gyi nyan gyis</text></item>
<item><p>155a7</p><section>mdo sde</section><text>yongs su zin pa'i byang chub sems dpa' ni sems can gyi khams thams cad kyi mos pa la 'jug pa dang / sangs rgyas kyi zhing tha dad pa nyid la 'jug pa dang / phyogs thams cad kyi dri ba rnam par 'byed pa la 'jug pa dang /</text></item>
<item><p>155a8</p><section>mdo sde</section><text>'jig rten gyi khams steng g.yogs med cing gzhi phyal ba'i rgyud thams cad la 'jug pa dang / chos thams cad gcig pa dang tha dad pa nyid rab 'byam rnam par gzhag pa la mkhas pa la 'jug pa dang / las thams cad bsgyur</text></item>
<item><p>155b1</p><section>mdo sde</section><text>bar gzhug pa la 'jug pa dang / 'du shes phyin ci log gis phyin ci log tu gyur pa'i 'jig rten gnas pa tha dad pa nyid kyi 'du shes can tha dad pa nyid la 'jug pa dang / chos thams cad bsgyur ba la 'jug pa'i mtha' nges par 'byung ba</text></item>
<item><p>155b2</p><section>mdo sde</section><text>gcig la 'jug pa dang / chos kyi dbyings thams cad de bzhin gshegs pa'i rnam par sprul par byin gyis rlob pa la 'jug pa dang / 'gro ba thams cad dus gsum la 'jug pa dang / sangs rgyas thams cad kyi gdung rgyun mi</text></item>
<item><p>155b3</p><section>mdo sde</section><text>'chad pa la zhugs pa'i ye shes mngon par bsgrub po/ /'jam dpal dge ba'i bshes gnyen gyis yongs su zin pa'i byang chub sems dpa' ni sangs rgyas bye ba khrag khrig 'bum phrag dpag tu med grangs med pa dag las dge</text></item>
<item><p>155b4</p><section>mdo sde</section><text>ba'i rtsa ba bskyed pa sbyin pa las byung ba dang / mchod pa las byung ba dang / de dag gi thad nas bslab pa bzung ba las byung ba rnams snga dro gcig gis zil gyis gnon te/ 'jam dpal de ltar dge ba'i bshes gnyen ni</text></item>
<item><p>155b5</p><section>mdo sde</section><text>yon tan bsam gyis mi khyab pa dang ldan no/ /'jam dpal dge ba'i bshes gnyen gyis yongs su zin pa'i byang chub sems dpa' rnams ni bla na med pa yang dag par rdzogs pa'i byang chub mngon par rdzogs par</text></item>
<item><p>155b6</p><section>mdo sde</section><text>'tshang rgya ste/ de dag phyogs bcu'i 'jig rten gyi khams mtha' yas pa mu med pa dag tu 'jig rten gyi khams re re na yang rdul phra rab kyi rdul re re la dus gsum la 'jug cing bskal pa'i phyi ma'i mtha'i mur thug</text></item>
<item><p>155b7</p><section>mdo sde</section><text>par bskal par byin gyis brlabs te/ dus gsum la 'jug pa'i chos ston to/ /de ci'i phyir zhe na 'jam dpal de bzhin gshegs pa dgra bcom pa yang dag par rdzogs pa'i sangs rgyas rnams ni rtag pa/ brtan pa/ ther zug</text></item>
<item><p>155b8</p><section>mdo sde</section><text>pa yin pa'i phyir ro/ /'jam dpal dge ba'i bshes gnyen gyis yongs su zin pa'i byang chub sems dpa' rnams kyi 'du shes phyin ci log tu mi 'gyur ro/ /'jam dpal 'du shes phyin ci log gis sems phyin ci log tu gyur</text></item>
<item><p>156a1</p><section>mdo sde</section><text>pa'i sems can rnams 'di dag ni sangs rgyas kyi chos so/ /'di dag ni sangs rgyas kyi chos ma yin no zhes mngon par zhen nas chos spong bar byed do/ /mi dge ba'i las sna tshogs kyang byed do/ /'jam dpal sangs</text></item>
<item><p>156a2</p><section>mdo sde</section><text>rgyas kyi chos rnams ni skye ba 'am/ 'gag pa med de/ 'jam dpal sangs rgyas kyi chos rnams ni ma skyes pa/ ma 'gags pa/ yi ge med pa/ sgra med pa/ gnyis su med pa gnyen po med pa sgra las yang dag par</text></item>
<item><p>156a3</p><section>mdo sde</section><text>'das pa'o/ /de ci'i phyir zhe na/ gnyen po med pa'i phyir ro/ /'jam dpal 'di dag ni sangs rgyas kyi chos so/ /'jam dpal 'di dag ni sangs rgyas kyi chos ma yin no/ /zhes bya ba 'di gnyis ni mtha' ste/ 'jam dpal</text></item>
<item><p>156a4</p><section>mdo sde</section><text>mtha' gang yin pa de ni sangs rgyas kyi chos ma yin te/ 'jam dpal sangs rgyas kyi chos ni mtha' med pa'i ngo bo nyid do/ /'jam dpal mtha' med pa'i ngo bo nyid ni mi skye mi 'gag go/ /'jam dpal mi skye mi 'gag pa</text></item>
<item><p>156a5</p><section>mdo sde</section><text>gang yin pa de ni mtha' dang mtha' med pa yongs su spangs pa ste/ yi ge med pa dang / sgra med pa/ sgra las yang dag par 'das pa/ gdags par bya ba ma yin pa/ gnyis su med pa/ gnyen po med pa'o/ /'jam dpal gang</text></item>
<item><p>156a6</p><section>mdo sde</section><text>gnyen po med pa de ni mi skye mi 'gag go/ /gang mi skye mi 'gag pa de ni sangs rgyas kyi bka' yin no/ /de ci'i phyir zhe na/ 'jam dpal de bzhin gshegs pa ni chos kyi sku ste/ shin du ma skyes pa/ ma byung ba/ ma</text></item>
<item><p>156a7</p><section>mdo sde</section><text>'gags pa'o/ /de la ni tshigs med mod kyi sngon gyi dge ba'i rtsa ba dang / spyod pa dang / smon lam gyi stobs bskyed pa'i byin gyis brlabs kyis sems can dag gis de bzhin gshegs pa mthong ngo / /'jam dpal dper</text></item>
<item><p>156a8</p><section>mdo sde</section><text>na nor bu rin po che chu 'dang bar byed pa chu'i nang du bcug ma thag tu 'dam rdzab dang rnyog pa thams cad 'dang bar byed kyang 'jam dpal nor bu rin po che chu 'dang bar byed pa ni mi rtog rnam par mi rtog ste/ 'on kyang lhun gyis grub cing</text></item>
<item><p>156b1</p><section>mdo sde</section><text>rnam par mi rtog par de'i bya ba de lta bu de 'byung ngo / /'jam dpal de bzhin du de bzhin gshegs pa byung ma thag tu phyogs bcu'i 'jig rten gyi khams rab 'byam thams cad kyi sems can thams cad kyi nyon mongs pa'i 'dam</text></item>
<item><p>156b2</p><section>mdo sde</section><text>rdzab dang rnyog pa thams cad dang bar byed kyang de bzhin gshegs pa ni mi rtog /rnam par mi rtog ste/ 'on kyang lhun gyis grub cing rnam par mi rtog par de'i bya ba de lta bu de 'byung ngo / /'jam dpal dper na rdza mkhan gyi</text></item>
<item><p>156b3</p><section>mdo sde</section><text>'khor lo shin du myur zhing stobs kyi shugs kyis 'phangs pa ni rdza mkhan gyi dbang gis snod spyad sna tshogs mngon par 'du byed kyang 'jam dpal rdza mkhan gyi 'khor lo ni mi rtog /rnam par mi rtog ste/ 'on</text></item>
<item><p>156b4</p><section>mdo sde</section><text>kyang lhun gyis grub cing rnam par mi rtog par de'i bya ba de lta bu de 'byung ngo / /'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang sngon gyi dge ba'i rtsa ba dang /</text></item>
<item><p>156b5</p><section>mdo sde</section><text>spyod pa dang / smon lam gyi stobs kyi byin gyis brlabs kyi shugs kyis sems can gyi dbang gis sems can rnams la dge ba'i rtsa ba sna tshogs mngon par 'du mdzad kyang de bzhin gshegs pa ni mi rtog /rnam</text></item>
<item><p>156b6</p><section>mdo sde</section><text>par mi rtog ste/ 'on kyang lhun gyis grub cing rnam par mi rtog par de'i bya ba de lta bu de 'byung ste/ sangs rgyas kyi chos ma 'dres pa dang ldan pa'i phyir ro/ /'jam dpal sems can gang dag de bzhin gshegs pa la</text></item>
<item><p>156b7</p><section>mdo sde</section><text>bshos gsol ba dang / gang dag bshos mi gsol ba dang / gang dag gis mthong ba dang / gang dag gis ma mthong ba dang / gang dag stod pa dang / gang dag mi stod pa dang / gang dag gshe ba dang gang dag mi gshe ba dang</text></item>
<item><p>156b8</p><section>mdo sde</section><text>gang dag zhu ba byed pa dang / gang dag zhu ba mi byed pa de dag thams cad kyi bya ba rnams kyang sangs rgyas kyi byin gyis brlabs kyis lhun gyis grub cing rnam par mi rtog par 'byung ngo / /'jam dpal de bzhin gshegs</text></item>
<item><p>157a1</p><section>mdo sde</section><text>pa'i khyu mchog tu gyur pa thams cad kyang dge ba'i bshes gnyen gyis yongs su zin pa las 'byung ngo / /'jam dpal dge ba'i bshes gnyen gyis yongs su zin pa'i byang chub sems dpa' sangs rgyas</text></item>
<item><p>157a2</p><section>mdo sde</section><text>kyi sku dang kha dog mtha' yas pa yongs su 'grub pa grub pa'i gzungs 'thob ste/ gzungs de thob pas phyogs bcu'i 'jig rten gyis khams thams cad sangs rgyas kyi skus khyab par byed do/ /'jig rten gyi khams re</text></item>
<item><p>157a3</p><section>mdo sde</section><text>rer yang mngon par rdzogs par byang chub pa'i sku ston to/ /lhun gyis grub cing rnam par mi rtog par chos kyi 'khor lo bskor ba grangs med pa dang / chos tha dad pa nyid grangs med pa ston te gnas nas kyang mi g.yo'o/ /</text></item>
<item><p>157a4</p><section>mdo sde</section><text>'jam dpal de ltar na dge ba'i bshes gnyen rnams ni yon tan bsam gyis mi khyab pa dang ldan pa yin no/ /'jam dpal de lta bas na byang chub sems dpas de bzhin gshegs pa la bya ba bzhin du dge ba'i</text></item>
<item><p>157a5</p><section>mdo sde</section><text>bshes gnyen rnams la bsten par bya'o/ /bsnyen par bya'o/ /bsnyen bkur bya'o/ /'jam dpal mi dge ba'i bshes gnyen rnams ni brag gi bya skyibs rab tu 'bar ba bzhin du yongs su spang bar bya'o/ /de ci'i phyir</text></item>
<item><p>157a6</p><section>mdo sde</section><text>zhe na/ 'jam dpal mi dge ba'i bshes gnyen la bsten na byang chub sems dpa'i sems dang 'du shes phyin ci log tu 'gyur ro/ /sems phyin ci log tu gyur na kun du 'khrul par 'gyur ro/ /sems kun du</text></item>
<item><p>157a7</p><section>mdo sde</section><text>'khrul par gyur na rnam par rmongs par 'gyur ro/ /sems rnam par rmongs na skrag par 'gyur ro/ /sems skrag par gyur na byang chub kyi sems 'dor bar 'gyur ro/ /byang chub kyi sems bor na lha yongs su gtong bar</text></item>
<item><p>157a8</p><section>mdo sde</section><text>'gyur ro/ /lha yongs su btong na lha rnams kyang de la bsngags pa ma yin pa smra bar 'gyur ro/ /klu rnams dang / gnod sbyin rnams dang / dri za rnams dang / mi'am ci rnams dang / lto 'phye chen po rnams dang / mi rnams</text></item>
<item><p>157b1</p><section>mdo sde</section><text>mi ma yin pa rnams nas sangs rgyas kyi bar dag kyang de la bsngags pa ma yin pa smra bar 'gyur ro/ /'jam dpal de lta bas na byang chub sems dpas dge ba'i bshes gnyen rnams la bsten par bya'o/ /bsnyen par bya'o/ /</text></item>
<item><p>157b2</p><section>mdo sde</section><text>bsnyen bkur bya'o/ /'jam dpal dper na skyabs shes bya ba'i sman ni gnod sems kyi sems dang ldan pa 'am/ dang ba'i sems dang ldan pas mthong yang rung ste/ tha na dud 'gro'i skye gnas su song ba de dag gi nad</text></item>
<item><p>157b3</p><section>mdo sde</section><text>thams cad med par 'gyur yang skyabs shes bya ba'i sman ni mi rtog /rnam par mi rtog ste/ ma 'dres pa'i chos dang ldan pa'i phyir lhun gyis grub cing rnam par mi rtog par de'i bya ba de lta bu de 'byung ngo / /'jam dpal</text></item>
<item><p>157b4</p><section>mdo sde</section><text>de bzhin du gnod sems kyi sems dang ldan pa 'am/ dang ba'i sems dang ldan pa gang gis de bzhin gshegs pa'i sku ri mor bris pa 'am/ gzugs su byas pa mthong na tha na dud 'gro'i skye gnas su song ba yang</text></item>
<item><p>157b5</p><section>mdo sde</section><text>rung ste/ de dag gis nyon mongs pa'i nad thams cad med par 'gyur yang de bzhin gshegs pa ni mi rtog /rnam par mi rtog ste/ ma 'dres pa'i chos dang ldan pa'i phyir lhun gyis grub cing rnam par mi rtog par bya ba de lta</text></item>
<item><p>157b6</p><section>mdo sde</section><text>bu de 'byung ngo / /'jam dpal dper na nyi ma'i dkyil 'khor rgya mtsho chen po las mngon par 'phags te/ nam mkha'i spyod yul la gnas nas 'od zer bye ba khrag khrig 'bum phrag grangs med pa btang bas grongs dang /</text></item>
<item><p>157b7</p><section>mdo sde</section><text>grong khyer dang / grong rdal dang / ljongs dang / yul 'khor dang / rgyal po'i pho brang 'khor thams cad du mthong ba sbyin par byed cing mun pa sel bar byed/ 'dam rdzab dang / rnyog pa thams cad skems par byed/ pad ma</text></item>
<item><p>157b8</p><section>mdo sde</section><text>rnams kyang kha 'bye bar byed/ rtswa dang / shing gel pa dang / sman dang / nags tshal thams cad kyang skye bar byed/ sman thams cad kyang yongs su smin par byed/ las kyi gnas thams cad ni gnas par byed la/ chu klung</text></item>
<item><p>158a1</p><section>mdo sde</section><text>dang / mtshe'u dang / mtsho bran thams cad la yang dus gcig tu snang ba thob par 'gyur yang gnas las kyang mi g.yo zhing 'jam dpal nyi ma'i dkyil 'khor ni mi rtog /rnam par mi rtog ste/ 'on kyang</text></item>
<item><p>158a2</p><section>mdo sde</section><text>ma 'dres pa'i chos dang ldan pa'i phyir lhun gyis grub cing rnam par mi rtog par de'i bya ba de lta bu de rtag tu 'byung ngo / /'jam dpal de bzhin du de bzhin gshegs pa dgra bcom pa yang dag par rdzogs pa'i</text></item>
<item><p>158a3</p><section>mdo sde</section><text>sangs rgyas kyang srid pa'i rgya mtsho las mngon par 'phags te/ chos kyi dbyings kyi nam mkha'i spyod yul la gnas nas ye shes kyi 'od zer bye ba khrag khrig grangs med pa btang bas phyogs bcu'i</text></item>
<item><p>158a4</p><section>mdo sde</section><text>'jig rten gyi khams rab 'byam thams cad du snang ba sbyin par mdzad cing sems can thams cad kyi ma rig pa'i mun pa mun nag dang / rab rib dang / ling tog rnams rnam par sel bar mdzad/ nyon mongs pa'i</text></item>
<item><p>158a5</p><section>mdo sde</section><text>'dam rdzab dang / rnyog pa thams cad skam par mdzad/ yun ring po nas gnyid kyis log pa'i sems can gyi khams ni sad par mdzad/ sems can thams cad kyi dge ba'i rtsa ba thams cad ni skye bar mdzad/</text></item>
<item><p>158a6</p><section>mdo sde</section><text>sems can thams cad kyi dge ba'i rtsa ba'i tshogs thams cad ni yongs su smin par mdzad/ dge ba'i rtsa ba'i sgo thams cad ni rab tu 'jog par mdzad de/ dus gcig tu de'i mdzad pa thams cad 'byung yang</text></item>
<item><p>158a7</p><section>mdo sde</section><text>gnas nas kyang mi g.yo zhing 'jam dpal de bzhin gshegs pa ni mi rtog rnam par mi rtog ste/ 'on kyang ma 'dres pa'i chos dang ldan pa'i phyir lhun gyis grub cing rnam par mi rtog par de'i mdzad pa de lta bu de</text></item>
<item><p>158a8</p><section>mdo sde</section><text>'byung ngo / /'jam dpal de ltar de bzhin gshegs pa'i lhun grub cing rnam par mi rtog par sems can yongs su smin par mdzad pa'i gnas kyang dge ba'i bshes gnyen gyis yongs su zin pa las 'byung ngo / /'jam dpal</text></item>
<item><p>158b1</p><section>mdo sde</section><text>dge ba'i bshes gnyen gyis yongs su zin pa'i byang chub sems dpa' ni chos rab tu rnam par 'byed cing dpyod pa la mkhas par 'gyur te/ de chos rnams la 'di ltar dpyod do/ /mig ni gzugs kyi dmigs pa'i rgyu ma yin/ gzugs</text></item>
<item><p>158b2</p><section>mdo sde</section><text>kyang mig gi dmigs pa'i rgyu ma yin la dmigs pa'i rgyu rkyen nyid kyis kyang rnam par shes pa 'byung ste/ rnam par shes pa de yang mig las kyang ma byung / gzugs las kyang ma byung zhing rnam par shes pa de ni byung nas zhig la</text></item>
<item><p>158b3</p><section>mdo sde</section><text>zhu zhing mi gnas pa'o/ /rna ba dang / sna dang / lce dang / lus kyang de bzhin no/ /yid kyang chos kyi rkyen ma yin zhing chos kyi rkyen ma yin la dmigs pa'i rgyu rkyen nyid kyis kyang rnam par shes pa 'byung ste/ rnam par shes pa</text></item>
<item><p>158b4</p><section>mdo sde</section><text>de ni yid las kyang ma byung / chos rnams las kyang ma byung zhing yid kyi rnam par shes pa de ni byung nas zhig la zhu zhing mi gnas pa'o/ /de bzhin du dge ba'i rtsa ba yang byang chub kyi rkyen ma yin/ byang chub kyang dge</text></item>
<item><p>158b5</p><section>mdo sde</section><text>ba'i rtsa ba'i rkyen ma yin mod kyi/ dge ba'i rtsa ba de yang byang chub kyi rkyen la dmigs pa las sems skye ba rnams kyis skye ste/ de dag kyang skyes nas zhig cing zhu la mi gnas pa'o/ /de la sems gang gis dge ba'i</text></item>
<item><p>158b6</p><section>mdo sde</section><text>rtsa ba mngon par 'dus byas pa dang / sems gang gis byang chub tu yongs su bsngos pa de gnyis ni phan tshun mi sbyor ro/ /dper na me ni gang nas kyang mi 'ong gang du yang mi 'gro ste/ 'on kyang rgyu dang rkyen gyis</text></item>
<item><p>158b7</p><section>mdo sde</section><text>'bar ro/ /'jam dpal de bzhin du byang chub sems dpa'i shes rab kyi me 'bar ba yang gang nas kyang mi 'ong gang du yang mi 'gro ste/ 'on kyang dge ba'i rtsa ba'i rgyu la brten nas byang chub sems</text></item>
<item><p>158b8</p><section>mdo sde</section><text>dpa'i shes rab kyi me 'bar te/ shes pa de lta bu dang ldan pa de ni myur du bla na med pa yang dag par rdzogs pa'i byang chub mngon par rdzogs par 'tshang rgya'o/ /'jam dpal de ltar na dge ba'i</text></item>
<item><p>159a1</p><section>mdo sde</section><text>bshes gnyen rnams ni yon tan rgya mtsho tshad med pa yin no/ /'jam dpal rigs kyi bu 'am rigs kyi bu mo gang la la zhig gis phyogs bcu'i 'jig rten gyi khams thams cad kyi rdul snyed kyi sangs rgyas</text></item>
<item><p>159a2</p><section>mdo sde</section><text>bcom ldan 'das byang chub sems dpa' dang bcas/ nyan thos dang bcas pa rnams la rtag par nyin gcig bzhin du zhal zas ro rgya dang ldan pa dang / lha'i na bza' dag phul la/ de ltar 'bul ba bskal pa gang gA</text></item>
<item><p>159a3</p><section>mdo sde</section><text>klung gis bye ma snyed du phul zhing de bzhin gshegs pa de dag yongs su mya ngan las 'das nas de bzhin gshegs pa'i re re'i phyir yang phyogs bcu'i 'jig rten gyi khams rab 'byam thams cad du 'jig rten</text></item>
<item><p>159a4</p><section>mdo sde</section><text>gyi khams re rer yang mchod rten 'dzam bu'i chu bo'i gser las byas pa nor bu rin po che glog gi sgron mas spras pa/ nor bu rin po che 'od thams cad bsdus pa'i stegs bus yongs su bskor ba/ nor bu</text></item>
<item><p>159a5</p><section>mdo sde</section><text>dang / mu tig dang / rin po che'i phreng bas mdzes par byas pa/ gdugs dang / rgyal mtshan dang / ba dan bsgreng ba/ dril bu g.yer ka'i dra ba'i bla re bres pa/ tsan dan sbrul gyi snying po'i byug pas byug pa/ nor</text></item>
<item><p>159a6</p><section>mdo sde</section><text>bu rin po che dbang gi rgyal po'i dra bas khebs par byas pa/ phyogs bcu'i 'jig rten gyi khams thams cad kyi rdul snyed dag byas te/ mchod rten de dag la stong gsum gyi stong chen po'i tshad tsam gyi lha'i</text></item>
<item><p>159a7</p><section>mdo sde</section><text>na bza' dag dang / gdugs kyi sprin dag dang / rgyal mtshan gyi sprin dag dang / ba dan gyi sprin dag dang / me tog gi sprin dag dang / spos kyi sprin dag dang / nor bu rin po che dbang gi rgyal po'i sprin dag dang /</text></item>
<item><p>159a8</p><section>mdo sde</section><text>yid bzhin gyi nor bu rin po che'i sprin dag gis gtor/ mngon par gtor la nyin gcig bzhin/ de ltar mchod cing bskal pa gang gA'i klung gi bye ma snyed dag tu mchod la/ sems can gzhan dpag tu med</text></item>
<item><p>159b1</p><section>mdo sde</section><text>grangs med pa dag kyang mchod pa de nyid la 'god pa bas 'jam dpal rigs kyi bu 'am rigs kyi bu mo gzhan gang gis de bzhin gshegs pa'i yon tan dang ye shes bsam gyis mi khyab pa'i yul la 'jug pa</text></item>
<item><p>159b2</p><section>mdo sde</section><text>bstan pa'i chos kyi rnam grangs 'di la tha na mos par byed na 'di nyid de bas bsod nams ches grangs med par skyed do/ /'jam dpal chos kyi rnam grangs 'di la mos pa'i byang chub sems dpa' ni pha</text></item>
<item><p>159b3</p><section>mdo sde</section><text>rol du phyin pa bye ba khrag khrig 'bum phrag dpag tu med grangs med pa dag yongs su rdzogs par byed do/ /sa bye ba khrag khrig 'bum phrag dpag tu med grangs med pa dag gnod to/ /bskal pa bye ba khrag khrig 'bum</text></item>
<item><p>159b4</p><section>mdo sde</section><text>phrag dpag tu med grangs med pa dag phyir snyil bar byed do/ /sangs rgyas kyi rnam par rol pa bye ba khrag khrig 'bum phrag dpag tu med grangs med pa dag rab tu shes so/ /nga rgyal gyi ri dpag tu med grangs med</text></item>
<item><p>159b5</p><section>mdo sde</section><text>pa dag rnam par 'jig par byed do/ /phrag dog dang ser sna'i rgyal mtshan dpag tu med grangs med pa dag snyol bar byed do/ /srid pa'i chu klung dpag tu med grangs med pa dag skums par byed</text></item>
<item><p>159b6</p><section>mdo sde</section><text>do/ /skye ba'i rgya mtsho dpag tu med grangs med pa dag las rgal bar byed do/ /bdud kyi zhags pa dpag tu med grangs med pa dag gcod do/ /nyi zla rnams dang / brgya byin dang / tshangs pa dang / 'jig rten skyongs</text></item>
<item><p>159b7</p><section>mdo sde</section><text>ba rnams kyi gzi brjid zil gyis mnan te 'dug go/ /sangs rgyas kyi zhing nas sangs rgyas kyi zhing du 'gro'o/ /sems can dmyal ba dang / dud 'gro'i skye gnas dang / yi dags dang / gshin rje'i 'jig</text></item>
<item><p>159b8</p><section>mdo sde</section><text>rten du skyes pa'i sems can rnams kyi skyabs su 'gyur ro/ /sangs rgyas rnams dang byang chub sems dpa' rnams dang yang phrad par 'gyur ro/ /rgya mtsho'i phyag rgya zhes bya ba'i ting nge 'dzin kyang</text></item>
<item><p>160a1</p><section>mdo sde</section><text>'thob bo/ /chos thams cad yang dag par 'du ba zhes bya ba'i ting nge 'dzin kyang 'thob bo/ /chos thams cad la dbang byed pa zhes bya ba'i ting nge 'dzin kyang 'thob bo/ /rnam par bkod pa zhes bya ba'i ting nge 'dzin kyang 'thob bo/ /</text></item>
<item><p>160a2</p><section>mdo sde</section><text>rin po che 'byung ba zhes bya ba'i ting nge 'dzin kyang 'thob bo/ /dga' bar byed pa zhes bya ba'i ting nge 'dzin kyang 'thob bo/ /pad+ma bkod pa zhes bya ba'i ting nge 'dzin kyang 'thob bo/ /nam mkha' mdzod ces bya ba'i ting nge 'dzin kyang</text></item>
<item><p>160a3</p><section>mdo sde</section><text>'thob bo/ /'jig rten thams cad kyi rjes su song ba zhes bya ba'i ting nge 'dzin kyang 'thob bo/ /dam pa'i chos pad ma dkar po zhes bya ba'i ting nge 'dzin kyang 'thob bo/ /yul la dbang byed pa zhes bya ba'i ting nge 'dzin kyang 'thob</text></item>
<item><p>160a4</p><section>mdo sde</section><text>bo/ /cher bsgyings zhes bya ba'i ting nge 'dzin kyang 'thob bo/ /rnam pa dang sems la dbang byed pa zhes bya ba'i ting nge 'dzin kyang 'thob bo/ /seng ge bsgyings pa zhes bya ba'i ting nge 'dzin kyang 'thob bo/ /nyi ma'i sgron ma zhes bya ba'i ting nge 'dzin</text></item>
<item><p>160a5</p><section>mdo sde</section><text>kyang 'thob bo/ /mtha' yas 'khyil pa zhes bya ba'i ting nge 'dzin kyang 'thob bo/ /rab tu g.yo ba'i rjes su song ba zhes bya ba'i ting nge 'dzin kyang 'thob bo/ /rdo rje'i dkyil 'khor zhes bya ba'i ting nge 'dzin kyang 'thob bo/ /rdo rje'i rgyal</text></item>
<item><p>160a6</p><section>mdo sde</section><text>mtshan zhes bya ba'i ting nge 'dzin kyang 'thob bo/ /rdo rje lta bu zhes bya ba'i ting nge 'dzin kyang 'thob bo/ /rdo rje lte ba zhes bya ba'i ting nge 'dzin kyang 'thob bo/ /sa 'dzin zhes bya ba'i ting nge 'dzin kyang 'thob bo/ /</text></item>
<item><p>160a7</p><section>mdo sde</section><text>lhun po sgron ma zhes bya ba'i ting nge 'dzin kyang 'thob bo/ /lhun po rgyal mtshan zhes bya ba'i ting nge 'dzin kyang 'thob bo/ /rin po che'i mdzod ces bya ba'i ting nge 'dzin kyang 'thob bo/ /sems la dbang</text></item>
<item><p>160a8</p><section>mdo sde</section><text>byed pa zhes bya ba'i ting nge 'dzin kyang 'thob bo/ /sems can thams cad kyi sems la dbang byed pa zhes bya ba'i ting nge 'dzin kyang 'thob bo/ /spyod pa thams cad kyi yul la nges par 'byung ba zhes bya ba'i ting nge 'dzin kyang</text></item>
<item><p>160b1</p><section>mdo sde</section><text>'thob bo/ /sbyor ba zab cing gsang ba zhes bya ba'i ting nge 'dzin kyang 'thob bo/ /sna tshogs snang ba'i spobs pa zhes bya ba'i ting nge 'dzin kyang 'thob bo/ /bltar mi mthong ba zhes bya ba'i ting nge 'dzin kyang 'thob</text></item>
<item><p>160b2</p><section>mdo sde</section><text>bo/ /chos thams cad la rnam par lta ba zhes bya ba'i ting nge 'dzin kyang 'thob bo/ /rnam par rol pa zhes bya ba'i ting nge 'dzin kyang 'thob bo/ /mngon par shes pa thams cad las nges par skyes pa zhes bya ba'i ting nge</text></item>
<item><p>160b3</p><section>mdo sde</section><text>'dzin kyang 'thob bo/ /bdud kyi dkyil 'khor rnam par 'joms pa zhes bya ba'i ting nge 'dzin kyang 'thob bo/ /gzugs thams cad kun tu ston pa zhes bya ba'i ting nge 'dzin kyang 'thob bo/ /</text></item>
<item><p>160b4</p><section>mdo sde</section><text>gzugs thams cad kyi khyad par zhes bya ba'i ting nge 'dzin kyang 'thob bo/ /lus rnam par 'jig pa zhes bya ba'i ting nge 'dzin kyang 'thob bo/ /spyod pa thams cad la 'jug pa zhes bya ba'i ting nge 'dzin kyang</text></item>
<item><p>160b5</p><section>mdo sde</section><text>'thob bo/ /shes rab sgron ma zhes bya ba'i ting nge 'dzin kyang 'thob bo/ /mngon sum du byang chub snang ba zhes bya ba'i ting nge 'dzin kyang 'thob bo/ /so so yang dag par rig pa rin po che bstan pa zhes bya ba'i</text></item>
<item><p>160b6</p><section>mdo sde</section><text>ting nge 'dzin kyang 'thob bo/ /yon tan gyi rnam pa thams cad la 'jug pa zhes bya ba'i ting nge 'dzin kyang 'thob bo/ /chos thams cad 'dul bar rnam par nges par bstan pa zhes bya ba'i ting nge 'dzin kyang 'thob bo/ /</text></item>
<item><p>160b7</p><section>mdo sde</section><text>rab tu zhi ba rnam par nges pa'i cho 'phrul zhes bya ba'i ting nge 'dzin kyang 'thob bo/ /dpa' bar 'gro ba zhes bya ba'i ting nge 'dzin kyang 'thob bo/ /zab cing brtan pa'i rgya mtsho'i chu'i dus rlabs shes bya ba'i ting</text></item>
<item><p>160b8</p><section>mdo sde</section><text>nge 'dzin kyang 'thob ste/ de dag la sogs pa'i ting nge 'dzin bye ba khrag khrig 'bum phrag grangs med pa dag 'thob bo/ /sangs rgyas kyi sku dang kha dog mtha' yas pa yongs su 'grub pa sgrub pa'i gzungs kyang 'thob bo/ /ye shes dang</text></item>
<item><p>161a1</p><section>mdo sde</section><text>ldan pa zhes bya ba'i gzungs kyang 'thob bo/ sgra dbyangs rnam par dag pa zhes bya ba'i gzungs kyang 'thob po/ /mi zad pa'i za ma tog ces bya ba'i gzungs kyang 'thob po/ /mtha' yas 'khyil pa zhes bya ba'i</text></item>
<item><p>161a2</p><section>mdo sde</section><text>gzungs kyang 'thob po/ /rgya mtsho'i phyag rgya zhes bya ba'i gzungs kyang 'thob po/ /pad ma bkod pa zhes bya ba'i gzungs kyang 'thob po/ /chags pa med pa'i sgor 'jug pa zhes bya ba'i gzungs kyang 'thob po/ /so so yang</text></item>
<item><p>161a3</p><section>mdo sde</section><text>dag par rig pa rnam par nges pa la 'jug pa zhes bya ba'i gzungs kyang 'thob po/ /sangs rgyas kyi rgyan gyis byin gyis brlabs pa zhes bya ba'i gzungs kyang 'thob po/ /sangs rgyas kyi sku dang / kha dog mtha' yas</text></item>
<item><p>161a4</p><section>mdo sde</section><text>yongs su 'grub pa zhes bya ba'i gzungs kyang 'thob po/ /de dag la sogs pa gzungs bye ba khrag khrig 'bum phrag grangs med pa dag kyang 'thob po/ /chos thams cad la spyod pa'i khyad par nyid kyang 'thob po/ /</text></item>
<item><p>161a5</p><section>mdo sde</section><text>chos thams cad la gzhan la rag ma las pa'i shes pa yang 'thob po/ /chos thams cad la som nyi gcod pa nyid kyang 'thob po/ /sangs rgyas kyi rnam par rol pa stong phrag grangs med pa dag kyang 'thob po/ /</text></item>
<item><p>161a6</p><section>mdo sde</section><text>sems can thams cad kyi spyod pa'i bye brag la mkhas pa yang 'thob po/ /'jam dpal dper na ri'i rgyal po ri rab ni ri thams cad zil gyis gnon nas lam me/ lhan ne lhang nge'o/ /'jam dpal de bzhin du</text></item>
<item><p>161a7</p><section>mdo sde</section><text>chos kyi rnam grangs 'di la mos pa'i byang chub sems dpa' yang sems can thams cad kyi dge ba'i rtsa ba thams cad zil gyis gnon nas lam me/ lhan ne lhang nge'o/ /de nas 'jam dpal</text></item>
<item><p>161a8</p><section>mdo sde</section><text>gzhon nur gyur pas byang chub sems dpa' sems dpa' chen po sgrib pa thams cad rnam par sel ba la/ 'di skad ces smras so/ kye rgyal ba'i sras byang chub sems dpas gang dag la mos pas</text></item>
<item><p>161b1</p><section>mdo sde</section><text>yon tan gyi khyad par 'di dag dang gzhan dag kyang 'thob pa'i chos kyi bye brag gzhan dag kyang yod dam/ de skad ces smras pa dang / byang chub sems dpa' sgrib pa thams cad rnam par sel bas 'jam dpal gzhon nu</text></item>
<item><p>161b2</p><section>mdo sde</section><text>gyur pa la 'di skad ces smras so/ 'jam dpal byang chub sems dpa' gang dag la mos na/ yon tan gyi khyad par 'di dag dang gzhan dpag tu med pa dag kyang 'thob pa'i chos lnga po 'di dag ste/ lnga gang zhe na/</text></item>
<item><p>161b3</p><section>mdo sde</section><text>chos thams cad gnyen po med pa dang / ma skyes pa dang / ma 'gags pa dang / brjod du med par mos pa dang / rtag tu rgyun mi 'chad par skad cig skad cig la de bzhin gshegs pa'i spyod pa dang spyod lam la</text></item>
<item><p>161b4</p><section>mdo sde</section><text>'jug pa'i gnas 'dzam bu'i gling gi rdul phra rab kyi rdul las kyang lhag pa dag la lhun gyis grub cing rnam par mi rtog par 'jug par mos pa dang / seng ge bran bzangs kyi bu'i rtogs pa brjod pas sems can</text></item>
<item><p>161b5</p><section>mdo sde</section><text>yongs su smin par byed pa de bcom ldan 'das shAkya thub pas/ bskal pa gang gA'i klung gi bye ma snyed nas mngon par rdzogs par sangs rgyas te mdzad par mos pa dang / mar me mdzad kyis</text></item>
<item><p>161b6</p><section>mdo sde</section><text>lung bstan pa nas bzungs te mngon par rdzogs par byang chub pa'i bar der/ bcom ldan 'das shAkya thub pa'i byang chub sems dpa'i spyod pa gang yin pa de thams cad sangs rgyas</text></item>
<item><p>161b7</p><section>mdo sde</section><text>kyi yul gyi mthas klas pa'i bskal pa nas mngon par rdzogs par sangs rgyas nas bstan pa yin par mos pa dang / shAkya thub pas bstan pas sems can yongs su</text></item>
<item><p>161b8</p><section>mdo sde</section><text>smin par byas pa gang yin pa de sangs rgyas kyi yul gyis mthas klas pa'i bskal pa nas bcom ldan 'das shAkya</text></item>
<item><p>162a1</p><section>mdo sde</section><text>thub pa mngon par rdzogs par sangs rgyas nas mdzad pa yin par mos pa ste/ 'jam dpal lnga po de dag ni byang chub sems dpas gang dag la mos pas yon tan gyi khyad par 'di dag dang</text></item>
<item><p>162a2</p><section>mdo sde</section><text>gzhan dpag tu med pa dag kyang 'thob pa yin no/ /'jam dpal rigs kyi bu 'am rigs kyi bu mo gang la la zhig gis 'jig rten gyi khams thams cad kyi rdul snyed kyi dgra bcom pa mngon par</text></item>
<item><p>162a3</p><section>mdo sde</section><text>shes pa drug dang ldan pa/ rnam par thar pa brgyad la bsam gtan pa rnams la nyin cig bzhin du lha'i zas ro brgya dang ldan pa dang / lha'i gos dag byin te/ de ltar byin pa bskal pa gang gA'i klung gi</text></item>
<item><p>162a4</p><section>mdo sde</section><text>bye ma snyed dag tu byin pa bas 'jam dpal rigs kyi bu 'am rigs kyi bu mo gzhan gang zhig gis rang sangs rgyas cig la nyi ma cig zas byin na de ni de bas bsod nams ches grangs med par skyed do/ /</text></item>
<item><p>162a5</p><section>mdo sde</section><text>'jam dpal rigs kyi bu 'am rigs kyi bu mo gang la la zhig gis 'jig rten gyi khams re rer yang gtsug lag khang 'dzam bu'i chu bo'i gser las byas pa/ nor bu rin po che glog gi sgron</text></item>
<item><p>162a6</p><section>mdo sde</section><text>mas spras pa/ nor bu rin po che 'od thams cad bsdus pa'i stegs bus yongs su bskor ba/ nor bu dang / mu tig dang / rin po che'i phreng bas mdzes par byas pa/ gdugs dang / rgyal mtshan dang /</text></item>
<item><p>162a7</p><section>mdo sde</section><text>ba dan bsgreng ba/ dril bu g.yer ka'i dra ba'i bla re bres pa/ tsan dan sbrul gyi snying po'i byug pas byugs pa/ nor bu rin po che dbang gi rgyal pos khebs par byas pa/ rgya mtsho na gnas pa'i rin po che</text></item>
<item><p>162a8</p><section>mdo sde</section><text>rnam par dag pa bkod pa kun nas 'od zer snang ba'i nor bu rin po che'i ka ba mang pos dkrigs pa/ nor bu rin po che seng ge ral pa zhes bya ba'i spang leb bres pa/ nor bu rin po che seng ge rgyal mtshan</text></item>
<item><p>162b1</p><section>mdo sde</section><text>gyi rtse mo las byas pa'i sgo gang dang / rta babs dang / skar khung gis brgyan pa/ dar gyi lda ldi mang pos bres pa/ phyogs bcu'i 'jig rten gyi khams thams cad kyi rdul snyed dag byas te/ rang sangs rgyas</text></item>
<item><p>162b2</p><section>mdo sde</section><text>kyi gnas stong phrag grangs med pa dag dang / rang sangs rgyas de dag la nyin cig bzhin lha'i zas ro rgya dang ldan pa dang / lha'i gos dag kyang byin zhing de ltar byin pa bskal pa gang gA'i klung gi bye ma snyed dag</text></item>
<item><p>162b3</p><section>mdo sde</section><text>tu byin pa bas 'jam dpal rigs kyi bu 'am rigs kyi bu mo gzhan gang zhig gis sangs rgyas zhe 'am/ 'jig rten gyi mgon po zhe 'am/ de bzhin gshegs pa zhe 'am/ thams cad mkhyen pa</text></item>
<item><p>162b4</p><section>mdo sde</section><text>zhes bya ba'i sgra thos na 'di ni de bas ches bsod nams grangs med par skyed na gang gis de bzhin gshegs pa'i sku ri mor bris pa'am/ gzugs su byas pa mthong ba lta ci smos te/ 'di nyid de bas ches</text></item>
<item><p>162b5</p><section>mdo sde</section><text>bsod nams grangs med par skyed do/ /gang gis mar me phul ba 'am/ bdug pa 'am/ spos sam/ me tog dag gam/ rol mo'i sgra 'am/ mchod pa sna tshogs gzhan dag byed pa lta ci smos te/ 'di nyid de</text></item>
<item><p>162b6</p><section>mdo sde</section><text>bas ches bsod nams grangs med par skyed do/ /gang gis de bzhin gshegs pa'i phyir nyi ma cig bslab pa gcig bsrung ba lta ci smos te/ 'di ni de bas ches bsod nams grangs med par skyed do/ /'jam</text></item>
<item><p>162b7</p><section>mdo sde</section><text>dpal rigs kyi bu 'am/ rigs kyi bu mo gang la la zhig gis de bzhin gshegs pa byang chub sems dpa' dang bcas pa/ nyan thos dang bcas pa phyogs bcu'i 'jig rten gyi khams thams cad</text></item>
<item><p>162b8</p><section>mdo sde</section><text>kyi rdul phra rab snyed rnams las nyin cig bzhin du lha'i zas ro rgya dang ldan pa dang / lha'i na bza' dag kyang 'bul la/ de ltar 'bul ba bskal pa gang gA'i klung gi bye ma snyed dag tu 'bul zhing sangs</text></item>
<item><p>163a1</p><section>mdo sde</section><text>rgyas bcom ldan 'das de dag yongs su mya ngan las 'das nas kyang de bzhin gshegs pa re re'i phyir mchod brten tshad gling bzhi pa tsam rnam pa thams cad kyi mchog dang ldan pa yon tan thams cad yongs</text></item>
<item><p>163a2</p><section>mdo sde</section><text>su rdzogs pa dang ldan pa dang / 'dzam bu'i chu bo'i gser las byas pa/ nor bu rin po che glog gi sgron mas spras pa/ nor bu rin po che 'od thams cad bsdus pa'i stegs bus yongs su bskor ba/ nor</text></item>
<item><p>163a3</p><section>mdo sde</section><text>bu dang / mu tig dang / rin po che'i phreng bas mdzes par byas pa/ gdugs dang / rgyal mtshan dang / ba dan sgreng ba/ dril bu g.yer ka'i dra ba'i bla re bres pa/ tsan dan sbrul gyi snying po'i byug pas byug pa/ nor</text></item>
<item><p>163a4</p><section>mdo sde</section><text>bu rin po che dbang gi rgyal po'i dra bas g.yog pa/ phyogs bcu'i 'jig rten gyi khams thams cad kyi rdul snyed dag byas te/ mchod rten de dag la nyin cig bzhin du stong gsum gyi stong chen po'i</text></item>
<item><p>163a5</p><section>mdo sde</section><text>tshad tsam gyi lha'i gos dag dang / gdugs kyi sprin dag dang / rgyal mtshan gyi sprin dag dang / ba dan gyi sprin dag dang / me tog gi sprin dag dang / spos kyi sprin dag dang / rin po che'i sprin</text></item>
<item><p>163a6</p><section>mdo sde</section><text>dag dang / rol mo'i sgra'i sprin dag dang / rgyan gyi sprin dag dang / seng ge rgyal mtshan gyi rtse mo'i zla ba'i sprin dag dang / lha'i sil snyan dang / pheg rdob pa dang / glu dbyangs kyi sgra'i sprin</text></item>
<item><p>163a7</p><section>mdo sde</section><text>rnams kyis gtor/ mngon par gtor la chos kyi rnam grangs 'di la mos pa bas 'jam dpal rigs kyi bu 'am rigs kyi bu mo gzhan gang zhig de bzhin gshegs pa'i yon tan dang /</text></item>
<item><p>163a8</p><section>mdo sde</section><text>ye shes bsam gyis mi khyab pa'i yul la 'jug pa bstan pa'i chos kyi rnam grangs 'di la mos shing tha na dud 'gro'i skye gnas su song ba'i sems can gcig la zan kham cig byin na 'di nyid de bas</text></item>
<item><p>163b1</p><section>mdo sde</section><text>ches bsod nams grangs med par skyed do/ /'jam dpal mdo sde 'di la mos pa'i byang chub sems dpa' gang la la zhig gis mdo 'di las ji skad smos pa'i de bzhin gshegs pa rnams la</text></item>
<item><p>163b2</p><section>mdo sde</section><text>mchod pa bas/ byang chub sems dpa' mdo 'di nyid la mos pa gzhan gang zhig gis mdo 'di nyid la mos pa'i byang chub sems dpa' gzhan zhig mthong nas byang chub sems dpa' 'di ni mdo 'di</text></item>
<item><p>163b3</p><section>mdo sde</section><text>nyid la mos pa'o snyam ste dga' ba dang / mchog tu dga' ba chen po rnyed la/ de sems dang bas langs te/ de la thal mo sbyar nas phyag 'tshal te ci nus ci lcogs su de la yongs su bzung ba byas na/ 'di</text></item>
<item><p>163b4</p><section>mdo sde</section><text>nyid de bas ches sangs rgyas kyi ye shes thob par 'gyur ba'i bsod nams grangs med pa skyed do/ /'jam dpal de lta bas na sangs rgyas kyi ye shes 'dod pa'i byang chub sems dpas chos kyi rnam grangs</text></item>
<item><p>163b5</p><section>mdo sde</section><text>'di mnyan pa'i phyir 'jig rten gyi khams mes yongs su gang ba gang gA'i klung gi bye ma snyed dag kyang rgal te 'gro bar bya'o/ /'jam dpal byang chub sems dpa' gang la la zhig gis bskal pa</text></item>
<item><p>163b6</p><section>mdo sde</section><text>bye ba stong phrag brgyad du pha rol du phyin pa lnga la spyad pa bas/ 'jam dpal byang chub sems dpa' gzhan gang zhig de bzhin gshegs pa ni rtag pa'o snyam du mos ste byad na 'di ni de bas ches bsod nams grangs</text></item>
<item><p>163b7</p><section>mdo sde</section><text>med par skyed do/ /'jam dpal byang chub sems dpa' gang la la zhig gis sangs rgyas phyogs bcu'i 'jig rten gyi khams thams cad kyi rdul phra rab kyi rdul snyed dag la lha'i zas ro brgya dang ldan pa dang /</text></item>
<item><p>163b8</p><section>mdo sde</section><text>lha'i na bza' dag nyin gcig bzhin du 'bul zhing / de ltar 'bul ba bskal pa gang gA'i klung gi bye ma snyed dag dang / 'jam dpal byang chub sems dpa' gzhan gang zhig de bzhin gshegs</text></item>
<item><p>164a1</p><section>mdo sde</section><text>pa'i yon tan dang ye shes bsam gyis mi khyab pa'i yul la 'jug pa bstan pa'i chos kyi rnam grangs 'di la mos pa'i byang chub sems dpa' la ngo mtshar du 'dzin par gyur nas khyod chos</text></item>
<item><p>164a2</p><section>mdo sde</section><text>kyi rnam grangs 'di la mos pa legs so/ /legs so/ /khyod ni lha dang bcas pa'i 'jig rten gyis phyag bya ba'i 'os yin no zhes bsam pa thag pa nas legs so zhes bya ba byin la/ khyod de bzhin</text></item>
<item><p>164a3</p><section>mdo sde</section><text>gshegs pa thams cad kyi gsang ba'i gnas rnams su zhugs la chos kyi 'khor lo skor cig ces byas na/ 'jam dpal byang chub sems dpa' ni de bas ches bsod nams grangs med par 'phel te/</text></item>
<item><p>164a4</p><section>mdo sde</section><text>bsod nams mngon par 'du bya ba 'di la sbyin pa las byung ba'i bsod nams snga ma des brgya'i char yang nye bar mi 'gro stong gi cha dang / 'bum gyi cha dang / bye ba'i cha dang / bye ba brgya'i cha dang / bye ba stong gi cha dang /</text></item>
<item><p>164a5</p><section>mdo sde</section><text>bye ba 'bum gyi cha dang / bye ba khrag khrig phrag 'bum gyi cha dang / grangs dang / cha dang / bgrang ba dang / dpe dang / zla dang / rgyur yang mi bzod do/ /bcom ldan 'das kyis gnang ste/ byang chub sems dpa' sgrib pa thams</text></item>
<item><p>164a6</p><section>mdo sde</section><text>cad rnam par sel bas de skad ces smras nas/ byang chub sems dpa' 'jam dpal gzhon nur gyur pa dang / byang chub sems dpa' de dag dang / nyan thos chen po de dag dang / lha dang / mi dang / lha ma yin dang /</text></item>
<item><p>164a7</p><section>mdo sde</section><text>dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa de bzhin gshegs pa'i yon tan dang ye shes bsam gyis mi khyab pa'i yul la 'jug pa ston</text></item>
<item><p>164a8</p><section>mdo sde</section><text>pa zhes bya ba theg pa chen po'i mdo rdzogs so// // rgya gar gyi mkhan po dz+nya na gar+b+ha dang / zhu chen gyi lo ts+tsha ba ban d+he ye shes sdes bsgyur cing zhus te gtan la phab pa'o/ /</text></item>
<item><p>164b1</p><section>mdo sde</section><text>@##/ /rgya gar skad du/ Ar+ya bud d+ha ba la d+ha na phrA ti hAr+ya bi kra bA Na nir de shA nA ma ma hA yA na sU tra/ bod skad du/ 'phags pa sangs rgyas kyi stobs skyed pa'i cho 'phrul rnam par 'phrul pa bstan pa zhes</text></item>
<item><p>164b2</p><section>mdo sde</section><text>bya ba theg pa chen po'i mdo/ thams cad mkhyen pa la phyag 'tshal lo/ /'di skad bdag gis thos pa du cig na/ bcom ldan 'das chu bo chen po klung nai rany+dza nA'i 'gram na/ 'phags pa spyan ras gzigs dbang phyug dang</text></item>
<item><p>164b3</p><section>mdo sde</section><text>lag na rdo rje dang / byams pa dang / 'jam dpal la sogs pa byang chub sems dpa' bdun stong dang / rab 'byor dang / shA ri'i bu dang / maud gal gyi bu la sogs pa nyan thos chen po thams cad dang thabs gcig tu bzhugs te</text></item>
<item><p>164b4</p><section>mdo sde</section><text>brgya byin dang / tshangs pa dang / 'jig rten skyongs ba dang / rgyal po dang / blon po dang / bram ze dang / khyim bdag thams cad kyis bskor cing / mdun du bdar te/ zhal zas kyi bya ba byas nas 'khor gyi dkyil 'khor de dag</text></item>
<item><p>164b5</p><section>mdo sde</section><text>chos dang ldan pa'i gtam gyis tshim par byas/ bskul/ gzengs bstod/ yang dag par dga' bar byas te/ 'khor gyi dkyil 'khor dang thabs gcig tu de bzhin gshegs pa'i rdzu 'phrul chen pos grong khyer bA rA Na sIr</text></item>
<item><p>164b6</p><section>mdo sde</section><text>gshegs te/ bA ra Na sI'i shing a mra srung ba'i tshal na bzhugs so/ /de nas de'i tshe na sa cher g.yos par gyur nas seng ge'i khri chen po rin po che sna bdun las byas pa 'phang du dpag tshad gcig tsam/ zheng du</text></item>
<item><p>164b7</p><section>mdo sde</section><text>dpag tshad phyed tsam gyi tshad legs par spras pa/ shin du dga' bar 'gyur ba/ yid du 'ong ba dar gyi chun po btags shing spyangs pa/ lha'i na bza' brgya stong du ma bting ba/ lha'i me tog gi chun po bye ba du ma rab du spyangs</text></item>
<item><p>164b8</p><section>mdo sde</section><text>pa/ lha'i dri dang ldan pa/ kha dog dang ldan pa/ de bzhin gshegs pa'i sngon gyi dge ba'i rtsa ba las skyes pa de mthong ma thag tu sems can thams cad mi skye ba'i chos la bzod pa thob par 'gyur ba zhig byung ngo / /</text></item>
<item><p>165a1</p><section>mdo sde</section><text>de nas bcom ldan 'das seng ge'i khri de nyid la bzhugs te sangs rgyas phal po che zhes bya ba'i ting nge 'dzin la snyoms par zhugs nas byang chub sems dpa' 'phags pa spyan ras gzigs kyi dbang</text></item>
<item><p>165a2</p><section>mdo sde</section><text>phyug dang / lag na rdo rje la bka' stsal pa/ spyan ras gzigs dbang phyug khyod song la mi mjed kyi 'jig rten gyi khams 'di dang / phyogs bcu'i 'jig rten gyi khams gzhan dag na khyod kyis 'dul bar 'gyur ba'i</text></item>
<item><p>165a3</p><section>mdo sde</section><text>sems can snyigs ma can/ ma dad pa sdig pa spyod pa nyon mongs pa dang nye ba'i nyon mongs pa dag gis bsgribs pa/ mar mi shes pa/ phar mi shes pa/ dge sbyong la dge sbyong du mi 'dzin pa/ bram zer mi 'dzin pa/ dkon</text></item>
<item><p>165a4</p><section>mdo sde</section><text>mchog gsum la mngon par ma dad pa/ de dag thams cad lag na rdo rje dang gnyis kyis rdzu 'phrul chen po dang / ting nge 'dzin gyi stobs kyi shugs kyis 'khor gyi dkyil 'khor 'dir bsdus shig /de nas byang chub sems dpa'</text></item>
<item><p>165a5</p><section>mdo sde</section><text>'phags pa spyan ras gzigs dbang phyug dang / byang chub sems dpa' lag na rdo rjes de bzhin gshegs pa las tshig 'di thos nas sems can thams cad la blta ba dang yang dag par skul bar 'gyur ba zhes bya</text></item>
<item><p>165a6</p><section>mdo sde</section><text>ba'i ting nge 'dzin la snyoms par zhugs so/ /ting nge 'dzin de'i mthus sa chen po 'di rnam pa drug tu g.yos/ rab tu g.yos/ yang dag par rab tu g.yos so/ /de nas lus las 'od zer brgya stong du ma byung ngo / /byung</text></item>
<item><p>165a7</p><section>mdo sde</section><text>nas kyang stong gsum gyi stong chen po'i 'jig rten gyi khams 'di kun du snang bar byas te/ tshangs pa'i 'jig rten man chad gzugs yod pa dang gzugs kyis khyab pa man chad du snang bar byas te/ 'od zer de dag</text></item>
<item><p>165a8</p><section>mdo sde</section><text>las kyang yang dag par skul ba'i tshigs su bcad pa 'di dag byung ngo / /bag yod pa dang nyon mongs med par byos/ /bag med pa yi dbang du ma 'gro zhig /skye dang rga shis gtses pa'i sdug bsngal te/ /bde bar gshegs</text></item>
<item><p>165b1</p><section>mdo sde</section><text>pa'i bstan pa 'byung bar dkon/ /bskal pa bye ba phrag brgya grangs med du/ /srid pa'i rgya mtshor nges par 'khor ba dang / /nyon mongs dog par rtag tu 'khor ba na/ /'tsho ba ma rungs pa ni skrag mi 'gyur/ /rnyed dang chags dang bud</text></item>
<item><p>165b2</p><section>mdo sde</section><text>med rtag pa min/ /rtag tu glu gar sgyu ma'i chos dang ldan/ /bskal pa du mar bde ba myong nas kyang / /phyis ni sdug bsngal rjes su thob par 'gyur/ /rnam par slu bar gyur pa 'di la ltos/ /'di la mar gyur pa yang chung mar 'gyur/ /</text></item>
<item><p>165b3</p><section>mdo sde</section><text>de yi sha dag yongs su zos nas kyang / /mi mkhas pa dag mi shes dga' bar 'dzin/ /srid pa'i sdug bsngal rgya mtshor skye ba de/ /mis ni ma myong med la skrag pa med/ /mi rnams kyi ni dam pa'i chos 'chad kyis/ /bde bar</text></item>
<item><p>165b4</p><section>mdo sde</section><text>gshegs la mchod par 'dod rnams deng / /mi 'dul kha lo sgyur ba de mthong nas/ /ting 'dzin zhi ba bsgom pa thob 'gyur gyi/ /de phyir sdug bsngal rgya mtshor mi gang rnams/ /skrag par gyis la thar pa 'dod par byos/ /</text></item>
<item><p>165b5</p><section>mdo sde</section><text>mi rnams kyis ni dam pa de la mchod/ /gzhan gyi srog ni ma gcod de bzhin du/ /gzhan gyi nor dag ma byin len ma byed/ /gzhan gyi bud med dag la 'tshe ma byed/ /sangs rgyas chos la rtag tu gus par byos/ /nga rgyal</text></item>
<item><p>165b6</p><section>mdo sde</section><text>rgyags dang brlang ba spangs nas kyang / /bA ra Na si 'os ni bya ba yi/ /a mra srung ba mo yi tshal du deng / /mi mchog la ni myur du blta bar gyis/ /de yi bkod pa rgya cher yid du 'ong / /dge slong dge 'dun rtag tu rdzu 'phrul ldan/ /</text></item>
<item><p>165b7</p><section>mdo sde</section><text>byang chub sems dpa' rgya chen rdzu 'phrul che/ /sems can mi mkhas khong du chud bya dang / /sems can bye ba mang po thar bya'i phyir/ /'od zer rtag tu gang gis btang ba de/ /mtshan ni spyan ras gzigs kyi dbang phyug go/ /</text></item>
<item><p>165b8</p><section>mdo sde</section><text>gang dag nga rgyal rgyags khengs bgyid gyur cing / /sangs rgyas chos la rim gro mi byed pa/ /lag na rdo rje mgon po sems can mchog /rtag tu 'od zer gtong zhing go bar byed/ /de yi gzugs ni yangs shing rdzu 'phrul che/ /</text></item>
<item><p>166a1</p><section>mdo sde</section><text>bskal pa bye bar de ni bshad mi rdzogs/ /'dir ni bde bar gshegs la mchod pa'i phyir/ /dri dang phreng ba gos mchog rgyan khyer la/ /mi yi 'dren pa 'di la mchod par byos/ /sangs rgyas 'byung bar 'gyur ba rab</text></item>
<item><p>166a2</p><section>mdo sde</section><text>dkon no/ /'dod phyir bskal pa bye ba mang por yang / /rtag du sdug bsngal thob cing 'thob par 'gyur/ /mkhas pas rtag tu thar pa 'dod par gyis/ /mi mchog sangs rgyas la ni mchod par byos/ /bu dang bu mo de bzhin gnyen</text></item>
<item><p>166a3</p><section>mdo sde</section><text>rnams dang / /pha ma chung ma bshes mang skye bo rnams/ /thams cad sgyu ma 'dra bas don med de/ /rtag par gzhan dang gzhan du skye bar 'gyur/ /de ltar gser dang dngul yang glog dang 'dra/ /'di la snying po 'ga' yang snang ba med/ /</text></item>
<item><p>166a4</p><section>mdo sde</section><text>byang chub go 'phang thob par bya ba'i phyir/ /mi rnams 'dren pa la ni mchod par byos/ /de nas de'i tshe na 'od zer las byung ba'i tshigs su bcad pas bskul ba gcig nas gcig du brgyud pa 'dis stong gsum gyi stong chen po'i</text></item>
<item><p>166a5</p><section>mdo sde</section><text>'jig rten gyi khams sgras gang bar gyur nas sems can thams cad la bskul bar gyur te/ sems can gang dag log par lta ba de dag ni yang dag pa'i lta ba la bkod par gyur/ gang dag nga rgyal dang / rgyags pa dang</text></item>
<item><p>166a6</p><section>mdo sde</section><text>khengs pa dang / 'gying ba de dag ni nga rgyal dang / rgyags pa dang / khengs pa rnams dang bral bar byed par 'gyur/ gang dag 'dod chags la rjes su spyod cing bag med par gyur pa/ de dag ni 'dod chags dang bral bar gyur/ gang</text></item>
<item><p>166a7</p><section>mdo sde</section><text>dag srog gcod pa dang / ma byin par len pa dang / 'dod pas log par g.yem pa dang / mi dge ba'i chos brgyad la gnas pa de dag thams cad lus dang / ngag dang / yid kyi spyod pa rnams 'phags pa'i lam yan lag brgyad</text></item>
<item><p>166a8</p><section>mdo sde</section><text>pa la gnas par gyur/ thams cad kyang rgod pa dang / ku re dang / dga' ba dang / rtse ba dang / 'dod pa dang / khro ba dang / phrag dog dang / chags pa yongs su spang nas de bzhin gshegs pa la blta ba dang / bsten pa dang / bsnyen</text></item>
<item><p>166b1</p><section>mdo sde</section><text>bkur bya ba la spro bar gyur/ thams cad kyang chos nyan par 'dod par gyur to/ /lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang / mi ma yin pa dang / klu'i</text></item>
<item><p>166b2</p><section>mdo sde</section><text>rgyal po dang / rgyal po mkhar gyi bdag po dang / rgyal phran dang / stobs kyi 'khor los sgyur ba'i rgyal po dang / dge slong dang / dge slong ma dang / dge bsnyen dang / dge bsnyen ma de dag thams cad kyis de bzhin gshegs pa la</text></item>
<item><p>166b3</p><section>mdo sde</section><text>mchod pa'i phyir lha'i me tog dang / phreng ba dang / byug pa dang / phye ma dang / gos dang / gdugs dang / rgyal mtshan dang / sil snyan dang / dar gyi chun po rnams thogs te/ grong khyer chen po bA ra na sI zhes bya ba gang na ba dang / mra</text></item>
<item><p>166b4</p><section>mdo sde</section><text>srung ba mo'i tshal gang na ba der dong nas bdag gi bsod nams las skyes pa'i dge ba'i rtsa bas de bzhin gshegs pa dang 'khor gyi dkyil 'khor rnams la mngon par mchod de/ me tog gi char dang / dri'i char chen po</text></item>
<item><p>166b5</p><section>mdo sde</section><text>mngon par phab bo/ /de nas de'i tshe na bcom ldan 'das 'dzam bu'i gling dang / a mra srung ba mo'i tshal de dpag tshad khrag khrig brgya stong du ma srid du rgya che bar byin gyis brlabs te/ sa gzhi lag mthil ltar mnyam la</text></item>
<item><p>166b6</p><section>mdo sde</section><text>lha'i yid du 'ong ba kha dog dang ldan pa/ dri dang ldan pa/ lha'i me tog gi shing dang / 'bras bu'i shing dang / spos kyi shing dang / rin po che'i shing dang / dpag bsam gyi shing dang / gos kyi shing rnams kyis mdzes par byas pa/</text></item>
<item><p>166b7</p><section>mdo sde</section><text>lha'i seng ge'i khri dang ldan pa/ rin po che dang / dar dang / me tog gi chun po rab du spangs pa/ lha'i dril bu'i sgras brgyan par gyur te/ 'di lta ste/ dper na bde ba can gyi 'jig rten gyi khams de bzhin du yid 'phrog par</text></item>
<item><p>166b8</p><section>mdo sde</section><text>byed pa/ tshim par byed pa/ mgu bar byed pa/ mngon par dga' bar byed pa/ byang chub sems dpa' dang / nyan thos dang / rang sangs rgyas dang / lha dang / klu dang / gnod sbyin dang / dri za dang / lha ma yin dang / nam mkha'</text></item>
<item><p>167a1</p><section>mdo sde</section><text>lding dang / mi 'am ci dang / lto 'phye chen po nas dge slong dang / dge slong ma dang / dge bsnyen dang / dge bsnyen ma dang / rgyal po dang / blon po dang / bram ze dang / khyim bdag rnams kyi bar du de dag gis gang</text></item>
<item><p>167a2</p><section>mdo sde</section><text>bar byin gyis brlabs so/ /de nas byang chub sems dpa' 'phags pa spyan ras gzigs dbang phyug dang / byang chub sems dpa' lag na rdo rje ting nge 'dzin de las langs nas bcom ldan 'das ga la ba der song ste</text></item>
<item><p>167a3</p><section>mdo sde</section><text>phyin pa dang / lan gsum du bskor ba byas te bcom ldan 'das la 'di skad ces gsol to/ /bcom ldan 'das de bzhin gshegs pa rnams kyi thabs mkhas pa dang sems can rnams yongs su smin par bgyi</text></item>
<item><p>167a4</p><section>mdo sde</section><text>ba ni mang ngo / /bde bar gshegs pa mang ngo / /bcom ldan 'das de bzhin gshegs pa'i gzi brjid dang rdzu 'phrul gyi mthus byang chub sems dpa' sems dpa' chen po dang / nyan thos chen po dang / lha dang / klu dang /</text></item>
<item><p>167a5</p><section>mdo sde</section><text>gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / rgyal po dang / blon po dang / bram ze dang / khyim bdag dang / dge slong dang / dge slong ma dang / dge bsnyen dang /</text></item>
<item><p>167a6</p><section>mdo sde</section><text>dge bsnyen ma rnams mang du 'dus so/ /bcom ldan 'das kyis bka' stsal pa/ rigs kyi bu legs so legs so/ /kye rgyal ba'i bu dag de bzhin te de bzhin gshegs pa'i thabs mkhas pa dang sems can</text></item>
<item><p>167a7</p><section>mdo sde</section><text>yongs su smin par bya ba ni mang ngo / /sems can rnams kyi bsam pa ji lta bu dang / ji ltar 'dul ba dang / dge ba'i rtsa ba ji lta bu dang / sems can rnams kyi mos pa sna tshogs kyi spyod pa mkhyen nas chos ston</text></item>
<item><p>167a8</p><section>mdo sde</section><text>te/ sems can kha cig ni byang chub sems dpas 'dul/ kha cig ni nyan thos kyis 'dul/ kha cig ni rang sangs rgyas kyis 'dul/ kha cig ni lhas 'dul/ kha cig ni brgya byin gyis 'dul/ kha cig ni tshangs</text></item>
<item><p>167b1</p><section>mdo sde</section><text>pas 'dul/ kha cig ni klus 'dul/ kha cig ni rdzu 'phrul chen pos 'dul/ kha cig ni rgyal pos 'dul/ kha cig ni ting nge 'dzin gyis 'dul/ kha cig ni chos nyan pas 'dul/ kha cig ni cho 'phrul gyis 'dul/</text></item>
<item><p>167b2</p><section>mdo sde</section><text>kha cig ni de bzhin gshegs pa mya ngan las 'da' bas 'dul/ kha cig ni ring bsrel gyis 'dul/ kha cig ni mchod rten byed du 'jug /gtsug lag khang dang / 'chag sa dang / bskyed mos tshal byed du gzhug pa'i</text></item>
<item><p>167b3</p><section>mdo sde</section><text>dge ba'i rtsa ba la spro ba bskyed pas 'dul/ kha cig ni sku gzugs byed du gzhug pa dang / ri mo dang / gser dang / dngul dang / ra gan gyi sku gzugs byed du gzhug pa'i dge ba'i rtsa ba la spro ba bskyed pas 'dul/</text></item>
<item><p>167b4</p><section>mdo sde</section><text>kha cig ni dge slong gi dge 'dun la mchod pa dang bkur sti bya ba'i dge ba'i rtsa ba la spro ba bskyed pas 'dul/ kha cig ni mdo sde 'dri ba dang / 'drir gzhug pa dang bklags pa la spro ba bskyes pas 'dul/ kha cig ni mar</text></item>
<item><p>167b5</p><section>mdo sde</section><text>me dang / spos dang / me tog dang / dri dang / phreng ba dang / byug pa dang / do shal la sogs pas brgyan pa la spro ba bskyed pas 'dul ba yin te/ don dam pa la mkhas pa'i chos dang ldan pa dang / mya ngan las 'das pa'i</text></item>
<item><p>167b6</p><section>mdo sde</section><text>chos dang ldan pa ni ma yin no/ /kye rgyal ba'i bu dag yang de bzhin gshegs pa dag la mi mkhyen pa dang / mi gzigs pa 'am/ mi gsan pa dang / rnam par mi mkhyen pa cung zad kyang mi mnga' ste/ 'ongs pa</text></item>
<item><p>167b7</p><section>mdo sde</section><text>yang mkhyen/ ma 'ongs pa yang mkhyen/ 'das pa yang mkhyen/ da ltar byung ba yang mkhyen/ sems can thams cad kyi spyod lam lang mkhyen/ spyad pa yang mkhyen/ khams kyang mkhyen/ skye ba yang mkhyen/</text></item>
<item><p>167b8</p><section>mdo sde</section><text>'byung ba yang mkhyen to/ /kye rgyal ba'i sras dag 'di lta ste/ dper na sman pa legs par bslabs pa/ tshe'i rig pa yan lag brgyad pa thams cad la ches mkhas shing khams thams cad la mkhas pa/</text></item>
<item><p>168a1</p><section>mdo sde</section><text>sman dang yo byad sbyor ba la brtson pa ni sems can nad pa nad sna tshogs kyis lus yongs su gzir ba rnams kyi khams kyang shes/ dus kyang shes/ tshod kyang shes/ sman yang shes/ rlung las gyur</text></item>
<item><p>168a2</p><section>mdo sde</section><text>pa dang / mkhris pa las gyur pa dang / bad kan las gyur pa dang / 'dus pa las gyur pa dang / khrag las gyur pa dang / ma zhu ba las gyur pa dang / skran dang / dmu rdzing dang / snying nad dang / mdze dang / g.yan pa dang / shu ba</text></item>
<item><p>168a3</p><section>mdo sde</section><text>dang / 'bras la sogs pa dang / dug dang me dbal la sogs pa yang shes so/ /des thams cad shes nas sman gyi rdzas sna tshogs kyis skyug pa dang / bkru ba dang / phye ma sbyar ba dang / sna nas blug pa'i las dang /</text></item>
<item><p>168a4</p><section>mdo sde</section><text>gtar ka gdab pa dang / mar dang / 'bru mar bskol ba dang / smin par bya ba rnams sbyor ba'i thabs kyis sems can thams cad kyi nad de dag thams cad nye bar zhi bar byed cing nad sna tshogs kyi 'jigs pa las</text></item>
<item><p>168a5</p><section>mdo sde</section><text>yongs su thar bar byed do/ /kye rgyal ba'i bu dag de bzhin du de bzhin gshegs pas kyang ting nge 'dzin sna tshogs dang / rdzu 'phrul gyi rkang pa dang / stobs dang / mi 'jigs pa dang / lha'i mig dang / rna ba rnams</text></item>
<item><p>168a6</p><section>mdo sde</section><text>kyi tshe'i rig pa yan lag brgyad dang ldan te/ sems can gyi khams dang / bsam pa dang / sbyor ba sna tshogs la mkhas pas 'dod chags dang / zhe sdang dang / gti mug gis nad dang / nyon mongs pa dang /</text></item>
<item><p>168a7</p><section>mdo sde</section><text>nye ba'i nyon mongs pa'i nad kyis gzir ba'i sems can dang / nga rgyal dang / rgyags pa dang / dregs pas bsgribs pa dang / chags pa dang / mya ngan dang / 'jigs pa dang / khro bas bsgribs pa rnams sems</text></item>
<item><p>168a8</p><section>mdo sde</section><text>can dmyal ba dang / dud 'gro'i skye gnas dang / yi dags kyi skye gnas dang / gshin rje'i 'jig rten gyi gnas nas yongs su thar bar bya ba'i phyir thabs mkhas pa sna tshogs dang / sbyor ba sna tshogs dang /</text></item>
<item><p>168b1</p><section>mdo sde</section><text>ting nge 'dzin sna tshogs dang / rdzu 'phrul gyi rnam par rol pas sems can rnams yongs su grol bar byas nas bla na med pa yang dag par rdzogs pa'i byang chub kyi bar la bkod nas/ lhag ma ma lus pa'i</text></item>
<item><p>168b2</p><section>mdo sde</section><text>mya ngan las 'das pa'i dbyings su mya ngan las 'da' bar mdzad do/ /mi dge ba'i chos brgyad las yongs su thar bar mdzad cing 'phags pa'i lam yan lag brgyad pa la so sor 'god de/ rigs kyi bu</text></item>
<item><p>168b3</p><section>mdo sde</section><text>'di lta ste dper na zla ba'i dkyil 'khor ni thabs la mkhas pa dang ldan pas ji ltar khams kyi dge ba'i rtsa ba 'dul ba'i sems can rnams kyi don du bdag nyid mi snang bar yang ston/ zla ba kham pa lta bu'i</text></item>
<item><p>168b4</p><section>mdo sde</section><text>dkyil 'khor kyang ston/ zla ba mar gyi ngo dang / yar gyi ngo yang ston/ zla ba'i dkyil 'khor yongs su rgyas pa yang ston/ mun nag thibs po thams cad kyang rnam par sel/ rtswa dang / shing gel pa dang /</text></item>
<item><p>168b5</p><section>mdo sde</section><text>sman dang / 'bras la sogs pa yang sim par byed do/ /kye rgyal ba'i bu dag de bzhin du de bzhin gshegs pas kyang sdug bsngal rnam pa sna tshogs kyis bsgribs pa'i sems can rnams dang / khams sna</text></item>
<item><p>168b6</p><section>mdo sde</section><text>tshogs kyis 'dul ba'i sems can rnams kyi spyod pa mkhyen nas yongs su mya ngan las 'da' ba yang ston/ skye ba yang ston/ 'khor los sgyur ba'i rgyal po yang ston/ rtse ba dang / dga' ba dang / bud med</text></item>
<item><p>168b7</p><section>mdo sde</section><text>kyi bzhad gad dang / ku re dang / dri dang / phreng ba dang / dga' zhing rtse ba yang ston/ khyim nas 'byung ba dang / rab tu 'byung ba dang / dka' ba spyad pa rnams kyang ston/ bdud btul ba dang / chos kyi 'khor lo</text></item>
<item><p>168b8</p><section>mdo sde</section><text>bskor ba nas chos kyi sprin chen po'i char phab pas sems can rnams tshims par byas pa'i bar du yang ston de/ de bzhin gshegs pa rnams yongs su mya ngan las 'das kyang sbyor ba sna tshogs</text></item>
<item><p>169a1</p><section>mdo sde</section><text>kyis ring bsrel mchod pa dang / mchod rten dang / gtsug lag khang dang / sku gzugs byed du gzhug pa dang / rab tu 'byung ba'i phyir khyim nas 'byung ba dang / dge slong gi dge 'dun la mchod</text></item>
<item><p>169a2</p><section>mdo sde</section><text>pa dang / dam pa'i chos 'dri ba dang / bklag pa dang / kha don du bya ba la spro ba byed pa dag gis kyang sems can thams cad thar bar mdzad/ bslab pa 'dzin pa dang / brtul zhugs dang / sdom pa dang / nye bar</text></item>
<item><p>169a3</p><section>mdo sde</section><text>gnas pa dang / dge bsnyen gyi sdom pa rnams 'dzin du gzhug pa'i thabs mkhas pas kyang sems can rnams thar bar mdzad de/ sems can dmyal ba dang / dud 'gro'i skye gnas dang / gshin rje'i</text></item>
<item><p>169a4</p><section>mdo sde</section><text>'jig rten dang / mi khom pa dang / ngan song dang / ngan 'gro thams cad las yongs su thar bar mdzad nas chos nyan pas tshim par mdzad de/ bla na med pa yang dag par rdzogs pa'i byang chub kyi bar du bkod</text></item>
<item><p>169a5</p><section>mdo sde</section><text>do de nas de'i tshe na lha'i bu blo chung ba kha cig ni 'di snyam du sems par gyur te/ ji ltar sngon gyi de bzhin gshegs pa dgra bcom pa yang dag par rdzogs pa'i sangs rgyas de dag gis de bzhin gshegs</text></item>
<item><p>169a6</p><section>mdo sde</section><text>pa'i mdzad pa mdzad de/ sku tshe shin tu ring por byin gyis brlabs nas sems can thams cad skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba</text></item>
<item><p>169a7</p><section>mdo sde</section><text>dang / yid mi bde ba dang / 'khrug pa thams cad las yongs su thar bar mdzad pa de ltar de bzhin gshegs pa 'dis de bzhin gshegs pa'i mdzad pa thams cad da dung ma mdzad kyis kyang / 'dis</text></item>
<item><p>169a8</p><section>mdo sde</section><text>mya ngan las 'da' ba la shin du bsngags shing brjod de/ 'khor mang po bsdus nas rdzu 'phrul dang rnam par 'phrul ba'i cho 'phrul sna tshogs ston pa las na/ de ci de bzhin gshegs pa 'di myur</text></item>
<item><p>169b1</p><section>mdo sde</section><text>ba nyid du yongs su mya ngan las 'da' bar bzhed pa lta snyam nas de dag yid mi dga' ste cang mi smra bar gyur to/ /de nas 'jam dpal gzhon nur gyur pa'i sems kyis lha'i bu de dag gis</text></item>
<item><p>169b2</p><section>mdo sde</section><text>sems shes nas lha'i bu de dag la 'di skad ces smras so/ /lha'i bu dag de ltar ma sems ma smra/ yid mi dga' bar ma byed cig /de bzhin gshegs pa rnams kyi thabs mkhas pa ni mang</text></item>
<item><p>169b3</p><section>mdo sde</section><text>mang ste/ thabs dang / shes rab dang / ting nge 'dzin sna tshogs kyi dge ba'i rtsa ba'i stobs kyi byin gyis rlabs kyis sems can bsam pa sna tshogs dag la chos ston te/ lha'i bu</text></item>
<item><p>169b4</p><section>mdo sde</section><text>dag ngas sngon gyi de bzhin gshegs pa rnams kyi thabs mkhas pa'i rdzu 'phrul dang / rnam par 'phrul ba'i cho 'phrul ji ltar mthong ba de ltar ngas shes pa las na/ de bzhin gshegs</text></item>
<item><p>169b5</p><section>mdo sde</section><text>pa ni sangs rgyas kyi stobs skyed pa'i cho 'phrul zhes bya ba theg pa chen po'i mdo sde'i rgyal po 'chad par bzhed pa dang / rgyas par mdzad par bzhed par mi 'gyur ram/ yang lha</text></item>
<item><p>169b6</p><section>mdo sde</section><text>'i bu dag de bzhin gshegs pa rnams ni yongs su mya ngan las mi 'da' ste/ de bzhin gshegs pa rnams kyi yongs su mya ngan las 'da' ba yang med/ sku tshe zad par 'gyur ba yang med/ bskal pa bye ba</text></item>
<item><p>169b7</p><section>mdo sde</section><text>dpag tu med pa'i bskal pa brjod du med pa'i yang brjod du med par de bzhin gshegs pa rnams bzhugs mod kyi/ thabs mkhas pas sems can rnams la yongs su mya ngan las 'da' ba yang ston/</text></item>
<item><p>169b8</p><section>mdo sde</section><text>dam pa'i chos nub par 'gyur ba yang ston to/ /sems can mya ngan las 'da' bas 'dul ba dang / ring bsrel gyis 'dul ba/ snyigs ma'i rang bzhin can/ de bzhin gshegs pa la ma dad pa/ bla ma la sti stang</text></item>
<item><p>170a1</p><section>mdo sde</section><text>byed par mi 'gyur ba'i sems can dag ji lta ji ltar mthong ba de lta de ltar de bzhin gshegs pa yongs su mya ngan las 'da' ba ston mod kyi de bzhin gshegs pa ni byon pa yang med/ gshegs pa</text></item>
<item><p>170a2</p><section>mdo sde</section><text>med do/ /gang gi tshe sems can rnams dge ba'i rtsa ba yongs su smin par gyur cing de bzhin gshegs pa la blta bar 'dod pa dang / mchod par 'os pa dang / chos nyan par 'dod pa dang / zla ba'i dkyil 'khor bzhin</text></item>
<item><p>170a3</p><section>mdo sde</section><text>du 'dod par gyur pa de'i tshe lha dang mi rnams kyi skye bo mang po la phan pa dang / skye bo mang po la bde bar bya ba dang / dkon mchog gsum gsal bar bya ba dang / rgyas par bya ba'i phyir de bzhin gshegs pa 'jig rten</text></item>
<item><p>170a4</p><section>mdo sde</section><text>du 'byung mod kyi/ de bzhin gshegs pa la skye ba med de/ rga ba dang / 'chi ba yang med do/ rigs kyi bu 'di lta ste/ dper na me long gi dkyil 'khor shin tu legs par phyis pa la gzugs sna tshogs snang bar</text></item>
<item><p>170a5</p><section>mdo sde</section><text>'gyur/ mi snang bar yang 'gyur mod kyi/ gzugs brnyan ni der 'ong ba dang / 'gro bar snang ba ni med do/ /lha'i bu dag de bzhin gshegs pa'i sku la yang de ltar blta bar bya'o/ /rigs kyi bu 'di lta ste dper</text></item>
<item><p>170a6</p><section>mdo sde</section><text>na sgyu ma byed pa legs par bslabs pa ni grong khyer dang / rta babs dang / skyed mos tshal sna tshogs dang / shing rta sna tshogs dang / 'khor los sgyur ba'i gzugs dang / dga' ba dang / rtse ba sna tshogs</text></item>
<item><p>170a7</p><section>mdo sde</section><text>bstan te mi snang bar byed kyang de la 'gro ba yang med/ 'ong ba yang med/ 'gro ba yang med do/ /de bzhin du de bzhin gshegs pa rnams 'byung ba dang / yongs su mya ngan las 'da' ba la yang lta bar bya'o/ /</text></item>
<item><p>170a8</p><section>mdo sde</section><text>yang lha'i bu dag sngon gyi smon lam gyis de bzhin gshegs pa mya ngan las 'das nas lo stong lon pa 'am/ mya ngan las 'das nas bskal par lon pa 'am/ mya ngan las 'das nas bskal pa bye bar lon</text></item>
<item><p>170b1</p><section>mdo sde</section><text>yang sems can rnams kyis mchod par bya ba dang / bkur bstir bya ba dang / ring bsrel gyi mchod rten byed du gzhug pa dang / sku gzugs byed du gzhug pa dang / mtshan nas brjod pa dang / dam pa'i chos 'dzin</text></item>
<item><p>170b2</p><section>mdo sde</section><text>pa dang / mchod pa byed pa'i sems can 'jig rten gyi khams sna tshogs na gnas pa rnams thar par mdzad de/ se ni dmyal ba dang / dud 'gro'i skye gnas dang / gshin rje'i 'jig rten dang / mi khom pa dang /</text></item>
<item><p>170b3</p><section>mdo sde</section><text>ngan song dang / ngan 'gro log par ltung ba thams cad dang / sdug bsngal thams cad las yongs su thar bar mdzad nas rim gyis bla na med pa yang dag par rdzogs pa'i byang chub kyi bar du mngon par rdzogs par</text></item>
<item><p>170b4</p><section>mdo sde</section><text>'tshang rgya bar 'gyur na/ gang dag de bzhin gshegs pa la mngon sum du me tog dang / spos dang / dri dang / phreng ba dang / byug pa dang / na bza' dang / rgyan rnams kyi mchod pas mchod pa lta smos kyang ci dgos/ lha'i</text></item>
<item><p>170b5</p><section>mdo sde</section><text>bu dag gang sems can la las sangs rgyas bcom ldan 'das mya ngan las 'das nas lo brgya stong ngam/ bskal pa bye ba lon yang sangs rgyas la phyag 'tshal lo zhes mtshan nas lan bdun du brjod nas nam mkha'</text></item>
<item><p>170b6</p><section>mdo sde</section><text>la me tog gtor na de dag thams cad sdug bsngal gyi mthar byed par 'gyur ro/ /me tog nam mkha' la gtor ba lta zhog gi/ gang dag dad pas de bzhin gshegs pa'i rjes su slob pa la la zhig gis de bzhin</text></item>
<item><p>170b7</p><section>mdo sde</section><text>gshegs pa la mchod pa'i phyir de bzhin gshegs pa'i tshul khrims bslab pa gcig tsam 'dzin tam/ nyin gcig gam/ mtshan gcig gam/ yud tsam zhig la de bzhin gshegs pa la mchod pa yid la byed par brtson na/</text></item>
<item><p>170b8</p><section>mdo sde</section><text>de sdug bsngal mthar byas nas rim gyis bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/ /gang gis de bzhin gshegs pa la mchod pa'i phyir bzhad gad dam/ ku re 'am</text></item>
<item><p>171a1</p><section>mdo sde</section><text>byis pa'i kyal ka 'am/ rtsed mor byed pa 'am/ 'jim pa las mchod rten byed na/ de dag thams cad sdug bsngal mthar byas nas bla na med pa yang dag par rdzogs pa'i byang chub du mngon par rdzogs par</text></item>
<item><p>171a2</p><section>mdo sde</section><text>'tshang rgya bar 'gyur na/ gang gis ring bsrel gyi mchod rten nam/ ring bsrel gyi sku gzugs byas te/ sems can thams cad la snying rje gtso bor shes nas sems can thams cad sdug bsngal las yongs su</text></item>
<item><p>171a3</p><section>mdo sde</section><text>dgrol lo snyam ste bla na med pa yang dag par rdzogs pa'i byang chub tu sems bskyes nas lha'i me tog dang / lha'i spos dang / phreng ba dang / byug pa dang / phye ma dang / sil snyan dang / gdugs dang / rgyal mtshan rnams kyis</text></item>
<item><p>171a4</p><section>mdo sde</section><text>mchod pa byed pa lta smos kyang ci dgos te/ des de bzhin gshegs pa thams cad la mchod pa byas par 'gyur ro/ /de skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba</text></item>
<item><p>171a5</p><section>mdo sde</section><text>dang / yid mi bde ba dang / 'khrug pa rnams las yongs su thar bar 'gyur te/ ji srid du bla na med pa yang dag par rdzogs pa'i byang chub tu mngon par rdzogs par sangs rgyas par ma gyur pa de srid kyi bar du bde 'gror</text></item>
<item><p>171a6</p><section>mdo sde</section><text>'gro bar 'gyur ro/ /lha'i bu dag de ltar na de bzhin gshegs pa rnams kyi sngon gyi smon lam la mkhas shing 'thun pa yongs su dag pa yin no/ /de nas lha'i bu de dag 'di snyam du sems par gyur te/ kye ma'o/ /</text></item>
<item><p>171a7</p><section>mdo sde</section><text>'jam dpal gzhon nur gyur pa 'di ni shes rab chen po dang ldan no/ /de bzhin gshegs pa rnams mchog tu thabs mkhas pa dang ldan pa ni lags na/ gang 'jam dpal gyis de bzhin gshegs pa rnams</text></item>
<item><p>171a8</p><section>mdo sde</section><text>mya ngan las 'das nas bskal pa bye ba du ma lon yang 'jig rten gyi khams dag na bzhugs shing thabs mkhas pa sna tshogs kyis sems can rnams yongs su smin par mdzad do zhes des smras pa de lta bu 'di ci</text></item>
<item><p>171b1</p><section>mdo sde</section><text>zhig snyam mo/ /'jam dpal gzhon nur gyur pa'i sems kyis lha'i bu de dag gi sems shes nas 'di skad ces smras so/ /lha'i bu dag legs so legs so/ /yud tsam zhig sdod cig /khyod kyi yid la byed pa</text></item>
<item><p>171b2</p><section>mdo sde</section><text>skyes pa 'di dang sngar zhus par gyur pa yang de bzhin gshegs pa'i byin gyis brlabs yin no/ /de nas bcom ldan 'das kyis ji lta bu'i rdzu 'phrul mngon par 'du mdzad pa mngon par mdzad pas de bzhin gshegs pa</text></item>
<item><p>171b3</p><section>mdo sde</section><text>gtsug phud can dang / thams cad skyobs dang / log par dad sel dang / gser thub dang / 'od srung dang / rnam par gzigs dang / mi 'khrugs pa dang / 'od dpag tu med pa de dag 'khor gyi dkyil 'khor na bzhugs shing</text></item>
<item><p>171b4</p><section>mdo sde</section><text>de bzhin gshegs pa seng ge'i khri chen po la bzhugs nas nyan thos dang / byang chub sems dpar bcas pas bskor cing 'khor rgya mtsho lta bu la chos ston par snang ba dang / shar dang / lho dang / nub dang / byang gi phyogs</text></item>
<item><p>171b5</p><section>mdo sde</section><text>kyi 'jig rten gyi khams dag na yang de bzhin gshegs pa du ma seng ge'i khri chen po la bzhugs nas chos 'chad cing bzhugs par mthong ba de lta bu'i rdzu 'phrul mngon par 'du mdzad pa mngon par mdzad do/ /</text></item>
<item><p>171b6</p><section>mdo sde</section><text>de nas thams cad dang ldan pa'i 'khor dang lha'i bu de dag dga' bar gyur te/ mchog tu dga' zhing yid bde ba skyes nas bdag gis dge ba'i rtsa ba las skyes pa'i bsod nams kyi stobs skyes pas de bzhin gshegs</text></item>
<item><p>171b7</p><section>mdo sde</section><text>pa de dag la me tog dang / spos dang / dri dang / phreng ba dang / byug pa dang / na bza' dang / rgyan rnams kyis mngon par mchod de/ lan gsum du bskor ba byas nas tshigs su bcad pa 'di dag smras so/ /e ma ye shes ye shes ni/ /</text></item>
<item><p>171b8</p><section>mdo sde</section><text>ting nge 'dzin dang shes rab sgom/ /ji ltar 'jig rten sgron ma rnams/ /'das nas bskal pa du ma na/ /sems can rnams la phan pa'i phyir/ /dpa' bo chen po 'di na bzhugs/ /byang chub sems dpas yongs bskor</text></item>
<item><p>172a1</p><section>mdo sde</section><text>cing / /seng ge'i khri la bzhugs pa gda'/ /sangs rgyas mthong ba legs pa ste/ /chos mnyan pa yang legs pa yin/ /dge ba'i bshes gnyen blta ba dang / /mnyan pa'ang de bzhin legs pa yin/ /gang dag</text></item>
<item><p>172a2</p><section>mdo sde</section><text>'dir ni bslab 'dzin pa'i/ /lus kyi sdom pa legs pa yin/ /nan tan gyis ni sgrubs pa dag /de kun byang chub thob par 'gyur/ /thabs dang shes rab mkhas pa rnams/ /'dir ni sems can thar bar mdzad/ /zla ba'i</text></item>
<item><p>172a3</p><section>mdo sde</section><text>dkyil 'khor 'dra ba dang / /de bzhin sgyu ma byed pa 'dra/ /'ong ba dang ni 'gro ba yang / /de bzhin gshegs pa ston par mdzad/ /mchod rten dang ni ri mo dang / /sku gzugs byed du gzhug pa dang / /mchod dang</text></item>
<item><p>172a4</p><section>mdo sde</section><text>bkur sti bya ba'i phyir/ /gang dag mtshan ni dran byed pa/ /byang chub phyir ni gnas pa rnams/ /thams cad thar pa thob par 'gyur/ /de bzhin gshegs la phyag 'tshal nas/ /dam pa'i chos ni mnyan pa dang / /</text></item>
<item><p>172a5</p><section>mdo sde</section><text>mchod cing 'dzin pa 'ang de bzhin te/ /sdug bsngal kun las grol bar 'gyur/ /de bzhin gshegs pa'i byin gyis brlabs dang rnam par 'phrul ba'i cho 'phrul 'di yang dag par bstan pa 'di bshad pa na srog</text></item>
<item><p>172a6</p><section>mdo sde</section><text>chags drug khri bzhi stong gis mi skye ba'i chos la bzod pa thob par gyur to/ /srog chags nyi khris chos la chos kyi mig rnam par dag go/ /lha'i bu lnga stong gis len pa med par zag pa las sems rnam par</text></item>
<item><p>172a7</p><section>mdo sde</section><text>grol lo/ /phyir mi ldog pa'i sa la gnas par gyur to/ /dge slong dang / dge slong ma dang / dge bsnyen dang / dge bsnyen ma bdun brgyas ting nge 'dzin sna tshogs thob par gyur to/ /'jam dpal gzhon nur gyur pa la</text></item>
<item><p>172a8</p><section>mdo sde</section><text>rgyal po gsal rgyal gyis 'di skad ces smras so/ /rgyal ba'i sras khyod kyis sems can thams cad kyi don du dris pa'i lan bshad pa 'di ni khyod kyis legs par bshad de legs mod kyi/ kho bo the tsom cung zad cig</text></item>
<item><p>172b1</p><section>mdo sde</section><text>skyes kyis/ gang thos nas sems can rnams kyis yid la byas te/ de dag thams cad 'khor ba'i sdug bsngal las grol bar 'gyur ba dang / bde 'gror 'gro bar 'gyur ba dang / bla na med pa yang dag par rdzogs pa'i</text></item>
<item><p>172b2</p><section>mdo sde</section><text>byang chub las phyir mi ldog par 'gyur bar kho bos dris pa de bstan cing lung ston cig /'jam dpal gyis smras pa/ rgyal po chen po khyod kyis sngon dge ba'i rtsa ba skyed pa dang / de bzhin gshegs pa'i byin gyis brlabs</text></item>
<item><p>172b3</p><section>mdo sde</section><text>kyis spobs pa skyes pa ni legs so/ /khyod gang dang gang 'dod pa dris shig dang ngas khyod la bshad par bya'o/ /smras pa/ kye rgyal ba'i sras de bzhin gshegs pa rnams kyi mtshan thos pa tsam dang / mchod pa dang / bkur</text></item>
<item><p>172b4</p><section>mdo sde</section><text>sti byas pa nyid kyis sdig pa byed pa'i sems can rnams sems can dmyal ba dang / dud 'gro'i skye gnas dang / gshin rje'i 'jig rten las grol bar 'gyur zhing bde 'gror 'gro bar 'gyur ba de dag gang lags/ de dag</text></item>
<item><p>172b5</p><section>mdo sde</section><text>'jig rten gyi khams ni gang na bzhugs/ de dag la mchod pa ni ji ltar bgyi/ 'jam dpal gyis smras pa/ rigs kyi bu gang gi phyir sems can rnams ngan song du 'gro bar mi 'gyur ba dang / gang ngan song du skyes</text></item>
<item><p>172b6</p><section>mdo sde</section><text>pa de dag sems can dmyal ba dang / dud 'gro'i skye gnas dang / gshin rje'i 'jig rten las yongs su grol bar 'gyur ba'i bcom ldan 'das de bzhin gshegs pa de dag gi mtshan rnams dang / 'jig rten gyis khams</text></item>
<item><p>172b7</p><section>mdo sde</section><text>su mchod cing sti stang bya ba bshad kyis nyon cig /'jig rten gyi khams bai dUr+ya snang ba na de bzhin gshegs pa dgra bcom pa yang dag par rdzogs pa'i sangs rgyas sman gyi bla bai dUr+ya'i 'od ces bya ba bzhugs te/</text></item>
<item><p>172b8</p><section>mdo sde</section><text>'tsho la gzhes shing chos kyang ston pa yod do/ /'jig rten gyi khams gtsug pud can na de bzhin gshegs pa dgra bcom pa yang dag par rdzogs pa'i sangs rgyas rin po che'i gtsug pud can zhes bya ba yod do/ /</text></item>
<item><p>173a1</p><section>mdo sde</section><text>'jig rten gyi khams dri ma med pa na de bzhin gshegs pa dgra bcom pa yang dag par rdzogs pa'i sangs rgyas dri ma med par 'byung ba zhes bya ba yod do/ /'jig rten gyi khams zhi ba na de bzhin gshegs</text></item>
<item><p>173a2</p><section>mdo sde</section><text>pa dgra bcom pa yang dag par rdzogs pa'i sangs rgyas rab tu zhi bar bkod pa zhes bya ba yod do/ /'jig rten gyi khams bde ba can na de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>173a3</p><section>mdo sde</section><text>'od dpag tu med pa zhes bya ba dang / 'jig rten gyi khams pad mo'i bla ma na de bzhin gshegs pa dgra bcom pa yang dag par rdzogs pa'i sangs rgyas pad mo 'byung ba zhes bya ba dang / 'jig rten gyi khams rdo rje</text></item>
<item><p>173a4</p><section>mdo sde</section><text>na de bzhin gshegs pa rdo rje mkhregs pa zhes bya ba dang / 'jig rten gyi khams mya ngan med pa na de bzhin gshegs pa mya ngan bral ba zhes bya ba dang / 'jig rten gyi khams 'jigs pa med pa na de bzhin gshegs</text></item>
<item><p>173a5</p><section>mdo sde</section><text>pa 'jigs pa thams cad rab tu zhi bar mdzad pa zhes bya ba dang / 'jig rten gyi khams rtogs pa dang blo gros su ldan pa na de bzhin gshegs pa 'gro ba thams cad yongs su sbyong ba zhes bya ba dang / 'jig rten gyi khams ngan 'gro</text></item>
<item><p>173a6</p><section>mdo sde</section><text>dang bral ba na de bzhin gshegs pa ngan song thams cad zhi bar mdzad pa zhes bya ba dang / 'jig rten gyi khams dri ma med pa na de bzhin gshegs pa blo gros rnam par dag pa zhes bya ba dang / 'jig rten gyi khams dbang</text></item>
<item><p>173a7</p><section>mdo sde</section><text>po na de bzhin gshegs pa dbang po'i blo gros zhes bya ba yod de/ de'i mtshan bzung ba nyid kyis lha'i dbang por 'gyur ro/ /'jig rten gyi khams zla ba na de bzhin gshegs pa zla ba rgyas pa dri ma med pa zhes bya ba yod de/</text></item>
<item><p>173a8</p><section>mdo sde</section><text>de'i mtshan bzung zhing mchod pas nyon mongs pa thams cad las yongs su grol bar 'gyur ro/ /'jig rten gyi khams khyad par thob pa na de bzhin gshegs pa ngan 'gro thams cad zhi bar mdzad pa zhes bya ba yod de/</text></item>
<item><p>173b1</p><section>mdo sde</section><text>de'i mtshan bzung zhing mchod pas ngan 'gro thams cad las grol bar 'gyur ro/ /'jig rten gyi khams legs par snang ba na de bzhin gshegs pa sems can thams cad sdug par mthong ba zhes bya ba yod de/</text></item>
<item><p>173b2</p><section>mdo sde</section><text>de'i mtshan bzung zhing mchod pas 'jig rten pa thams cad mngon par dga' bar 'gyur ro/ /rigs kyi bu mdor na de bzhin gshegs pa dga' ba'i dpal dang / de bzhin gshegs pa tsan dan gyi dpal dang / de bzhin</text></item>
<item><p>173b3</p><section>mdo sde</section><text>gshegs pa dpa' bo dang / de bzhin gshegs pa bdud thams cad kyi stobs rab tu 'joms pa dang / de bzhin gshegs pa gtsug pud can dang / de bzhin gshegs pa thams cad skyobs dang / de bzhin</text></item>
<item><p>173b4</p><section>mdo sde</section><text>gshegs pa logs par dad sel dang / de bzhin gshegs pa gser thub dang / de bzhin gshegs pa 'od srung dang / rgyal po chen po de bzhin gshegs pa de dag mya ngan las 'das nas lo bye ba khrag khrig brgya</text></item>
<item><p>173b5</p><section>mdo sde</section><text>stong lon pa 'am/ mya ngan las 'das nas bskal pa brgya lon pa'i sangs rgyas bcom ldan 'das rnams kyi mtshan bzung ba dang / ring bsrel gyi mchod rten byed du 'jug pa dang / ri mo dang / sku gzugs byed du</text></item>
<item><p>173b6</p><section>mdo sde</section><text>'jug pa dang / mar me dang / spos dang / me tog dang / dri dang / byug pa rnams kyis mchod cing bkur sti byas pa dang / bslab pa 'dzin dang / brtul zhugs dang / dka' thub dang / sdom pa dang / nye bar gnas pa</text></item>
<item><p>173b7</p><section>mdo sde</section><text>rnams kyis sems can thams cad ngan song dang / ngan 'gro thams cad las yongs su grol bar 'gyur ro/ /bskal par gnas pa'i las kyi sgrib pa mtshams med pa lnga la sogs pa yang yongs</text></item>
<item><p>173b8</p><section>mdo sde</section><text>su dag par 'gyur te/ bde 'gror 'gro bar 'gyur zhing ngan 'gror 'gro bar mi 'gyur ba nas/ rims gyis bla na med pa yang dag par rdzogs pa'i byang chub kyi bar du mngon par rdzogs par 'tshang rgya</text></item>
<item><p>174a1</p><section>mdo sde</section><text>'o/ /gal te rigs kyi bu'am rigs kyi bu mo dad pa dang byang chub kyi sems dran pa nyams pa zhig gis sdig pa byed pa dang / dam pa'i chos spong ba dang / 'phags pa dag la skur pa 'debs pa</text></item>
<item><p>174a2</p><section>mdo sde</section><text>dang / mtshams med pa lnga byed pa dang / srog gcod pa dang / dkon mchog gsum gyis nor rku ba dang / sems can dmyal ba mnar med par 'gro ba dang / ngan song gsum du skyes pa'i sems can rnams</text></item>
<item><p>174a3</p><section>mdo sde</section><text>kyi don dang / grogs po dang gnyen rnams yongs su thar bar bya ba'i phyir de bzhin gshegs pa de dag gi ri mo'i sku gzugs dang / 'jim pa'i sku gzugs byed du 'jug cing / byed du bcugs nas kyang</text></item>
<item><p>174a4</p><section>mdo sde</section><text>sems can thams cad la snying rje ba'i sems gtso bor byas te/ 'phags pa'i lam yan lag brgyad pa dang ldan par gyur nas zla ba yar gyi tshes brgyad nas brtsams te bcwa lnga'i bar du de bzhin ga</text></item>
<item><p>174a5</p><section>mdo sde</section><text>shegs pa de dag la me tog dang / spos dang dri dang / phreng ba dang / byug pa dang / mar me dang / sil snyan dang / rgyal mtshan dang / ba dan rnams kyis mtshan lan gsum nyin lan gsum du mchod de</text></item>
<item><p>174a6</p><section>mdo sde</section><text>sems can de dag thar par bya ba'i phyir ci nas kyang sangs rgyas bcom ldan 'das de dag de bzhin gshegs pa'i ye shes kyis ni mkhyen/ lha'i snyan gyis ni gsan/ lha'i spyan gyis ni gzigs</text></item>
<item><p>174a7</p><section>mdo sde</section><text>shing sems can de dag bde 'gror 'gro bar 'gyur gyi ngan 'gror 'gro bar mi 'gyur ba dang legs par bya ba byed kyi ngan par bya ba mi byed par yongs su bsngo zhing / de ltar sems can ngan song du skyes</text></item>
<item><p>174a8</p><section>mdo sde</section><text>pa de dag thar par bgyi ba'i slad du de bzhin gshegs pa de dag la gsol ba gdab bo bshags pa dang / mthol bas sdig pa bshags par gyur cig /de bzhin gshegs pa'i mtshan thos par</text></item>
<item><p>174b1</p><section>mdo sde</section><text>gyur cig /ngan 'gro thams cad las yongs su grol bar gyur cig /ji srid du bla na med pa yang dag par rdzogs pa'i byang chub tu mngon par rdzogs par sangs ma rgyas kyi bar du bdag gi spyod pa dang 'thun</text></item>
<item><p>174b2</p><section>mdo sde</section><text>par spyod par gyur cig ces de ltar yongs su bsngo bar bya'o/ /chos kyi rnam grangs 'di yang bris pa dang / 'drir bcug pa dang / bcangs pa dang / bklag pa dang / mchod pa de'i phyir sngon gyi de bzhin gshegs pa</text></item>
<item><p>174b3</p><section>mdo sde</section><text>de dag gis smon lam gyi mthus sems can mnar med par 'gro ba dang / ngan song gsum du skyes pa de dag gi rna bar mtshan rnams thos par 'gyur ro/ /chos kyi rnam grangs 'di'i mthus kyang sdig pa</text></item>
<item><p>174b4</p><section>mdo sde</section><text>thams cad bsrabs par 'gyur ro/ /de bzhin gshegs pa de dag gi gzi brjid kyi mthu dang / chos kyi rnam grangs 'di'i mthus dge ba dang mi dge ba'i las rjes su dran par gyur nas phyis sdigs pa'i</text></item>
<item><p>174b5</p><section>mdo sde</section><text>las byed par mi 'gyur te/ de nas sdug bsngal de dag las yongs su grol bar 'gyur zhing bde 'gror 'gro bar 'gyur ro/ /bla na med pa yang dag par rdzogs pa'i byang chub mngon par rdzogs par sangs</text></item>
<item><p>174b6</p><section>mdo sde</section><text>rgyas kyi bar du spyod pa 'thun par 'gyur ro/ /de lta bas na chos kyi rnam grangs 'di ni yon tan mang po dang ldan zhing nor bu rin po che chen po dang 'dra ste/ yid bzhin gyi nor bu rin po che bzhin du bsam</text></item>
<item><p>174b7</p><section>mdo sde</section><text>pa thams cad 'grub ste/ sdig pa thams cad 'joms par byed/ ngan 'gro'i sgo thams cad gcod par byed/ bde 'gro'i sgo dang / sangs rgyas kyi zhing gi sgo rnams ni 'byed do/ /rigs kyi bu de</text></item>
<item><p>174b8</p><section>mdo sde</section><text>ltar na de bzhin gshegs pa rnams kyi thabs mkhas pa dang / smon lam dang / rnam par 'phrul pa dang / byin gyi brlabs dang / ting nge 'dzin sna tshogs pas mya ngan las 'das nas bskal pa brgya lon</text></item>
<item><p>175a1</p><section>mdo sde</section><text>pa 'jig rten gyi khams sna tshogs na gnas pa dag mnyan cing mchod pa cig nas cig tu rgyud pa nyid kyis ngan song thams cad las yongs su thar te bde 'gror bkod par 'gyur na</text></item>
<item><p>175a2</p><section>mdo sde</section><text>gang 'chang ba dang / klog pa dang 'dri ba dang 'drir gzhug pa dang / gzhan la rgya cher yang dag par ston pa lta smos kyang ci dgos te/ yon tan de dag rigs kyi bu 'am rigs kyi bu mos yongs su</text></item>
<item><p>175a3</p><section>mdo sde</section><text>bzung bar 'gyur na/ de'i bsod nams mngon par 'du bya ba dang / dge ba'i rtsa ba mngon par 'du bya ba'i yon tan de ni de bzhin gshegs pa ma gtogs par brjod par sla ba ma yin no/ /rgyal po</text></item>
<item><p>175a4</p><section>mdo sde</section><text>chen po de lta bas na yon tan 'di dag la ltos la chos kyi rnam grangs 'di cang bar bya'o/ /bklag par bya'o/ /bshad par bya'o/ /mchod par bya'o/ /dkon mchog gsum la dad pa mi phyed par bya'o/ /</text></item>
<item><p>175a5</p><section>mdo sde</section><text>de bzhin gshegs pa la rtag tu mchod cing bsnyen bkur bya ba dang / de bzhin gshegs pa'i bstan pa yang dag par gzung bar bya'o/ /'khor ba las yid skyo zhing bag yod pa dang / 'khor</text></item>
<item><p>175a6</p><section>mdo sde</section><text>ba skad cig mar yid la byed pa dang ldan par bya'o/ /yang rgyal po chen po 'dod pa la bsten pas bskal pa bye ba khrag khrig brgya stong du mar sdug bsngal ba/ skye ba dang 'gag pa'i sdug bsngal</text></item>
<item><p>175a7</p><section>mdo sde</section><text>dang / mngal na gnas pa'i sdug bsngal dang / sems can dmyal ba dang / dud 'gro'i skye gnas dang / gshin rje'i 'jig rten gyi sdug bsngal dang / dbul ba'i sdug bsngal dang / gcad pa dang / gzhom pa dang /</text></item>
<item><p>175a8</p><section>mdo sde</section><text>brdung ba dang / brdeg pa dang / bsreg pa'i sdug bsngal myong bar 'gyur te/ 'du byed thams cad yongs su spangs te 'gro dgos pas rgyal po chen po khyod kyis snying brtse ba gtso bor bya ba dang / chos dang thar pa</text></item>
<item><p>175b1</p><section>mdo sde</section><text>'dod par bya'o/ /de nas thams cad dang ldan pa'i 'khor de dang / rgyal po gsal rgyal gyis 'jam dpal legs so/ /zhes bya ba byin te/ 'jam dpal legs so legs so/ /chos kyi char phab pas bdag</text></item>
<item><p>175b2</p><section>mdo sde</section><text>cag tshims par bgyis/ rangs par bgyis/ byang chub la rab tu bzhag pas bag yod par bgyis so/ /de nas bcom ldan 'das la byang chub sems dpa' ltad mo can gyis 'di skad ces gsol to/ /</text></item>
<item><p>175b3</p><section>mdo sde</section><text>bcom ldan 'das gang la la zhig chos kyi rnam grangs 'di 'chang ba dang / klog pa dang / gzhan dag la rgya cher yang dag par ston pa dang / 'dri ba dang / 'drir 'jug pa dang / 'dri ba po dang / 'chang ba po dang / klog pa</text></item>
<item><p>175b4</p><section>mdo sde</section><text>po de dag la me tog dang / spos dang / dri dang / phreng ba dang / byug pa dang / gos dang / rgyan rnams kyis mchod na bcom ldan 'das de'i bsod nams ji snyed cig skye bar 'gyur/ bcom ldan 'das kyis bka'</text></item>
<item><p>175b5</p><section>mdo sde</section><text>stsal pa/ gang rigs kyi bu 'am/ rigs kyi bu mo 'am/ rgyal po 'am/ blon po 'am/ dge slong ngam/ dge slong ma 'am/ dge bsnyen nam/ dge bsnyen ma la la zhig gis chos kyi rnam grangs 'di de bzhin</text></item>
<item><p>175b6</p><section>mdo sde</section><text>gshegs pa la dad pas bcangs pa dang / mchod pa dang / 'dri ba dang / 'drir 'jug pa dang / yang dag par bstan na des yon tan chen po brgyad thob par 'gyur te/ brgyad gang zhe na/ gang dag 'jig rten</text></item>
<item><p>175b7</p><section>mdo sde</section><text>na nad dang gnod pa de dag de la thams cad kyi thams cad du mi 'byung ba dang / gang 'jig rten na gnod sbyin dang / 'byung po dang / sha za mdangs 'phrog pa de dag thams cad byams pa la gnas par 'gyur ba</text></item>
<item><p>175b8</p><section>mdo sde</section><text>dang / gang dag gshed byed dang / byad dang / sngags dang / ro langs gzhan gyi gnod pa de dag de'i lus la gnod par mi 'gyur ba dang / rgyal po dang / blon po dang / bram ze dang / khyim bdag dang / dge</text></item>
<item><p>176a1</p><section>mdo sde</section><text>slong dang / dge slong ma dang / dge bsnyen dang / dge bsnyen ma thams cad de la dga' zhing mgu bar gyur nas de'i don thams cad 'grub par 'gyur ba dang / lha thams cad kyis yongs su gang bar</text></item>
<item><p>176a2</p><section>mdo sde</section><text>'gyur ba dang / bde 'gror 'gro bar 'gyur ba dang / lag na rdo rjes yongs su bzung bar 'gyur ba dang / ji ltar 'dod pa'i gnas su skye zhing tshe rabs dran par 'gyur ba ste/ yon tan chen po de brgyad thob par</text></item>
<item><p>176a3</p><section>mdo sde</section><text>'gyur ro/ /des ni de bzhin gshegs pa 'di dag la de bzhin gshegs pa'i lha'i mchod pa dang / mngon sum du mchod pas lo 'bum gyi bar du mchod par 'gyur ro/ /gang yang 'dzam bu'i gling 'di de</text></item>
<item><p>176a4</p><section>mdo sde</section><text>bzhin gshegs pa'i ring bsrel gyi mchod rten rin po che sna bdun las byas pas gang bar byas te/ lha'i phreng ba dang / byug pa dang / me tog dang / mar me dang / rin po che'i gdugs dang / sil snyan dang</text></item>
<item><p>176a5</p><section>mdo sde</section><text>rgyal mtshan dang / ba dan rnams kyis lo 'bum du bkur sti byas te rjed cing mchod pa bas gang chos kyi rnam grangs 'di 'chang ba dang / klog pa dang / mchod pa dang / 'dri ba dang / 'drir 'jug pa dang / gzhan</text></item>
<item><p>176a6</p><section>mdo sde</section><text>dag la yang dag par rab tu bstan na de bas 'di ches bsod nams mang du 'phel lo/ /rigs kyi bu gang la la zhig gis 'dzam bu'i gling gi sems can de dag 'phags pa'i lam yan lag brgyad pa</text></item>
<item><p>176a7</p><section>mdo sde</section><text>la gzhog cing / bzhag nas kyang lha'i lo stong du yo byad thams cad kyis mi brel bar rjed cing mchod pa byas/ gang gis chos kyis rnam grangs 'di las tshig bzhi pa'i tshigs su bcad pa tsam yang nyan</text></item>
<item><p>176a8</p><section>mdo sde</section><text>pa dang / 'chang ba dang / 'dri ba dang / 'drir 'jug pa dang / gzhan la rgyas par byed na de bas 'di ches bsod nams mang du 'phel lo/ /de nas bcom ldan 'das kyis don 'di nyid rgya cher brjod par bya ba'i</text></item>
<item><p>176b1</p><section>mdo sde</section><text>phyir de'i tshe tshigs su bcad pa 'di dag gsungs so/ /zhing stong bye ba gzhan du gnas pa yi/ /sangs rgyas mkhas pa mtha' yas bye ba dag /sems can rnams kyi phyir ni dgongs mdzad cing / /ngan 'gro las ni</text></item>
<item><p>176b2</p><section>mdo sde</section><text>sems can thar bar mdzad/ /stir med las la gnas shing sbyin byed dag /las byas nas ni ngan 'gror song ba rnams/ /de dag thar bar bya phyir chos 'dod pas/ /de bzhin gshegs pa 'di dag mchod par bgyi/ /</text></item>
<item><p>176b3</p><section>mdo sde</section><text>ri mor mchod rten rnam pa sna tshogs byos/ /gser dang dngul dang de ltar lugs rnams dang / /'jim pa'i sku gzugs dag ni byed bcug nas/ /mchod pa sna tshogs kyis ni mchod par gyis/ /mar me sil</text></item>
<item><p>176b4</p><section>mdo sde</section><text>snyan dri dang spos kyis mchod/ /shes rab che bas bsngo ba dag kyang gyis/ /mdo sde bshad cing 'dir yang bzhugs par gyis/ /de bzhin gshegs dang mdo sde'i gzi brjid kyis/ /sdig pa'i las las</text></item>
<item><p>176b5</p><section>mdo sde</section><text>sems can de thar gyis/ /bla med byang chub reg par 'gyur bar du/ /dge ba'i gnas su skye ba 'dzin par 'gyur/ /sngon gyi las rnams rjes su dran 'gyur zhing / /dran nas mkhas pa sdig pa byed mi 'gyur/ /</text></item>
<item><p>176b6</p><section>mdo sde</section><text>mi yi byang chub sems dpas mdo sde 'di/ /bshad pa des ni bsod nams mang du thob/ /de ni lha rnams kun gyis bsrung bar 'gyur/ /de yi lus 'di la ni nad mi 'byung / /de yi rgyal srid kun la gnod mi 'byung / /</text></item>
<item><p>176b7</p><section>mdo sde</section><text>khyim dang grong dang grong khyer zhi bar 'gyur/ /gang zhig mdo sde 'di ni rtag 'dzin pa/ /sangs rgyas rnams kyi mdzod ni rtag 'dzin 'gyur/ /gang zhig mchod cing rjed dang 'drir 'jug dang / /las gzhan</text></item>
<item><p>176b8</p><section>mdo sde</section><text>med par nyan du 'jug pa ni/ /des ni sangs rgyas yang dag mchod par 'gyur/ /des ni myur du byang chub mchog rtogs 'gyur/ /de nas bcom ldan 'das la byang chub sems dpa' sems dpa' chen</text></item>
<item><p>177a1</p><section>mdo sde</section><text>po ltad mo can gyis 'di skad ces gsol to/ /bcom ldan 'das bdag ni 'di la the tsom skyes te/ bcom ldan 'das ci lus 'dis rgyal srid kyi longs spyod bsgrubs nas slar yang sdug bsngal</text></item>
<item><p>177a2</p><section>mdo sde</section><text>bsgrub par 'gyur ram/ 'khor bar 'khor ba'i tshe skyo bar mi 'gyur ram/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sngug bsngal ba dang / yid mi bde ba rnams myong bar</text></item>
<item><p>177a3</p><section>mdo sde</section><text>'gyur zhing ji ltar skye/ ji ltar 'gum/ ji ltar 'tsho/ ji ltar bde ba sgrub par 'gyur/ ji ltar sdug bsngal myong bar 'gyur/ de nas bcom ldan 'das kyis byang chub sems dpa' sems dpa' chen po ltad mo</text></item>
<item><p>177a4</p><section>mdo sde</section><text>can la 'di skad ces bka' stsal to/ /ltad mo can 'di ni las kyi rkyen yin par blta bar bya'o/ /rigs kyi bu yang 'di la gang yang skye ba med/ 'chi ba med/ 'tsho ba med de/ rigs kyi bu 'di la rga ba dang 'chi</text></item>
<item><p>177a5</p><section>mdo sde</section><text>ba med kyi/ 'tsho ba'i khams ni rtag tu lus kyi rnam par shes pa la gnas so/ /yang las kyi rkyen dang las kyi gzhis skye ba sna tshogs su 'ongs shing 'phos nas bde ba dang / sdug bsngal myong bar 'gyur te/</text></item>
<item><p>177a6</p><section>mdo sde</section><text>bde ba la bde bar 'du shes/ sdug bsngal la sdug bsngal du 'du shes/ bde ba yang ma yin/ sdug bsngal ba yang ma yin pa la bde ba yang ma yin/ sdug bsngal ba yang ma yin pa'i 'du shes skyed mod kyi</text></item>
<item><p>177a7</p><section>mdo sde</section><text>lhag ma ma lus pa'i mya ngan las 'das pa'i dbyings su yongs su mya ngan las 'da' ba'i chos can du gyur gyi bar du skyo ba'i sems skyed par 'gyur ro/ /rigs kyi bu 'di lta ste/ dper na skyes bu la la zhig gos</text></item>
<item><p>177a8</p><section>mdo sde</section><text>sar pa gyon te/ de la de gyon nas las thams cad byed cing bde ba dang sdug bsngal yang myong bar 'gyur ro/ /yang dus gzhan zhig na gos de rnyings shing mugs te dri ma can mthar bshad par</text></item>
<item><p>177b1</p><section>mdo sde</section><text>gyur pa dang / des de bor ba'i chos can du shes nas bor ro/ /bor nas yang gos sar pa gsar ma gzhan zhig btsal te gyon no/ /des gyon na yang las byed cing bde ba dang sdug bsngal myong bar 'gyur</text></item>
<item><p>177b2</p><section>mdo sde</section><text>nas don dam pa'i gos sra zhing brtan la mi shigs shing mi chod pa gyon par ma gyur bar du gcig nas gcig tu brgyud pa 'dis lta bus bskal pa du ma 'das kyang gos de bgos so she</text></item>
<item><p>177b3</p><section>mdo sde</section><text>'am/ bor ro zhes mi rtog /rnam par mi rtog gis de ni lus kyi dbang du 'gro'o/ /rigs kyi bu de bzhin du gang gi tshe 'tsho ba'i khams des lus 'jig pa dang / 'gyel ba'i mthar</text></item>
<item><p>177b4</p><section>mdo sde</section><text>gyur pa mthong ba de'i tshe lus de bor nas yang gsar pa gzhon nu gzhan btsal te/ de de'i las byed cing de bgos nas bde ba dang sdug bsngal myong bar 'gyur ro/ /ji ltar rang gi bsod</text></item>
<item><p>177b5</p><section>mdo sde</section><text>nams las skyes pa'i gos de 'jam pa dang / sra ba dang / rtsub pa'i bgo ba de bzhin du 'tsho ba'i khams kyis bgo ba lta bu'i lus blangs te/ ji ltar rang gi las kyi rkyen gyi dge ba'i</text></item>
<item><p>177b6</p><section>mdo sde</section><text>rtsa ba las skyes pa bzhin du lha dang / rgyal po dang / sems can dmyal ba dang / dud 'gro'i skye gnas dang / gshin rje'i 'jig rten rnams su skye bar 'gyur te/ lus de yang 'tsho</text></item>
<item><p>177b7</p><section>mdo sde</section><text>ba'i khams kyi dbang gis 'gro zhing 'tsho ba'i khams kyi yongs su btang yang mi rtog /rnam par mi rtog go/ /rigs kyi bu de bzhin du lus gos lta bur blta bar bya'o/ /rigs kyi</text></item>
<item><p>177b8</p><section>mdo sde</section><text>bu 'di lta ste/ dper na sbrul ni las kyi rkyen gyis dus kyi mthar shun pa de bor nas rang gi lus kyi gzugs kyis 'gro zhing 'ong ste/ bde ba dang sdug bsngal myong bar gyur</text></item>
<item><p>178a1</p><section>mdo sde</section><text>kyang shun pa de mi rtog /rnam par mi rtog go/ /de bzhin du 'tsho ba'i khams ni sbrul lta bur blta'o/ /rigs kyi bu 'di lta ste dper na shing lo ma dang 'dab mar ldan par</text></item>
<item><p>178a2</p><section>mdo sde</section><text>gyur pa las/ yang dus kyi rkyen gyis 'jig pa dang ltung bar mthar 'gyur ba'i chos can dus gyur nas phyis yang dus kyi rkyen gyis myu gu dang / yal ga dang / 'dab ma dang / me tog dang /</text></item>
<item><p>178a3</p><section>mdo sde</section><text>'bras bu rnams len te/ rigs kyi bu de bzhin du las kyi rkyen gyis skye ba dang 'gag par blta'o/ /rigs kyi bu yang phyi ma'i dus phyi ma'i dus kyi tshe na sems can dag rnyed pa dang / chags pa dang</text></item>
<item><p>178a4</p><section>mdo sde</section><text>khro ba dang / phrag dog dang / nga rgyal mang ba dag 'byung ste/ srang dang gzhal ba la g.yo byed par dga' ba 'dod chags kyi rjes su spyod pa dag 'byung ste/ de dag 'dod pa'i rgyu dang 'dod pa'i gzhis</text></item>
<item><p>178a5</p><section>mdo sde</section><text>sdig pa mang du byed par 'gyur te/ sdig pa mang du byas nas sdug bsngal myong bar 'gyur zhing mi rtag pa la rtag pa'i 'du shes can dang / mi gtsang ba la gtsang ba'i 'du shes can gyis</text></item>
<item><p>178a6</p><section>mdo sde</section><text>sangs rgyas dang chos dang dge 'dun la mchod pa byed par mi 'gyur te/ byis pa'i blo can de dag dge ba'i bshes gnyen mi tshol gyi/ gang de lta bu'i sems can de dag la chos ston pa de dag</text></item>
<item><p>178a7</p><section>mdo sde</section><text>la dgod cing kyal ka byed pa mang bar 'gyur gyi/ dad par mi byed/ yid ches par mi byed de/ de lta bu'i sems can de dag ni sdig pa spyod do/ /de dag gis 'tsho ba'i khams des las kyi rkyen</text></item>
<item><p>178a8</p><section>mdo sde</section><text>ji lta ba bzhin du myong bar 'gyur ba'i bgo ba'i lus blangs nas sdug bsngal la dga' ba'i 'du shes skyed do/ /rigs kyi bu de lta bas na de bzhin gshegs pas bka' stsal pa/ 'di ni las</text></item>
<item><p>178b1</p><section>mdo sde</section><text>kyi rkyen yin par blta ste/ 'di la su yang 'chi ba med/ 'tsho ba med/ bde ba dang / sdug bsngal yang myong bar mi 'gyur te/ las kyi rgyu las kyi rkyen gyis skye ba dang 'gag par 'gyur ro/ /sems can</text></item>
<item><p>178b2</p><section>mdo sde</section><text>de dag gi don du de bzhin gshegs pa rnams kyis dka' ba spyod pa bye ba khrag khrig brgya stong du ma mdzad nas bdog pa thams cad yongs su btang ba yongs su btang nas bla na med pa yang</text></item>
<item><p>178b3</p><section>mdo sde</section><text>dag par rdzogs pa'i byang chub tu mngon par sangs rgyas par 'gyur te/ sems can thams cad kyang mya ngan las 'da' ba la bkod do/ /de nas de'i tshe na de bzhin gshegs pa'i byin gyis brlab</text></item>
<item><p>178b4</p><section>mdo sde</section><text>kyis sa chen g.yos par gyur to/ /ji ltar lhags pa'i 'khor de dag gis kyang bcom ldan 'das la legs so zhes gsol to/ /rgyal po gsal rgyal dang gzhan yang mthu chen po mthu che ba rdzu</text></item>
<item><p>178b5</p><section>mdo sde</section><text>'phrul chen po mang pos lha'i na bza' lnga brgyas de bzhin gshegs pa la mngon par mchod nas lus 'dar bzhin du bcom ldan 'das la lan gsum bskor ba byas te/ de bzhin gshegs pa thams cad kyi</text></item>
<item><p>178b6</p><section>mdo sde</section><text>spyan sngar sdig pa thams cad nyes pa la nyes so zhes so sor bshags te bslab pa la yi dam bca' bar bya ste/ ji ltar lhags pa'i 'khor de dag gis 'di skad du smras so/ /de bzhin gshegs</text></item>
<item><p>178b7</p><section>mdo sde</section><text>pa skye ba thams cad las slar log pa/ sems can thams cad sdug bsngal las sgrol ba/ grol ba thams cad la phyag bgyi'o/ /phyag 'tshal lo/ /bcom ldan 'das slan chad bdag cag</text></item>
<item><p>178b8</p><section>mdo sde</section><text>skye ba'i 'khor bar sdug bsngal myong bar spro bar mi bgyid do/ /bcom ldan 'das bdag cag skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang</text></item>
<item><p>179a1</p><section>mdo sde</section><text>yid mi bde ba dang / 'khrug pa rnams las grol bar mdzad du gsol/ bcom ldan 'das kyis bka' stsal pa/ rigs kyi bu dag nan tan snying por byed pa'i dge ba'i rtsa bas dkon mchog</text></item>
<item><p>179a2</p><section>mdo sde</section><text>gsum la lhag pa'i bsam pa dang ldan par byos shig /'du byed thams cad mi rtag cing sgyu ma lta bur shes par byos shig /dam pa'i chos yongs su gzung ba la spro bar byos shig /mchod pa</text></item>
<item><p>179a3</p><section>mdo sde</section><text>dang / rjed pa dang / bkur sti mang bar byos shig /sems can thams cad la mchog tu snying rje bar shes par byos shig /chos smra ba la de bzhin gshegs pa'i 'du shes bskyed par byos shig /</text></item>
<item><p>179a4</p><section>mdo sde</section><text>dge ba'i bshes gnyen la bla mar 'du shes bskyed par byos shig /chos kyi rnam grangs 'di yid la bya ba dang / bsgom pa dang / rgyas par byos shig /rigs kyi bu sdug bsngal thams cad dang / skye ba thams</text></item>
<item><p>179a5</p><section>mdo sde</section><text>cad dang / rga ba dang / na ba dang / 'chi ba dang / sdug bsngal ba dang / yid mi bde ba dang / 'khrug pa chen po las yongs su grol bar 'gyur/ 'khor ba'i zhags pa las yongs su grol bar 'gyur ro/ /</text></item>
<item><p>179a6</p><section>mdo sde</section><text>'phags pa'i lam yan lag brgyad pa'i dge ba'i rtsa ba la bsgrub par byos shig /bag med pa'i gnas las slar ldog par byos shig /rigs kyi bu de bzhin gshegs pa'i bslab pa cig yud tsam pa</text></item>
<item><p>179a7</p><section>mdo sde</section><text>bzung bas kyang sems can rnams sdug bsngal thams cad las yongs su grol zhing bde 'gror 'gro ste ngan 'gror mi 'gro bar 'gyur na/ gang dag dgod pa dang / ku re dang / dga' ba dang / rtsed mo rnams</text></item>
<item><p>179a8</p><section>mdo sde</section><text>yid kyis yongs su spangs nas de bzhin gshegs pa la mchog tu mos pas rim gro byed cing lhag pa'i bsam pas bzhugs te/ 'phags pa'i nye bar gnas nas gso sbyin yang dag par blangs</text></item>
<item><p>179b1</p><section>mdo sde</section><text>te spyod pa de dag ngan song gsum du mi skye zhing bde 'gror 'gro bar 'gyur ba dang / lha dang mi'i bde ba myong nas sdug bsngal mthar byas te/ rim gyis bla na med pa yang dag par rdzogs pa'i byang chub tu mngon par</text></item>
<item><p>179b2</p><section>mdo sde</section><text>rdzogs par 'tshang rgya bar 'gyur ba lta ci smos/ bud med kyi lus nyon mongs pa dang nye ba'i nyon mongs pas nyon mongs par gyur pa la la zhig nyin cig gam nyi ma phyed dam/ yud tsam yang rung ste/ gsum la skyabs su</text></item>
<item><p>179b3</p><section>mdo sde</section><text>'gro ba yang dag par len cing bslab pa 'dzin par byed na de dag thams cad bud med kyi dngos po dang / sdug bsngal dang / yid mi bde ba dang / 'khrug pa thams cad rnam par bzlog ste/ sdug bsngal mthar</text></item>
<item><p>179b4</p><section>mdo sde</section><text>byas nas bla na med pa yang dag par rdzogs pa byang chub tu mngon par rdzogs par sangs rgyas kyi bar du bde 'gror 'gro bar 'gyur ro/ /rigs kyi bu de ltar lus dang / ngag dang / yid kyi yi dam 'cha' ba dang</text></item>
<item><p>179b5</p><section>mdo sde</section><text>bslab pa 'dzin pa yang dag par len par byed pa ni yon tan dang dge ba'i rtsa ba mang po dang ldan pa yin na/ byis pa dag gis ni de mi shes so/ /de nas de'i tshe na bar snang las sgra chen po byung bar gyur pa</text></item>
<item><p>179b6</p><section>mdo sde</section><text>dang / 'khor de dag thams cad kyis e ma'o e ma'o zhes dam pa'i sgra byung nas me tog dang / dri'i char chen po rab tu phab bo/ /sems can 'bum tshang ba rnams sdug bsngal thams cad las grol bar gyur te/ phyir mi</text></item>
<item><p>179b7</p><section>mdo sde</section><text>ldog pa'i sa bla na med pa yang dag par rdzogs pa'i byang chub la bkod do/ /gzhan yang sems can bye ba rnams sangs rgyas dang / chos dang / dge 'dun la skyabs su 'gro ba yid la byas shing sems dang po skyed</text></item>
<item><p>179b8</p><section>mdo sde</section><text>par gyur to/ /de bzhin gshegs pa de dag thams cad kyang mi snang bar gyur to/ /de nas phyag na rdo rje la sogs pa rdo rje 'dzin pa thams cad dang / brgya byin dang / tshangs pa dang / 'jig rten skyong ba dang</text></item>
<item><p>180a1</p><section>mdo sde</section><text>rgyal po chen po bzhi rnams kyis bcom ldan 'das la 'di skad ces gsol to/ /de bzhin gshegs pas bdag cag dbugs byung ste/ bdag cag gis chos kyi rnam grangs 'di dang / de bzhin gshegs</text></item>
<item><p>180a2</p><section>mdo sde</section><text>pa de dag gi mtshan rnams thos te/ bcom ldan 'das la chos smra ba dang / 'chang ba dang / 'dri ba dang / glog pa dang / mchong ba dang / sgrogs pa de dag gi yul lam/ grong khyer ram/ gtsug lag khang rnams</text></item>
<item><p>180a3</p><section>mdo sde</section><text>bdag cag gi lus dang srog dang yang bsdos te/ bsrung bar bgyi/ yongs su bskyab par bgyi/ don thams cad grub par bgyi/ nor dang 'bru rnams legs par bsgrub par bgyi/ thams cad du mchod par</text></item>
<item><p>180a4</p><section>mdo sde</section><text>'gyur bar bgyi/ nad thams cad las yongs su thar bar bgyi/ dran pa dang / stobs dang / spro ba stsal bar bgyi'o/ de nas bcom ldan 'das kyis de dag la legs so legs so zhes bya ba byin nas 'di skad ces</text></item>
<item><p>180a5</p><section>mdo sde</section><text>bka' stsal to/ /ci nas kyang de bzhin gshegs pa'i dam tshig gi chos kyi rnam grangs 'di myur du nub par mi 'gyur ba de ltar khyed kyis byos shig /bcom ldan 'das kyis de skad ces bka' stsal pa dang / 'phags pa</text></item>
<item><p>180a6</p><section>mdo sde</section><text>spyan ras gzigs dbang phyug dang / lag na rdo rje la sogs pa byang chub sems dpa' sems dpa' chen po de dag thams cad dang nyan thos chen po rnams dang / thams cad dang ldan pa'i 'khor de dag thams cad dang</text></item>
<item><p>180a7</p><section>mdo sde</section><text>lha dang mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa sangs rgyas kyi stobs skyed pa'i cho 'phrul rnam par 'phrul</text></item>
<item><p>180a8</p><section>mdo sde</section><text>ba bstan pa zhes bya ba theg pa chen po'i mdo rdzogs so// //@#/ /rgya gar skad du/ Ar+ya bud d+ha d+harma a tsin t+ya nir de shA/ bod skad du/</text></item>
<item><p>180b1</p><section>mdo sde</section><text>'phags pa sangs rgyas kyi chos bsam gyis mi khyab pa bstan pa/ bam po dang po/ sangs rgyas dang / byang chub sems dpa' mang po 'dus pa la phyag 'tshal lo/ /de nas de na byang chub sems dpa' mang po 'dus pa'i</text></item>
<item><p>180b2</p><section>mdo sde</section><text>nang nas byang chub sems dpa' kha cig 'di snyam du gyur te/ kha cig ni sangs rgyas bcom ldan 'das rnams kyi sangs rgyas kyi zhing bsam gyis mi khyab snyam/ kha cig ni sangs rgyas bcom ldan 'das rnams kyi sngon</text></item>
<item><p>180b3</p><section>mdo sde</section><text>gyi smon lam las byung ba rnam par dag pa bsam gyis mi khyab snyam/ kha cig ni sangs rgyas bcom ldan 'das rnams kyi de bzhin gshegs pa'i rigs bsam gyis mi khyab snyam/ kha cig ni sangs rgyas</text></item>
<item><p>180b4</p><section>mdo sde</section><text>bcom ldan 'das rnams kyi sangs rgyas 'byung ba bsam gyis mi khyab snyam/ kha cig ni sangs rgyas bcom ldan 'das rnams kyi de bzhin gshegs pa'i sku bsam gyis mi khyab snyam/ kha cig ni sangs rgya</text></item>
<item><p>180b5</p><section>mdo sde</section><text>sa bcom ldan 'das rnams kyi de bzhin gshegs pa'i dbyangs bsam gyis mi khyab snyam/ kha cig ni sangs rgyas bcom ldan 'das rnams kyi de bzhin gshegs pa'i ye shes bsam gyis mi khyab snyam</text></item>
<item><p>180b6</p><section>mdo sde</section><text>kha cig ni sangs rgyas bcom ldan 'das rnams kyi de bzhin gshegs pa'i rnam par sprul pa bsam gyis mi khyab snyam/ kha cig ni sangs rgyas bcom ldan 'das rnams kyi mi chags par spyod pa bsam gyis</text></item>
<item><p>180b7</p><section>mdo sde</section><text>mi khyab snyam/ kha cig ni sangs rgyas bcom ldan 'das rnams kyi sangs rgyas kyi rnam par thar pa bsam gyis mi khyab snyam mo/ /de nas bcom ldan 'das kyis byang chub sems dpa' de dag gi sems kyi</text></item>
<item><p>180b8</p><section>mdo sde</section><text>rtog pa sems kyi mkhyen pas byang chub sems dpa' ud pa la'i snying po la sangs rgyas kyi byin gyi brlabs kyis byin gyi brlabs nas sangs rgyas kyi ye shes kyi shugs su gyur/ de bzhin gshegs pa'i snang</text></item>
<item><p>181a1</p><section>mdo sde</section><text>bas snang bar gyur/ sangs rgyas kyi gzi brjid kyis kun du khyab par gyur/ sangs rgyas kyi mi 'jigs pa la gnas par gyur/ sangs rgyas kyi chos kyi dbyings su 'jug cing 'bab pa dang ldan par</text></item>
<item><p>181a2</p><section>mdo sde</section><text>gyur/ sangs rgyas kyi che ba dang rdzu 'phrul gyis yul la zhugs par gyur/ chags pa med pa'i rnam par spyod pa med pa bcu rdul yab la gnas par gyur/ sangs rgyas thams cad kyi gdung cig nas gcig tu</text></item>
<item><p>181a3</p><section>mdo sde</section><text>'ba' zhig shes par gyur/ sangs rgyas kyi chos kyi tshul brjod du med pa la spyod cing bsgrub par gyur to/ /de nas ud pa la'i snying po byang chub sems dpa' chos kyi dbyings su 'jug pa rtogs shing shes nas/</text></item>
<item><p>181a4</p><section>mdo sde</section><text>yid la chags pa med pa'i dbyings su bsgrubs te/ byang chub sems dpa'i spyod pas chos thams cad kyi sgrib pa spangs pa dang / kun du bzang po'i smon lam dang ldan par zhugs pa dang / sangs rgyas thams cad</text></item>
<item><p>181a5</p><section>mdo sde</section><text>rjes su rtogs shing sangs rgyas mthong ba dang / snying rje chen po'i go cha chen po bgos nas sems can thams cad la lta zhing yongs su sbyong ba dang / byang chub sems dpa' thams cad kyi spyod pa'i yi dam gyi</text></item>
<item><p>181a6</p><section>mdo sde</section><text>dkyil 'khor brtsams pa dang / skad cig ma'i mthar song ba dang / sangs rgyas kyi ye shes mngon par sgrub pa dang / mi zad pa mthong ba dang / thams cad mkhyen pa mngon du bya ba dang / gzungs thams cad snang bar</text></item>
<item><p>181a7</p><section>mdo sde</section><text>gyur pa dang / so sor yang dag par rig pa rtogs nas ud pa la'i snying po byang chub sems dpas sangs rgyas kyi mthus pad ma'i snying po byang chub sems dpa' la 'di skad ces smras so/ /kye rgyal ba'i sras</text></item>
<item><p>181a8</p><section>mdo sde</section><text>sangs rgyas bcom ldan 'das kyis spyod pa dpag tu med do/ /kye rgyal ba'i sras sangs rgyas bcom ldan 'das kyis rnam par sprul pa chen po la gnas so/ /kye rgyal ba'i sras sangs rgyas bcom ldan 'das</text></item>
<item><p>181b1</p><section>mdo sde</section><text>kyi sku'i mtshan thams cad kyi mdzad pa brnyes so/ /sangs rgyas bcom ldan 'das rnams ting nge 'dzin gyi bsam pa dang ldan zhing chos kyi 'khor lo skor ro/ /sangs rgyas bcom ldan 'das rnams so sor yang dag</text></item>
<item><p>181b2</p><section>mdo sde</section><text>par rig pa bzhi brjod du med par ston to/ /sangs rgyas bcom ldan 'das rnams sangs rgyas bcom ldan 'das thams cad kyi chos bsam du med pa la gnas so/ /sangs rgyas bcom ldan 'das rnams kyis</text></item>
<item><p>181b3</p><section>mdo sde</section><text>sangs rgyas kyi sgra dbyangs dpag tu med par 'gro'o/ /sangs rgyas bcom ldan 'das rnams brjod du med pa'i chos kyi dbyings rtogs shing chud do/ /sangs rgyas bcom ldan 'das rnams mngon par shes pa thams</text></item>
<item><p>181b4</p><section>mdo sde</section><text>cad kyi khyu mchog sangs rgyas so/ /kye rgyal ba'i sras sangs rgyas bcom ldan 'das rnams chos kyi dbyings kyi mtha' sgrib pa med pa la 'jug pa mdor bsdus pa'o/ /kye rgyal ba'i sras sangs rgyas bcom</text></item>
<item><p>181b5</p><section>mdo sde</section><text>ldan 'das rnams kyi chos kyi dbyings mtha' dang dbus med pa'o sangs rgyas kyi chos bcu ste/ bcu gang zhe na/ sangs rgyas bcom ldan 'das rnams kyi gzugs kyi sku mtha' dang dbus med pa rnam par dag</text></item>
<item><p>181b6</p><section>mdo sde</section><text>cing ma brnyogs pas thams cad du 'gro ba spangs pa dang / sangs rgyas bcom ldan 'das rnams chos thams cad la chags pa med pa'i spyan mtha' dang dbus med pas spyan mnyam pa nyid du mngon par rdzogs par</text></item>
<item><p>181b7</p><section>mdo sde</section><text>sangs rgyas pa dang / sangs rgyas bcom ldan 'das rnams chags pa med pa'i snyan mtha' dang dbus med pas 'gro ba thams cad kyi sgra sgribs pa med par gsan pa dang / sangs rgyas bcom ldan 'das rnams kyis</text></item>
<item><p>181b8</p><section>mdo sde</section><text>shangs kyi skye mched mtha' dang dbus med pas sangs rgyas thams cad kyi mnga' mchog brnyes pa dang / sangs rgyas bcom ldan 'das kyi ljags che zhing srab pa mtha' dang dbus med pas chos thams cad</text></item>
<item><p>182a1</p><section>mdo sde</section><text>kyi dbyings su sgra dbyangs kyis 'gro ba dang / sangs rgyas bcom ldan 'das rnams kyi sku mtha' dang dbus med pas las kyi lhag ma ma lus shing sems can gyi khams thams cad kyi sems can gyi</text></item>
<item><p>182a2</p><section>mdo sde</section><text>rgyud du de bzhin gshegs pa ston cing dmigs pa dang / sangs rgyas bcom ldan 'das rnams kyi yid kyi las mtha' dang dbus med pas chos kyi dbyings kyi sku dbyer med cing dus gsum la ma chags pas rjes</text></item>
<item><p>182a3</p><section>mdo sde</section><text>su 'gro ba rnam par dag pa dang / sangs rgyas bcom ldan 'das rnams kyi sangs rgyas kyi rnam par thar pa la gnas pa mtha' dang dbus med pas sangs rgyas kyi rnam par sprul pa dang cho 'phrul mi zad pa ston pa dang /</text></item>
<item><p>182a4</p><section>mdo sde</section><text>sangs rgyas bcom ldan 'das rnams 'jig rten gyi khams thams cad rnam par dag pa mtha' dang dbus med pas brjod du med pa'i rgyan byin gyis brlabs shing nyon mongs pa med pa'i sangs rgyas kyi zhing du bsam pa</text></item>
<item><p>182a5</p><section>mdo sde</section><text>ji lta ba bzhin du ston pa dmigs pa dang / sangs rgyas bcom ldan 'das rnams byang chub sems dpa' thams cad kyi spyod pa'i khyad par dang / smon lam yongs su rdzogs pa dang / ye shes kyis rnam par rol pa dang /</text></item>
<item><p>182a6</p><section>mdo sde</section><text>chos kyi yongs su rdzogs shing ye shes kyis rnam par rol pa'i chos yongs su rdzogs pas chos thams cad mngon par byang chub pa ste/ kye rgyal ba'i sras 'di ni de bzhin gshegs pa dgra bcom pa yang</text></item>
<item><p>182a7</p><section>mdo sde</section><text>dag par rdzogs pa'i sangs rgyas rnams kyi chos kyi dbyings mtha' dang dbus med pa'i sangs rgyas kyi chos bcu'o/ /kye rgyal ba'i sras sangs rgyas bcom ldan 'das rnams sangs rgyas kyi ye shes</text></item>
<item><p>182a8</p><section>mdo sde</section><text>mngon par sgrub pa'i mtshan nyid ston pa bcu ste/ bcu gang zhe na/ skad cig la 'jig rten gyi khams thams cad du mngon par dga' ldan gyi gnas nas shi 'pho bar ston pa dang / skad cig la 'jig</text></item>
<item><p>182b1</p><section>mdo sde</section><text>rten gyi khams thams cad du byang chub sems dpa'i tshe ston pa dang / skad cig la 'jig rten gyis khams thams cad du mngon par byung bar ston pa dang / skad cig la 'jig rten gyi khams</text></item>
<item><p>182b2</p><section>mdo sde</section><text>thams cad du byang chub kyi shing drung na bzhugs shing mngon par byang chub par ston pa dang / skad cig la 'jig rten gyi khams thams cad du chos kyi 'khor lo skor bar ston pa dang / skad cig la 'jig rten gyi</text></item>
<item><p>182b3</p><section>mdo sde</section><text>khams thams cad du sangs rgyas kyis sems can rnams ji ltar smin cing 'dul ba'i dus ji lta ba bzhin du mkhyen nas mgu bar mdzad pa ston pa dang / skad cig la 'jig rten gyi khams thams cad du sems can</text></item>
<item><p>182b4</p><section>mdo sde</section><text>rnams ji ltar 'dul ba bzhin du de bzhin gshegs pa'i sku sna tshogs brjod du med pa'i dmigs pa ston pa dang / skad cig la 'jig rten gyi khams thams cad du brjod du med pa'i rgyan sna tshogs kyis brgyan</text></item>
<item><p>182b5</p><section>mdo sde</section><text>cing / khyu mchog de bzhin gshegs pa'i thams cad mkhyen pa'i mdzod ston pa dang / skad cig la 'jig rten gyi khams thams cad du thams cad rnam par dag pa ston pa dang / skad cig la 'jig rten gyi</text></item>
<item><p>182b6</p><section>mdo sde</section><text>khams thams cad du 'das pa dang / ma 'ongs pa dang / da ltar byung ba'i sangs rgyas 'byung ba dang / dbang po dang / brtson 'grus dang / dad pa sna tshogs kyis spyod pa'i rim pa dang / dus gsum gyi sangs rgyas kyis</text></item>
<item><p>182b7</p><section>mdo sde</section><text>rigs mngon par mkhyen pa ston pa ste/ kye rgyal ba'i sras 'di ni sangs rgyas bcom ldan 'das rnams sangs rgyas kyi ye shes mngon par sgrubs pa'i mtshan nyid ston pa bcu'o/ /kye rgyal ba'i sras sangs</text></item>
<item><p>182b8</p><section>mdo sde</section><text>rgyas bcom ldan 'das rnams kyi dus las mi 'da' ba bcu ste/ bcu gang zhe na/ sangs rgyas bcom ldan 'das rnams dus mkhyen nas mngon par rdzogs par 'tshang rgya ba las mi 'da' ba dang / dus de rnams</text></item>
<item><p>183a1</p><section>mdo sde</section><text>sangs rgyas bcom ldan 'das rnams dus mkhyen nas yang dag par dge ba'i rnam par smin pa'i rnam par smin pa las mi 'da' ba dang / sangs rgyas bcom ldan 'das rnams dus mkhyen nas yongs su</text></item>
<item><p>183a2</p><section>mdo sde</section><text>smin pa'i byang chub sems dpa' rnams lung ston pa dang / sangs rgyas bcom ldan 'das rnams dus mkhyen nas sems can gyi bsam pa bzhin du cho 'phrul ston pa dang / sangs rgyas bcom ldan 'das rnams dus</text></item>
<item><p>183a3</p><section>mdo sde</section><text>mkhyen nas sems can rnams ji ltar dad pa bzhin du sangs rgyas kyi sku'i byin gyi brlabs ston pa dang / sangs rgyas bcom ldan 'das rnams dus mkhyen nas btang snyoms la gnas pa dang / sangs rgyas bcom</text></item>
<item><p>183a4</p><section>mdo sde</section><text>ldan 'das rnams dus mkhyen nas grong dang / grong khyer dang / grong rdal du 'jug pa dang / sangs rgyas bcom ldan 'das rnams dus mkhyen nas ji ltar rab tu dang ba'i sems can rnams rab tu 'dzin pa dang /</text></item>
<item><p>183a5</p><section>mdo sde</section><text>sangs rgyas bcom ldan 'das rnams dus mkhyen nas nyon mongs shing gdul dka' ba'i sems can la mi btsams pas 'dul ba dang / sangs rgyas bcom ldan 'das rnams dus mkhyen nas sangs rgyas kyi</text></item>
<item><p>183a6</p><section>mdo sde</section><text>rnam par sprul pa bsam gyis mi khyab pa dmigs pa ston pa ste/ kye rgyal ba'i sras 'di ni sangs rgyas bcom ldan 'das rnams dus de nas dus las mi 'da' ba'o/ /kye rgyal ba'i sras sangs rgyas bcom ldan 'das</text></item>
<item><p>183a7</p><section>mdo sde</section><text>rnams kyi yul mtshungs pa med cing bsam gyis mi khyab pa bcu ste/ bcu gang zhe na/ skyil mo krung gcig gis 'jig rten gyi khams thams cad ma lus par khyab pa dang / sangs rgyas thams cad tshigs su bcad pa'i</text></item>
<item><p>183a8</p><section>mdo sde</section><text>rtsa ba cig yang dag par rab tu ston pa dang / 'od zer gcig gis 'jig rten gyi khams thams cad ma lus par snang ba dang / sku gcig gis sku thams cad du ston pa dang / phyogs gcig gis gnas dmigs</text></item>
<item><p>183b1</p><section>mdo sde</section><text>pas 'jig rten gyi khams thams cad ma lus pa'i rjes su 'gro ba'i sku dang / ye shes gcig gis chos thams cad bsgribs pa med par chud pa dang / dus mkhyen nas sems cig bskyed pas chos thams cad kyi</text></item>
<item><p>183b2</p><section>mdo sde</section><text>dbyings kyis ma lus par khyab pa dang / sangs rgyas kyi che ba tshad med pa'i rjes su song zhing gom pa gcig la de kho na nyid ston pa dang / dus gsum thams cad du sangs rgyas kyi zhing phun sum tshogs pas khyab pa</text></item>
<item><p>183b3</p><section>mdo sde</section><text>dang / sangs rgyas 'gro ba thams cad dang mi 'dre zhing 'das pa dang / ma 'ongs pa dang / da ltar byung ba'i ngo bo nyid gcig ste/ gnyis su med par spyod pa'o/ /kye rgyal ba'i sras 'di ni sangs rgyas bcom ldan 'das rnams</text></item>
<item><p>183b4</p><section>mdo sde</section><text>kyi yul mtshungs pa med cing bsam gyis mi khyab pa bcu'o/ /kye rgyal ba'i sras de bzhin gshegs pa rnams sangs rgyas kyi byin brlabs mngon par sgrub pa mkhyen pa bcu ste/ bcu gang zhe na/ chos thams cad</text></item>
<item><p>183b5</p><section>mdo sde</section><text>la mi gnas par 'jug cing smon lam mngon par sgrub pa mkhyen pa dang / lus med pa'i lus mngon par sgrub pa mkhyen pa dang / chos thams cad gnyis su med pas mngon par rdzogs par byang chub par sgrub pa mkhyen</text></item>
<item><p>183b6</p><section>mdo sde</section><text>pa dang / sems can bdag med pa'i mthar gyur pa la sems can 'dul ba mngon par sgrub pa mkhyen pa dang / chos thams cad mtshan ma med pa la mtshan ma sna tshogs mngon par sgrub pa mkhyen pa dang / 'jig rten gyi</text></item>
<item><p>183b7</p><section>mdo sde</section><text>khams kyi yul thams cad ma lus pa 'jig rten gyis khams thams cad sdud pa dang 'gyur ba mngon par sgrub pa mkhyen pa dang / yul thams cad la mngon par 'du mi byed cing las kyi rnam par smin pa mngon par</text></item>
<item><p>183b8</p><section>mdo sde</section><text>sgrub pa mkhyen pa dang / chos thams cad brjod du med pa'i dbyings su mngon par sgrub pa mkhyen pa dang / kun nas nyon mongs pa yang ma yin/ rnam par byang ba yang ma yin par mngon par sgrub pa mkhyen pa dang /</text></item>
<item><p>184a1</p><section>mdo sde</section><text>chos thams cad skye ba med pa la skye zhing 'god pa'i mtshan nyid rkyen dang 'du ba tshogs te byung ba mngon par sgrub pa mkhyen pa ste/ kye rgyal ba'i sras 'di ni de bzhin gshegs pa rnams sangs rgyas</text></item>
<item><p>184a2</p><section>mdo sde</section><text>kyi byin gyis brlabs mngon par sgrub pa mkhyen pa bcu'o/ /kye rgyal ba'i sras sangs rgyas bcom ldan 'das rnams su gtogs pa tshad med pa bcu ste/ bcu gang zhe na/ dus gsum thams cad kyi rjes su 'gro</text></item>
<item><p>184a3</p><section>mdo sde</section><text>ba sangs rgyas bcom ldan 'das rnams su gtogs pa dang / sems can thams cad 'dul ba'i cho 'phrul gsum sangs rgyas bcom ldan 'das rnams su gtogs pa dang / sangs rgyas kyi chos dang / gzungs dang</text></item>
<item><p>184a4</p><section>mdo sde</section><text>tshigs su bcad pa'i rtsa ba rab tu dbye ba la mkhas pas sangs rgyas bcom ldan 'das rnams su gtogs pa dang / chos kyi 'khor lo thams cad dang / de bzhin gshegs pa'i so so yang dag par rig pa bzhi sangs rgyas</text></item>
<item><p>184a5</p><section>mdo sde</section><text>bcom ldan 'das rnams su gtogs pa dang / snying rje chen pos sems can thams cad yongs su mi gtong ba sangs rgyas bcom ldan 'das rnams su gtogs pa dang / dus thams cad du sems can thams cad la rnam par</text></item>
<item><p>184a6</p><section>mdo sde</section><text>gzigs shing rtag tu mnyam pas phan par mdzad pa sangs rgyas bcom ldan 'das su gtogs pa dang / dge ba'i rtsa bas sems can thams cad 'dul ba sangs rgyas bcom ldan 'das rnams su gtogs pa dang /</text></item>
<item><p>184a7</p><section>mdo sde</section><text>chos thams cad kyi dbyings la mi chags par gnas pa sangs rgyas bcom ldan 'das rnams su gtogs pa dang / skad cig la 'das pa dang / ma 'ongs pa dang / da ltar byung ba'i sangs rgyas 'byung ba thams cad sangs rgyas</text></item>
<item><p>184a8</p><section>mdo sde</section><text>bcom ldan 'das rnams su gtogs pa dang / nyi ma gcig la dus gsum gyi bskal pa thams cad kyi rjes su 'gro zhing ston pa sangs rgyas bcom ldan 'das rnams su gtogs pa ste/ kye rgyal ba'i sras 'di ni</text></item>
<item><p>184b1</p><section>mdo sde</section><text>sangs rgyas bcom ldan 'das rnams su gtogs pa tshad med pa bcu'o/ /kye rgyal ba'i sras sangs rgyas bcom ldan 'das rnams kyi shin tu bzod par dka' ba'i chos kyi bla re bcu ste/ bcu gang zhe na/ bdud kyis</text></item>
<item><p>184b2</p><section>mdo sde</section><text>rgol ba bcom zhing gtor ba sangs rgyas bcom ldan 'das rnams kyi shin du bzod par dka' ba'i chos kyi bla re chen po dang / gzhan mur 'dug dang pha rol rgol ba thams cad tshar gcod pa shin du bzod par dka' ba'i chos kyi</text></item>
<item><p>184b3</p><section>mdo sde</section><text>bla re chen po dang / sems can thams cad 'dul zhing tshim par mdzad pa sangs rgyas bcom ldan 'das kyi shin du bzod par dka' ba'i chos kyi bla re chen po dang / sems can 'dul ba'i dbang gis 'jig rten gyi</text></item>
<item><p>184b4</p><section>mdo sde</section><text>khams thams cad du gshegs pa sangs rgyas bcom ldan 'das rnams kyi shin du bzod par dka' ba'i chos kyi bla re chen po dang / chos kyi dbyings rab tu phigs shing mkhyen pa sangs rgyas bcom ldan 'das</text></item>
<item><p>184b5</p><section>mdo sde</section><text>rnams kyi shin du bzod par dka' ba'i chos kyi bla re chen po dang / 'jig rten gyi khams thams cad ma lus pa'i rjes su 'gro ba'i sku gnyis su med pas sangs rgyas kyi sku sna tshogs rnam par phye ba sangs</text></item>
<item><p>184b6</p><section>mdo sde</section><text>rgyas bcom ldan 'das rnams kyi shin du bzod par dka' ba'i chos kyi bla re chen po dang / sangs rgyas bcom ldan 'das kyis dbyangs kyi yan lag thams cad kyis so so yang dag par rig pa bzhi la 'jug pa'i</text></item>
<item><p>184b7</p><section>mdo sde</section><text>gnas dang / so so yang dag par rig pa ston pa dang / sems can gti mug med cing dang ba'i sems can thos pas 'dul ba shin du bzod par dka' ba'i chos kyi bla re chen po dang / sangs rgyas bcom ldan 'das rnams</text></item>
<item><p>184b8</p><section>mdo sde</section><text>ba spu'i bu ga gcig bzhin du ba spu'i khams thams cad nas rab tu phra ba'i rdul dang mnyam pa de snyed gshegs pa gnas pa'i tshul gyis 'byung ba dang / sangs rgyas kyi sku'i ba spu'i bu ga nas 'di bzhin du rim pas 'jig rten gyi</text></item>
<item><p>185a1</p><section>mdo sde</section><text>khams thams cad kyi rab tu phra ba'i rdul dang mnyam pa'i sems can 'byin pa ste/ 'di ni sangs rgyas bcom ldan 'das rnams kyi shin du bzod par dka' ba'i chos kyi bla re chen po'o/ /de bzhin gshegs pa</text></item>
<item><p>185a2</p><section>mdo sde</section><text>dgra bcom pa yang dag par rdzogs pa'i sangs rgyas kyi gnas gcig gi rab tu phra ba'i rdul la 'jig rten gyi khams thams cad kyi rab tu phra ba'i rdul dang mnyam pa'i sangs rgyas kyi zhing ston pa dang / sangs rgyas kyi rgyan</text></item>
<item><p>185a3</p><section>mdo sde</section><text>rang bzhin gyis 'tsher bas chos kyi 'khor lo skor zhing sems can 'dul ba rgyun mi gcod la gtong ba med kyang gnod pa med cing 'jig rten gyi khams thams cad du'ang gnod pa med de/ rab tu phra ba'i rdul de rgyas par</text></item>
<item><p>185a4</p><section>mdo sde</section><text>byas pa 'ang med/ 'jig rten gyi khams chung ngur byas pa'ang med pa chos kyi dbyings rab tu rtogs shing mkhyen nas gnas pa ste/ 'di ni sangs rgyas bcom ldan 'das rnams kyi shin du bzod par dka' ba'i</text></item>
<item><p>185a5</p><section>mdo sde</section><text>chos kyi bla re chen po'o/ /mun pa med pa'i dbyings su de bzhin gshegs pas mngon par rdzogs par sangs rgyas te mun pa dang bcas pa snang bar gyur nas/ sangs rgyas kyi chos rab rib med pa/ rnam par rab rib med</text></item>
<item><p>185a6</p><section>mdo sde</section><text>pa'i gnas la sems can pha rol 'dzud pa dang / de na bcom ldan 'das de bzhin gshegs pa'i stobs bcu'i rjes su song ba ste/ 'di ni sangs rgyas bcom ldan 'das rnams kyi shin du bzod par dka' ba'i chos kyi</text></item>
<item><p>185a7</p><section>mdo sde</section><text>bla re chen po bcu'o/ kye rgyal ba'i sras 'di ni sangs rgyas bcom ldan 'das rnams kyi zil gyis gnon pa'i chos kyi bla re chen po bcu'o/ /kye rgyal ba'i sras sangs rgyas bcom ldan 'das rnams kyi che ba thams cad du kha na</text></item>
<item><p>185a8</p><section>mdo sde</section><text>ma tho ba med cing shin du rnam par dag pa bcu ste/ bcu gang zhe na/ sangs rgyas bcom ldan 'das rnams kyi che ba shin du bsgrubs te/ thams cad du kha na ma tho ba med cing shin du rnam par dag pa dang / sangs rgyas</text></item>
<item><p>185b1</p><section>mdo sde</section><text>bcom ldan 'das rnams kyi rigs sngon nas mtho bas 'das pa dang / ma 'ongs pa dang / da ltar byung ba'i sangs rgyas bcom ldan 'das kyi rigs thams cad du kha na ma tho ba med cing shin du rnam par dag cing de bzhin</text></item>
<item><p>185b2</p><section>mdo sde</section><text>gshegs pa'i rigs rnam par dag pa dang / sangs rgyas bcom ldan 'das rnam par shes pa la mi gnas shing phyi ma'i mtha' ma'i sangs rgyas bcom ldan 'das rnams kyi che ba thams cad du kha na ma tho ba med cing</text></item>
<item><p>185b3</p><section>mdo sde</section><text>rnam par dag pa dang / sangs rgyas bcom ldan 'das rnams chos thams cad la gnas pa bcom zhing dus gsum la mi gnas par spyod pa ste/ 'di ni sangs rgyas bcom ldan 'das rnams kyi che ba thams cad du kha</text></item>
<item><p>185b4</p><section>mdo sde</section><text>na ma tho ba med cing shin du rnam par dag pa'o/ /sna tshogs kyi blang ba med pas sangs rgyas bcom ldan 'das rgyan gcig pa'i ngo bo ste/ 'di ni sangs rgyas bcom ldan 'das rnams kyi che ba thams cad du kha na ma tho ba med</text></item>
<item><p>185b5</p><section>mdo sde</section><text>cing shin du rnam par dag pa'o/ /sangs rgyas bcom ldan 'das bsod nams zad mi shes pas sngon gyi mtha' dang / phyi ma'i mtha' mnyam pa'i chos kyi dbyings la gnas pa'i bsod nams zad mi shes pa dang ldan</text></item>
<item><p>185b6</p><section>mdo sde</section><text>pa ste/ 'di ni sangs rgyas bcom ldan 'das rnams kyi che ba thams cad du kha na ma tho ba med cing shin du rnam par dag pa'o/ /sems can 'dul ba'i don gyi dbang gis sangs rgyas bcom ldan 'das gzugs dang kha dog</text></item>
<item><p>185b7</p><section>mdo sde</section><text>mtha' med par 'jig rten gyi khams thams cad na chags pa med par bzhugs te/ 'di ni sangs rgyas bcom ldan 'das rnams kyi che ba thams cad du kha na ma tho ba med cing shin du rnam par dag pa'o/ /sangs rgyas</text></item>
<item><p>185b8</p><section>mdo sde</section><text>bcom ldan 'das 'jig pa med pa bzhi brnyes te/ bag tsha ba med par gnas nas khyu mchog seng ge'i sgra sgrog ste/ stag chen po ltar rgol ba rnam par gon cing / me mar lta bu'i kun du rtog pas chos ston te/ 'di ni</text></item>
<item><p>186a1</p><section>mdo sde</section><text>sangs rgyas bcom ldan 'das rnams kyi che ba thams cad du kha na ma tho ba med cing shin du rnam par dag pa'o/ /sangs rgyas bcom ldan 'das brjod du med pa'i yang brjod du med pa'i bskal pa nas yongs su</text></item>
<item><p>186a2</p><section>mdo sde</section><text>mya ngan las 'das mod kyi/ 'on kyang ming mang po rnam par rigs pas sems can rnams kyi sbyin gnas sbyong ste/ ji ltar zhugs pa bzhin no/ /de srid du yun ring po nas yongs su mya ngan las 'das pa rnams kyang</text></item>
<item><p>186a3</p><section>mdo sde</section><text>rung ste/ sangs rgyas bcom ldan 'das rnams la sbyin gnas bskrun pa ni yongs su zad par mi 'gyur te/ 'di ni sangs rgyas bcom ldan 'das rnams kyi che ba thams cad du kha na ma tho ba med cing shin du rnam</text></item>
<item><p>186a4</p><section>mdo sde</section><text>par dag pa'o/ /sangs rgyas bcom ldan 'das brjod du med pa'i yang brjod du med pa'i 'jig rten gyi khams thams cad las ring ba'i 'jig rten gyi khams na bzhugs kyang / 'jig rten gyi khams 'di na gnas</text></item>
<item><p>186a5</p><section>mdo sde</section><text>pa'i sems can gyis sangs rgyas bcom ldan 'das rjes su dran na sku ston par mdzad de/ 'di ni sangs rgyas bcom ldan 'das rnams kyi che ba thams cad du kha na ma tho ba med cing shin du rnam par dag pa'o/ /kye rgyal ba'i</text></item>
<item><p>186a6</p><section>mdo sde</section><text>sras 'di ni sangs rgyas bcom ldan 'das kyi che ba ste/ thams cad du kha na ma tho ba med cing shin du rnam par dag pa bcu'o/ /kye rgyal ba'i sras sangs rgyas bcom ldan 'das rnams kyi shin du rnam par dag pa bcu ste/</text></item>
<item><p>186a7</p><section>mdo sde</section><text>bcu gang zhe na/ sangs rgyas bcom ldan 'das kyi sngon gyi smon lam shin du rnam par dag pa dang / sangs rgyas bcom ldan 'das kyis tshangs par spyod pa dang / sangs rgyas bcom ldan 'das rnams kyi ma chags pa'i</text></item>
<item><p>186a8</p><section>mdo sde</section><text>tshul khrims rnam par dag cing shin du rnam par dag pa dang / sangs rgyas bcom ldan 'das kyis sems can thams cad phung po las byung bar mdzad pa shin du rnam par dag pa dang / sangs rgyas bcom ldan 'das kyi sangs</text></item>
<item><p>186b1</p><section>mdo sde</section><text>rgyas kyi zhing shin du rnam par dag pa dang / sangs rgyas bcom ldan 'das kyis g.yog 'khor shin du rnam par dag pa dang / sangs rgyas bcom ldan 'das kyi chos kyi sku shin du rnam par dag pa dang / sangs rgyas bcom</text></item>
<item><p>186b2</p><section>mdo sde</section><text>ldan 'das kyis gzugs kyi sku'i mtshan dang dpe byad bzang po rnam par dag cing shin du rnam par dag pa dang / sangs rgyas bcom ldan 'das kyis chos kyi sku shin du rnam par dag pa dang / sangs rgyas bcom ldan 'das kyis bsgribs</text></item>
<item><p>186b3</p><section>mdo sde</section><text>pa med pa'i thams cad mkhyen pa'i ye shes kyi phung po shin du rnam par dag pa dang / sangs rgyas bcom ldan 'das kyis sangs rgyas thams cad kyi rnam par thar ba dang / rnam par gnon par mdzad pa dam pa'i mchog brnyes pa shin du rnam</text></item>
<item><p>186b4</p><section>mdo sde</section><text>par dag pa ste/ kye rgyal ba'i sras 'di ni sangs rgyas bcom ldan 'das rnams kyi shin du rnam par dag pa bcu'o/ /kye rgyal ba'i sras su dus thams cad du 'jig rten gyi yul khams thams cad na sangs rgyas bcom ldan 'das kyis mdzad pa</text></item>
<item><p>186b5</p><section>mdo sde</section><text>bcu ste/ bcu gang zhe na/ sangs rgyas rjes su dran pa rab tu rnyed pa'i sems can rnams la dus thams cad du sangs rgyas ston pa dang / dus thams cad du sems can shes kyi sems can la chos ston pa dang / dus thams cad du</text></item>
<item><p>186b6</p><section>mdo sde</section><text>sangs rgyas la sems rab tu dang ba'i sems can la tshad med pa'i dge ba'i rtsa ba bskyed pa dang / dus thams cad du chos mi 'gyur ba'i lam du 'das pa'i sems can la ye shes rtogs par mdzad pa dang / dus thams cad du 'gro</text></item>
<item><p>186b7</p><section>mdo sde</section><text>ba thams cad la sangs rgyas kyi mdzad pa rgyun mi gcod pa dang / dus thams cad du 'jig rten gyi khams thams cad du de bzhin gshegs pa mi chags par bzhud pa dang / dus thams cad du sems can thams cad la</text></item>
<item><p>186b8</p><section>mdo sde</section><text>thugs rje chen po rgyun mi gcod pa dang / dus thams cad du sangs rgyas bcom ldan 'das rnams rnam par sprul pa la bzhugs pa dang / dus thams cad du sangs rgyas bcom ldan 'das rnams sangs rgyas sna tshogs su</text></item>
<item><p>187a1</p><section>mdo sde</section><text>sprul par bzhugs pa dang / dus thams cad du sangs rgyas bcom ldan 'das rnams sangs rgyas kyi mthus chos kyi dbyings la gnas pa ste/ kye rgyal ba'i sras 'di ni dus thams cad du 'jig rten</text></item>
<item><p>187a2</p><section>mdo sde</section><text>gyi yul khams thams cad na/ sangs rgyas bcom ldan 'das rnams kyi sangs rgyas kyi mdzad pa bcu'o/ /kye rgyal ba'i sras de bzhin gshegs pa dgra bcom pa yang dag par rdzogs pa'i sangs rgyas rnams kyi</text></item>
<item><p>187a3</p><section>mdo sde</section><text>ye shes kyi rgya mtsho'i tshul mi zad pa bcu ste/ bcu gang zhe na/ sangs rgyas bcom ldan 'das kyis de bzhin gshegs pa'i sku'i ye shes kyi rgya mtsho mi zad pa dang / sangs rgyas bcom ldan 'das sangs rgyas kyi</text></item>
<item><p>187a4</p><section>mdo sde</section><text>mdzad pa tshad med pa brnyes pa'i ye shes kyi rgya mtsho mi zad pa dang / sangs rgyas bcom ldan 'das sangs rgyas kyi spyan gyi yul gyi ye shes kyi rgya mtsho mi zad pa dang / sangs rgyas bcom ldan 'das kyi dge ba'i</text></item>
<item><p>187a5</p><section>mdo sde</section><text>rtsa ba tshad med pa bsam gyis mi khyab pa'i ye shes kyi rgya mtsho mi zad pa dang / sangs rgyas bcom ldan 'das kyi chos thams cad kyi char 'bebs pa'i ye shes kyi rgya mtsho mi zad pa dang / sangs rgyas bcom ldan</text></item>
<item><p>187a6</p><section>mdo sde</section><text>'das kyi sangs rgyas kyi yon tan dang / kha dog gi ye shes kyi rgya mtsho mi zad pa dang / sangs rgyas bcom ldan 'das thams cad mkhyen pas sngon gyi mtha' nas smon lam spyod pa'i ye shes kyi rgya mtsho mi zad</text></item>
<item><p>187a7</p><section>mdo sde</section><text>pa dang / sangs rgyas bcom ldan 'das phyi ma'i mthar 'gro ba thams cad la sangs rgyas kyi mdzad pa rgyun mi gcod pa'i ye shes kyi rgya mtsho mi zad pa dang / sangs rgyas bcom ldan 'das sems can ma lus pa'i ris</text></item>
<item><p>187a8</p><section>mdo sde</section><text>thams cad kyi sems kyi spyod pa'i ye shes kyi rgya mtsho mi zad pa dang / sangs rgyas bcom ldan 'das kyi thams cad mkhyen pa'i bsod nams zil gyis mi gnon pa'i ye shes kyi rgya mtsho mi zad pa ste/ kye rgyal</text></item>
<item><p>187b1</p><section>mdo sde</section><text>ba'i sras 'di ni de bzhin gshegs pa dgra bcom pa yang dag par rdzogs pa'i sangs rgyas rnams kyi ye shes kyi rgya mtsho mi zad pa bcu'o/ /kye rgyal ba'i sras sangs rgyas bcom ldan 'das rnams kyi sangs rgyas</text></item>
<item><p>187b2</p><section>mdo sde</section><text>kyi spyan bcu ste/ bcu gang zhe na/ gang 'di ltar sangs rgyas bcom ldan 'das rnams thams cad kyi pha rol du phyin cing mngon par byung ba'i spyan dang / gang 'di ltar sangs rgyas bcom ldan 'das rnams kyis</text></item>
<item><p>187b3</p><section>mdo sde</section><text>chos thams cad mi mkhyen pa mi mnga' ba'i spyan dang / gang 'di ltar sangs rgyas bcom ldan 'das rnams thams cad la thugs rje che ba'i spyan dang / gang 'di ltar sangs rgyas bcom ldan 'das rnams tshad med pa'i</text></item>
<item><p>187b4</p><section>mdo sde</section><text>stobs bcu thams cad dang ldan pa'i spyan dang / gang 'di ltar sangs rgyas bcom ldan 'das rnams bla na med pa'i chos kyi 'khor lo skor ba'i spyan dang / gang 'di ltar sangs rgyas bcom ldan 'das rnams sems</text></item>
<item><p>187b5</p><section>mdo sde</section><text>can thams cad 'dul bar zhugs pa'i spyan dang / gang 'di ltar sangs rgyas bcom ldan 'das 'gro ba thams cad mngon du rdzogs par sangs rgyas par mdzad pa'i spyan dang / gang 'di ltar sangs rgyas bcom</text></item>
<item><p>187b6</p><section>mdo sde</section><text>ldan 'das rnams bzhugs pas 'dul ba'i sems can la 'dul ba'i spyan dang / gang 'di ltar sangs rgyas bcom ldan 'das rnams gnyis su med par spyod pa'i chos kyi mtshan nyid la dbang ba'i spyan dang /</text></item>
<item><p>187b7</p><section>mdo sde</section><text>gang 'di ltar sangs rgyas bcom ldan 'das rnams ji ltar sems can btul te smin par mdzad nas/ sangs rgyas kyi yul gyi mtha'i phyir sangs rgyas yongs su mya ngan las 'da' bar ston pa ste/ kye rgyal ba'i sras 'di</text></item>
<item><p>187b8</p><section>mdo sde</section><text>ni sangs rgyas bcom ldan 'das rnams kyi sangs rgyas kyi spyan bcu'o/ /kye rgyal ba'i sras sangs rgyas bcom ldan 'das rnams kyi sangs rgyas kyi chos mtha' yas par ston pa bcu ste/ bcu gang zhe na/</text></item>
<item><p>188a1</p><section>mdo sde</section><text>sangs rgyas bcom ldan 'das sems can gyi khams la mtha' yas par ston pa'i sgo dang / sangs rgyas bcom ldan 'das sems can gyi spyod pa sna tshogs mtha' yas par ston pa'i sgo dang / sangs rgyas</text></item>
<item><p>188a2</p><section>mdo sde</section><text>bcom ldan 'das sems can thams cad kyi las kyi rnam par smin pa mtha' yas par ston pa'i sgo dang / sangs rgyas bcom ldan 'das sems can thams cad la gdams pa rjes su bstan pa mtha' yas par ston pa'i</text></item>
<item><p>188a3</p><section>mdo sde</section><text>sgo dang / sangs rgyas bcom ldan 'das sems can gyi khams rnam par spyod pa'i nan tan mtha' yas par ston pa'i sgo dang / sangs rgyas bcom ldan 'das byang chub sems dpa'i spyod pa gdams pa mtha'</text></item>
<item><p>188a4</p><section>mdo sde</section><text>yas pa bstan pa la 'god pa'i sgo dang / sangs rgyas bcom ldan 'das byang chub sems dpa'i rim pa'i khyad par bzhin smon lam gyis 'byung ba mtha' yas par ston pa'i sgo dang / sangs rgyas bcom ldan 'das</text></item>
<item><p>188a5</p><section>mdo sde</section><text>sems can gyi khams ma lus pa thams cad la sdud pa dang 'gyur ba mtha' yas par ston pa'i sgo dang / sangs rgyas bcom ldan 'das rnams kyi sangs rgyas kyi zhing rnam par dag par byang chub sems dpa'</text></item>
<item><p>188a6</p><section>mdo sde</section><text>rnams kyi bsam pa dang dad pa bzhin ston pa'i sgo dang / 'jig rten gyi khams ma lus pa thams cad ni 'das pa dang / ma 'ongs pa dang / da ltar byung ba de dang de dag tu sangs rgyas thams cad cig nas gcig tu</text></item>
<item><p>188a7</p><section>mdo sde</section><text>bskal par 'byung ba sangs rgyas bcom ldan 'das rnams kyi mthus bsdus nas yongs su snang zhing / sangs rgyas thams cad kyi ye shes rnam par rig pa mtha' yas pa'i sgo ste/ kye rgyal ba'i</text></item>
<item><p>188a8</p><section>mdo sde</section><text>sras 'di ni sangs rgyas bcom ldan 'das rnams kyi chos mtha' yas par ston pa bcu'o/ /kye rgyal ba'i sras sangs rgyas bcom ldan 'das rnams kyi sangs rgyas kyi mdzad pa bcu ste/ bcu gang zhe na/</text></item>
<item><p>188b1</p><section>mdo sde</section><text>sangs rgyas bcom ldan 'das rnams kyi gzugs kyi sku bstan pas kyang sems can rnams la sangs rgyas kyi mdzad pa mdzad pa dang / sangs rgyas bcom ldan 'das rnams kyi gsung gis kyang sems can</text></item>
<item><p>188b2</p><section>mdo sde</section><text>rnams la sangs rgyas kyi mdzad pa mdzad pa dang / sangs rgyas bcom ldan 'das rnams kyi gzung bas kyang sems can rnams la sangs rgyas kyi mdzad pa mdzad pa dang / sangs rgyas bcom ldan 'das rnams</text></item>
<item><p>188b3</p><section>mdo sde</section><text>kyis mi 'dzin pas kyang sems can rnams la sangs rgyas kyi mdzad pa mdzad pa dang / sangs rgyas bcom ldan 'das kyis sa dang / chu dang me dang / rlung gis kyang sems can rnams la sangs rgyas kyi</text></item>
<item><p>188b4</p><section>mdo sde</section><text>mdzad pa mdzad pa dang / sangs rgyas bcom ldan 'das rnams kyi byin gyis brlabs kyis yul gyi dbang gis brtsam pa'i yul thams cad kyis kyang sems can rnams la sangs rgyas kyi mdzad pa mdzad</text></item>
<item><p>188b5</p><section>mdo sde</section><text>pa dang / sangs rgyas bcom ldan 'das rnams kyi mtshan gyis kyang sems can rnams la sangs rgyas kyi mdzad pa mdzad pa dang / sangs rgyas bcom ldan 'das kyi zhing rtsom pas kyang sems can rnams</text></item>
<item><p>188b6</p><section>mdo sde</section><text>la sangs rgyas kyi mdzad pa mdzad pa dang / sangs rgyas bcom ldan 'das kyi sangs rgyas kyi zhing yongs su dag pas kyang sems can rnams la sangs rgyas kyi mdzad pa mdzad pa dang / sangs rgyas</text></item>
<item><p>188b7</p><section>mdo sde</section><text>bcom ldan 'das cang mi gsungs pas kyang sems can rnams la sangs rgyas kyi mdzad pa mdzad pa ste/ kye rgyal ba'i sras 'di ni sangs rgyas bcom ldan 'das rnams sems can rnams kyi sangs rgyas</text></item>
<item><p>188b8</p><section>mdo sde</section><text>kyi mdzad pa mdzad pa bcu'o/ /kye rgyal ba'i sras sangs rgyas bcom ldan 'das rnams kyi sems can gyi chos kyi snying po bcu ste/ bcu gang zhe na/ smon lam rgyun mi gcod cing smon lam brtan pa dang /</text></item>
<item><p>189a1</p><section>mdo sde</section><text>gnyis su med par bshad pa ji ltar smras pa de bzhin byed pa ste/ 'di ni sems can gyi chos kyi snying po dang po'o/ /byang chub sems dpa'i spyod pa la rab tu brtson zhing ma zhum par phyi ma'i mtha'</text></item>
<item><p>189a2</p><section>mdo sde</section><text>bskal par 'gro zhing yon tan gyi rgyan thams cad yongs su rdzogs pa ste/ 'di ni sems can gyi chos kyi snying po gnyis so/ /brjod du med pa'i yang brjod du med pa'i 'jig rten gyi khams na 'dul bar</text></item>
<item><p>189a3</p><section>mdo sde</section><text>'os pa'i sems can gcig gzigs na yang mi bzhugs par 'jig rten gyi khams thams cad du gshegs te/ 'di ni sems can gyi chos kyi snying po gsum mo/ /sems can gyi sems mi 'phrogs</text></item>
<item><p>189a4</p><section>mdo sde</section><text>pa la thugs rje chen po mnyam pa dang / sems can sems rab tu dang ba la thugs rje chen po mnyam pa ste/ 'di ni sems can gyi chos kyi snying po bzhi'o/ /de bzhin gshegs pa dgra bcom pa yang dag par</text></item>
<item><p>189a5</p><section>mdo sde</section><text>rdzogs pa'i sangs rgyas 'byung ba'ang ma yin/ ma byung ba'ang ma yin/ gang nas bla na med pa yang dag par rdzogs pa'i byang chub tu zhugs nas nam bla na med pa yang dag par rdzogs pa'i byang chub tu mngon</text></item>
<item><p>189a6</p><section>mdo sde</section><text>par rdzogs par sangs rgyas kyi bar du byang chub kyi sems mi 'jig ste/ 'di ni sems can gyi chos kyi snying po lnga'o/ /dge ba'i rtsa ba thams cad bsdus nas thams cad mkhyen pa nyid du bsngo bar</text></item>
<item><p>189a7</p><section>mdo sde</section><text>'jug cing 'jig rten gyi phyir mi spyod pa ste/ 'di ni sems can gyi chos kyi snying po drug go/ /thog mar sems kyis sangs rgyas thams cad kyi sangs rgyas kyi spyod pa'i rjes su lus kyi las dang / ngag gi las</text></item>
<item><p>189a8</p><section>mdo sde</section><text>dang / yid kyi las la slob ste/ thams cad mkhyen par bsngo zhing nyan thos dang rang sangs rgyas kyi spyod par ma yin pas bla na med pa yang dag par rdzogs pa'i byang chub du mngon par rdzogs par sangs rgyas pa ste/</text></item>
<item><p>189b1</p><section>mdo sde</section><text>'di ni sems can gyi chos kyi snying po bdun no/ /mtha' yas par 'od thams cad kun du snang ba dang / sangs rgyas kyi chos thams cad snang ba dang / byang chub sems dpa' sems rnam par dag pa 'di snang ba</text></item>
<item><p>189b2</p><section>mdo sde</section><text>thams cad mtshungs pa thams cad mtshungs par thams cad mkhyen pa nyid du yongs su rdzogs par byed pa ste/ 'di ni sems can gyi chos kyi snying po brgyad do/ /'jig rten gyi bde ba thams cad spong ba dang /</text></item>
<item><p>189b3</p><section>mdo sde</section><text>'jig rten gyi dga' ba la mi 'dod pa dang / 'jig rten thams cad kyis ma gos pa'i smon lam thams cad mtshungs par 'jig rten gyi bde ba thams cad dang ldan pas sdug bsngal thams cad 'jig cing spros</text></item>
<item><p>189b4</p><section>mdo sde</section><text>pa thams cad med pa ste/ 'di ni sems can gyi chos kyi snying po dgu'o/ /sangs rgyas kyi yul la dad pas dka' ba dang dka' thub kyi sems bskyed do/ /sangs rgyas thams cad kyi rigs bsrung ba la brtson</text></item>
<item><p>189b5</p><section>mdo sde</section><text>pas 'gro ba thams cad dang mnyam par sdug bsngal thams cad rigs pas rig cing stobs dang sa bcu'i bar gyi mthar byung ba ste/ 'di ni sems can gyi chos kyi snying po bcu pa'o/ /kye rgyal ba'i sras 'di</text></item>
<item><p>189b6</p><section>mdo sde</section><text>ni sangs rgyas bcom ldan 'das rnams kyi sems can gyi chos kyi snying po bcu'o/ /kye rgyal ba'i sras sangs rgyas bcom ldan 'das rnams kyi mi chags par spyod pa bcu ste/ bcu gang zhe na/ sangs</text></item>
<item><p>189b7</p><section>mdo sde</section><text>rgyas bcom ldan 'das 'jig rten gyi khams ma lus pa thams cad du gshegs pa yang mi chags par spyod pa dang / sangs rgyas bcom ldan 'das 'jig rten gyi khams ma lus pa thams cad</text></item>
<item><p>189b8</p><section>mdo sde</section><text>na bzhugs pa yang mi chags par spyod pa dang / sangs rgyas bcom ldan 'das 'jig rten gyi khams ma lus pa thams cad na 'chag bzhengs/ bzhugs pa yang mi chags par spyod pa dang / sangs rgyas</text></item>
<item><p>190a1</p><section>mdo sde</section><text>bcom ldan 'das 'jig rten gyi khams ma lus pa thams cad na chos ston pa yang mi chags par spyod pa dang / sangs rgyas bcom ldan 'das 'jig rten gyi khams ma lus pa thams</text></item>
<item><p>190a2</p><section>mdo sde</section><text>cad dang / dga' ldan gnas su gshegs pa yang mi chags par spyod pa dang / sangs rgyas bcom ldan 'das chos kyi dbyings ma lus pa thams cad dang / sngon gyi mtha' dang / phyi ma'i mtha' dang / da ltar</text></item>
<item><p>190a3</p><section>mdo sde</section><text>byung ba la yang mi chags par spyod pa dang / sangs rgyas bcom ldan 'das 'jig rten gyi khams ma lus pa thams cad du tshad med pa'i 'khor gyi dkyil 'khor du gshegs pa yang mi chags par spyod pa dang /</text></item>
<item><p>190a4</p><section>mdo sde</section><text>sems can ma lus pa thams cad kyi sems kyi spyod pa la rnam par gzigs shing sems kyi skad cig ma gcig la cho 'phrul gsum ston cing sems can 'dul ba yang mi chags par spyod pa dang / sangs rgyas</text></item>
<item><p>190a5</p><section>mdo sde</section><text>bcom ldan 'das kyi sku gcig gis tshad med bsam gyis mi khyab par gshegs shing sangs rgyas kyi spyod pa chen po spyod pa yang mi chags par spyod pa dang / sangs rgyas bcom ldan 'das tshad med bsam gyis mi</text></item>
<item><p>190a6</p><section>mdo sde</section><text>khyab par gshegs shing sems can tshad med pa bcu rdul yab ma lus pa thams cad la ston pa dang / sangs rgyas bcom ldan 'das kyis de bzhin gshegs pa ma lus pa thams cad kyi mtha' yas bsdus pa</text></item>
<item><p>190a7</p><section>mdo sde</section><text>yang mi chags par spyod pa ste/ kye rgyal ba'i sras 'di ni sangs rgyas bcom ldan 'das kyi mi chags par spyod pa bcu'o/ /kye rgyal ba'i sras sangs rgyas bcom ldan 'das rnams kyi sangs rgyas kyi sku'i rgyan</text></item>
<item><p>190a8</p><section>mdo sde</section><text>mchog dam pa bla na med pa bcu ste/ bcu gang zhe na/ sangs rgyas bcom ldan 'das rnams kyi sku'i mtshan dang dpe byad bzang pos brgyan pa sangs rgyas kyi sku'i rgyan mchog dam pa bla na med pa'o/ /sangs rgyas bcom</text></item>
<item><p>190b1</p><section>mdo sde</section><text>ldan 'das rnams yan lag drug bcu mchog dam pa dang ldan zhing gsung gi yan lag brgya rtsa lnga yongs su bzung ba brgya stong du mas brgyan pa mtha' dang mu med pa'i dbyangs kyi yan lag rnam par dag pa</text></item>
<item><p>190b2</p><section>mdo sde</section><text>brjod du med pa'i sangs rgyas kyi chos dang / don tshig 'bru rab tu dang ba dang / 'jigs pa med pa chen pos mi 'jigs shing bag tsha ba med par seng ge'i sgra sgrags pas chos kyi dbyings ma lus pa thams cad</text></item>
<item><p>190b3</p><section>mdo sde</section><text>sems can thams cad la thos pa dang / snang ba dang / shes par mdzad pa dang / sems can rnams kyi bsam pa sna tshogs dang / dbang po sna tshogs kyi rim pa so sor slong zhing 'dul ba ste/ 'di ni sangs rgyas</text></item>
<item><p>190b4</p><section>mdo sde</section><text>bcom ldan 'das rnams kyi gsung gi rgyan mchog dam pa bla na med pa'o/ /sangs rgyas bcom ldan 'das kyi yid kyi las stobs bcus brgyan pa/ sangs rgyas thams cad ting nge 'dzin chen pos rgyas shing</text></item>
<item><p>190b5</p><section>mdo sde</section><text>sangs rgyas kyi chos ma 'dres pa bcwa brgyad kyi rgyan gyis shin du brgyan te chags pa med pa'i yul gyi spyod yul ba/ chos kyi dbyings la rab tu gnas shing sangs rgyas kyi chos thams cad kyi yan lag brnyes te</text></item>
<item><p>190b6</p><section>mdo sde</section><text>chos kyi dbyings ma lus pa thams cad kyi brgyan dang / sems kyi skad cig ma gcig dang ldan pa'i shes rab kyi dus gsum ma lus pa dang / chos thams cad kyi dbyings dang / sems can thams cad kyi sems</text></item>
<item><p>190b7</p><section>mdo sde</section><text>kyi spyod pa thams cad rab tu mkhyen pa ste/ 'di ni sangs rgyas bcom ldan 'das rnams kyi thug kyi brgyan dam pa mchog bla na med pa'o/ /sangs rgyas bcom ldan 'das kyis brjod du med pa'i 'od bye ba khrag khrig</text></item>
<item><p>190b8</p><section>mdo sde</section><text>rab tu btang nas/ 'od zer brjod du med pa gcig nas gcig tu 'od zer gyi dra bar bskor cing zhing ming bcu rdul yab ma lus pa thams cad du snang bar byas pa/ 'jig rten gyi khams thams cad kyi mun</text></item>
<item><p>191a1</p><section>mdo sde</section><text>pa'i rigs ston pa/ 'dzum pa ston pa'i zhal gyi sgo nas 'od zer kha dog sna tshogs du ma kha dog brgya stong bye ba khrag khrig tshad med grangs med pa byung bas phyogs bcu'i 'jig rten gyi khams tshad</text></item>
<item><p>191a2</p><section>mdo sde</section><text>med grangs med pa ma lus pa thams cad kyi sems can gyi khams la snang bas shes par byed cing / bla na med pa yang dag par rdzogs par byang chub par mdzad pa dang / sangs rgyas 'byung ba dang mi bral zhing</text></item>
<item><p>191a3</p><section>mdo sde</section><text>sangs rgyas kyi mdzad pa gdon mi za ba phyir mi ldog pa brjod du med pa'i sangs rgyas 'byung zhing bzhugs pa'i sku rnam par dag pas dga' ba med par 'byung ba ste/ 'di ni sangs rgyas bcom ldan 'das rnams kyi</text></item>
<item><p>191a4</p><section>mdo sde</section><text>'od kyi rgyan mchog dam pa bla na med pa'o/ /sangs rgyas bcom ldan 'das rnams gzhan du lung ston pa dang / 'gro ba thams cad kyi sgrib pa med par mdzad pa ste/ 'di ni sangs rgyas bcom ldan 'das rnams kyi</text></item>
<item><p>191a5</p><section>mdo sde</section><text>rab rib med pas 'jig rten thams cad du 'dzum pa mdzad pa ston pa'i rgyan mchog dam pa bla na med pa'o/ /tshad med pa'i sangs rgyas bcom ldan 'das rnams kyi chos kyi sku bsgrib pa med cing rnam par dag pa/</text></item>
<item><p>191a6</p><section>mdo sde</section><text>chos thams cad la ma chags pa mtha' med pa'i chos kyi dbyings mtha' dang dbung med par chud pa/ 'jig rten thams cad dang ma 'dres pa/ 'jig rten thams cad de kho na nyid kyi rjes su 'brang ba 'jig rten</text></item>
<item><p>191a7</p><section>mdo sde</section><text>thams cad 'jig rten las 'das par spyod par 'jug pa'i tshig gi lam chad cing brjod du med par chud pa/ phung po dang / khams dang / skye mched dang bral ba ste/ 'di ni sangs rgyas bcom ldan 'das rnams kyi</text></item>
<item><p>191a8</p><section>mdo sde</section><text>chos kyi rgyan mchog dam pa bla na med pa'o/ /sangs rgyas bcom ldan 'das kyi 'od tshad med pa/ 'jig rten gyi khams ma lus pa thams cad dbyer med pa'i 'od brjod du med pa'i yang brjod du med pa'i brgyan kha</text></item>
<item><p>191b1</p><section>mdo sde</section><text>dog sna tshogs du ma'i rkyen kun nas mi phrog pa'i 'od/ 'jig rten thams cad la ma chags pa'i 'od/ tshad med pa bsgribs pa med pa'i 'od kyi dkyil 'khor gyi mdzod thams cad khang pa ltar gyur pa ste/ 'di ni</text></item>
<item><p>191b2</p><section>mdo sde</section><text>sangs rgyas bcom ldan 'das rnams kyi 'od kyi brgyan bla na med pa mchog dam pa'o/ /sangs rgyas bcom ldan 'das kyi kha dog mtha' yas pa/ kha dog 'tsher ba/ kha dog rang bzhin gyis 'tsher ba/ kha dog tshad</text></item>
<item><p>191b3</p><section>mdo sde</section><text>med pa/ sems can ma lus pa thams cad kyi bsam pa dang / dad pa ji lta ba bzhin du rnam par rig par byed pa'i kha dog ste/ sangs rgyas bcom ldan 'das mi zlog pa'i kha dog dang / kha dog thams cad kyi mchog</text></item>
<item><p>191b4</p><section>mdo sde</section><text>brnyes pas de las gzhan pa'i kha dog dang / khams gsum gyi kha dog thams cad khyab pa zil gyis mnan pa ste/ 'di ni sangs rgyas bcom ldan 'das rnams kyi kha dog gi rgyan mchog dam pa bla na med pa'o/ /</text></item>
<item><p>191b5</p><section>mdo sde</section><text>sangs rgyas bcom ldan 'das kyi dge ba shin du rnam par dag pas 'das pa dang / ma 'ongs pa dang / da ltar byung ba'i sangs rgyas kyi rigs dge ba rin po che 'byung ba'i 'jig rten thams cad kyis ma smad pa/ kha na</text></item>
<item><p>191b6</p><section>mdo sde</section><text>ma tho ba med pas chos thams cad kyi de kho na mnyam pa dang mi mnyam par spyod pa rnam par dag pa'i rgyan dang / de bzhin gshegs pa'i rigs sgribs pa med cing rigs rnam par dag pa thams cad mkhyen pa nyid</text></item>
<item><p>191b7</p><section>mdo sde</section><text>kyi ye shes las byung zhing 'dus pa ste/ 'di ni sangs rgyas bcom ldan 'das rnams kyi rigs dang / gdung rnam par dag pa'i rgyan mchog dam pa bla na med pa'o/ /sangs rgyas bcom ldan 'das kyi sku byams pa</text></item>
<item><p>191b8</p><section>mdo sde</section><text>chen po'i stobs kyis brgyan pa shin du dang zhing rnyog pa med pa'i kun du rtog pa'i sku'i 'du byed nyam rangs pa/ shin du rnam par phye ba blta bas mi ngoms pas/ thugs rje chen po'i thugs 'gro ba thams cad kyi</text></item>
<item><p>192a1</p><section>mdo sde</section><text>sbyin gnas dang / skyabs med kyi mchog bla na med pa so sor 'dzin pa rnams la thugs brtse zhing phan par bzhed pa/ sems can thams cad la ye shes chen po'i byin gyis rlob pa bsod nams chen po</text></item>
<item><p>192a2</p><section>mdo sde</section><text>'phags pa/ 'gro ba thams cad kyi bsod nams mtha' yas pa'i zhing sems can thams cad la yon tan dang ye shes kyi phung po thams cad rnam par 'phel bar mdzad pa ste/ 'di ni sangs rgyas bcom ldan 'das</text></item>
<item><p>192a3</p><section>mdo sde</section><text>rnams kyi byams pa chen po dang / thugs rje chen po dang / bsod nams kyis mtha'i rgyan mchog dam pa bla na med pa bcu'o/ /kye rgyal ba'i sras 'di ni sangs rgyas bcom ldan 'das rnams kyi sangs rgyas kyi rgyan mchog</text></item>
<item><p>192a4</p><section>mdo sde</section><text>dam pa bla na med pa'o/ /'phags pa sangs rgyas kyi chos bsam gyis mi khyab pa bstan pa/ bam po gnyis pa/ /kye rgyal ba'i sras sangs rgyas bcom ldan 'das rnams kyi bdag po</text></item>
<item><p>192a5</p><section>mdo sde</section><text>dbang gi chos bcu ste/ bcu gang zhe na/ sangs rgyas bcom ldan 'das chos thams cad kyi bdag po dbang gis chos thams cad snang bar mdzad pa dang / mtha' med pa'i tshig dang 'bru la spobs pa chags pa med pa dang /</text></item>
<item><p>192a6</p><section>mdo sde</section><text>chos ma lus pa thams cad yongs su ston pa ste/ 'di ni sangs rgyas bcom ldan 'das rnams kyi sangs rgyas kyi bdag po'i dbang gi chos dang po'o/ /sangs rgyas bcom ldan 'das kyi bdag pos ji ltar sems can</text></item>
<item><p>192a7</p><section>mdo sde</section><text>gnas pa'i 'dul zhing yongs su smin pa de ltar smon lam dang chos ston te/ 'di ni sangs rgyas kyi bdag po'i chos gnyis so/ /sangs rgyas bcom ldan 'das kyi bdag pos 'jig rten gyi khams ma lus pa thams</text></item>
<item><p>192a8</p><section>mdo sde</section><text>cad rnam pa drug tu g.yos kyang sems can gcig la yang gnod pa med pa tshad med grangs med pa'i rgyan gyis brgyan pa/ nam mkha'i khams kyi mtha'i 'jig rten gyi khams ma lus pa thams cad gcig nas</text></item>
<item><p>192b1</p><section>mdo sde</section><text>gcig tu 'deg pa dang / 'jog pa dang / sad pa dang / 'phen pa dang / 'jig rten gyi khams gcig nas gcig dang / phyogs gcig nas gcig tu 'jog kyang sems can gyi khams kun nas gti mi mug cing the tsom</text></item>
<item><p>192b2</p><section>mdo sde</section><text>med de/ 'di ni sangs rgyas kyi bdag po'i dbang gi chos gsum mo/ /sangs rgyas bcom ldan 'das kyi bdag po'i sems kyi skad cig ma gcig la 'jig rten gyi khams ma lus pa thams cad ye shes kyi byin</text></item>
<item><p>192b3</p><section>mdo sde</section><text>gyis brlobs te/ rgyan sna tshogs 'jig rten gyi khams gcig nas gcig tu byin gyis rlob pa dang / 'jig rten gyi khams thams cad du lhab lhub dang rgyan ston pa dang / grangs med pa'i bskal par 'jig rten gyi khams</text></item>
<item><p>192b4</p><section>mdo sde</section><text>ma lus pa thams cad du nyon mongs pa med pa'i lus su ston cing lhab lhub dang rgyan thams cad kyi kha dog mi zad par ston pa dang / sangs rgyas kyi zhing rnam par dag pa thams cad sangs rgyas kyi zhing gcig tu kun 'brang</text></item>
<item><p>192b5</p><section>mdo sde</section><text>bar byin gyis rlob pa ste/ 'di ni sangs rgyas bcom ldan 'das rnams kyi sangs rgyas kyi bdag po'i dbang gi chos bzhi'o/ /sangs rgyas bcom ldan 'das kyi bdag pos sangs rgyas kyis 'dul ba'i sems can gzigs</text></item>
<item><p>192b6</p><section>mdo sde</section><text>nas sems can gcig gi phyir brjod du med pa'i yang brjod du med pa'i bskal par dkyil mo dkrung mi 'jig pa gang zag de la dgongs kyang / de bzhin gshegs pa'i sku dang thugs la skyo ba mi mnga' zhing 'dul ba'i dus</text></item>
<item><p>192b7</p><section>mdo sde</section><text>su de las mi 'da' ste/ ji ltar gang zag re re la yang de bzhin du rim pas 'jig rten gyi khams ma lus pa thams cad kyi phyi ma'i mthar tshe la dbang ba byin gyis brlabs te bzhugs kyang sangs rgyas bcom ldan</text></item>
<item><p>192b8</p><section>mdo sde</section><text>'das la kun du bsnyengs pa mi mnga'/ skyo ba mi mnga' ste/ de bzhin du sems can gyi khams ma lus pa thams cad du sangs rgyas kyis 'dul ba'i gang zag gi phyir rim pas rab tu skyong ste/ 'di ni sangs rgyas</text></item>
<item><p>193a1</p><section>mdo sde</section><text>bcom ldan 'das rnams kyi sangs rgyas kyi bdag po'i dbang gi chos lnga'o/ /sangs rgyas bcom ldan 'das kyi bdag pos sems kyi skad cig ma de bzhin gshegs pa 'jig rten gyi khams ma lus pa</text></item>
<item><p>193a2</p><section>mdo sde</section><text>thams cad du 'brang zhing gshegs nas/ phyogs bcu'i 'jig rten gyi khams 'gyur ba rgya mtsho med pa bcu rdul yab ma lus pa thams cad kyi chos kyi dbyings gcig nas gcig tu thams cad byin gyis brlabs</text></item>
<item><p>193a3</p><section>mdo sde</section><text>pa dang / phyogs kyi 'jig rten gyi khams thams cad kyi rigs kyi dra ba bzlog cing tshad med par gshegs te/ chos kyi dbyings ston pa dang / mi 'phrogs pa'i chos kyi 'khor lo bskor ba ste/ 'di ni sangs rgyas bcom</text></item>
<item><p>193a4</p><section>mdo sde</section><text>ldan 'das rnams kyi sangs rgyas kyi bdag po'i dbang gi chos drug go/ /sangs rgyas bcom ldan 'das kyis bdag pos sems kyi skad cig ma la sems can gyi khams 'dul ba'i phyir sems kyi skad cig ma la</text></item>
<item><p>193a5</p><section>mdo sde</section><text>bla na med pa yang dag par rdzogs pa'i byang chub tu mngon par rdzogs par sangs rgyas kyang 'di ltar mngon du rdzogs par sangs rgyas pa 'ang med/ sangs rgyas kyi chos thams cad las mngon par sangs rgyas pa 'ang med/</text></item>
<item><p>193a6</p><section>mdo sde</section><text>mngon du rdzogs par 'tshang rgya bar 'gyur ba 'ang med/ slob pa'i sa la gnas pa dang / mngon par rdzogs par byang chub tu phye ba dang / sangs rgyas kyi chos thams cad bsgribs pa med par rtogs shing rig pa 'ang</text></item>
<item><p>193a7</p><section>mdo sde</section><text>med de/ sems can 'dul ba'i phyir sangs rgyas rnam par sprul pa chen po'i yul rgyun mi gcod cing dpag tu med pa'i ye shes brnyes te/ 'di ni sangs rgyas bcom ldan 'das rnams kyi sangs rgyas kyi bdag po'i</text></item>
<item><p>193a8</p><section>mdo sde</section><text>dbang gi chos bdun no/ /sangs rgyas bcom ldan 'das kyi bdag pos gang spyan gyi skye mched kyis sangs rgyas kyi mdzad pa de snyan gyi skye mched kyis kun du sgrub/ gang snyan gyi skye mched kyis sangs</text></item>
<item><p>193b1</p><section>mdo sde</section><text>rgyas kyi mdzad pa de shangs kyi skye mched kyis kun du bsgrub/ gang shangs kyi skye mched kyis sangs rgyas kyi mdzad pa de ljags kyi skye mched kyis kun tu sgrub/ gang ljags kyi skye mched kyis sangs rgyas kyi</text></item>
<item><p>193b2</p><section>mdo sde</section><text>mdzad pa de sku'i skye mched kyis kun du sgrub/ gang sku'i skye mched kyis sangs rgyas kyi mdzad pa de thugs kyi skye mched kyis kun tu sgrub/ gang thugs kyi skye mched kyis sangs rgyas kyi mdzad pa de'i bar gyis</text></item>
<item><p>193b3</p><section>mdo sde</section><text>'jig rten gyi khams ma lus pa thams cad du sna tshogs su rtsom zhing 'jig rten dang / 'jig rten las 'das pa'i rnam par phye ba brnyes te/ de bzhin du rtsom pa re res sgrub cing sprul pas sangs rgyas kyi mdzad</text></item>
<item><p>193b4</p><section>mdo sde</section><text>pa rtsom pa gcig ji lta ba bzhin du rtsom pa ma lus pa thams cad kyang de bzhin te/ 'di ni sangs rgyas bcom ldan 'das rnams kyi sangs rgyas kyi bdag po'i dbang gi chos brgyad do/ /sangs rgyas bcom ldan</text></item>
<item><p>193b5</p><section>mdo sde</section><text>'das kyis dbang pos rang gi sku'i ba spu gcig gi bu gar sems can re re'i lus kyang brjod du med pa'i yang brjod du med pa'i sangs rgyas kyi ltar che ba'i sems can gyi khams ma lus pa thams cad bcug cing nang du</text></item>
<item><p>193b6</p><section>mdo sde</section><text>'dus par mdzad de/ de la sems can re res kyang bskal pa grangs med par gnas kyang sems can de dag la gnod pa yang med/ kun du gnod pa med do/ /'jig rten gyi khams brjod du med pa'i 'jig rten gyi</text></item>
<item><p>193b7</p><section>mdo sde</section><text>khams gcig nas gcig tu gom pa cig gis gshegs te 'jig rten gyi khams de dag gis sangs rgyas byung zhing sangs rgyas byung ba dang / de dag gis brjod du med pa'i 'jig rten gyi khams 'das te/</text></item>
<item><p>193b8</p><section>mdo sde</section><text>de'i dbang gis sems can gyi snying pos brjod du med pa'i yang brjod du med pa'i chos kyi 'khor lo bskor bar shes so/ /de la ba spu'i bu ga'i sems can brjod du med pa dag gcig nas gcig tu sangs rgyas su</text></item>
<item><p>194a1</p><section>mdo sde</section><text>gyur te/ gcig nas gcig tu brjod du med pa'i chos kyi 'khor lo skor zhing / gcig nas gcig tu brjod du med pa'i chos kyi dbyings ston/ gcig nas gcig tu 'das pa brjod du med pa dang /</text></item>
<item><p>194a2</p><section>mdo sde</section><text>gcig nas gcig tu ma 'ongs pa brjod du med pa dang / gcig nas gcig tu da ltar byung ba brjod du med pa snang bar byed/ mtha' dang dbung med pa'i nam mkha'i khams skabs byed pa ston/ sems can thams cad 'ong</text></item>
<item><p>194a3</p><section>mdo sde</section><text>ba dang / 'gro ba dang / thams cad skye ba'i skye mched dang / bsgribs pa med pa dang / 'dod chags la yongs su spyod par 'jug pa mkhyen te/ 'di ni sangs rgyas bcom ldan 'das rnams kyi sangs rgyas kyi bdag po'i</text></item>
<item><p>194a4</p><section>mdo sde</section><text>dbang gi chos dgu'o/ /sangs rgyas bcom ldan 'das rnams kyi bdag pos chos kyi dbyings ma lus pa thams cad pad mo'i rgyan chen pos brgyan te pad mo'i snying po'i seng ge'i gdan la de bzhin gshegs pa</text></item>
<item><p>194a5</p><section>mdo sde</section><text>re re bzhugs pa dang / chos thams cad kyi dbyings dang / sku dpag tu med pa dang / byang chub tu mngon par rdzogs par sangs rgyas pa dang / sangs rgyas thams cad rnam par rol pa ston te/ ji ltar de bzhin gsheg</text></item>
<item><p>194a6</p><section>mdo sde</section><text>sa pa gcig pa de ltar 'jig rten gyi khams thams cad kyi rab tu phra ba'i rdul dang mnyam par sems can gyi snying po re re sems kyi skad cig ma la byin gyis brlob bo/ /sems kyi skad cig ma gcig ji lta ba</text></item>
<item><p>194a7</p><section>mdo sde</section><text>bzhin du sems kyi skad cig ma thams cad kyang de bzhin no/ /ji ltar pad ma'i le'u dang / rnam par dag cing mngon du rdzogs par sangs rgyas pa de ltar chos kyi dbyings ma lus pa thams cad dang / med bcu</text></item>
<item><p>194a8</p><section>mdo sde</section><text>rdul yab brjod du med pa'i yang brjod du med pa'i sangs rgyas kyi zhing rnam par dag pa dang / bsam gyis mi khyab pa'i rgyan sna tshogs dang / 'jig rten gyi khams su rtsom pa sna tshogs kyi rim pa dang /</text></item>
<item><p>194b1</p><section>mdo sde</section><text>med bcu rdul yab brjod du med pa'i zhing rnam par dag pa dang / sna tshogs kyi mtshan nyid dang / mtshan nyid sna tshogs med pa dang / rigs med bcu rdul yab tshad med pa dang / grangs med pa'i dus 'gyur ba dang / mi chags</text></item>
<item><p>194b2</p><section>mdo sde</section><text>pa ston pa dang / tshad med pa'i blo rgyas pa'i dad pa dang / skad cig ma sna tshogs dang / gnas med pa dang / skad cig ma bsam gyis mi khyab pa dang / tshad med par gshegs pa dang / sems kyi skad cig ma dang / sems</text></item>
<item><p>194b3</p><section>mdo sde</section><text>kyi skad cig ma gcig la thams cad ston te/ sangs rgyas bcom ldan 'das mched du mdzad pa ni mi mnga'o/ /'di ni sangs rgyas bcom ldan 'das rnams kyi sangs rgyas kyi bdag po'i dbang gi chos bcu'o/ /kye</text></item>
<item><p>194b4</p><section>mdo sde</section><text>rgyal ba'i sras 'di ni sangs rgyas bcom ldan 'das rnams kyi bdag po'i dbang gi chos bcu'o/ /kye rgyal ba'i sras sangs rgyas bcom ldan 'das rnams kyi sangs rgyas kyi chos tshad med bsam gyis mi khyab pa yongs</text></item>
<item><p>194b5</p><section>mdo sde</section><text>su rdzogs pa bcu ste/ bcu gang zhe na/ gang gis bsod nams brgya pa'i mtshan mtshan re re nas yongs su dag nas sangs rgyas bcom ldan 'das byang chub tu mngon par rdzogs par 'tshang rgya ste/ 'di ni yongs</text></item>
<item><p>194b6</p><section>mdo sde</section><text>su rdzogs pa dang po'o/ /sangs rgyas bcom ldan 'das sangs rgyas kyi chos thams cad yongs su rdzogs nas byang chub tu mngon par rdzogs par 'tshang rgya ba dang / sangs rgyas bcom ldan 'das dge ba'i rtsa ba thams</text></item>
<item><p>194b7</p><section>mdo sde</section><text>cad yongs su rdzogs nas byang chub tu mngon par rdzogs par 'tshang rgya ba dang / sangs rgyas bcom ldan 'das yon tan thams cad kyi 'byung gnas dang / spyod pa rnam par dag pa phun sum tshogs pa yongs su</text></item>
<item><p>194b8</p><section>mdo sde</section><text>rdzogs nas byang chub tu mngon par rdzogs par 'tshang rgya ba dang / sangs rgyas bcom ldan 'das sems can 'dul zhing yongs su smin par mdzad pa yongs su rdzogs nas byang chub tu mngon par rdzogs par 'tshang</text></item>
<item><p>195a1</p><section>mdo sde</section><text>rgya ba dang / sangs rgyas bcom ldan 'das sangs rgyas kyi bdag po 'gro ba thams cad gang gis kyang zil gyis mi gnon pa yongs su rdzogs nas byang chub tu mngon par rdzogs par 'tshang rgya ba</text></item>
<item><p>195a2</p><section>mdo sde</section><text>dang / sangs rgyas bcom ldan 'das zhing yongs su dag par mdzad pa yongs su rdzogs nas byang chub tu mngon par rdzogs par 'tshang rgya ba dang / sangs rgyas bcom ldan 'das thams cad mkhyen pa'i ye shes</text></item>
<item><p>195a3</p><section>mdo sde</section><text>yongs su rdzogs nas byang chub tu mngon par rdzogs par 'tshang rgya ba dang / sangs rgyas bcom ldan 'das gzugs kyi sku'i mtshan dang dpe byad gti mug med par ston pa yongs su rdzogs nas byang chub tu mngon</text></item>
<item><p>195a4</p><section>mdo sde</section><text>par rdzogs par 'tshang rgya ba dang / sangs rgyas bcom ldan 'das de bzhin gshegs pa thams cad dang mnyam pa nyid yongs su rdzogs nas byang chub tu mngon par rdzogs par 'tshang rgya ba dang / sangs rgyas</text></item>
<item><p>195a5</p><section>mdo sde</section><text>bcom ldan 'das sangs rgyas kyi mdzad pa mdzad pa thams cad yongs su rdzogs nas yongs su mya ngan las 'da' ste/ kye rgyal ba'i sras 'di ni sangs rgyas bcom ldan 'das rnams kyi sangs rgyas</text></item>
<item><p>195a6</p><section>mdo sde</section><text>kyi thabs bsam gyis mi khyab pa'i sangs rgyas kyi chos yongs su rdzogs pa bcu'o/ /kye rgyal ba'i sras sangs rgyas bcom ldan 'das rnams kyi sangs rgyas kyi thabs la mkhas pa bcu ste/</text></item>
<item><p>195a7</p><section>mdo sde</section><text>bcu gang zhe na/ sangs rgyas bcom ldan 'das kyis byin gyis brlabs ma yin pa'i chos thams cad mkhyen nas spros pa med pa dang dge ba dang / sangs rgyas kyi byin gyis brlabs ston cing snang</text></item>
<item><p>195a8</p><section>mdo sde</section><text>bar mdzad de/ 'di ni sangs rgyas bcom ldan 'das rnams kyi thabs la mkhas pa dang po'o/ /sangs rgyas bcom ldan 'das rnams kyis chos thams cad bltar med pa dang / phan tshun</text></item>
<item><p>195b1</p><section>mdo sde</section><text>shes par mi rung ba dang / ma bcing ba dang / ma grol ba dang / gzung du med pa dang / reg par mi rung ba dang / ma byung ba'i chos thams cad la mnga' dam pa'i pha rol du phyin pa brnyes shing / sangs rgyas bcom ldan 'das</text></item>
<item><p>195b2</p><section>mdo sde</section><text>chos de dag thams cad yang dag pa nyid dang / de kho na dang / ma nor ba de bzhin nyid dang / gzhan ma yin pa'i chos thams cad dang / bdag med pa dang / gzung ba med pa'i chos rnams kyi de kho na'i mtha' la chags pa</text></item>
<item><p>195b3</p><section>mdo sde</section><text>med pa'i dbang du gyur pa de la dbang gis chen po bslabs te/ bslab pa'i rjes su 'brang zhing chos thams cad la gzigs te/ 'di ni sangs rgyas bcom ldan 'das rnams kyi sangs rgyas kyi thabs la</text></item>
<item><p>195b4</p><section>mdo sde</section><text>mkhas pa gnyis pa'o/ /sangs rgyas bcom ldan 'das mtshan ma thams cad kyi mtha' dang bral zhing mtshan ma thams cad la mi gnas pa/ mtshan ma mngon par mkhyen pas mi chags pa de'i ngo bo nyid</text></item>
<item><p>195b5</p><section>mdo sde</section><text>dang ngo bo nyid med pa dang / ji ltar ngo bo nyid smra ba'i tshul gyis rjes su song ba/ grangs med pa'i gzugs kyi mtshan ma'i tshogs kyi sku rnam par dag pa sna tshogs kyi zhing thams cad kyi mtshan ma dang spyod pa'i</text></item>
<item><p>195b6</p><section>mdo sde</section><text>mtshan ma zad par ston pa/ mun pa'i 'du shes kyi phung po yang dag par rab tu 'chang ba mun pa'i 'gro ba thams cad la sgron ma chen pos snang ba ston te/ 'di ni sangs rgyas bcom ldan 'das rnams kyi</text></item>
<item><p>195b7</p><section>mdo sde</section><text>sangs rgyas kyi thabs la mkhas pa gsum pa'o/ /sngon gyi mtha' dang / phyi ma'i mtha' dang / da ltar byung ba la ma chags pa dang / 'das pa dang / ma 'ongs pa dang / da ltar byung ba dang / chos kyi dbyings</text></item>
<item><p>195b8</p><section>mdo sde</section><text>la mi gnas pa/ de bzhin nyid kyi mtshan nyid ma byung ba dang / 'das pa dang / ma 'ongs pa dang / da ltar byung ba'i sangs rgyas byung ba snang bar mdzad pa/ brjod du med par bstan pa/ de ltar tshad med</text></item>
<item><p>196a1</p><section>mdo sde</section><text>pa'i rigs kyi phyir dang / sangs rgyas kyi phyir lta ba/ sangs rgyas kyi yul kun tu gzigs pa ste/ 'di ni sangs rgyas bcom ldan 'das rnams kyi sangs rgyas kyi thabs la mkhas pa bzhi pa'o/ /</text></item>
<item><p>196a2</p><section>mdo sde</section><text>sangs rgyas bcom ldan 'das lus kyi las dang / ngag gi las dang / yid kyi las mngon par 'du mi byed pa/ blang ba med pa dang / rgya med pa'i mtha' la gnas pa/ dor ba med pa'i chos kyi gnas kyi pha rol du song ba/</text></item>
<item><p>196a3</p><section>mdo sde</section><text>ma nges pa'i rnam pa'i mdzod dang / grangs kyi spyod pa las legs par tshogs mtha' yas pa sgrub pa dang / sna tshogs kyi rim pa 'jig rten pa dang / 'jig rten las 'das pa'i grangs su gtogs pa'i rjes su song ba/</text></item>
<item><p>196a4</p><section>mdo sde</section><text>bsgribs pa med pa'i ye shes kyi lta ba tshad med mtha' yas pa'i rdzu 'phrul sna tshogs mngon par 'du mdzad pa/ chos kyi dbyings ma lus pa thams cad sems can rnams 'dul zhing rnam par rig par byed pa ste/ 'di ni</text></item>
<item><p>196a5</p><section>mdo sde</section><text>sangs rgyas bcom ldan 'das rnams kyi sangs rgyas kyi thabs la mkhas pa lnga'o/ /chos thams cad bltar med pa dang / sna tshogs med par song ba de ni ma pa med par song ba/ ma byung bar song ba/ mtshan nyid med par song ba/</text></item>
<item><p>196a6</p><section>mdo sde</section><text>sna tshogs med par song ba/ rgyan med par song ba/ blang ba med par song ba/ ngo bo nyid med par song zhing chos thams cad mkhyen te/ chos kyi klong las rim par 'byin pa rab tu mkhyen pa/ 'jig rten gyi chos dang</text></item>
<item><p>196a7</p><section>mdo sde</section><text>mi 'gal bar mdzad pa/ yang dag pa'i ngo bo nyid med par lta ba/ thams cad mkhyen cing thams cad gzigs pa/ ye shes kyis ma lus par gzigs pa/ chos thams cad dbang gis snang bar mdzad cing de bzhin nyid</text></item>
<item><p>196a8</p><section>mdo sde</section><text>kyi ngo bo nyid las mi 'pho ste/ 'di ni sangs rgyas bcom ldan 'das rnams kyi sangs rgyas kyi thabs la mkhas pa drug pa'o/ /dus cig tu mtshan ma gcig phan tshun rtogs shing mkhyen pa de chos gsha'</text></item>
<item><p>196b1</p><section>mdo sde</section><text>mar 'jug pa yongs su mi gnas pa'i dge ba'i rtsa ba mnyam pa rnam par dag pa/ chos gsha' ma nyid dang / dus thams cad du mi gnas pa de la nyi ma gcig dang / zla ba phyed dang / lo gcig dang / lo brgya dang / bskal</text></item>
<item><p>196b2</p><section>mdo sde</section><text>pa sdud pa dang 'gyur ba'i rjes su 'jug pa 'ang ma yin/ /ldog pa 'ang ma yin/ tshad med pa'i dus dang / nyi ma gcig dang / yud tsam gyi dus dang / snga dro dang / nyi ma phyed kyi dus dang / phyem red dang / srod dang / nam</text></item>
<item><p>196b3</p><section>mdo sde</section><text>gyi gung dang / tho rangs kyi dus dang / nyi ma dang / grangs su gtogs pa'i dus dang / zhag bdun dang / zla ba phyed kyi dus dang / zla ba gcig dang / lo gcig dang / lo brgya'i dus dang / bskal pa gcig gi dus dang /</text></item>
<item><p>196b4</p><section>mdo sde</section><text>tshad med/ grangs med/ bsam gyis mi khyab/ brjod du med pa'i dus dang / phyi ma'i dus kyi mtha'i bar dus chos ston te/ chos kyi 'khor lo la gnas pa'ang med ldog pa 'ang med rgyun kyang mi gcod</text></item>
<item><p>196b5</p><section>mdo sde</section><text>sbyor ba 'ang med/ mtshams su 'ang mi 'gyur/ mi 'dor/ mi 'pho/ mi g.yo/ ring ba 'ang ma yin/ de mtha' la yang gnas pa ma yin te/ 'di ni sangs rgyas bcom ldan 'das rnams kyi sangs rgyas</text></item>
<item><p>196b6</p><section>mdo sde</section><text>kyis thabs la mkhas pa bdun pa'o/ /sangs rgyas bcom ldan 'das kyis chos kyi dbyings ma lus pa thams cad dang / tshad med pa'i mi 'jigs pa brnyes pa/ so so yang dag par rig pa grangs med pa</text></item>
<item><p>196b7</p><section>mdo sde</section><text>dang / so so yang dag par rig pa tshad med pa dang / so so yang dag par rig pa mi zad pa dang / so so yang dag par rig pa gnas pa med pa dang / so so yang dag par rig pa mtha' yas pa dang / so so yang dag par</text></item>
<item><p>196b8</p><section>mdo sde</section><text>rig pa dang / so so yang dag par rig pa kun nas gzung ba med pa dang / de kho na nyid so so yang dag par rig pa dang / tshig dang / tshul dang / rtog pa so so'i yang dag par rig pa dang / chos thams cad so so yang dag par</text></item>
<item><p>197a1</p><section>mdo sde</section><text>rig pa dang / ji ltar bsam pa dang / dad pa dang / dbang po dang / ji ltar btags pa'i chos rnams dang / chos kyi gzhung gi mtshams ston pa dang / de dang de dag tu brjod du med pa'i yang brjod du med pa'i</text></item>
<item><p>197a2</p><section>mdo sde</section><text>mdo sde bye ba khrag khrig brgya stong gi thog ma dang / bar ma dang / tha ma'i mdo yang dag par rab tu ston te/ 'di ni sangs rgyas bcom ldan 'das rnams kyi sangs rgyas kyi thabs la mkhas pa brgyad pa'o/ /ming</text></item>
<item><p>197a3</p><section>mdo sde</section><text>med pa dang / ming dang / rigs dang / 'byung ba yang chos thams cad kyi ming dang / 'byed pa dang / khams 'bar ba dang / mngon du rdzogs par sangs rgyas pa dang / 'das pa med pa'i ming dang / ma 'ongs pa med pa'i</text></item>
<item><p>197a4</p><section>mdo sde</section><text>ming dang / da ltar byung ba med pa'i ming dang / sems can med pa'i ming dang / zhing med pa'i ming dang / chos med pa'i ming dang / yon tan med pa'i ming dang / byang chub sems dpa' med pa'i ming dang / sangs rgyas</text></item>
<item><p>197a5</p><section>mdo sde</section><text>med pa'i ming dang / grangs med pa'i ming dang / grangs med pa ma yin pa'i ming dang / ma byung ba'i ming dang / mi 'gog pa'i ming dang / med pa'i ming dang / med pa ma yin pa'i ming dang / gcig ma yin pa'i ming dang /</text></item>
<item><p>197a6</p><section>mdo sde</section><text>rnam pa thams cad ma yin pa'i ming rang bzhin gyis brjod du med pa'o/ /chos thams cad ni phyogs ma yin/ brda ma yin/ ngag gi lam gyi sgra dang bral ba/ sgra byung ba thams cad kyis ma bsgrubs pa/</text></item>
<item><p>197a7</p><section>mdo sde</section><text>ma bskyed pa dang / sna tshogs su bskyed pa dang / rnam pa gcig ma yin pa dang / rnam pa mang po ma yin pa dang / smra ba thams cad brjod du med pa'i dam pa'i pha rol du phyin pa brnyes pa/ kun tu mi rtogs pa'i yul</text></item>
<item><p>197a8</p><section>mdo sde</section><text>mngon par 'du mi byed pa dang ldan pa/ rtog pa dang / kun du rtog pa dang / yongs su rtog pa thams cad 'gags pa/ smra ba thams cad la mi gnas pa gnas pa ste/ 'di ni sangs rgyas bcom ldan 'das</text></item>
<item><p>197b1</p><section>mdo sde</section><text>rnams kyi sangs rgyas kyi thabs la mkhas pa dgu'o/ /gzugs kyi chos thams cad ma skyes par mkhyen te/ tshor ba ma yin/ spros pa ma yin/ grangs ma yin/ 'du shes kyi spyod pa ma yin/ 'du byed ma yin/</text></item>
<item><p>197b2</p><section>mdo sde</section><text>len pa ma yin/ rnam par shes pa ma yin te/ rang bzhin gyis zhi bar rab tu mkhyen/ skye mched med par 'jug pa dang / chos thams cad kyi dbyings mi dmigs pa dang / chos thams cad mi 'jigs</text></item>
<item><p>197b3</p><section>mdo sde</section><text>pa dang / chos thams cad ldang ba med de/ rang bzhin gyis nam mkha' dang mnyam pa/ chos thams cad dben pa/ las ma yin pa spyod pa med pa las byung ba/ ma skyes pa/ ma byung ba/ grangs mang bar</text></item>
<item><p>197b4</p><section>mdo sde</section><text>rtogs pa/ yod pa ma yin pa med pa ma yin pa/ ma skyes pa/ ma 'gags pa/ kun nas nyon mongs pa ma yin/ rnam par byang ba ma yin/ ming med pa/ gsha' ma ma yin pa/ mi gnas pa yongs</text></item>
<item><p>197b5</p><section>mdo sde</section><text>su mi gnas pa yongs su smin pa ma yin pa/ dul ba ma yin pa/ sems can med pa/ sems can med pa ma yin pa/ srog med pa/ srog med pa ma yin pa/ rkyen med pa/ rkyen med pa ma yin pa/ rkyen</text></item>
<item><p>197b6</p><section>mdo sde</section><text>dang 'du ba med pa ma yin par chos thams cad mkhyen te/ chos thams cad kyi dbyings ston pa'i dam pa'i pha rol du phyin pa brnyes pa/ tshogs gsum pa rnam par gnas pas nges pa dang / ma nges pa dang /</text></item>
<item><p>197b7</p><section>mdo sde</section><text>log par nges pa dang / ma nges pa dang / de bzhin gshegs pa'i stobs bcu dang / thams cad mkhyen pa'i ye shes dang / mi 'jigs pa bzhi rnam par dag pa dang / sangs rgyas kyi yul chen po ste</text></item>
<item><p>197b8</p><section>mdo sde</section><text>'di ni sangs rgyas bcom ldan 'das rnams kyi sangs rgyas kyi thabs la mkhas pa bcu'o/ /kye rgyal ba'i sras 'di ni sangs rgyas bcom ldan 'das rnams kyi sangs rgyas kyi thabs la mkhas pa</text></item>
<item><p>198a1</p><section>mdo sde</section><text>bcu'o/ /kye rgyal ba'i sras 'di ni sangs rgyas bcom ldan 'das kyi mdzad pa dang / sangs rgyas kyi byin gyis brlabs yangs pa/ tshad med pa bsam gyis mi khyab pa/ lha dang 'jig rten</text></item>
<item><p>198a2</p><section>mdo sde</section><text>du bcas pa gang gis kyang tshad gzung bar mi nus pa/ 'das pa dang / ma 'ongs pa dang / da ltar byung ba'i nyan thos dang / rang sangs rgyas thams cad kyis 'jug par mi nus pa bcu ste/ bcu gang zhe na/</text></item>
<item><p>198a3</p><section>mdo sde</section><text>phyogs bcu'i 'jig rten gyi khams ma lus pa'i nam mkha'i dbyings kyi mtha' dang / chos thams cad kyi dbyings dang / 'jig rten gyis khams thams cad du dga' ldan du skye ba ston pa dang / byang chub sem</text></item>
<item><p>198a4</p><section>mdo sde</section><text>sa dpa'i spyod pa dang / sangs rgyas kyi mdzad pa mtha' med pa dang / kha dog tshad med pa dang / gzi brjid tshad med pa dang / snang ba tshad med pa dang / dbyings tshad med pa dang / dbyangs kyi yan lag rnam par dag pa</text></item>
<item><p>198a5</p><section>mdo sde</section><text>tshad med pa dang / sgra sgrogs pa rnam par rig pa tshad med pa dang / ting nge 'dzin tshad med pa la gnas pa dang / shes rab dang / ye shes kyi yul tshad med pa dang / mtha' dang 'jig rten du bcas pa rjes su 'dzin pa dang / bdud</text></item>
<item><p>198a6</p><section>mdo sde</section><text>du bcas/ tshangs par bcas/ dge sbyong dang / bram zer bcas pa dang / skye dgu dang / lha dang / mir bcas pa dang / lha ma yin gyi 'jig rten rjes su 'dzin pa/ mi 'phrogs pa'i byams pa chen po'i spyod yul ba</text></item>
<item><p>198a7</p><section>mdo sde</section><text>snying rje chen po la phyogs pa'i mtha' la phyogs pas sems can rjes su 'dzin pa/ gzhan mtho ris su skye ba'i sems can rjes su 'dzin pa/ bsod nams kyi stobs kyi dbang po phun sum tshogs pa</text></item>
<item><p>198a8</p><section>mdo sde</section><text>dbang po rnam par dag pa dang / sems cang shes yongs su dag pa'i sems can yang rjes su 'dzin pa/ theg pa sna tshogs rnam par dag pa'i sems can yang rjes su 'dzin pa/ theg pa chen po yongs su</text></item>
<item><p>198b1</p><section>mdo sde</section><text>rdzogs pa'i sems can yang rjes su 'dzin pa/ 'gro ba thams cad las 'byung ba'i sems can yang rjes su 'dzin pa ste/ 'di ni sangs rgyas bcom ldan 'das rnams kyi mdzad pa dang spyod pa rnam par dag</text></item>
<item><p>198b2</p><section>mdo sde</section><text>pa rdzogs pa'o/ /dga' ldan gnas nas 'pho zhing yum gyi lhums su gshegs pa dang / byang chub sems dpa'i tshe dang / bdag gi lus su skye ba dang / sgyu ma lta bur spyod pa dang / sprul pa lta bu'i ting nge 'dzin</text></item>
<item><p>198b3</p><section>mdo sde</section><text>la thug pa dang / mig yor lta bu'i rnam par rig pa dang / yul nam mkha' ltar tshad med par song ba/ 'dod pa lta bur skye ba la ma chags pa/ smig rgyu dang / mnyam par snang ba dang / nyon mongs pa med pa'i chos</text></item>
<item><p>198b4</p><section>mdo sde</section><text>la 'brang ba/ gnas med pa'i ye shes la 'jug pa/ rang bzhin gyis 'dod chags dang bral zhing rnam par dag pa/ bla re dang brgyan chen po'i mdzod bdag gi lus skye ba'i mtha' yang sangs rgyas</text></item>
<item><p>198b5</p><section>mdo sde</section><text>kyi mdzad pa mdzad pa dang / rin po che chen pos spras pa'i khang bu brtsegs pa rin po ches mchod pa'i gnas chen po la gnas shing sangs rgyas kyi mdzad pa mdzad pa dang / rdzu 'phrul gyis kyang</text></item>
<item><p>198b6</p><section>mdo sde</section><text>sangs rgyas kyi mdzad pa mdzad pa dang / yid la byed pa chen po'i byin gyis brlabs kyis kyang sangs rgyas kyi mdzad pa mdzad pa dang / rnam par sprul pa chen po'i mdzod ston pas kyang sangs rgyas kyi</text></item>
<item><p>198b7</p><section>mdo sde</section><text>mdzad pa mdzad pa dang / ye shes chen po'i nyi ma'i dkyil 'khor gyis kyang sangs rgyas kyi mdzad pa mdzad pa dang / ma las skyes pa de la gnas pas kyang sangs rgyas kyi mdzad pa mdzad pa dang / yul chen</text></item>
<item><p>198b8</p><section>mdo sde</section><text>po sangs rgyas kyi yul rab tu brnyes pas kyang sangs rgyas kyi mdzad pa mdzad pa dang / 'jig rten du sangs rgyas kyi byin gyi brlabs mtha' yas pas kyang sangs rgyas kyi mdzad pa mdzad pa dang / grangs</text></item>
<item><p>199a1</p><section>mdo sde</section><text>med pa'i ting nge 'dzin chen po la rnam par spyod cing mnyam par 'jog pas kyang sangs rgyas kyi mdzad pa mdzad pa dang / ting nge 'dzin de dang de dag las bzhengs pas kyang sangs rgyas kyi</text></item>
<item><p>199a2</p><section>mdo sde</section><text>mdzad pa mdzad pa dang / thog ma dang / bar ma dang / tha ma dang / spyod pa dang po nas yongs su mya ngan las 'da' ba chen po'i mtha'i bar gyis kyang sangs rgyas kyi mdzad pa mdzad pa dang / sa 'di nas gnyis</text></item>
<item><p>199a3</p><section>mdo sde</section><text>kyi bar du thams cad byin gyis brlabs nas phyis 'jig rten gyi grangs la shes par ston pa dang / gzi brjid sna tshogs kyis kyang 'jig rten thams cad du sangs rgyas kyi mdzad pa mdzad pa</text></item>
<item><p>199a4</p><section>mdo sde</section><text>dang / gzhon nur gyur pas kyang 'jig rten thams cad du sangs rgyas kyi mdzad pa mdzad pa dang / byang chub sems dpar gyur pas kyang 'jig rten thams cad du sangs rgyas kyi mdzad pa mdzad pa dang /</text></item>
<item><p>199a5</p><section>mdo sde</section><text>mngon par byung ba dang / rdzogs par sangs rgyas pa dang / chos kyi 'khor lo bskor bas kyang 'jig rten ma lus pa thams cad du sangs rgyas kyi mdzad pa mdzad pa dang / thabs rnam pa sna tshogs</text></item>
<item><p>199a6</p><section>mdo sde</section><text>kyis kyang 'jig rten ma lus pa thams cad du sangs rgyas kyi mdzad pa mdzad pa dang / sna tshogs kyis kyang 'jig rten du sangs rgyas kyi mdzad pa mdzad pa dang / 'jig rten dpag tu med pa dang / 'jig</text></item>
<item><p>199a7</p><section>mdo sde</section><text>rten kun dang / phyogs thams cad du rgya mtsho'i rgyun dang / rigs kyis 'jig rten thams cad du sangs rgyas kyi mdzad pa mdzad pa dang / zhing dang dus ma lus pas 'jig rten du sangs rgyas kyi mdzad</text></item>
<item><p>199a8</p><section>mdo sde</section><text>pa mdzad pa dang / las kyi rnam par smin pa ma lus pas 'jig rten du sangs rgyas kyi mdzad pa mdzad pa dang / sems can gyi rigs ma lus pas kyang 'jig rten du sangs rgyas kyi mdzad pa mdzad pa dang /</text></item>
<item><p>199b1</p><section>mdo sde</section><text>'chi 'pho zhing skye ba dang / rigs ma lus pas kyang 'jig rten du sangs rgyas kyi mdzad pa mdzad pa dang / sprul pa chen po dang / rigs dang / sangs rgyas kyi rig dang / chos dran pa'i sgo'i 'khor los</text></item>
<item><p>199b2</p><section>mdo sde</section><text>kyang sangs rgyas kyi mdzad pa mdzad de/ 'di ni sangs rgyas bcom ldan 'das rnams kyi sangs rgyas kyi mdzad pa gnyis pa'o/ /dge bar spyod pa las rnam par dag pa dang / skye ba thams cad dang /</text></item>
<item><p>199b3</p><section>mdo sde</section><text>ye shes dang / spyod pa rnam par dag pa dang / skye ba bstan pa'i rjes su song ba dang / sems can 'dul zhing rjes su chud par byed pa dang / dge ba'i rtsa ba thams cad dang yongs su rdzogs par byed</text></item>
<item><p>199b4</p><section>mdo sde</section><text>pa dang / sems can rnams la dgos pa'i slas ston pa'i rjes su song zhing sangs rgyas thams cad 'dod chags dang bral te gnas la gnas pa dang / gnas pa med pa dang / sgra dbyangs tham</text></item>
<item><p>199b5</p><section>mdo sde</section><text>sa cad dang bral bar so sor rtog pa dang / srid pa thams cad dang / mi dang srid par 'byung ba la rtog pa dang / dngos po thams cad ye shes su 'jug pa dang / tshul khrims thams cad mkhyen pa'i mthar</text></item>
<item><p>199b6</p><section>mdo sde</section><text>yongs su rdzogs par byed pa dang / snying rje chen pos slas ltar 'gro ba la rnam par lta ba dang / byams pa chen pos sems yul la so sor rtog pa dang / dga' ba chen pos 'jig rten las mngon par dga'</text></item>
<item><p>199b7</p><section>mdo sde</section><text>ba shes par byed pa dang / btang snyoms chen pos sems la dbang sgyur zhing 'jug par byed pa dang / thams cad mkhyen pa'i yon tan bdag la yongs su rdzogs par byed pa dang / chos kyi</text></item>
<item><p>199b8</p><section>mdo sde</section><text>dbyings ma lus pa thams cad dus lus mngon par sgrub pa dang / thams cad du gnas pa med pa'i lus yongs su rdzogs par byed pa dang / g.yog 'khor thams cad rnam par dag par nan tan</text></item>
<item><p>200a1</p><section>mdo sde</section><text>byed pa dang / chos ston cing smra ba rjod pa dang / 'jig rten gyi dbang po smad pa dang / 'gro ba thams cad kyi nyes pa rtogs pa ji ltar spyod pa'i dge ba'i rtsa ba rnams kyi rnam par smin pa</text></item>
<item><p>200a2</p><section>mdo sde</section><text>ston pa dang / ji ltar gnas pa'i sems can rnams 'dul ba dang / yongs su ma smin pa'i sems can yongs su smin par byed pa dang / ji ltar yongs su smin pa 'dul ba dang / thabs la mkhas</text></item>
<item><p>200a3</p><section>mdo sde</section><text>pa grangs med pa mngon par sgrub pa dang / sangs rgyas kyi mdzad pa las mi ldog par ston pa dang / spyod pa'i sgo sna tshogs kyi chos snang bar byed pa dang / gnas med pa'i rnam pa'i sems can rnams kyi</text></item>
<item><p>200a4</p><section>mdo sde</section><text>bsam pa rnam par dag pa byed pa dang / snying rje chen po skyes pa'i chos kyi sprin mngon par 'bebs par byed pa dang / sbrang bu 'gro ba ltar byams pa la 'jug cing cho 'phrul gsum yongs su 'bebs</text></item>
<item><p>200a5</p><section>mdo sde</section><text>par byed pa dang / sangs rgyas thams cad la lta ba rnam par rig cing slas kyi dbus na 'dug pa ston pa dang / de las mtha'i mtha' dang / dbung med pa'i 'jig rten du sangs rgyas kyi mdzad pa</text></item>
<item><p>200a6</p><section>mdo sde</section><text>ston pa dang / ye shes chen po la gnas pas gnod cing sgribs pa med pa'i sangs rgyas kyi mngon par shes pa mngon par sgrub pa dang / las kyi mtha'i chos gsum la thabs mkhas pa ste/</text></item>
<item><p>200a7</p><section>mdo sde</section><text>lus kyi las shin du rnam par dag pa dang / ngag gis mi 'phro ba'i ye shes shin du rnam par dag pa dang / yid kyi las zab mo chags pa med pa'i mthar phyin pa'i thabs la mkhas pa'i</text></item>
<item><p>200a8</p><section>mdo sde</section><text>sems can rnams kyi don mdzad de/ 'di ni sangs rgyas bcom ldan 'das rnams kyi sangs rgyas kyi mdzad pa gsum pa'o/ /mngon par byung ba'i rnam par rgyal ba chen pos slas tshad med pa'i rgyan</text></item>
<item><p>200b1</p><section>mdo sde</section><text>gyis brgyan pa yid du 'ong ba spangs te/ 'byung ba'i spyod pa ston cing 'jig rten gnas pa'i sems can 'dzud pa dang / 'jig rten mngon par chags par 'gyur bar byed pa dang / 'jig rten gyi</text></item>
<item><p>200b2</p><section>mdo sde</section><text>grangs mi rtog go zhes shes par byed pa dang / 'jig rten sna tshogs la mngon par chags pa zlog par byed pa dang / 'jig rten gyi dga' ba'i sred pa gcod pa dang / nyon mongs pa spangs pa 'jig</text></item>
<item><p>200b3</p><section>mdo sde</section><text>rten sbyong du 'jug pa dang / don thams cad rjes su dran par byed pa dang / 'byung ba'i don gyi phyir 'brang bar byed pa dang / khyim pa'i mtshan ma yongs su gtong ba ston pa dang / nyon mongs pa med pa'i</text></item>
<item><p>200b4</p><section>mdo sde</section><text>chos la sbyor zhing gnas par byed pa dang / sngon gyi smon lam yongs su rdzogs par byed pa dang / dpag tu med pa'i yon tan gyi dkyil 'khor snang bar byed pa dang / ye shes chen po'i dkyil 'khor</text></item>
<item><p>200b5</p><section>mdo sde</section><text>so sor rnyed par byed cing sems can rnams kyi mi shes pa'i rab rib la lta ba dang / bdag bla na med pa'i bsod nams kyi zhing du gyur pas 'gro ba thams cad nye bar khrid pa dang / dge ba'i rtsa</text></item>
<item><p>200b6</p><section>mdo sde</section><text>ba thams cad 'du zhing sangs rgyas las bskyed pa'i dge ba'i rtsa ba thams cad skye dgu thams cad la bsngags pa dang / bdag ye shes kyi don mthong ba'i ston pa dang / sems can rnams la rnam par</text></item>
<item><p>200b7</p><section>mdo sde</section><text>dag pa'i sgo brjod pa dang / sems can rnams la kha na ma tho ba med pa'i sgo sgrub tu 'dzud pa dang / 'jig rten thams cad la 'byung ba'i sgo rab tu ston pa dang / mngon par 'byung zhing thams cad</text></item>
<item><p>200b8</p><section>mdo sde</section><text>mkhyen pa'i rgyal mtshan kun sgreng bar byed pa ste/ 'di ni sangs rgyas bcom ldan 'das rnams kyi sangs rgyas kyi mdzad pa bzhi pa'o/ /mdzad pa dang ye shes du ma dang rab tu ldan pas byang chub kyi</text></item>
<item><p>201a1</p><section>mdo sde</section><text>shing drung du gshegs te/ thams cad mkhyen pa'i ye shes kyi mthar phyin nas byang chub tu mngon par sangs rgyas pas chos thams cad thugs su chud de/ bdud kyi stobs rab tu bcom</text></item>
<item><p>201a2</p><section>mdo sde</section><text>zhing zil gyis mi non pa'i sku'i byin gyi brlabs kyi mdzod dang / chos kyi dbyings ma lus pa thams cad du khyab par byed pa dang / byin gyi brlabs mi zad pa'i mthas mtha' rnam par spangs pa dang /</text></item>
<item><p>201a3</p><section>mdo sde</section><text>tshad med pa'i spyod pa rab tu brnyes pas thams cad mkhyen pa'i yul la rnam par rol pa'i ye shes kyi don gyi rjes su gshegs pa dang / thams cad mkhyen pa'i yon tan bsgrubs pa yongs su</text></item>
<item><p>201a4</p><section>mdo sde</section><text>rdzogs pa dang / 'jig rten gyi khams ma lus pa thams cad du spras pa'i gdan yongs su gsal ba dang / sangs rgyas kyi zhing ma lus pa thams cad du byang chub sems dpa' rnam par rig par</text></item>
<item><p>201a5</p><section>mdo sde</section><text>byed pa dang / byang chub sems dpa'i spyod pa'i mchog rab tu brnyes pa dang / byang chub sems dpa'i rnam pa'i 'khor gyi dkyil 'khor thams cad dang / yang dag pa'i khyad par gyi smon lam la rnam</text></item>
<item><p>201a6</p><section>mdo sde</section><text>par lta ba dang / byang chub sems dpa' thams cad la dgongs pa dang / zab mo'i byang chub sems dpa' la chos zab mo'i 'khor lo bskor ba dang / tshad med pa'i sangs rgyas kyi yul rtsom pa dang /</text></item>
<item><p>201a7</p><section>mdo sde</section><text>brjod du med pa'i byang chub sems dpa'i 'byung gnas kyi phyir 'brang zhing sna tshogs kyi spyad pa spyod pa dang / byang chub sems dpa'i 'khor gyi dkyil 'khor rnam par dag pa dang / 'jig rten</text></item>
<item><p>201a8</p><section>mdo sde</section><text>thams cad la sangs rgyas kyi byin gyis brlabs kyi yul du byas pa dang / sems can la dge ba'i rtsa ba rnam par rig par byed pa dang / dge ba'i rtsa ba thams cad dbyer med pas 'byung ba'i</text></item>
<item><p>201b1</p><section>mdo sde</section><text>ba'i sa dang byang chub sems dpa'i spyod pa mtha' yas pa'i stobs la gnas shing yon tan thams cad kyi khyad par ma lus pa'i mtha' rab tu rnyed de 'dug pa dang / 'jig rten thams cad du 'gro</text></item>
<item><p>201b2</p><section>mdo sde</section><text>ba dang / sems can thams cad ma lus pa'i mthar 'gro ba dang / zhing thams cad du 'gro ba dang / chos thams cad du 'gro ba dang / byang chub sems dpa' thams cad du 'gro ba dang / yongs</text></item>
<item><p>201b3</p><section>mdo sde</section><text>su smin pa thams cad du 'gro ba dang / dus thams cad du 'gro ba dang / 'dul ba thams cad du 'gro ba dang / sangs rgyas thams cad kyi rnam par rol par 'gro ba dang / 'gro ba ma lus pa</text></item>
<item><p>201b4</p><section>mdo sde</section><text>thams cad kyi dad pa ji lta ba bzhin du rnam par chud par byed pa sangs rgyas kyi mdzad pa mdzad pa ste/ 'di ni sangs rgyas bcom ldan 'das rnams kyi sangs rgyas kyi mdzad pa lnga pa'o/ /sangs rgyas</text></item>
<item><p>201b5</p><section>mdo sde</section><text>bcom ldan 'das rnams phyir mi ldog pa'i tshul gyis phyir mi ldog pa'i chos kyi 'khor lo bskor te/ 'jig rten thams cad mngon par shes par byed pa'i tshul gyis 'khor lo dang / ma lus</text></item>
<item><p>201b6</p><section>mdo sde</section><text>pa thams cad du ma lus par rdzogs par sangs rgyas shing mi 'jigs pa'i seng ge'i sgra chen po'i tshul gyis 'khor lo dang / chos thams cad kyi ye shes kyi mdzod dang / mun pa med</text></item>
<item><p>201b7</p><section>mdo sde</section><text>pa'i chos kyi mdzod kyi sgo snang ba'i tshul gyis 'khor lo dang / nam mkha'i ngos ltar chags pa med pa'i ye shes tshad med pa'i tshul gyis 'khor lo dang / chos thams cad ngo bo nyid med</text></item>
<item><p>201b8</p><section>mdo sde</section><text>pa'i ngo bo nyid bsgribs pa med pa la so sor rtog pa'i tshul gyis 'khor lo dang / sems can thams cad kyi chos kyi mig rnam par dag pa dang / 'jig rten thams cad kyi sgron ma'i tshul</text></item>
<item><p>202a1</p><section>mdo sde</section><text>gyis 'khor lo dang / thams cad mkhyen pa'i chos snang bar byed pa'i dus gsum du 'jig rten thams cad la khyab pa'i tshul gyis 'khor lo dang / sangs rgyas thams cad kyi</text></item>
<item><p>202a2</p><section>mdo sde</section><text>gcig tu snyug pa sangs rgyas thams cad kyi chos dang mi 'gal ba'i tshul gyi 'khor lo dang / de la sogs pa grangs med pa'i rnams bye ba khrag khrig brgya stong gi chos kyi 'khor lo bskor te/ sems</text></item>
<item><p>202a3</p><section>mdo sde</section><text>can thams cad kyi sems kyi spyod par 'gro ba'i chos kyi 'khor lo skor ro/ /'di ltar chos kyi 'khor lo skor bas kyang sangs rgyas bcom ldan 'das bsam gyis mi khyab pa'i sangs rgyas kyi mdzad pa mdzad de/</text></item>
<item><p>202a4</p><section>mdo sde</section><text>'di ni sangs rgyas bcom ldan 'das rnams kyi sangs rgyas kyi mdzad pa drug pa'o/ /grong dang / grong khyer dang / grong rdal dang / rgyal po'i pho brang du 'jug pas kyang sangs rgyas bcom ldan 'das sems can rnams la</text></item>
<item><p>202a5</p><section>mdo sde</section><text>sangs rgyas kyi mdzad pa mdzad de/ mi'i rgyal po'i pho brang dang / lha'i rgyal po'i pho brang dang / klu'i rgyal po'i pho brang dang / gnod sbyin gyi rgyal po'i pho brang dang / dri za'i rgyal po'i pho brang dang / lha ma yin gyi rgyal po</text></item>
<item><p>202a6</p><section>mdo sde</section><text>'i pho brang dang / nam mkha' lding gi rgyal po'i pho brang dang / mi 'am ci'i rgyal po'i pho brang dang / lto 'phye chen po'i rgyal po'i pho brang dang / 'bar ba'i rgyal po'i pho brang dang / sha za'i rgyal po'i pho brang de dag tu sangs rgyas</text></item>
<item><p>202a7</p><section>mdo sde</section><text>bcom ldan 'das 'jug pas kyang sangs rgyas kyi mdzad pa mdzad de/ gang 'di grong khyer gyi sgor gshegs nas sa g.yo zhing 'od zer gyi snang bas long ba rnams ni so sor mig thob/ 'on pa rnams ni so sor sgra</text></item>
<item><p>202a8</p><section>mdo sde</section><text>thos/ smyon pa rnams ni so sor dran pa rnyed/ gcer bu rnams kyang so sor gos rnyed/ sdug bsngal ba rnams ni so sor bde ba thob/ sil snyan dang brdung ba rnams ma brdungs par yid du 'ong ba'i sgra skad</text></item>
<item><p>202b1</p><section>mdo sde</section><text>'byin pa dang / brdung ba ma brdungs pa dang / 'phyang 'phrul rnams 'phyang ba dang / brdungs pa'i sgra dang / bram ze sna tshogs mang po rnams kyi sgra skad yid du 'ong ba dang / lta bas mi ngoms shing mi mthun pa med pa gzugs kyi</text></item>
<item><p>202b2</p><section>mdo sde</section><text>sku ston pas kyang sangs rgyas bcom ldan 'das sems can rnams la sangs rgyas kyi mdzad pa mdzad pa dang / mtshan dang dpe byad bstan pas kyang sangs rgyas bcom ldan 'das sangs rgyas kyi mdzad pa mdzad pa dang /</text></item>
<item><p>202b3</p><section>mdo sde</section><text>kun du gzigs pa dang / rnam par gzigs pa dang / brkyang ba dang bskum pas kyang sems can la sangs rgyas kyi mdzad pa mdzad pa dang / mngon par shes pa dang / byon pa dang / bzhengs pa dang / 'chag pa dang / bzhugs pa dang /</text></item>
<item><p>202b4</p><section>mdo sde</section><text>gzims pas kyang sangs rgyas bcom ldan 'das sems can rnams la sangs rgyas kyi mdzad pa mdzad pa dang / chos 'chad pa dang / cang mi gsung bas kyang sangs rgyas bcom ldan 'das sems can rnams la</text></item>
<item><p>202b5</p><section>mdo sde</section><text>sangs rgyas kyi mdzad pa mdzad pa dang / rdzu 'phrul gyi cho 'phrul dang / ston pa'i cho 'phrul dang / rjes su bstan pa'i cho 'phrul gyis kyang sangs rgyas bcom ldan 'das sems can rnams la sangs rgyas kyi mdzad pa mdzad</text></item>
<item><p>202b6</p><section>mdo sde</section><text>pa dang / sna tshogs kyi sems can gyi bsam pa rgya mtsho ma lus pa dang / 'jig rten gyi spyod pa grangs med pa thams cad dang / 'jig rten gyi khams kyi yul dang / dge ba'i rtsa ba chen po la gnas pa dang sangs</text></item>
<item><p>202b7</p><section>mdo sde</section><text>rgyas dang / sngon gyi gnas rjes su dran pa dang / byang chub sems dpa' dang / yang dag par rdzogs pa'i sangs rgyas kyi gzugs lta bas mi ngoms pa'i phyir 'brang ba dang / sangs rgyas rnams 'byung zhing skye ba</text></item>
<item><p>202b8</p><section>mdo sde</section><text>dang / smra ba dang / de bzhin gshegs pa mthong ba dang / smra ba shin du dkon pa dang / dkar po'i chos thams cad dang / bsod nams kyi 'byung gnas dang / sangs rgyas mnyes par bya ba dang / de bzhin gshegs</text></item>
<item><p>203a1</p><section>mdo sde</section><text>pa kha dog mtha' yas pa la 'jug pa dang / sems can thams cad de bzhin gshegs pa'i mngon du rtogs pa dang / de bzhin gshegs pa sems can gyi tshogs bsam gyis mi khyab pa la rtog pa</text></item>
<item><p>203a2</p><section>mdo sde</section><text>dang / de bzhin gshegs pa zhing thams cad la gzigs shing 'jug pa dang / 'di ltar dge ba'i rtsa ba thams cad nye bar spyod pas kyang 'jig rten gyi sems can thams cad la sangs rgyas kyi mdzad pa mdzad pa</text></item>
<item><p>203a3</p><section>mdo sde</section><text>dang / de dag dang ba dang / phyag 'tshal ba dang / thal mo sbyar ba'i las dang / rjes su ston pa dang / tshig tu 'byin pa dang / yang dang yang du yid la byed pa dang / mngon par lta ba dang / mngon du dran pa dang / sems dang bas</text></item>
<item><p>203a4</p><section>mdo sde</section><text>sangs rgyas la sdug par sems pa'i sems can rnams la yang sangs rgyas bcom ldan 'das sangs rgyas kyi mdzad pa mdzad pa dang / sangs rgyas rjes su dran pa'i sems can rnams la yang sangs rgyas bcom</text></item>
<item><p>203a5</p><section>mdo sde</section><text>ldan 'das sangs rgyas kyi mdzad pa mdzad pa dang / sangs rgyas lta bar 'dod pa'i sems can rnams la yang sangs rgyas bcom ldan 'das sangs rgyas kyi spyod pa'i ro dang / sangs rgyas 'byung bas 'jig rten thams</text></item>
<item><p>203a6</p><section>mdo sde</section><text>cad rnam par dag par 'jug pa dang / sangs rgyas kyi yon tan dang / kha dog mtha' yas pa la lta ba dang / ma 'ongs pa'i sangs rgyas 'byung ba'i de bzhin gshegs pa'i rigs 'dzin pas dge ba'i rtsa ba dang / dad pa sna tshogs</text></item>
<item><p>203a7</p><section>mdo sde</section><text>dang / sangs rgyas bcom ldan 'das sangs rgyas kyi mdzad pa mdzad pa dang / de bzhin gshegs pa'i sku kha dog dang dbyibs sna tshogs tshad med pa la lta ba'i sems can rnams la yang sangs rgyas kyi mdzad pa mdzad pa</text></item>
<item><p>203a8</p><section>mdo sde</section><text>dang / de bzhin gshegs pa'i sgra thos pa'i sems can rnams la yang sangs rgyas bcom ldan 'das sangs rgyas kyi mdzad pa mdzad de/ de la sogs pa'i mtha' med bsam gyis mi khyab brjod du med pa'i rnam pa</text></item>
<item><p>203b1</p><section>mdo sde</section><text>bye ba khrag khrig brgya stong du sangs rgyas bcom ldan 'das rnams sangs rgyas kyi mdzad pa la 'jug cing 'jig rten gyi khams ma lus pa thams cad du sems can thams cad kyi bsam pa'i stobs ji lta ba</text></item>
<item><p>203b2</p><section>mdo sde</section><text>bzhin du 'dul ba las mi 'da' ste/ 'di ltar sangs rgyas kyi mdzad pa thams cad la 'jig rten thams cad 'dzud de/ yul las phyir mi ldog cing thugs rje chen po gtong ba dang / sngon gyi smon lam la mi skyo ba dang /</text></item>
<item><p>203b3</p><section>mdo sde</section><text>sangs rgyas kyi mdzad pa'i ye shes kyi stobs kyis 'gro ba thams cad la rtog pa dang / sems can thams cad kyi sems kyi spyod pa la gnas shing dge ba rgyas pa tshad med pa brnyes te/ 'di ni sangs rgyas bcom</text></item>
<item><p>203b4</p><section>mdo sde</section><text>ldan 'das rnams kyi sangs rgyas kyi mdzad pa bdun pa'o/ /dgon pa na bzhugs pa dang / sangs rgyas bcom ldan 'das rnams zhi bar bzhugs pa dang / dben pa na bzhugs pa dang / sangs rgyas bcom ldan 'das</text></item>
<item><p>203b5</p><section>mdo sde</section><text>rnams zhi bar bzhugs pa dang / dben pa na bzhugs shing sangs rgyas kyi spyod yul la bzhugs pa dang / ting nge 'dzin chen po la gnas shing bzhugs pa na gcig pur dgyes pa na bzhugs pa dang / sku bltar</text></item>
<item><p>203b6</p><section>mdo sde</section><text>mi snang bar bzhugs pa dang / ye shes zab mo la gnas shing bzhugs pa dang / dpag tu med pa'i sangs rgyas kyi yul gyi stobs la bzhugs pa dang / sku'i spyod pa bltar med pa la bzhugs pa rgyun mi gcod pas</text></item>
<item><p>203b7</p><section>mdo sde</section><text>kyang sangs rgyas bcom ldan 'das sangs rgyas kun gyi mdzad pa la 'jug pa dang / sems can rnams kyi bsam pa dang dang ba ji lta ba bzhin du 'dul zhing gzhan gyis mi thub pa'i ye shes dang / smon lam</text></item>
<item><p>203b8</p><section>mdo sde</section><text>gyi tshul gyis sangs rgyas lha yongs su 'tshol zhing sangs rgyas kyi mdzad pa la 'jug pa dang / sangs rgyas klu yongs su 'tshol bas kyang sangs rgyas kyi mdzad pa la 'jug pa dang / sangs rgyas nam</text></item>
<item><p>204a1</p><section>mdo sde</section><text>mkha' lding yongs su tshol ba dang / sangs rgyas mi 'am ci yongs su tshol ba dang / sangs rgyas lto 'phye chen po yongs su tshol ba dang / sangs rgyas 'bar ba yongs su tshol ba dang / sangs rgyas mi</text></item>
<item><p>204a2</p><section>mdo sde</section><text>dang mi ma yin pa yongs su tshol ba dang / nyan thos dang / rang sangs rgyas kyi theg pa can dang / byang chub sems dpa' dang / sangs rgyas yongs su tshol bas kyang sangs rgyas kyi mdzad pa la 'jug pa dang / chos ston pas</text></item>
<item><p>204a3</p><section>mdo sde</section><text>kyang sangs rgyas kyi mdzad pa la 'jug pa dang / sangs rgyas gcig gi mthus kyang sangs rgyas kyi mdzad pa la 'jug pa dang / sangs rgyas thams cad kyi mthus kyang sangs rgyas kyi mdzad pa la 'jug pa dang / byang chub</text></item>
<item><p>204a4</p><section>mdo sde</section><text>sems dpa' thams cad kyi spyod pa'i khyad par dang / smon lam gcig tu bsdus pa dang / byang chub sems dpa' gcig gi spyod pa rnam par phye ba dang / spyod pa'i rim pa'i mthu dang / 'jig rten gyi yul dang /</text></item>
<item><p>204a5</p><section>mdo sde</section><text>sangs rgyas kyi yul gyi mthu dang / sangs rgyas kyi yul dang / 'jig rten gyi yul gyi mthu dang / yul ma yin pa dang / sangs rgyas kyi yul gyi mthus kyang sangs rgyas kyi mdzad pa mdzad pa dang / mtshan mo</text></item>
<item><p>204a6</p><section>mdo sde</section><text>dang / nyin par dang / zla ba phyed dang / lo gcig dang / bgrang bar gnas na bzhugs pa nas brjod du med pa'i yang brjod du med pa'i bskal par gnas na bzhugs pa'i bar gyis kyang sangs rgyas bcom ldan</text></item>
<item><p>204a7</p><section>mdo sde</section><text>'das sems can rnams la sangs rgyas kyi mdzad pa mdzad de/ 'di ni sangs rgyas bcom ldan 'das rnams kyi sangs rgyas kyi mdzad pa brgyad pa'o/ /khang pa lta bur gyur pa dang / dge ba'i rtsa ba rnams rnam</text></item>
<item><p>204a8</p><section>mdo sde</section><text>par sbyangs par gyur pa dang / sangs rgyas sems can thams cad kyi bsam pa rnams dad par gyur pa dang / mos par gyur pa la sems 'jug cing sgrub par gyur pa dang / dbang po rnams 'dul bar gyur</text></item>
<item><p>204b1</p><section>mdo sde</section><text>pa dang / sems can dang skye dgu thams cad la dad par gyur pa dang / 'gro ba thams cad 'byung bar gyur pa dang / byang chub sems dpa' thams cad bskur bar gyur pa dang / rtog pa la gnas shing ye shes snang bar</text></item>
<item><p>204b2</p><section>mdo sde</section><text>gyur pa dang / gzhan dring la mi 'jog pa'i yongs su mya ngan las 'da' ba dang / sangs rgyas bcom ldan 'das rnams mya ngan las 'das pa ston cing sangs rgyas kyi mdzad pa rgyun mi gcod pa dang / 'jig rten</text></item>
<item><p>204b3</p><section>mdo sde</section><text>mi rtag pa ston pa dang / sangs rgyas kyi snang bar mdzad pa rgyun mi gcod pa dang / byas pa'i dgos pa'i mtha' bsdus pa dang / ngo bo ma tshang ba med pas chos la 'jug pa snang bar byas pa dang / rtsa ba bcad pa la srid pa'i</text></item>
<item><p>204b4</p><section>mdo sde</section><text>mig snang bar byed pa dang / sems can rnams la skyo ba ston pa dang / sangs rgyas kyi rjes su song ba'i sems dang 'thun par byed pa dang / sems can rnams tshe'i mtha' ston pa dang / sems can thams cad la</text></item>
<item><p>204b5</p><section>mdo sde</section><text>'jig rten gyi mngon par mi dga' ba nye bar ston pa dang / sems can rnams ma 'ongs pa'i sangs rgyas 'byung ba la mnyes par byed pa dang / sangs rgyas bcom ldan 'das rnams bltar mi smad pa'i chos kyi 'khor</text></item>
<item><p>204b6</p><section>mdo sde</section><text>lo bskor zhing rnam par chud par mdzad pa dang / 'jig rten spro ba snang bar mdzad pa dang / sangs rgyas sems rtsom pa dang ldan pa dang ldan par 'jog pa dang / su de bzhin gshegs pa rjes su dran zhing lta ba</text></item>
<item><p>204b7</p><section>mdo sde</section><text>rnam par dag pa'i yongs su rtog pa'i sems can rnams la sems can rnams slong bar mdzad pa dang / dbang po skyo ba zlog cing yongs su sbyong bar mdzad pa dang / sangs rgyas la mngon par dga' ba</text></item>
<item><p>204b8</p><section>mdo sde</section><text>thams cad sgrub par mdzad pa dang / skyo ba rnyed pa'i sems can rnams la byin gyis rlob pa dang / 'jig rten gyi khams ma lus pa thams cad du sangs rgyas kyi brtsem bar dgongs pa'i rkyen brnyes pa dang / lus</text></item>
<item><p>205a1</p><section>mdo sde</section><text>gyes pa thams cad la de bzhin gshegs pa'i skus sems can rnams 'dzin pa dang / 'jig rten gyi sems can 'khrugs pa dang myos pa rnams sdom pa la 'jog par mdzad de/ 'di ni sangs</text></item>
<item><p>205a2</p><section>mdo sde</section><text>rgyas bcom ldan 'das rnams kyi sangs rgyas kyi mdzad pa dgu pa'o/ /kye de bzhin gshegs pa rnams mya ngan las 'das nas 'jig rten gyi sems can rnams thams cad smre sngags 'don pa dang /</text></item>
<item><p>205a3</p><section>mdo sde</section><text>ngu ba dang / mya ngan slos pa dang / mchi ma byung bar 'gyur te/ yang dag par rdzogs pa'i sangs rgyas zhes bya ba dang / thugs rje chen po zhes bya ba dang / ded dpon chen po zhes pa dang / thugs brtse ba zhes pa</text></item>
<item><p>205a4</p><section>mdo sde</section><text>dang / lha dang 'jig rten du bcas pa dang / sems can thams cad kyi mgon du gyur pa dang / skyabs su gyur pa/ dpung gnyen du gyur pa/ bla na med pa'i bsod nams kyi zhing 'das par gyur ces pa dang /</text></item>
<item><p>205a5</p><section>mdo sde</section><text>sangs rgyas bcom ldan 'das 'byung bar dga' ba zhes pa dang / rnam pa 'di lta bur smre sngags 'don/ mya ngan slos shing sangs rgyas mthong ba rjes su dran pa'i sems can rnams tshad med pa'i sangs rgyas</text></item>
<item><p>205a6</p><section>mdo sde</section><text>kyi mdzad pa la 'jug pa ste/ de dang de dag tu sems can gyi bsam pa dang / yid la byed par yongs su mya ngan las 'das nas sangs rgyas bcom ldan 'das rnams kyis sems can rnams kyi bsam pa dang</text></item>
<item><p>205a7</p><section>mdo sde</section><text>dad pa ji lta ba bzhin du sku gdung dang ring bsrel byin gyis rlob ste/ lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi'i gnas tham</text></item>
<item><p>205a8</p><section>mdo sde</section><text>sa cad du ji ltar 'dul ba dang / ji ltar dad pa bzhin du sku gdung dang ring bsrel byin gyis rlob ste/ rang gi sku bor nas tshad med grangs med/ bsam gyis mi khyab/ brjod du med pa'i yang brjod du med par</text></item>
<item><p>205b1</p><section>mdo sde</section><text>sku gdung dang ring bsrel byin gyis rlob cing / gang 'di'i sems can rnams kyi sems dang ba'i dbang dang / sems can rnams kyi dad pas mchod pa'i dbang dang / sems can rnams kyi lhag pa'i bsam pa rnam</text></item>
<item><p>205b2</p><section>mdo sde</section><text>par dag pa'i dbang dang / sems can rnams yongs su smin pa'i dbang dang / sems can rnams yongs su sbyangs pa'i dbang dang / sems can rnams kyi 'dul ba'i dbang dang / sems can rnams kyi bsod</text></item>
<item><p>205b3</p><section>mdo sde</section><text>nams kyi tshogs yongs su rdzogs pa'i dbang dang / sems can rnams de bzhin gshegs pa la mchod par rtsom pa'i dbang dang / de bzhin gshegs pa'i mchod rten gyi rgyan sna tshogs yul dang /</text></item>
<item><p>205b4</p><section>mdo sde</section><text>ljongs sna tshogs kyi sems can rnams kyi dge ba'i rtsa ba 'phel ba'i dbang dang / sangs rgyas kyi sku gdung bgos shing 'jig rten thams cad kyis mchod rten du byas shing yul dang phyogs der lha'i</text></item>
<item><p>205b5</p><section>mdo sde</section><text>gnas sam/ klu'i gnas sam/ gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po'i gnas dang / mi'i gnas dang / 'bar ba'i gnas su sku gdung</text></item>
<item><p>205b6</p><section>mdo sde</section><text>dang ring bsrel mchod par 'gyur/ sku gdung dang / ring bsrel dang / dbu skra dang / sen mo'i mchod rten dang / sangs rgyas bzhugs par mchod rten brtsigs pa/ 'gro ba thams cad nges par sangs rgyas</text></item>
<item><p>205b7</p><section>mdo sde</section><text>rjes su dran par 'gyur/ chos kyi phyir 'brang bar 'gyur/ dge 'dun la dad pa so sor rnyed par 'gyur/ yul dang phyogs de dang der gnas shing rgyun mi 'chad par mchod par bsam pas gnas nas/</text></item>
<item><p>205b8</p><section>mdo sde</section><text>sbyin pa byin zhing bsod nams byed par 'gyur te/ de dang de dag mtho ris kyi yongs su dag pa so sor rnyed par 'gyur/ rigs chen po so sor rnyed par 'gyur/ longs spyod chen po dang / g.yog</text></item>
<item><p>206a1</p><section>mdo sde</section><text>'khor rnam par dag pa so sor rnyed par 'gyur/ lha dang mi'i phun sum tshogs pa so sor myong bar 'gyur/ ngan par mi lhung ba'i nan tan yongs su rdzogs par 'gyur/ de dag sangs</text></item>
<item><p>206a2</p><section>mdo sde</section><text>rgyas byung ba na gti mug med pas sgrub par 'gyur/ dkar po'i chos la gnas pa so sor rdzogs par 'gyur/ khams gsum nas 'byung ba'i yon tan yongs su rdzogs par 'gyur/ ji ltar theg</text></item>
<item><p>206a3</p><section>mdo sde</section><text>pa la dad pa dang / smon lam gyis 'byung bar 'gyur/ de dang de dag de bzhin gshegs pa la shing byas pa gzo ba so sor rnyed par 'gyur te/ phyir 'brang ba dang / gnas dang / mgon dang / skyabs dang /</text></item>
<item><p>206a4</p><section>mdo sde</section><text>dpung gnyen sangs rgyas bcom ldan 'das rnams 'byung bar 'gyur te/ sangs rgyas bcom ldan 'das yongs su mya ngan las 'das pas kyang bsam gyis mi khyab pa'i sbyin gnas sbyong ste</text></item>
<item><p>206a5</p><section>mdo sde</section><text>bsod nams yongs su mi gnas pa'i sbyin gnas sangs rgyas bcom ldan 'das 'jig rten du skye ba 'di lta bu'i rnam pa mang por sems can rnams kyi dge ba'i rtsa ba 'phel zhing bsod</text></item>
<item><p>206a6</p><section>mdo sde</section><text>nams kyi tshogs yongs su rdzogs par 'gyur te/ 'di ni sangs rgyas bcom ldan 'das rnams kyi sangs rgyas kyi mdzad pa bcu pa'o/ /kye rgyal ba'i sras 'di ni sangs rgyas bcom</text></item>
<item><p>206a7</p><section>mdo sde</section><text>ldan 'das rnams kyi sangs rgyas kyi mdzad pa yangs pa dpag tu med pa bsam gyis mi khyab pa ste/ sangs rgyas kyi byin gyis brlabs ma gtogs par gzhan 'jig rten gyi yul</text></item>
<item><p>206a8</p><section>mdo sde</section><text>thams cad kyi lha dang 'jig rten du bcas pa gang gis kyang tshad gzung bar mi nus/ 'das pa dang / ma 'ongs pa dang / da ltar byung ba'i nyan thos dang / rang sangs rgyas su bcas</text></item>
<item><p>206b1</p><section>mdo sde</section><text>pas kyang 'jug par nus pa ma yin no/ /'phags pa sangs rgyas kyi chos bsam gyis mi khyab pa bstan pa/ bam po gsum pa/ kye rgyal ba'i sras sangs rgyas</text></item>
<item><p>206b2</p><section>mdo sde</section><text>bcom ldan 'das rnams gnyis su med pa'i ngo bo chos kyi dbang po'i chos mi gnyis par 'gro ba bcu ste/ bcu gang zhe na/ 'di ni sangs rgyas bcom ldan 'das thams cad lung ston te/</text></item>
<item><p>206b3</p><section>mdo sde</section><text>mi gnyis par 'gro ba dang / sangs rgyas bcom ldan 'das sangs rgyas rjes su dran pa dang ldan pa'i sems can rnams kyi sems dang bsam pa sna tshogs/ med bcu rdul yab brjod du med par</text></item>
<item><p>206b4</p><section>mdo sde</section><text>gshegs pa mi gnyis pa dang / chos kyi don ma lus pa thams cad las rdzogs par sangs rgyas pa'i sku mi gnyis pa dang / 'das pa dang / ma 'ongs pa dang / da ltar byung ba'i ngo bo dang / de bzhin gshegs</text></item>
<item><p>206b5</p><section>mdo sde</section><text>pa'i ye shes gnyis su med pa dang / 'byung ba'i skad cig ma'i mtha'i ye shes mi gnyis shing thog ma'i mtha' dang / tha ma'i mtha' dang / da ltar byung ba gnyis su med pa dang / dus gsum gyi sangs</text></item>
<item><p>206b6</p><section>mdo sde</section><text>rgyas kyi zhing thams cad dang / sangs rgyas gcig gi zhing gi rjes su 'gro ba bstan pa'i ye shes gnyis su med pa dang / sangs rgyas gcig gi gsung dang / sangs rgyas thams cad kyi gsung gnyis su</text></item>
<item><p>206b7</p><section>mdo sde</section><text>med pa dang / de bzhin gshegs pa thams cad kyi 'dul ba dang / rab tu phigs pa dang / rnam par rig pa gnyis su med pa dang / 'jig rten thams cad kyi chos nyid dang / sangs rgyas kyi chos nyid gnyis</text></item>
<item><p>206b8</p><section>mdo sde</section><text>su med pa dang / 'das pa dang / ma 'ongs pa dang / da ltar byung ba'i sangs rgyas thams cad kyi dge ba'i rtsa ba thams cad dang / gcig gi dge ba'i rtsa ba gnyis su med de/ kye rgyal ba'i sras 'di ni</text></item>
<item><p>207a1</p><section>mdo sde</section><text>sangs rgyas bcom ldan 'das rnams kyi gnyis su med pa'i chos kyi dbang po'i chos kyis mi gnyis par gshegs pa'o/ /kye rgyal ba'i sras sangs rgyas bcom ldan 'das de bzhin gshegs pa rnams</text></item>
<item><p>207a2</p><section>mdo sde</section><text>chos thams cad la nan tan gyis gnas pa bcu ste/ bcu gang zhe na/ sangs rgyas bcom ldan 'das chos kyi dbyings la gnas shing ye shes kyi rjes su sangs rgyas pa la gnas pa dang / sangs rgyas bcom ldan 'das</text></item>
<item><p>207a3</p><section>mdo sde</section><text>thugs rje chen po la gnas pa dang / sangs rgyas bcom ldan 'das ji ltar smon lam gyis 'byung ba la gnas pa dang / sangs rgyas bcom ldan 'das sems can yongs su mi gtong zhing 'dul ba la gnas pa dang /</text></item>
<item><p>207a4</p><section>mdo sde</section><text>sangs rgyas bcom ldan 'das ngo bo med pa la rab tu gnas pa'i chos nyid la gnas pa dang / sangs rgyas bcom ldan 'das don med pa ma yin pa dang / de bzhin gshegs pa rnams skal ba mnyam pa ma yin par</text></item>
<item><p>207a5</p><section>mdo sde</section><text>gnas pa dang / sangs rgyas bcom ldan 'das rtag tu sems mnyam pa la gnas pa dang / sangs rgyas bcom ldan 'das chos thams cad ma nyams pa'i dbang po la gnas pa dang / sangs rgyas bcom ldan 'das</text></item>
<item><p>207a6</p><section>mdo sde</section><text>sems chags pa med par spyod pa la gnas pa dang / sangs rgyas bcom ldan 'das chos thams cad mnyam pa nyid la 'jug cing mi 'jigs pa yang dag pa'i mtha'i mtshan nyid la gnas pa ste/ kye rgyal ba'i sras</text></item>
<item><p>207a7</p><section>mdo sde</section><text>'di ni sangs rgyas bcom ldan 'das de bzhin gshegs pa rnams chos thams cad kyi nan tan la gnas pa bcu'o/ /kye rgyal ba'i sras sangs rgyas bcom ldan 'das rnams kyis chos thams cad ma lus par mngon</text></item>
<item><p>207a8</p><section>mdo sde</section><text>par mkhyen pa bcu ste/ bcu gang zhe na/ 'di lta ste chos kyi dbyings ma lus pa thams cad kyi 'das pa'i grangs thams cad mngon par mkhyen pa dang / ma 'ongs pa thams cad kyi grangs thams cad mngon par mkhyen pa</text></item>
<item><p>207b1</p><section>mdo sde</section><text>dang / da ltar byung ba thams cad kyi grangs thams cad mngon par mkhyen pa dang / ngag thams cad kyi lam thams cad mngon par mkhyen pa dang / 'jig rten thams cad kyi 'jug pa thams cad mngon par</text></item>
<item><p>207b2</p><section>mdo sde</section><text>mkhyen pa dang / sems can thams cad kyi ngo bo'i ye shes thams cad mngon par mkhyen pa dang / byang chub sems dpa' thams cad kyi dge ba'i rtsa ba chung ngu dang / 'bring dang / chen po dang / sna tshogs rnam par</text></item>
<item><p>207b3</p><section>mdo sde</section><text>gnas pa'i mtshan nyid dang / dge ba'i rtsa ba thams cad dang / bsam pa tshad med pa rgyun mi gcod pa'i mtshams kyi skad cig ma'i ye shes yongs su rdzogs par byed pa thams cad mngon par mkhyen pa dang / chos thams</text></item>
<item><p>207b4</p><section>mdo sde</section><text>cad rkyen dang 'dus pa tshogs par khong du chud pa thams cad mngon par mkhyen pa dang / 'jig rten gyi khams thams cad kyi rigs rab tu 'byed pa'i ye shes mthong ba thams cad mngon par mkhyen pa dang / chos</text></item>
<item><p>207b5</p><section>mdo sde</section><text>kyi dbyings dbye ba mig 'phrul mkhan gyis rnam par phye ba ltar thams cad mngon par mkhyen pa ste/ kye rgyal ba'i sras 'di ni sangs rgyas bcom ldan 'das rnams kyis chos thams cad ma lus par mngon par mkhyen</text></item>
<item><p>207b6</p><section>mdo sde</section><text>pa bcu'o/ /kye rgyal ba'i sras sangs rgyas bcom ldan 'das rnams kyi stobs chen po dang / stobs dang / stobs tshad med pa dang / stobs kyi bdag nyid che ba dang / bzod par dka' ba'i stobs dang / yongs su ma nyams pa'i</text></item>
<item><p>207b7</p><section>mdo sde</section><text>stobs dang / snying po'i stobs dang / mi phyed pa'i stobs dang / 'jig rten thams cad kyis bsam kyis mi khyab pa'i stobs dang / sems can thams cad kyis mi 'phrogs pa'i stobs dang / sangs rgyas kyi mthu chen po'i</text></item>
<item><p>207b8</p><section>mdo sde</section><text>stobs kyi dpal gyi chos bcu ste/ bcu gang zhe na/ gang 'di sangs rgyas kyi sku pha rol rgol ba thams cad kyis mi phyed pa dang / 'tsho ba'i dbang po 'jig rten gyi khams thams cad kyis mi chod cing dug gis mi 'jigs pa</text></item>
<item><p>208a1</p><section>mdo sde</section><text>dang / 'jig rten gyi khams thams cad 'tshig pa'i me'i bskal pas mi tshig pa dang / 'jig rten gyi khams thams cad sdud pa dang 'dzin pa'i chu'i phung po'i chus mi 'chi ba dang / bdud thams cad dang /</text></item>
<item><p>208a2</p><section>mdo sde</section><text>bdud kyi sde thams cad dang / lha thams cad kyi stobs dang / klu thams cad dang / gnod sbyin thams cad dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang mi ma yin pa'i</text></item>
<item><p>208a3</p><section>mdo sde</section><text>stobs dang / sha za dang / 'bar ba thams cad kyi stobs dang / sems can ma lus pa thams cad kyi mig gi stobs kyis mi tshugs pa dang / ri rab lhun po'i ri dang mnyam pa'i rdo rje'i char 'bebs pa dang / gzhan yang</text></item>
<item><p>208a4</p><section>mdo sde</section><text>'khor yug chen po'i ri dang mnyam pa dang / gzhan yang stong gsum gyis stong chen po'i tshad kyi rdo rje'i char babs te/ des bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyi</text></item>
<item><p>208a5</p><section>mdo sde</section><text>ba spu yang mi 'gul/ bag tsha bar yang mi 'gyur bzhud pa dang / bzhengs pa dang / bzhugs pa dang / mnal ba'i spyod lam spang ba 'ang mi mnga' ste/ yul gang du de bzhin gshegs pa de ni de bzhin gshegs pa kun du ji</text></item>
<item><p>208a6</p><section>mdo sde</section><text>tsam du bzhed pa kun du de tsam du ma bab bo/ /sangs rgyas kyis bsngags pa la yang gtses par ma gyur/ sangs rgyas kyi byin gyis brlabs kyi sems can la yang gtses par ma gyur na de bzhin gshegs pa'i sku mi</text></item>
<item><p>208a7</p><section>mdo sde</section><text>'khrugs pa lta ci smos te/ 'di ni sangs rgyas bcom ldan 'das rnams kyi mthu chen po'i stobs kyi dpal la gnas pa'i chos dang po'o/ /gzhan yang sangs rgyas bcom ldan 'das bzhed na chos thams cad kyi dbyings mchog</text></item>
<item><p>208a8</p><section>mdo sde</section><text>ma lus pa thams cad dang / 'jig rten gyi khams thams cad dang / ri rab lhun po'i ri dang bcas/ kho ra khor yug dang / khor yug chen po'i ri dang bcas/ rgya mtsho'i ri dang nags stug por bcas pa dang / sems can</text></item>
<item><p>208b1</p><section>mdo sde</section><text>gnas pa'i gnas sna tshogs dang / 'jig rten gyi khams ma lus pa de dag thams cad de bzhin gshegs pa'i ba spu'i bu ga gcig tu bcug ste tha ma'i mtha'i bskal pa'i mtha' bzung na/ de bzhin gshegs pa'i byin gyis</text></item>
<item><p>208b2</p><section>mdo sde</section><text>brlabs ma gtogs par sems can gzhan gyis shes par mi nus so/ /'jig rten gyi khams du ma de dag thams cad de bzhin gshegs pa nyid kyi sku'i ba spu'i bu gar bcug nas mtha' ma'i mtha'i bskal par bzung ste/</text></item>
<item><p>208b3</p><section>mdo sde</section><text>bzhengs pa dang / bzhud pa dang / bzhugs pa dang / mnal ba dang / bskal par gshegs kyang de bzhin gshegs pa'i thugs la skad cig kyang sdug bsngal du mi 'gyur/ skyo ba mi mnga' ste/ stobs dang mthu yongs su nyams</text></item>
<item><p>208b4</p><section>mdo sde</section><text>par mi 'gyur/ spyod lam la rnam par rtog par mi 'gyur ro/ /kye rgyal ba'i sras 'di lta ste dper na nam mkha' ni chos kyi dbyings ma lus pa thams cad dang / 'jig rten gyi khams thams cad 'dzin te/ 'bying ba ma</text></item>
<item><p>208b5</p><section>mdo sde</section><text>yin/ zhum pa ma yin/ 'phel ba ma yin/ 'bri ba ma yin/ 'byung ba ma yin/ skye ba ma yin/ rnam pa ma yin no/ /de bzhin du sangs rgyas bcom ldan 'das rnams ba spu'i bu ga gcig tu 'jig rten gyi khams</text></item>
<item><p>208b6</p><section>mdo sde</section><text>ma lus pa thams cad kun 'dzin kyang de'i phyir sdug bsngal tshor ba'i sems skye ba gcig kyang mi mnga' ste/ 'di ni sangs rgyas bcom ldan 'das rnams sangs rgyas kyi mthu chen po'i stobs kyi dpal la gnas pa'i</text></item>
<item><p>208b7</p><section>mdo sde</section><text>chos brnyes pa'o/ /gzhan yang sangs rgyas bcom ldan 'das gom pa gcig gi spyod pa'i sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i 'jig rten gyi khams 'dra'o/ /sangs</text></item>
<item><p>208b8</p><section>mdo sde</section><text>rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i bskal par gom pas spyod do/ /du ma'i sems skye zhing 'jug pa de ltar gshegs shing 'jig rten gyi khams rab tu phra ba'i rdul</text></item>
<item><p>209a1</p><section>mdo sde</section><text>dang mnyam pa'i bskal par gshegs te/ 'jig rten gyi khams ma lus pa thams cad du sems bskyed pa bzhin du bskal par gshegs shing 'jig rten gyi khams thams cad kyi rab tu phra ba'i</text></item>
<item><p>209a2</p><section>mdo sde</section><text>rdul dang / mnyam pa'i 'jig rten gyi khams kun gnas shing tshad med pa dang / khor yug chen po'i ri brjod du med pa'i yang brjod du med par 'gyur ba dang mnyam pa'i sangs rgyas kyi zhing tha dad pa'i rab tu phra ba'i rdul dang</text></item>
<item><p>209a3</p><section>mdo sde</section><text>mnyam pa 'das shing ba spu'i bu ga gcig 'gag par 'gyur te/ ji ltar ba spu'i bu ga gcig pa de ltar sku'i spu'i bu ga thams cad de sems can thams cad ji snyed pa ba spu'i bu gar gyur la/ de ltar sems can</text></item>
<item><p>209a4</p><section>mdo sde</section><text>thams cad lci bar gyur la/ sems can de dag thams cad de bzhin gshegs pa'i sor mo gcig gi rtse mos tha ma'i mtha'i bskal par 'dzin te/ ji ltar sor mo gcig gis dang por 'dzin pa de ltar sor</text></item>
<item><p>209a5</p><section>mdo sde</section><text>mo thams cad kyi rtse mos 'dzin kyang de'i phyir de bzhin gshegs pa'i sku bsnyel ba yang mi mnga'/ thugs la skyo bar yang mi 'gyur/ sdug bsngal gyi reg pa tshor ro snyam pa'i sems phra rab gcig tsam</text></item>
<item><p>209a6</p><section>mdo sde</section><text>yang mi skye'o/ /de ltar 'jig rten gyi khams re rer gshegs shing 'jug pa dang / nam mkha' la gshegs shing 'jug pa dang / rgya mo'i phyogs thams cad du gshegs shing 'jug pa dang / de ltar nam</text></item>
<item><p>209a7</p><section>mdo sde</section><text>mkha'i khams kyi mtha' ma lus pa thams cad dang / chos kyi dbyings kyi mthar 'jug pa dang / skra'i rtse mo'i mtha'i tshad kyi khams thams cad du 'jug pa dang / skra rtse re re'i mtha' tshad kyi grangs kyi</text></item>
<item><p>209a8</p><section>mdo sde</section><text>nam mkha'i khams ma lus pa thams cad yongs su gsol ba'i skra'i rtse mo'i mtha'i tshad kyi nam mkha'i khams su 'jug pa 'dis de bzhin gshegs pa'i spyod lam thog ma'i mtha' dang tha ma'i mtha'i</text></item>
<item><p>209b1</p><section>mdo sde</section><text>bskal par zad cing 'das kyi bar du phyogs dang phyogs na skyil mo krung gcig gis bzhugs shing yongs su longs spyod de/ 'di ni sangs rgyas bcom ldan 'das rnams kyi sangs rgyas kyi mthu chen po'i</text></item>
<item><p>209b2</p><section>mdo sde</section><text>stobs kyi dpal la gnas pa'i chos bzhi pa'o/ /gzhan yang sangs rgyas bcom ldan 'das sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i sku dang dbu du mar gyur</text></item>
<item><p>209b3</p><section>mdo sde</section><text>la/ dbu gcig la sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i ljags su gyur pa la sangs rgyas kyi zhing brjod du med pa'i yang brjod du med pa'i rab tu phra ba'i</text></item>
<item><p>209b4</p><section>mdo sde</section><text>rdul dang mnyam pa'i dbyangs kyi yan lag dang / sgra dang / gsung 'jug ste/ chos kyi dbyings ma lus pa thams cad sems can kyi khams la go bar byed pa dang / dbyangs kyi yan lag dang / sgra dang / gsung re res</text></item>
<item><p>209b5</p><section>mdo sde</section><text>kyang sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i mdo sde dam pa rab tu bshad la/ mdo sde re re la yang sangs rgyas kyi zhing brjod du med pa'i yang brjod du med pa'i rab tu</text></item>
<item><p>209b6</p><section>mdo sde</section><text>phra ba'i rdul dang mnyam pa'i chos ston pa'i rjes su 'brang la chos bstan pa re re la sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i chos kyi tshig dang 'byed pa rnams</text></item>
<item><p>209b7</p><section>mdo sde</section><text>kyi brjod pa 'gro ste/ ji ltar gang gi phyir chos ston pa de ltar chos thams cad ston te/ de dag la sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i bskal par ston cing</text></item>
<item><p>209b8</p><section>mdo sde</section><text>sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i bskal pa rnams yongs su zad nas/ yang sangs rgyas kyi zhing brjod du med pa'i yang brjod du med pa'i rab tu phra ba'i</text></item>
<item><p>210a1</p><section>mdo sde</section><text>rdul dang mnyam pa'i bskal par ston te/ gzhung 'dis 'jig rten gyis khams thams cad kyi rab tu phra ba'i rdul dang mnyam pa'i bskal par ston la/ gzhung 'dis 'jig rten gyi khams</text></item>
<item><p>210a2</p><section>mdo sde</section><text>thams cad kyi rab tu phra ba'i rdul dang mnyam pa'i bskal pa zad pa dang / sems can thams cad kyi sems kyi spyod pa snyed kyi bskal pa zad cing 'das kyang de bzhin gshegs pa'i sprul pa ni de lta ma yin te/ chos</text></item>
<item><p>210a3</p><section>mdo sde</section><text>thams cad mgal me'i 'khor lo ltar 'jug cing chos thams cad shes rab gyi ston te/ brda sprod cing the tsom thams cad gcod pa'i chos kyi 'khor lo skor ba dang / chos thams cad snang bar byed pa'i chos kyi</text></item>
<item><p>210a4</p><section>mdo sde</section><text>'khor lo skor ba dang / chags pa med pa'i mdzod kyi 'khor lo skor ba dang / sems can mtha' yas pa tshim par byed pa'i 'dul ba'i rgyan gyi chos kyi 'khor lo skor ba dang / byang chub sems dpa'i spyod pa</text></item>
<item><p>210a5</p><section>mdo sde</section><text>thams cad bsdus pa'i rgyan gyi 'khor lo skor ba dang / ye shes kyi nyi ma'i dkyil 'khor chen po'i rgyun gyi 'khor lo skor ba dang / 'gro ba ma lus pa thams cad la ye shes kyi sgron ma chen po'i rgyun gyi</text></item>
<item><p>210a6</p><section>mdo sde</section><text>'khor lo skor ba dang / so so yang dag par rig pa dang / mi 'jigs pa chen po'i rgyan gyis chos kyi 'khor lo skor zhing ji ltar sangs rgyas gcig gi sku'i byin gyis brlabs kyis chos kyi 'khor lo skor ba'i sprin</text></item>
<item><p>210a7</p><section>mdo sde</section><text>chen po yang dpe thams cad gyis dper bya ba ma yin te/ de ltar chos kyi dbyings ma lus pa thams cad dang / nam mkha'i khams kyi mthar skra'i rtse mo'i mtha' nas rnam par phye ba chags pa med pa ma lus pa</text></item>
<item><p>210a8</p><section>mdo sde</section><text>thams cad dang / sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i sems kyi skad cig ma dang / sems kyi skad cig ma re re de snyed kyi sangs rgyas kyi sprul pa sprul pa</text></item>
<item><p>210b1</p><section>mdo sde</section><text>dang / ji srid du mtha' ma'i bskal par de bzhin gshegs pa thams cad kyi sprul pa'i sku rnams kyi de bzhin gshegs pa'i sku re re ba de snyed de snyed kyi dbur gyur pa'i bar du sngar kun du brjod pa bzhin du dbu re re la/ de snyed</text></item>
<item><p>210b2</p><section>mdo sde</section><text>de snyed kyi ljags su gyur pa'i ljags re re la de snyed de snyed kyi dbyangs kyi yan lag dang / gsung dang / sku dang / gsung 'jug ste/ chos kyi dbyings ma lus pa thams cad sems can gyi khams na go bar byed pa dang / dbyangs kyi</text></item>
<item><p>210b3</p><section>mdo sde</section><text>yan lag dang / sgra dang / gsung re res de snyed de snyed kyi mdo sde rnams 'chad de/ mdo sde re re la de snyed de snyed kyi chos ston pa rjes su 'brang la chos ston pa re re la de snyed de snyed kyi chos kyi tshig dang 'byed pa'i brjod pa 'gro ste/</text></item>
<item><p>210b4</p><section>mdo sde</section><text>chos kyi tshig dang 'byed pa re res chos kyi dbyings ma lus pa thams cad sgra gsal bar byed cing sems can gyi khams ma lus pa thams cad la go bar byed kyang de bzhin gshegs pa'i gsung 'dzin pa 'ang med/ nyams pa 'ang</text></item>
<item><p>210b5</p><section>mdo sde</section><text>med/ zad pa 'ang med/ dmas pa 'ang med de/ de ltar tha ma'i mthar bskal pa'i bar du gnas shing chos kyi 'khor lo bskor te/ 'di ni sangs rgyas bcom ldan 'das rnams kyi sangs rgyas kyi mthu chen po'i stobs kyi</text></item>
<item><p>210b6</p><section>mdo sde</section><text>dpal la gnas pa'i chos lnga pa'o/ /gzhan yang sangs rgyas bcom ldan 'das kyi thugs dpal gyi be'u yi rgyun dang ldan zhing / rdo rje'i snying po chen pos bzung ba de dag byang chub kyi shing drung du gshegs pa rnams</text></item>
<item><p>210b7</p><section>mdo sde</section><text>la bzhag nas sems can thams cad snyed kyi bdud sdig can gyi sde gzugs sna tshogs bskrad cing mi sdug pa/ mchog tu 'jigs pa'i gzugs 'jig rten thams cad 'jigs pa'i gzugs/ mchog tu sems</text></item>
<item><p>210b8</p><section>mdo sde</section><text>bskyed pa'i gzugs su 'phrul par byed do/ /byang chub kyi shing mchog gi drung du song nas chos thams cad kyi dbyings nam mkha'i mthar bdud kyi mi sdug pa'i gzugs 'dzin pa/ skrag pa chen pos 'jigs pa</text></item>
<item><p>211a1</p><section>mdo sde</section><text>chen por byed pa/ 'gro ba thams cad 'jom pas/ 'jig rten thams cad 'jig pa'o/ /de na de bzhin gshegs pa byang chub kyi shing drung du gshegs nas thams cad la gzigs te/ gzigs nas mi</text></item>
<item><p>211a2</p><section>mdo sde</section><text>bsnyengs/ bag mi tsha/ spu 'ga' yang mi g.yo/ gzugs sna tshogs kyi mtshan ma sna tshogs 'dzin pa yang mi mnga'/ sems phra mo yang mi mnga' bar gnas te mi g.yo/ mi skyod mi 'gyur rnam par mi rtog /</text></item>
<item><p>211a3</p><section>mdo sde</section><text>shin du rab tu zhi/ bsnyengs shing ba spu ldang ba shin du mi mnga'/ 'dod pa dang khong khro ba shin du mi mnga'/ sangs rgyas kyi mdzad pa byams pa chen po chags pa med pa'i stobs kyis gtong ba/ dbang po sbed cing thugs</text></item>
<item><p>211a4</p><section>mdo sde</section><text>rje chen po la gnas pa/ bag mi tsha ba'i thugs dbyer mi phyed pa'i snying po thugs mi dngangs shing zil gyis mi non pa'i thugs kyis bdud dang / bdud kyi ris kyi lha thams cad dang / bdud kyi sde mang po sna tshogs</text></item>
<item><p>211a5</p><section>mdo sde</section><text>thams cad zil gyis gnon cing gzod nas zil gyis gnon/ bzung nas de bzhin gshegs pa la skyabs su dong ste/ de dag la bcom ldan 'das kyis cho 'phrul gsum dang de bzhin gshegs pas 'dul ba</text></item>
<item><p>211a6</p><section>mdo sde</section><text>bstan te/ bla na med pa yang dag par rdzogs pa'i byang chub las phyir mi ldog par gyur to/ /'di lta ste/ sangs rgyas bcom ldan 'das rnams kyi sangs rgyas kyi mthu chen po'i stobs kyi dpal la gnas pa'i chos</text></item>
<item><p>211a7</p><section>mdo sde</section><text>drug pa'o/ /gzhan yang sangs rgyas rnams kyi gsung thogs pa med pas 'jig rten gyis khams ma lus pa thams cad du 'jug cing de dang de dag tu 'jig rten thams cad kyis rnam par rig cing sems</text></item>
<item><p>211a8</p><section>mdo sde</section><text>can rnams 'dul ba'i dbang gis de bzhin gshegs pa'i sgra de ri la thogs pa med de/ ri rab lhun po la mi thogs rin po che'i ri la ma yin/ khor yug dang khor yug chen po la ma yin/ lha'i gnas la ma</text></item>
<item><p>211b1</p><section>mdo sde</section><text>yin/ klu'i gnas la ma yin/ gnod sbyin gyi gnas la ma yin/ dri za'i gnas la ma yin/ lha ma yin gyi gnas la ma yin/ nam mkha' lding gi gnas la ma yin/ mi 'am ci'i gnas la ma yin/</text></item>
<item><p>211b2</p><section>mdo sde</section><text>mi dang mi ma yin pa'i gnas la lta zhing chags par mi 'gyur ro/ /gal te 'jig rten gyi khams thams cad du gshegs na 'ang mi chags te/ 'jig rten srid pa'i khams thams cad kyi sgra chen po dang /</text></item>
<item><p>211b3</p><section>mdo sde</section><text>'jig rten thams cad kyi sgra sna tshogs rab tu rdzogs pa de la de bzhin gshegs pas brjod pa'i sgras sgrib par 'gyur te/ ji ltar 'dul ba'i sems can rnams kyi rna bas rnam par rig ste/ gang 'di rna bas</text></item>
<item><p>211b4</p><section>mdo sde</section><text>rnam par rig cing rnam par rig pa'i tshig dang 'byed pa nyams par mi 'gyur te/ de ni 'di ltar de bzhin gshegs pa'i sgra/ lham me/ lhan ne/ lhang nge'o/ /'di ni sangs rgyas bcom ldan 'das rnams kyi</text></item>
<item><p>211b5</p><section>mdo sde</section><text>sangs rgyas kyi mthu chen po'i dpal gyi stobs la gnas pa'i chos kyi sgra bdun pa'o/ /gzhan yang sangs rgyas bcom ldan 'das rnams kyi thugs brjod du med pa'i yang brjod du med pa'i bskal pa bye</text></item>
<item><p>211b6</p><section>mdo sde</section><text>ba khrag khrig brgya stong du shin du yongs su sbyangs pas chags pa med/ 'das pa dang / ma 'ongs pa dang / da ltar byung ba'i sangs rgyas thams cad kyi rgyan dang zhing rnyog pa med pa/ bdag gi med pa'i chos</text></item>
<item><p>211b7</p><section>mdo sde</section><text>thams cad la gnas pa/ nang dang phyi dang ldan pa ma yin/ ma skyes pa la brtsam pa thams cad rnam par phye ba/ zhi ba/ gnas med pa/ rtsom pa sna tshogs thams cad med pa/ ngo bo thams cad rnam</text></item>
<item><p>211b8</p><section>mdo sde</section><text>par rtog pa'i 'du shes la gnas pa 'gag pa/ rang bzhin 'od gsal ba/ shin du yongs su dag pa/ rtsom pa dang yid la byed pa thams cad la ma chags pa'i nyon mongs pa med pa'i chos thams</text></item>
<item><p>212a1</p><section>mdo sde</section><text>cad kyi yul gyi rjes su song ba/ yang dag pa'i mtha' 'dod chags dang bral zhing dag pa/ chos kyi dbyings ston pa'i mthar song ba/ chos kyi dbyings kun du mi zad pa'i rjes su song ba/</text></item>
<item><p>212a2</p><section>mdo sde</section><text>'du shes su gyur pa thams cad dang / tshad dang tshad med pa dang / 'dus byas dang / 'dus ma byas dang / mngon par smra ba thams cad 'gags pa dag gis lam brjod du med pa'i mtha'i yul mi zad cing chags pa med</text></item>
<item><p>212a3</p><section>mdo sde</section><text>pa'i dbyings kyi mtha'i sngon du ye shes 'gro zhing 'jug pa dang / stobs bcu'i rgyan dang chos thams cad rnam par dag pa/ thabs mkhas pa la zhugs pas chos sna tshogs dang / chos du ma dang / chos thams cad dang / ston pa 'gal</text></item>
<item><p>212a4</p><section>mdo sde</section><text>ba med pa/ dus gsum du dbyer med pa/ chos kyi dbyings thams cad dang / chos thams cad dang / chos thams cad dngos po med pa'i dbang gi pha rol du song ba/ chos thams cad kyi dbang gi 'byung gnas kyi mdzod kyi khyad</text></item>
<item><p>212a5</p><section>mdo sde</section><text>par chos thams cad kyi tshul dran zhing kun nas gti mug pa zhing thams cad du 'gro ba'i dbang dang / rgya mo'i phyogs ma lus pa thams cad kyi mdo med bcu rdul yab la mi gnas pa/ brtan par gnas shing mi 'pho ba/</text></item>
<item><p>212a6</p><section>mdo sde</section><text>ye shes kyi lta ba chos ma lus pa thams cad kyi mthar thug pa/ zag pa thams cad yongs su zad cing zag pa med pa/ sems rnam par grol ba/ shes rab rnam par grol ba/ shin du rnam par grol ba yang dag pa'i</text></item>
<item><p>212a7</p><section>mdo sde</section><text>mtha' mi zad pa'i mchog chags pa med par gnas pa/ rtag tu mnyam pa dang rab tu ldan pa/ dus gsum la chags pa med par gnas pa/ sems kyi skad cig ma la dus gsum gyi sems kyi spyod pa thams cad</text></item>
<item><p>212a8</p><section>mdo sde</section><text>ma lus par rab tu shes pa ste/ 'di ni sangs rgyas bcom ldan 'das rnams kyi mthu chen po'i stobs kyi dpal la gnas pa'i stobs brgyad pa'o/ /gzhan yang sangs rgyas bcom ldan 'das rnams kyi chos kyi sgra</text></item>
<item><p>212b1</p><section>mdo sde</section><text>dang lus gcig tu 'dus pa/ sangs rgyas thams cad kyi sku dang yul tshad med pa mtha' dang dbung med pa'i sku yongs su grub pa/ 'jig rten thams cad yongs su 'dzin pa'i sku/ khams gsum gyis mi gos</text></item>
<item><p>212b2</p><section>mdo sde</section><text>pa'i sku/ rkyen gyi sku rnam par rig cing lhag pa'i bsam pas rjes su dran pa la byin gyi brlabs kyi su'i tshogs ston pa/ mi bden mi brdzun zhing mnyam pa nyid rnam par dag pa'i sku/ 'ong ba dang / 'gro ba med pa'i chos kyi</text></item>
<item><p>212b3</p><section>mdo sde</section><text>sku 'dus pa/ 'dus ma byas shing 'jig pa med pa'i sku/ mtshan nyid gcig dang / mtshan nyid med pa'i chos kyi ngo bo nyid kyi sku/ yul na mi gnas phyogs na mi gnas pa'i sku/ tshogs ma lus pa thams cad kyi sku/</text></item>
<item><p>212b4</p><section>mdo sde</section><text>sangs rgyas khyu mchog rnam par sprul pa'i sku/ kha dog mtha' yas pa'i sku/ sku thams cad rjes su 'brang ba/ sku sna tshogs su rnam par rig pa/ chos kyi sku'i tshul gyi rjes su song ba/ mtha' yas par snang ba'i ye</text></item>
<item><p>212b5</p><section>mdo sde</section><text>shes kyi snying po'i dkyil 'khor gyi mdzod kyi sku/ bya ba sna tshogs med pa/ chos thams cad kyi dbyings ston pa'i sku/ sems can gyi khams ma lus pa thams cad la khyab par gsol ba'i sku 'dus pa/ mi g.yo mi sems</text></item>
<item><p>212b6</p><section>mdo sde</section><text>pa'i sku rnam par dag pa/ med pa dang med pa ma yin pa dang / tshul dang tshul ma yin pas phye ba'i sku/ sems can thams cad kyi dad pa sna tshogs kyi rjes su song zhing 'dul ba'i sku/ 'gags pa dang / 'gags pa ma yin</text></item>
<item><p>212b7</p><section>mdo sde</section><text>pa 'dul ba la gzigs pa'i yon tan dkon mchog thams cad byung ba bsgreng ba'i sku/ chos thams cad sangs rgyas kyi chos dang de bzhin nyid bsdus pa'i sku/ rang bzhin gyis shin du zhi ba dang bsgribs pa med pa'i mtha'i sku</text></item>
<item><p>212b8</p><section>mdo sde</section><text>thogs pa med pa'i chos thams cad las skyes pa'i sku/ thams cad kyi rjes su song ba/ chos kyi dbyings dag pa/ 'jig rten thams cad du rnam par phye ba'i sku/ brtsam pa las mi ldog pa/ sangs rgyas kyi rnam par thar pa'i ye</text></item>
<item><p>213a1</p><section>mdo sde</section><text>shes thams cad kyi rjes su 'brang ba/ kun 'brang ba'i rjes su song ba'i sku ste/ 'di ni sangs rgyas bcom ldan 'das rnams kyi mthu chen po'i dpal gyi stobs dang / sangs rgyas kyi chos kyi sku 'dus pa dgu pa'o/ /</text></item>
<item><p>213a2</p><section>mdo sde</section><text>gzhan yang sangs rgyas bcom ldan 'das rnams mnyam pa dang / mnyam pa'i ye shes rnam par chud pa de bzhin gshegs pa thams cad byang chub sems dpa'i spyod pa thams cad las byung ba/ spyod pa las mngon par byung ba/</text></item>
<item><p>213a3</p><section>mdo sde</section><text>smon lam gyi khyad par dang byang chub sems dpa'i spyod pa rnam par dag pa/ byang chub sems dpa'i spyod pa thams cad yongs su rdzogs pa'i ye shes bya ba sna tshogs med pa'i sangs rgyas thams cad dang / byang chub sems dpa'i</text></item>
<item><p>213a4</p><section>mdo sde</section><text>spyod pa thams cad las byung ba/ byang chub sems dpa'i spyod pa rgya mtsho'i spyod pa thams cad kyi cho ga shes pa/ smon lam chen po dang / spyod pa mi chung ba/ spyod pa thams cad yongs su rdzogs par dga' ba ma yin pa/ spyod pa'i</text></item>
<item><p>213a5</p><section>mdo sde</section><text>stobs bzod par dka' ba'i spyod pa thams cad las byung zhing spyod pa thams cad rnam par dag pa/ byang chub sems dpa'i spyod pa bzang po spyad pa mi 'bri bar spyod pa/ sangs rgyas thams cad ting nge 'dzin tshad med pa thams</text></item>
<item><p>213a6</p><section>mdo sde</section><text>cad la gnas pa/ spyod yul mtha' yas pa lam thams cad ston pa/ lam ma yin pa'i yul dang lam thams cad la zhugs pa/ ye shes mchog gi stobs kyi cho ga shes pa/ 'dzem pa med par chos kyi 'khor lo</text></item>
<item><p>213a7</p><section>mdo sde</section><text>'bebs pa/ dge ba 'dri ba dang / mi 'dri ba dang / btsun pa'i chos kyi tshul ston pa'i ye shes mnyam pa dang mnyam pa'i ye shes shin du yongs su dag pa lus dang / ngag dang / yid kyi spyod pa gsum yongs su dag pa/</text></item>
<item><p>213a8</p><section>mdo sde</section><text>sangs rgyas kyi sgo ma rnyed pa dang / sangs rgyas kyi spyod pas song ba de bzhin gshegs pa thams cad kyi rigs dang / sangs rgyas kyi ye shes dang / mdzad pa thams cad la zhugs pa/ thams cad mkhyen pa la gnas pa/</text></item>
<item><p>213b1</p><section>mdo sde</section><text>tshad med par ston pa dag gnas pa/ rtsa ba med cing mtha' med pa'i mngon par shes pa thams cad kyi ye shes bsam gyis mi khyab pa/ ye shes 'jig rten gyi sems can rnams kyi rjes su 'gro ba/ 'gro ba ma lus pa</text></item>
<item><p>213b2</p><section>mdo sde</section><text>thams cad kyi thams cad chos thams cad kyi ye shes kyi mthong ba dang / phra ba ma lus pa mtha' dang dbung med pa'i ye shes/ dus gsum thams cad la 'jug pa'i tshul dang phra ba'i ye shes rjes su rtogs pa/ 'jig rten</text></item>
<item><p>213b3</p><section>mdo sde</section><text>gyi khams ma lus pa thams cad rnam par dag pa dang / 'jig rten las 'das pa'i don dang / ye shes dang / sangs rgyas kyi mdzad par brjod du med pa 'jig rten gyi khams thams cad dang ldan zhing / phyir mi ldog pa'i</text></item>
<item><p>213b4</p><section>mdo sde</section><text>ye shes kyi sangs rgyas thams cad kyi sku/ grangs la 'jug pa'i ye shes kyi chos yi ge med par rab tu rtog pa/ brjod du med pa'i ye shes sna tshogs rnam par bye ba dang / yi ge thams cad brjod du med par shes par</text></item>
<item><p>213b5</p><section>mdo sde</section><text>byed/ ye shes kyi dge bar spyod pa'i chos thams cad rnam par dag pa kun du bzang po'i ye shes kyi rim pa/ sems skad cig ma gcig dang ldan pa'i ye shes kyis chos thams cad khong du chud pa'i ye shes</text></item>
<item><p>213b6</p><section>mdo sde</section><text>ji ltar 'os pa dang / sems can thams cad kyi lus dang / ji ltar skye mched kyi chos gtong bar rab tu yid la byed pa'i ye shes chos thams cad kyi yul gyi mtshams ma yin pa/ 'jig rten gyi yul khams ma lus</text></item>
<item><p>213b7</p><section>mdo sde</section><text>pa thams cad dang / 'gro ba ma lus pa thams cad dang / sems can ma lus pa thams cad dang / chos kyi dbyings ma lus pa thams cad dang / dus gsum gyi sems gyi skad cig ma gcig la chags pa med pa'i</text></item>
<item><p>213b8</p><section>mdo sde</section><text>ye shes kyi mthong ba'i yul de bzhin gshegs pa ma lus pa thams cad kyi sangs rgyas 'byung ba'i yul la 'jug cing thams cad 'dul ba'i yul ma lus pa thams cad kyi rjes su song ba/ rnam par dag par sangs rgyas kyi</text></item>
<item><p>214a1</p><section>mdo sde</section><text>yid kyi mtshams su thob pa mngon par mkhyen cing yul thams cad las mngon par sangs rgyas pa/ sems can gyi sems dang yid kyi rnam par shes pa ma lus pa thams cad rtogs pa/ dus gsum</text></item>
<item><p>214a2</p><section>mdo sde</section><text>gyis phye ba'i sems kyi skad cig ma la ye shes kyi rjes su sangs rgyas shing mtshams ma yin pa'i sangs rgyas pa/ sems can thams cad du 'gro ba mtha' yas pa dang / 'jig rten gyi khams thams cad du 'gro ba</text></item>
<item><p>214a3</p><section>mdo sde</section><text>mtha' med pa dang / 'jig rten gyi khams thams cad du 'gro ba mtha' yas pa dang / dus gsum thams cad du 'gro ba dpag tu med pa dang / sangs rgyas khyu mchog thams cad du 'gro ba dang / khong du chud pa ma lus pa</text></item>
<item><p>214a4</p><section>mdo sde</section><text>thams cad du 'gro ba dang / de dag ma lus pa thams cad las mngon par rdzogs par sangs rgyas pa rnam par chud pa thams cad kyi rjes su 'gro zhing sangs rgyas kyi ye shes mi gtong ba/ sangs rgyas thams cad rdzu</text></item>
<item><p>214a5</p><section>mdo sde</section><text>'phrul rnam par sprul pa la bzhugs te/ de na sangs rgyas bcom ldan 'das mtha' dang dbung med par gnas pa/ sangs rgyas khyu mchog gi sku mtha' dang dbung med par gnas pa/ sems chags pa med par</text></item>
<item><p>214a6</p><section>mdo sde</section><text>gnas pa/ mtha' dang dbung med pa'i snying rje chen po sbyor ba la gnas pa/ dus thams cad du rtag tu rgyun mi 'chad par chos ston par gnas pa ste/ 'di ni sangs rgyas bcom ldan 'das rnams kyi sangs rgyas kyi</text></item>
<item><p>214a7</p><section>mdo sde</section><text>mthu chen po'i dpal dang / ye shes chen po la gnas pa'i chos bcu pa'o/ /kye rgyal ba'i sras 'di ni sangs rgyas bcom ldan 'das rnams kyi sangs rgyas kyi mthu chen po'i stobs kyi dpal la gnas pa'i chos bcu ste</text></item>
<item><p>214a8</p><section>mdo sde</section><text>sems can thams cad dang / 'das pa dang / ma 'ongs pa dang / da ltar byung ba'i nyan thos dang / rang sangs rgyas thams cad kyis bsam gyis mi khyab cing tshad mi zin pa'o/ /kye rgyal ba'i sras sangs rgyas bcom ldan 'das</text></item>
<item><p>214b1</p><section>mdo sde</section><text>rnams bzhugs pa'i chos bcu ste/ bcu gang zhe na/ sangs rgyas bcom ldan 'das rnams tshe ji tsam par dga' ldan na bzhugs shing tshe zad nas 'pho bar byed pa dang / sangs rgyas bcom ldan 'das rnams zla ba bcur</text></item>
<item><p>214b2</p><section>mdo sde</section><text>bzhugs pa'i tshe ston pa dang / sangs rgyas bcom ldan 'das rnams mngon par 'byung zhing 'byung bar bzhed pa'i thugs kyis bzhugs pa dang / sangs rgyas bcom ldan 'das rnams byang chub kyi shing drung na</text></item>
<item><p>214b3</p><section>mdo sde</section><text>bzhugs shing sangs rgyas kyi chos thams cad kyis mngon par rdzogs par sangs rgyas te bzhugs pa dang / sangs rgyas bcom ldan 'das rnams kyi skad cig ma gcig la sangs rgyas kyi chos thams cad kyi</text></item>
<item><p>214b4</p><section>mdo sde</section><text>mngon par rdzogs par byang chub nas bzhugs shing / 'jig rten gyi khams thams cad du de bzhin gshegs pa thams cad rnam par sprul par ston pa dang / sangs rgyas bcom ldan 'das rnams 'dul ba'i</text></item>
<item><p>214b5</p><section>mdo sde</section><text>dus ji lta ba bzhin du chos kyi 'khor lo bskor zhing bzhugs pa dang / sangs rgyas bcom ldan 'das rnams dge ba'i rtsa ba skyed pa'i dus ji lta ba bzhin du ston te brda sprod cing bzhugs pa dang / sangs rgyas bcom</text></item>
<item><p>214b6</p><section>mdo sde</section><text>ldan 'das rnams dus ji lta ba bzhin du sangs rgyas kyi mdzad pa la bzhugs pa dang / sangs rgyas bcom ldan 'das rnams yongs su rdzogs pa'i byang chub sems dpa' rnams la brda sprod cing bzhugs</text></item>
<item><p>214b7</p><section>mdo sde</section><text>pa dang / sangs rgyas bcom ldan 'das skad cig la sems can thams cad kyis dri ba dris pa rnams skad cig la brda sprod cing bzhugs te/ kye rgyal ba'i sras 'di ni sangs rgyas bcom ldan 'das rnams bzhugs</text></item>
<item><p>214b8</p><section>mdo sde</section><text>pa'i chos bcu'o/ /kye rgyal ba'i sras sangs rgyas bcom ldan 'das gzigs ma thag tu myur ba'i de bzhin gshegs pa'i chos bcu ste/ bcu gang zhe na/ sangs rgyas bcom ldan 'das rnams sems can</text></item>
<item><p>215a1</p><section>mdo sde</section><text>ngan par 'gro ba'i sems can rnams gzigs ma thag tu de dag myur du zlog pa dang / sangs rgyas bcom ldan 'das rnams sems can gzigs ma thag tu myur du bsod nams yongs su</text></item>
<item><p>215a2</p><section>mdo sde</section><text>rdzogs par lhag par 'gro ba dang / sangs rgyas bcom ldan 'das rnams sems can gzigs ma thag tu myur du dge ba'i rtsa ba yongs su smin par mdzad pa dang / sangs rgyas bcom ldan 'das rnams sems can</text></item>
<item><p>215a3</p><section>mdo sde</section><text>gzigs ma thag tu myur du mtho ris su skye ba rnam par dag pa so sor thob par mdzad pa dang / sangs rgyas bcom ldan 'das rnams sems can gzigs ma thag tu myur du nem nur dang / yid gnyis</text></item>
<item><p>215a4</p><section>mdo sde</section><text>'joms par nye bar gshegs pa dang / sangs rgyas bcom ldan 'das rnams byang chub tu sems bskyed pa'i sems can gzigs ma thag tu phyir mi ldog par mdzad pa'i phyir myur du gshegs shing sems rgya</text></item>
<item><p>215a5</p><section>mdo sde</section><text>chen po la dad pa dang / sangs rgyas kyis 'dul ba'i 'gro ba byang chub tu sems ma bskyed pa bla na med pa yang dag par rdzogs pa'i byang chub tu sems bskyed par mdzad pa dang / sangs rgyas bcom ldan 'das rnams</text></item>
<item><p>215a6</p><section>mdo sde</section><text>gsha' mar zhugs pa gzigs ma thag tu dmigs par lta ba dang / gsha' mar 'jug pa'i rgyu rab tu 'dzin pa dang / sangs rgyas bcom ldan 'das rnams sems can rnams gzigs ma thag tu myur du</text></item>
<item><p>215a7</p><section>mdo sde</section><text>sems can rnams kyi dbang po 'jig rten las 'das pa rnam par dag par mdzad pa dang / sangs rgyas bcom ldan 'das rnams sems can gzigs ma thag tu myur du bsgribs pa thams cad zad par mdzad du</text></item>
<item><p>215a8</p><section>mdo sde</section><text>gshegs pa dang / sangs rgyas bcom ldan 'das rnams sems can gzigs ma thag tu myur du snang ba so sor rnyed cing zhum pa med de/ mi 'jigs pa la spobs pa rtsom par mdzad pa ste/ kye rgyal ba'i sras</text></item>
<item><p>215b1</p><section>mdo sde</section><text>'di ni sangs rgyas bcom ldan 'das gzigs ma thag tu myur ba'i de bzhin du gzigs pa'i chos bcu'o/ /kye rgyal ba'i sras sangs rgyas bcom ldan 'das bdag rjes su dgongs pa rnam par dag pa bcu ste/</text></item>
<item><p>215b2</p><section>mdo sde</section><text>bcu gang zhe na/ sangs rgyas bcom ldan 'das byang chub sems dpa' rnams kyi sems kyi spyod pa rjes su dgongs pa rnams yin/ sangs rgyas bcom ldan 'das byang chub sems dpa' rnams kyi pha rol du</text></item>
<item><p>215b3</p><section>mdo sde</section><text>phyin pa yongs su rdzogs pa yang rjes su dgongs pa rnams yin/ sangs rgyas bcom ldan 'das byang chub sems dpa' rnams kyi smon lam chen po yongs su rdzogs pa yang rjes su dgongs pa rnams yin/</text></item>
<item><p>215b4</p><section>mdo sde</section><text>sangs rgyas bcom ldan 'das byang chub sems dpa' rnams kyi bsgrubs pa'ang rjes su dgongs pa rnams yin/ sangs rgyas bcom ldan 'das rnams kyi sangs rgyas kyi sngon gyi tshangs par spyod pa dang /</text></item>
<item><p>215b5</p><section>mdo sde</section><text>byang chub sems dpa' rnams kyi 'ang rjes su dgongs pa rnams yin/ sangs rgyas bcom ldan 'das byang chub sems dpa' rnams mngon par rdzogs par byang chub pa'i sgo'ang rjes su dgongs pa rnams</text></item>
<item><p>215b6</p><section>mdo sde</section><text>yin/ sangs rgyas bcom ldan 'das byang chub sems dpa' rnams kyi gzugs kyi lus tshad med mtha' yas pa'ang rjes su dgongs pa rnams yin/ sangs rgyas bcom ldan 'das sangs rgyas kyi yul</text></item>
<item><p>215b7</p><section>mdo sde</section><text>dang / rnam par sprul pa tshad med mtha' yas pa dang / byang chub sems dpa' rnams kyi yang rjes su dgongs pa rnams yin/ sangs rgyas bcom ldan 'das byang chub sems dpa' sems kyi stobs bcu dang /</text></item>
<item><p>215b8</p><section>mdo sde</section><text>mi 'jigs pa yang rjes su dgongs pa rnams yin te/ kye rgyal ba'i sras 'di ni sangs rgyas bcom ldan 'das bdag rjes su dgongs pa rnam par dag pa bcu'o/ /kye rgyal ba'i sras de bzhin gshegs pa</text></item>
<item><p>216a1</p><section>mdo sde</section><text>thams cad mkhyen pa la gnas pa bcu ste/ bcu gang zhe na/ 'di lta ste/ chos thams cad kyi dbyings ma lus pa thams cad dang / dus gsum gyi sems can thams cad kyi sems sna tshogs dang /</text></item>
<item><p>216a2</p><section>mdo sde</section><text>sems gcig gi spyod pa dang / rnam par g.yo ba ldog pa sems kyi skad cig ma la mkhyen pa dang / sems can ma lus pa thams cad kyi dus gsum kun gyi las rnams dang / las dang ldan pa sna tshogs dang /</text></item>
<item><p>216a3</p><section>mdo sde</section><text>rnam pa dang / rim pa dang / las rnams kyi 'phel zhing sog pa'ang phyi ma'i rnam par smin pa'i rim pa sems kyi skad cig ma gcig la mkhyen pa dang / chos kyi dbyings ma lus pa thams cad dang / sems can</text></item>
<item><p>216a4</p><section>mdo sde</section><text>can gyi ris sna tshogs dang / sems can gyi ris gcig dang / sems can ma lus pa thams cad dus ji lta ba bzhin du sems can rnams 'dul zhing ston pa'i cho 'phrul dang rjes su bstan pa'i cho 'phrul dang /</text></item>
<item><p>216a5</p><section>mdo sde</section><text>rdzu 'phrul gyis cho 'phrul gyi byin gyis brlabs ston pa mkhyen pa dang / chos kyi dbyings ma lus pa thams cad dang / rgya mo'i phyogs kyi ris thams cad dang / 'jig rten gyi khams thams cad du song ba dang /</text></item>
<item><p>216a6</p><section>mdo sde</section><text>sems can thams cad kyi sems kyis mtshan mar bzung ba dang / sangs rgyas 'byung ba lta ba rnam par phye ba mkhyen pa dang / 'jig rten gyi khams ma lus pa thams cad kyi sems can rnams kyi bsam pa ji lta</text></item>
<item><p>216a7</p><section>mdo sde</section><text>ba dang / dad pa ji lta ba dang / 'dul ba ji lta ba bzhin du skad cig la tshad med pa'i rim pas sangs rgyas la lta ba dang / rnam par rig pa'i byin gyis brlabs mkhyen pa dang / 'jig rten gyi khams ma lus pa thams cad kyi sems can pha</text></item>
<item><p>216a8</p><section>mdo sde</section><text>rol gyi bsam par sangs rgyas kyi byin gyis brlabs ston pa mkhyen pa dang / chos kyi dbyings ma lus pa thams cad 'dzin pa med pas sangs rgyas nas sems can rnams ji lta bus 'dul ba bzhin du 'doms shing rjes su bstan pa dang /</text></item>
<item><p>216b1</p><section>mdo sde</section><text>de bzhin gshegs pa 'byung ba ston par mkhyen pa dang / chos kyi dbyings ma lus pa thams cad dang sems can thams cad kyi thams cad du 'gro zhing sems kyi skad cig ma la de dang de dag tu 'gro ba'i nan tan mkhyen pa dang / sems</text></item>
<item><p>216b2</p><section>mdo sde</section><text>kyi skad cig ma la chos kyi dbyings ma lus pa thams cad kyi sems can rnams kyi phyogs thams cad la sangs rgyas rjes su dran pa gtong zhing sbyor ba mkhyen pa dang / sems kyi skad cig ma la chos kyi dbyings ma lus</text></item>
<item><p>216b3</p><section>mdo sde</section><text>pa thams cad kyi sems can rnams kyi dad pa tshad med pa ji lta ba bzhin du sangs rgyas kyi sku la lta ba dang / gzugs kyi sku'i kha dog gi gnas mtha' yas pa ston pa mkhyen pa ste/ kye rgyal ba'i sras 'di ni de bzhin gshegs</text></item>
<item><p>216b4</p><section>mdo sde</section><text>pa dgra bcom pa yang dag par rdzogs pa'i sangs rgyas rnams thams cad mkhyen pa la gnas pa bcu'o/ /kye rgyal ba'i sras de bzhin gshegs pa dgra bcom pa yang dag par rdzogs pa'i sangs rgyas rnams kyis</text></item>
<item><p>216b5</p><section>mdo sde</section><text>sangs rgyas kyi ting nge 'dzin tshad med pa bsam gyis mi khyab pa bcu ste/ bcu gang zhe na/ 'di lta ste/ sangs rgyas bcom ldan 'das chos thams cad la rtag tu snyoms par 'jug cing sems kyi skad cig ma la chos</text></item>
<item><p>216b6</p><section>mdo sde</section><text>kyi dbyings ma lus pa thams cad sems can rnams la chos ston pa dang / sangs rgyas bcom ldan 'das chos kyi dbyings ma lus pa thams cad la snyoms par 'jug cing sems kyi skad cig ma la sems can gyi</text></item>
<item><p>216b7</p><section>mdo sde</section><text>khams sna tshogs kyi rim pa bdag med pa'i mthar gyur pa kun nas snang bar mdzad pa dang / sangs rgyas bcom ldan 'das chos kyi dbyings ma lus pa thams cad dang / dus gsum la snyoms par 'jug</text></item>
<item><p>216b8</p><section>mdo sde</section><text>cing sems kyi skad cig ma'i mtha' la snyoms par 'jug cing gnas pa dang / sangs rgyas bcom ldan 'das chos kyi dbyings ma lus pa med bcu rdul yab thams cad kyi rgya mo thams cad dang / sangs rgyas kyi zhing</text></item>
<item><p>217a1</p><section>mdo sde</section><text>rigs dang zhing thams cad la rtag tu snyoms par zhugs shing zhing mi zad pa'i mthar gyur par gnas pa dang / sangs rgyas bcom ldan 'das chos kyi dbyings ma lus pa thams cad dang / sangs rgyas kyi sku tha</text></item>
<item><p>217a2</p><section>mdo sde</section><text>yas pa la snyoms par zhugs shing skad cig la 'jig rten thams cad du sangs rgyas kyi sku sna tshogs rnam par rig pa ston pa dang / sangs rgyas bcom ldan 'das chos kyi dbyings ma lus pa thams cad dang lus dang /</text></item>
<item><p>217a3</p><section>mdo sde</section><text>ngag dang / sems yongs su gsal ba la rtag tu snyoms par zhugs shing / sems can thams cad kyi sems sna tshogs kyi gnas mdzod du gnas shing skad cig la dad pa ji lta ba bzhin du yid la byed pa dang sangs</text></item>
<item><p>217a4</p><section>mdo sde</section><text>rgyas bcom ldan 'das chos kyi dbyings ma lus pa dang / chos thams cad kyi ngo bo nyid la snyoms par zhugs shing 'dod chags dang bral ba'i mthar gyur pa dang / sangs rgyas bcom ldan 'das chos kyi dbyings ma</text></item>
<item><p>217a5</p><section>mdo sde</section><text>lus pa thams cad dang / 'jig rten thams cad kyi rkyen la snyoms par 'jug cing skad cig la smra ba'i rkyen ston pa dang / sangs rgyas bcom ldan 'das chos kyi dbyings ma lus pa thams cad dang 'jig rten gyi dang</text></item>
<item><p>217a6</p><section>mdo sde</section><text>'jig rten las 'das pa med bcu rdul yab thams cad la rtag tu snyoms par zhugs shing skad cig la mtha' yas pa'i rkyen gyi rjes su song ba ste sangs rgyas la lta ba mi gcod cing sems can sangs rgyas</text></item>
<item><p>217a7</p><section>mdo sde</section><text>mtha' yas pa la lta bar mdzad pa dang / sangs rgyas bcom ldan 'das chos kyi dbyings ma lus pa thams cad bsgrub pa med pa la snyoms par zhugs shing / skad cig la sangs rgyas kyi chos thams cad rtogs shing</text></item>
<item><p>217a8</p><section>mdo sde</section><text>rig nas/ sangs rgyas kyi rnam par thar pa mtha' yas pa'i pha rol du phyin pa brnyes pa ste/ kye rgyal ba'i sras 'di ni sangs rgyas bcom ldan 'das de bzhin gshegs pa dgra bcom pa yang dag par rdzogs pa'i</text></item>
<item><p>217b1</p><section>mdo sde</section><text>sangs rgyas rnams kyi sangs rgyas kyi ting nge 'dzin tshad med bsam gyis mi khyab pa bcu'o/ /kye rgyal ba'i sras sangs rgyas bcom ldan 'das rnams kyi rnam par thar pa bcu ste/ bcu gang zhe na/ rab tu phra ba'i rdul</text></item>
<item><p>217b2</p><section>mdo sde</section><text>gcig la brjod du med pa'i yang brjod du med pa'i sangs rgyas 'byung ba ston pa rnam par thar pa dang / rab tu phra ba'i rdul gcig la brjod du med pa'i yang brjod du med pa'i chos kyi 'khor lo skor ba ston pa rnam par</text></item>
<item><p>217b3</p><section>mdo sde</section><text>thar pa dang / rab tu phra ba'i rdul gcig la brjod du med pa'i yang brjod du med pa'i sems can 'dul zhing yongs su smin par mdzad pa ston pa rnam par thar pa dang / rab tu phra ba'i rdul gcig la brjod du med pa'i yang</text></item>
<item><p>217b4</p><section>mdo sde</section><text>brjod du med pa'i zhing ston pa rnam par thar pa dang / rab tu phra ba'i rdul gcig la 'das pa dang / ma 'ongs pa dang / da ltar byung ba'i sangs rgyas 'byung bar ston pa rnam par thar pa dang / rab tu phra ba'i rdul gcig la 'das pa</text></item>
<item><p>217b5</p><section>mdo sde</section><text>dang / ma 'ongs pa dang / da ltar byung zhing rje ba rnam par thar pa dang / rab tu phra ba'i rdul gcig la 'das pa dang / ma 'ongs pa dang / da ltar byung ba'i de bzhin gshegs pa thams cad kyi rdzu 'phrul dang / rnam par sprul pa</text></item>
<item><p>217b6</p><section>mdo sde</section><text>ston pa rnam par thar pa dang / rab tu phra ba'i rdul gcig la 'das pa dang / ma 'ongs pa dang / da ltar byung ba'i sems can rnams la chos ston pa rnam par thar pa dang / rab tu phra ba'i rdul gcig la 'das pa dang / ma 'ongs</text></item>
<item><p>217b7</p><section>mdo sde</section><text>pa dang / da ltar byung ba'i sangs rgyas thams cad kyi mtshan ston pa rnam par thar pa ste/ kye rgyal ba'i sras 'di sangs rgyas bcom ldan 'das rnams kyi rnam par thar pa bcu'o/ /snyan gyi gong rgyan</text></item>
<item><p>217b8</p><section>mdo sde</section><text>rgyas pa chen po'i mdo le'u 'bum pa las sangs rgyas kyi chos bsam gyis mi khyab pa bstan pa'i le'u nyi shu dgu pa rdzogs so// //@#/ /rgya gar skad du/</text></item>
<item><p>218a1</p><section>mdo sde</section><text>Ar+ya dI pam ka ra bya ka ra Na nA ma ma hA yA na su trA/ bod skad du/ 'phags pa mar me mdzad kyis lung bstan pa zhes bya ba theg pa chen po'i mdo/ sangs rgyas dang byang chub</text></item>
<item><p>218a2</p><section>mdo sde</section><text>sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra</text></item>
<item><p>218a3</p><section>mdo sde</section><text>ba na/ dge slong stong nyis brgya lnga bcu'i dge slong gi dge 'dun chen po dang thabs gcig tu bzhugs so/ /de'i tshe bcom ldan 'das 'khor brgya stong mang pos yongs su bskor cing mdun gyis bltas</text></item>
<item><p>218a4</p><section>mdo sde</section><text>te chos ston to/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo de'i phyir khyod kyis dge ba'i rtsa ba la so sor brtag pa nyid kyis bsam pa shin du</text></item>
<item><p>218a5</p><section>mdo sde</section><text>yongs su dag par bya'o/ /de ci'i phyir zhe na/ kun dga' bo ngas sangs rgyas brgya stong mang po la zhe sa dang bcas pas bsnyen bkur byas kyang sangs rgyas bcom ldan 'das rnams kyis nga sngar bla na med</text></item>
<item><p>218a6</p><section>mdo sde</section><text>pa yang dag par rdzogs pa'i byang chub tu lung ma bstan gyi/ gang gi tshe ngas de bzhin gshegs pa mar me mdzad mthong nas ud pa la lnga phul ba de'i 'og tu nga chos bdag med pa nyid la mos par</text></item>
<item><p>218a7</p><section>mdo sde</section><text>gyur cing mi skye ba'i chos la bzod pa thob pa'i phyir ro/ /kun dga' bo de bas na khyod dge ba'i rtsa bas chog shes par mi bya'o/ /de ci'i phyir zhe na/ kun dga' bo sngon byung ba 'das pa'i dus bskal pa</text></item>
<item><p>218a8</p><section>mdo sde</section><text>grangs med pa'i yang ches grangs med pa yangs pa tshad med pa/ bsam gyis mi khyab pa 'das pa de'i tshe de'i dus na 'dzam bu'i gling 'dir rgyal po ma skyes dgra zhes bya ba gzugs bzang ba/ mdzes pa/</text></item>
<item><p>218b1</p><section>mdo sde</section><text>blta na sdug pa/ kha dog bzang po rgyas pa mchog dang ldan pa zhig byung ste/ kun dga' bo rgyal po ma skyes dgra de la grong khyer brgyad khri bzhi stong yod de/ thams cad kyang bkra ba/ blta na sdug pa/ bskyed</text></item>
<item><p>218b2</p><section>mdo sde</section><text>mos tshal phun sum tshogs pa/ rdzing bu phun sum tshogs pa/ me tog phun sum tshogs pa/ 'bras bu phun sum tshogs pa/ bde ba lo legs pa/ nyams dga' ba/ 'byor pa/ rgyas pa/ skye bo dang mi</text></item>
<item><p>218b3</p><section>mdo sde</section><text>mang pos gang ba sha stag go/ /kun dga' bo rgyal po ma skyes dgra de la rgyal po'i pho brang pad ma can zhes bya ba zhig yod de/ rgyal po ma bskyes dgra de de na gnas so/ /de nas rgyal po ma skyes dgra'i mdun na 'don</text></item>
<item><p>218b4</p><section>mdo sde</section><text>bram ze gling ldan zhes bya ba snying du sdug cing mthong na mi mthun pa med pa dang ldan pa zhig yod do/ /kun dga' bo de nas rgyal po ma skyes dgra rigs bzhi'i mi thams cad bsdus nas bram ze gling ldan bkug</text></item>
<item><p>218b5</p><section>mdo sde</section><text>ste/ cod pan bcings nas rgyal srid phyed byin te 'di skad ces kyang smras so/ /bram ze khyod rang gi yul du song ste/ rgyal po'i pho brang byos la ming yang pad ma can du thogs shig /kun dga' bo de nas rgyal</text></item>
<item><p>218b6</p><section>mdo sde</section><text>po gling ldan gyi rang gi yul du rgyal po'i pho brang byas te/ ming yang pad ma can du btags so/ /kun dga' bo de ltar de'i tshe de'i dus na 'dzam bu'i gling 'di na rgyal po gnyis rgyal srid byed de/ gcig ni</text></item>
<item><p>218b7</p><section>mdo sde</section><text>ma skyes dgra'o/ /cig shos ni gling ldan no/ /kun dga' bo de nas rgyal po gling ldan gyi btsun mo dam pa khang bzangs kyi yang thog na bde bar nyal zhing 'dug go/ /de nas byang chub sems dpa' mar me</text></item>
<item><p>218b8</p><section>mdo sde</section><text>mdzad dga' ldan gyi gnas nas shi 'phos nas glang po che'i phru gu thal kar du bsgyur te/ 'od zer rab tu 'gyed cing ma'i glo g.yas par zhugs par gyur to/ /de nas de'i tshe btsun mo dam pa des rgyal po gling</text></item>
<item><p>219a1</p><section>mdo sde</section><text>ldan la skabs 'dir smras so/ /kun dga' bo de nas rgyal po gling ldan gyis bram ze mtshan mkhan dang / ltas mkhan dang / mchod sbyin mkhan rnams bsdus te rmi lam gyis skabs 'di bsnyad</text></item>
<item><p>219a2</p><section>mdo sde</section><text>pa dang / bram ze mtshan mkhan rnams kyis smras pa/ rgyal po chen po khyod kyis brnyed pa legs par brnyed de/ khyod kyi sras sems can rin po che zhig bltam par 'gyur ro/ /kun dga' bo de nas rgyal po gling ldan</text></item>
<item><p>219a3</p><section>mdo sde</section><text>rmi lam bstan pa 'di thos nas dga' zhing mgu la yi rangs te rab tu dga' nas/ dga' ba dang yid bde ba skyes te/ rgyal po gling ldan de'i rgyal khams su gtogs pa thams cad la sbyin pa byin te/ 'di lta ste/</text></item>
<item><p>219a4</p><section>mdo sde</section><text>zas 'dod pa rnams la ni zas skom 'dod pa rnams la ni skom/ bzhon pa 'dod pa rnams la ni bzhon pa/ spos dang / phreng ba rgyu dang / byug pa dang / gnas mal rung ba kha na ma tho ba med pa dang / gang ci dang ci 'dod pa</text></item>
<item><p>219a5</p><section>mdo sde</section><text>thams cad byin no/ /kun dga' bo de nas zla ba bcu 'das pa dang / rgyal po gling ldan gyi bu gzugs bzang ba/ mdzes pa/ blta na sdug pa/ kha dog bzang po rgyas pa mchog dang ldan pa zhig btsas te/ btsas</text></item>
<item><p>219a6</p><section>mdo sde</section><text>ma thag tu lus las 'di lta bu'i 'od byung ste/ 'od des rgyal po gling ldan gyi rgyal po'i pho brang thams cad snang bas khyab par gyur to/ /de nas de'i tshe lha'i dbang po brgya byin rang gi gnas nas mi snang bar gyur nas</text></item>
<item><p>219a7</p><section>mdo sde</section><text>gzhon nu gang na ba der song ste phyin nas gzhon nu de la shis par brjod pa byas te/ 'di skad ces kyang smras so/ /'di btsas ma thag tu lus las 'di lta bu'i 'od byung ste/ 'od des rgyal po gling ldan gyi</text></item>
<item><p>219a8</p><section>mdo sde</section><text>rgyal po'i pho brang thams cad snang bas khyab par gyur pas gzhon nu'i ming mar me mdzad du btags so/ /de nas gzhon nu'i ming mar me mdzad mar me mdzad ces bya bar gyur to/ /kun dga'</text></item>
<item><p>219b1</p><section>mdo sde</section><text>bo de nas rgyal po gling ldan dga' zhing mgu la yi rangs te rab tu dga' nas/ dga' ba dang yid bde ba skyes te/ yang de'i rgyal khams su gtogs pa thams cad la sbyin pa byin te/ 'di lta ste/</text></item>
<item><p>219b2</p><section>mdo sde</section><text>zas 'dod pa rnams la ni zas/ skom 'dod pa rnams la ni skom/ bzhon pa 'dod pa rnams la ni bzhon pa/ spos dang / phreng ba rgyu dang / byug pa dang / gnas mal rung ba kha na ma tho ba med pa dang /</text></item>
<item><p>219b3</p><section>mdo sde</section><text>gang ci dang ci 'dod pa thams cad byin no/ /kun dga' bo de nas rgyal po gling ldan gyis rgyal bu gzhon nu mar me mdzad bkug ste/ cod pan bcings nas rgyal srid phyed byin te 'di skad ces kyang smras</text></item>
<item><p>219b4</p><section>mdo sde</section><text>so/ /gzhon nu khyod song la btsun mo'i 'khor gyi nang na 'dug cing rtses shig /dga' bar gyis shig /dga' dgur spyod cig /kun dga' bo de nas re shig na rgyal bu gzhon nu mar me mdzad</text></item>
<item><p>219b5</p><section>mdo sde</section><text>btsun mo'i 'khor gyi nang du song nas bzhon pa chen po la zhon te/ bud med kyi tshogs kyis yongs su bskor nas bskyed mos tshal gyi gnas su song ba dang / gnas gtsang ma'i ris kyi lha'i bu dag gcig</text></item>
<item><p>219b6</p><section>mdo sde</section><text>gis bdag cag nyid rgas shing 'khogs pa dang / nad kyis btab pa dang / shi ba yang bstan te dge sbyong zhig kyang der bzhag pa dang / rgyal bu gzhon nu mar me mdzad kyis mthong nas kha lo sgyur ba la 'di</text></item>
<item><p>219b7</p><section>mdo sde</section><text>skad ces smras so/ /kye kha lo sgyur ba rnam pa sna tshogs snang ba 'di dag ci yin/ kha lo sgyur bas smras pa/ gzhon nu 'di dag ni rgas pa zhes bgyi ba dang / na ba zhes bgyi ba dang / shi ba zhes bgyi ba lags te</text></item>
<item><p>219b8</p><section>mdo sde</section><text>gzhon nu ji srid du chos nyid gdags pa mchis pa de srid du rga ba dang / na ba dang / 'chi ba'i chos rnams mchis te gzhon nu/ khyod dang 'o skol yang de lta bu lags te/ 'khor ba na gnas</text></item>
<item><p>220a1</p><section>mdo sde</section><text>pa kho na lags so/ /gzhon nus smras pa/ kha lo sgyur ba mgo bregs te gos ngur smrig gyon la zhi zhing nye bar zhi ba gnya' shing gang tsam du blta ba 'di su zhig /kha lo sgyur bas smras pa/ gzhon nu</text></item>
<item><p>220a2</p><section>mdo sde</section><text>'di ni dge slong ste/ sdig pa thams cad spangs pa thar pa la mngon par dga' ba'i 'du shes bskyed nas khyim nas khyim med par rab tu byung ba lags so/ /gzhon nus smras pa/ kha lo sgyur ba legs so/ /</text></item>
<item><p>220a3</p><section>mdo sde</section><text>legs so/ /dge slong 'di'i lam 'di ni 'dod pa yin no zhes nas phyir log te khyim du song ngo / /kun dga' bo de nas re shig na rgyal bu gzhon nu mar me mdzad yang bskyed mos tshal gyi gnas su song ngo / /de bskyed</text></item>
<item><p>220a4</p><section>mdo sde</section><text>mos tshal gyi gnas su phyin pa dang / de na sangs rgyas brgya stong mang pos bsten pa'i byang chub kyi snying po mthong ngo / /kun dga' bo de nas byang chub sems dpa' mar me mdzad kyis byang chub kyi snying po de mthong nas skyes</text></item>
<item><p>220a5</p><section>mdo sde</section><text>pa dang bud med kyi tshogs thams cad ha cang thag mi ring bar bor nas byang chub kyi snying po ga la ba der song ste phyin nas/ des byang chub kyi snying po mthong ba dang / lan gsum bskor ba byas nas byang chub kyi snying po der dkyil</text></item>
<item><p>220a6</p><section>mdo sde</section><text>mo dkrung bcas te 'dug go/ /byang chub sems dpa' mar me mdzad 'dug ma thag tu de nas de'i tshe de nyid kyi mtshan mo'i skya reng dang po shar ba'i dus na de bla na med pa yang dag par rdzogs pa'i byang chub mngon par rdzogs par</text></item>
<item><p>220a7</p><section>mdo sde</section><text>sangs rgyas so/ /kun dga' bo de bzhin gshegs pa mar me mdzad bla na med pa yang dag par rdzogs pa'i byang chub mngon par rdzogs par sangs rgyas ma thag tu de'i tshe sku las 'di lta bu'i 'od byung ste/ 'od des stong gsum</text></item>
<item><p>220a8</p><section>mdo sde</section><text>gyi stong chen po'i 'jig rten gyi khams thams cad snang bas khyab par gyur to/ /de nas de'i tshe lha'i dbang po brgya byin rang gi gnas nas mi snang bar gyur te/ de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>220b1</p><section>mdo sde</section><text>mar me mdzad ga la ba der song ste phyin nas/ bcom ldan 'das kyi zhabs la mgo bos phyag 'tshal te/ bcom ldan 'das la mchod pa byas nas sgra 'di skad ces kyang bsgrags so/ /kye ma'o de bzhin gshegs pa mar me mdzad 'di</text></item>
<item><p>220b2</p><section>mdo sde</section><text>'jig rten du byung ste/ 'di ltar de'i 'od kyis 'jig rten gyi khams thams cad snang bas khyab par mdzad do/ /de bzhin gshegs pa mar me mdzad lo lnga bcu'i bar du byang chub kyi snying po de na bzhugs kyang tha na sems can</text></item>
<item><p>220b3</p><section>mdo sde</section><text>gcig tsam yang blta ba dang / phyag bya ba dang / bsnyen bkur bya ba'i phyir nye bar mi 'gro'o/ /de ci'i phyir zhe na/ rgyal po gling ldan gyi rgyal po'i pho brang gi 'khor gyi mi rnams bde ba dang ldan pa'i phyir blta ba dang / phyag bya ba dang /</text></item>
<item><p>220b4</p><section>mdo sde</section><text>bsnyen bkur bya ba'i phyir nye bar mi 'gro'o/ /kun dga' bo de nas de bzhin gshegs pa mar me mdzad 'di snyam du dgongs te/ rgyal po gling ldan gyi rgyal po'i pho brang 'khor ba'i mi rnams bde ba dang ldan pas ha cang bag med</text></item>
<item><p>220b5</p><section>mdo sde</section><text>par gyur gyi/ ngas de rnams cung zhig yid byung bar bya gor ma chag snyam mo/ /de nas de bzhin gshegs pa dgra bcom pa yang dag par rdzogs pa'i sangs rgyas mar me mdzad kyis de'i tshe 'di lta bu'i rdzu 'phrul mngon par 'du</text></item>
<item><p>220b6</p><section>mdo sde</section><text>mdzad pa mngon par 'du mdzad de/ rdzu 'phrul ji lta bu mngon par 'du mdzad pa mngon par 'du mdzad pas rgyal po gling ldan gyi rgyal po'i pho brang 'khor ba'i mi rnams kyi nang du bai dUr+ya las byas pa'i grong khyer chen po blta na sdug</text></item>
<item><p>220b7</p><section>mdo sde</section><text>pa skye bo dang mi mang pos gang la/ mi de dag kyang lhag par mdzes pa/ lhag par blta na bsdug pa/ rgyan thams cad kyis brgyan pa dag cig mngon par sprul to/ /de nas rgyal po gling ldan gyi rgyal po'i pho brang 'khor ba'i</text></item>
<item><p>220b8</p><section>mdo sde</section><text>mi rnams bai dUr+ya las byas pa'i grong khyer na gnas pa'i mi rnams kyis spa gong bar ni gyur na gang yang skyo bar ni ma gyur to/ /de nas bcom ldan 'das de bzhin gshegs pa dgra bcom pa yang dag par rdzogs pa'i</text></item>
<item><p>221a1</p><section>mdo sde</section><text>sangs rgyas mar me mdzad 'di snyam du dgongs te/ rgyal po gling ldan gyi rgyal po'i pho brang 'khor ba'i mi rnams ha cang bag med pa dang ldan par gyur pas ngas yang cung zhig skyo ba bskyed par bya gor ma chag</text></item>
<item><p>221a2</p><section>mdo sde</section><text>snyam mo/ /de nas de bzhin gshegs pa dgra bcom pa yang dag par rdzogs pa'i sangs rgyas mar me mdzad kyis yang 'di lta bu'i rdzu 'phrul mngon par 'du mdzad pa mngon par 'du mdzad de/ rdzu 'phrul ji lta bu mngon par 'du</text></item>
<item><p>221a3</p><section>mdo sde</section><text>mdzad pa mngon par 'du mdzad pas bai dUr+ya las byas pa'i grong khyer chen po de la me chen po 'bar bar byin gyis brlabs so/ /byin gyis brlabs ma thag tu de la me 'bar bar gyur to/ /de nas de'i tshe sems can de dag dang grong</text></item>
<item><p>221a4</p><section>mdo sde</section><text>khyer chen po de yang yongs su zad cing mthar thug pa dang zhig par gyur nas sems can de dag kyang tshul ma yin pa mthong bas sdug bsngal bar gyur to/ /kun dga' bo de nas rgyal po gling ldan gyi rgyal po'i pho brang 'khor ba'i mi</text></item>
<item><p>221a5</p><section>mdo sde</section><text>rnams kyis bai dUr+ya las byas pa'i grong khyer chen po rgud par mthong nas dngangs skrag par gyur cing skyo bar gyur nas spu zing zhes byed de/ de dag 'di snyam du sems par gyur to/ /gang gi phyir grong khyer de yongs su zad cing mthar</text></item>
<item><p>221a6</p><section>mdo sde</section><text>thug pa dang zhig par gyur pa las na ring po mi thogs par bdag cag kyang de lta bu'i mi rtag pa'i gnas skabs su gyur na su zhig bdag cag gi skyabs su 'gyur snyam mo/ /de nas de bzhin gshegs pa dgra bcom pa yang dag par</text></item>
<item><p>221a7</p><section>mdo sde</section><text>rdzogs pa'i sangs rgyas mar me mdzad 'di snyam du dgongs te/ rgyal po gling ldan gyi rgyal po'i pho brang 'khor ba'i mi 'di rnams yongs su smin pas ngas chos bstan pa kun shes par nus shing skal ba dang ldan pa dang mthu yod</text></item>
<item><p>221a8</p><section>mdo sde</section><text>par gyur to/ /snyam mo/ /de nas de bzhin gshegs pa mar me mdzad kyis mi de rnams kyi bsam pa thugs su chud nas de'i tshe dran pa dang shes bzhin gyis byang chub kyi snying po de las bzhengs te/ phyi bzhin 'brang ba'i dge sbyong lha'i</text></item>
<item><p>221b1</p><section>mdo sde</section><text>dbang po brgya byin dang thabs gcig tu rgyal po gling ldan gyi rgyal po'i pho brang ga la ba der gshegs so/ /kun dga' bo de bzhin gshegs pa mar me mdzad byon ma thag tu de nas de'i tshe de bzhin gshegs pa mar me mdzad kyis chos</text></item>
<item><p>221b2</p><section>mdo sde</section><text>bstan pa dang po'i tshe srog chags nyi khri rab tu phyung ste/ de dag thams cad len pa med par zag pa rnams las sems rnam par grol lo/ /chos bstan pa gnyis pa'i tshe srog chags sum khri rab tu phyung ste/ de dag thams cad kyang</text></item>
<item><p>221b3</p><section>mdo sde</section><text>len pa med par zag pa rnams las sems rnam par grol lo/ /chos bstan pa gsum pa'i tshe srog chags bzhi khri rab tu phyung ste/ de dag thams cad kyang chos rnams la chos kyi mig rdul med cing dri ma dang bral ba rnam par dag go/ /</text></item>
<item><p>221b4</p><section>mdo sde</section><text>chos bstan pa bzhi pa'i tshe srog chags lnga khri bar tu phyung ste/ de dag thams cad kyang len pa med pa zag pa rnams las sems rnam par grol lo/ /kun dga' bo de nas de bzhin gshegs pa dgra bcom pa yang dag par rdzogs</text></item>
<item><p>221b5</p><section>mdo sde</section><text>pa'i sangs rgyas mar me mdzad dge slong gi dge 'dun mang pos yongs su bskor cing mdun gyis bltas te chos ston to/ /kun dga' bo de nas rgyal po ma skyes dgras rgyal po gling ldan gyi bu zhig skyes nas de bla na med pa yang dag</text></item>
<item><p>221b6</p><section>mdo sde</section><text>par rdzogs pa'i byang chub mngon par rdzogs par sangs rgyas so zhes thos nas de la pho nya btang ste/ 'di ltar bdag kyang mchod par 'tshal na bdag gi thad du gshegs par gsol zhes spring ngo / /de nas pho nya des rgyal po ma</text></item>
<item><p>221b7</p><section>mdo sde</section><text>skyes dgra las mnyan nas rgyal po gling ldan gyi rgyal po'i pho brang ga la ba dang / rgyal po gling ldan ga la ba der song ste phyin nas phrin de skad smras so/ /de nas rgyal po gling ldan de bzhin gshegs pa dgra bcom pa yang dag</text></item>
<item><p>221b8</p><section>mdo sde</section><text>par rdzogs pa'i sangs rgyas mar me mdzad ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug nas skabs de gsol pa dang bcom ldan 'das kyis bka'</text></item>
<item><p>222a1</p><section>mdo sde</section><text>stsal pa/ rgyal po chen po khyod snying las chung ngur gyis la slar song shig /nga ni rgyal po'i pho brang pad ma can du gshegs so/ /de nas de bzhin gshegs pa dgra bcom pa yang dag par rdzogs pa'i sangs rgyas mar me mdzad</text></item>
<item><p>222a2</p><section>mdo sde</section><text>dge slong gi dge 'dun dang / byang chub sems dpa'i tshogs dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang mi ma yin pa rnams kyis yongs</text></item>
<item><p>222a3</p><section>mdo sde</section><text>su bskor cing / rgyal po gling ldan yang rgyal po'i mthu chen po dang / rgyal po'i tshogs mang po dang / rgyal po'i rnam par 'phrul pa chen po dang / rgyal po'i bdog pa chen po dang / rgyal po'i 'byor pa chen po dang / rgyal po'i rnam par</text></item>
<item><p>222a4</p><section>mdo sde</section><text>rtse ba chen po dang chas te yongs su bskor cing mdun gyis bltas te thabs gcig tu gshegs so/ kun dga' bo de nas de bzhin gshegs pa mar me mdzad de rim gyis rgyal po'i pho brang pad ma can ga la ba der gshegs so/ /</text></item>
<item><p>222a5</p><section>mdo sde</section><text>de'i tshe na ri'i rgyal po gangs ri la bram ze rin po che zhes bya ba zhig 'dug ste/ bram ze'i khye'u lnga brgya tsam la bstan bcos dang / rig byed dang / gsang sngags thams cad slob tu 'jug go/ /de na bram ze'i khye'u lnga brgya tsam</text></item>
<item><p>222a6</p><section>mdo sde</section><text>po de dag gi nang na bram ze'i khye'u sprin ces bya ba gzhon nu dar la bab pa/ gzugs bzang ba/ mdzes pa/ blta na sdug pa/ kha dog bzang po rgyas pa mchog dang ldan pa/ gsang sngags dang bstan bcos dang / cho ga shes</text></item>
<item><p>222a7</p><section>mdo sde</section><text>pa ji snyed pa thams cad la mkhas pa zhig yod do/ /kun dga' bo de nas bram ze'i khye'u sprin ces bya bas mkhan po'i rkang pa la mgo bos phyag 'tshal nas 'di skad ces smras so/ /kye mkhan po bdag grong dang / grong khyer</text></item>
<item><p>222a8</p><section>mdo sde</section><text>dang / ljongs dang / yul 'khor dang / rgyal po'i pho brang 'khor rnams su mchi'o/ /mkhan pos smras pa/ kye bram ze'i khye'u bdag cag bram ze rnams kyi chos nyid ni 'di yin te/ gang gis bstan bcos dang / rig byed dang /</text></item>
<item><p>222b1</p><section>mdo sde</section><text>gsang sngags thams cad lobs pa des mkhan po la zong lnga brgya dang ras zung gcig dang / khar ba dang / ril ba rnams sbyin dgos so/ /bram ze'i khye'u sprin gyis smras pa mkhan po bdag la lpags pa dang / khar ba dang / ril ba</text></item>
<item><p>222b2</p><section>mdo sde</section><text>ma gtogs par ci yang ma mchis pas mchi'o/ /lan gsum gyi bar du gsol nas de bzhin gyis shig ces smras so/ /de nas bram ze'i khye'u sprin rims gyis ri'i rgyal po gangs las babs nas grong dang grong khyer dang</text></item>
<item><p>222b3</p><section>mdo sde</section><text>ljongs dang / yul 'khor dang / rgyal po'i pho brang 'khor du zhugs so/ /de'i tshe na grong khyer chen po bde bar pha rol du 'gro ba na bram ze sa ga bzang po zhes bya ba zhig gnas te/ de la bu mo bzang len ldan zhes bya ba gzugs</text></item>
<item><p>222b4</p><section>mdo sde</section><text>bzang ba/ mdzes pa/ blta na sdug pa kha dog bzang po rgyas pa mchog dang ldan pa zhig yod pa de'i phyir nyi ma re re zhing bram ze bzhi khri la zan sbyin par byed cing / de rnams kyi nang na thams cad las khyad par du 'phag</text></item>
<item><p>222b5</p><section>mdo sde</section><text>sa pa gang yin pa de la bdag gi bu mo sbyin no snyam pa dang / gnas gtsang ma'i ris kyi lha'i bu zhig gis bram ze'i khye'u sprin la grong khyer chen po bde bar pha rol du 'gro ba'i lam bstan no/ /de nas bram ze'i khye'u</text></item>
<item><p>222b6</p><section>mdo sde</section><text>sprin mchod sbyin gyi gnas ga la ba der song ste phyin to/ /bram ze'i khye'u sprin mchod sbyin gyi gnas der phyin ma thag tu de'i tshe bu mo des rang gi pha ma la 'di skad ces smras so/ /yab bram ze'i khye'u 'di'i mtshan</text></item>
<item><p>222b7</p><section>mdo sde</section><text>ma ji ltar gda' ba las na 'di bdag gi khyim thab tu 'gyur ro/ /de nas bram ze'i khye'u sprin bram ze de dag thams cad dang lhan cig kun du smra bar byed cing / de na bram ze sprin nyid bstan bcos dang / gsang sngags dag</text></item>
<item><p>222b8</p><section>mdo sde</section><text>gis khyad par du 'phags so/ /de'i tshe na mchod sbyin gyi gnas der bram ze dum bu byin zhes bya ba zhig rgan gral du 'dug ste mchod byin byed do/ /de nas bram ze'i khye'u sprin bram ze dum bu byin ga la ba der</text></item>
<item><p>223a1</p><section>mdo sde</section><text>song ste phyin nas/ bram ze dum bu byin dang lhan cig tu rig byed dang gsang sngags dag smra bar byed cig de na 'di lta ste/ sprin nyid rig byed dang / gsang sngags dang / bstan bcos dag gis khyad par du 'phags so/ /de nas bram ze'i</text></item>
<item><p>223a2</p><section>mdo sde</section><text>khye'u sprin gyis bram ze dum bu byin la 'di skad ces smras so/ /kye bram ze bdag cag bram ze rnams kyi chos nyid ni gang gis bstan bcos thams cad rtogs shing khong du chud pa de stan mchog la 'dug pa yin no/ /de nas yang bram ze'i khye'u sprin</text></item>
<item><p>223a3</p><section>mdo sde</section><text>gyis bram ze dum bu byin la 'di skad ces smras so/ /bram ze chen po 'dir kho bo 'dug gis stan 'di las longs shig /de nas bram ze dum bu byin gyis 'di skad ces smras so/ /bram ze'i khye'u nga stan 'di las ma bslang shig dang / kho bos</text></item>
<item><p>223a4</p><section>mdo sde</section><text>zong lnga brgya thob pa khyod la sbyin no smras pa/ kho bo la mi dgos so/ de ma langs pa dang de'i mgrin pa nas bzung ste bslang ngo / /de nas bram ze dum bu byin gyis bram ze'i khye'u sprin la smras pa/ bram ze'i khye'u khyod kyis kho bo stan 'di las</text></item>
<item><p>223a5</p><section>mdo sde</section><text>bslangs nas tho btsams shing dngangs par byas pas khyod gang dang gang du skyes pa'i skye ba thams cad du sbyin pa'i bar chad bya'o zhes dam bcas so/ /de nas bram ze'i khye'u sprin seng ge'i khri de la 'dug go/ /de nas bram ze sa ga bzang pos bu mo bzang len</text></item>
<item><p>223a6</p><section>mdo sde</section><text>ldan lag g.yas pas bzungs ste/ gser gyi khar ba dang ril ba dang ras zung cig dang / zong lnga brgya khyer nas bram ze'i khye'u sprin la ba der song ste phyin nas/ bram ze'i khye'u sprin la 'di skad ces smras so/ /rigs kyi bu 'di dag long shig /de nas bram ze'i khye'u sprin gyis</text></item>
<item><p>223a7</p><section>mdo sde</section><text>zong lnga brgya dang / ras zung gcig dang khar ba dang ril ba rnams blangs te bu mo de ma blangs so/ /'di skad ces kyang smras so/ bud med 'dis ci zhig bya bud med ni spre'u dang 'dra ste/ rkang pa 'gyur ba dge ba'i bar chad byed pa yin la/ kho bo ni dgon pa dang rab tu dben pa rnams na</text></item>
<item><p>223a8</p><section>mdo sde</section><text>gnas pas 'di kho bo la mi dgos so/ /rigs kyi bu bdag la snying brtse ba'i phyir long shig /des ma blangs so de nas bram ze'i khye'u sprin mchod sbyin gyi gnas de nas song ste ri'i rgyal po gangs ga la ba der song ngo / /de nas bram ze sa ga bzang pos bu mo bzang len ldan la smras/</text></item>
<item><p>223b1</p><section>mdo sde</section><text>pa/ bu mo khyod khyim thabs kyi phyir ci'i phyir mi 'gro/ des de'i tshig mnyan te mnyan nas ri'i rgyal po gangs ga la ba de logs su 'phags so/ /de'i tshe na gnas gtsang ma'i ris kyi lha'i bu zhig gis ri'i rgyal po gangs su</text></item>
<item><p>223b2</p><section>mdo sde</section><text>'gro ba'i lam mi snang bar byas nas rgyal po'i pho brang pad ma can du gang nas 'gro ba'i lam bstan cing / gang du bram ze'i khye'u sprin dro 'debs pa der bu mo bzang len ldan yang dgongs 'debs so/ /de nas bram ze'i khye'u</text></item>
<item><p>223b3</p><section>mdo sde</section><text>des rgyal po'i pho brang pad ma can dar gyi lda ldi bres pa/ me tog bkram pa/ bdug spos 'thul ba'i snod dngar ba mthong nas des dris pa/ grong khyer chen po 'di ci'i rgyus mngon par brgyan par gyur de nas rgyal po'i pho brang</text></item>
<item><p>223b4</p><section>mdo sde</section><text>pad ma can gyi rgyal po'i pho brang 'khor ba'i mi rnams kyis bram ze'i khye'u sprin la 'di skad ces smras so/ /bram ze'i khye'u khyod kyis ma thos sam/ 'di ltar de bzhin gshegs pa dgra bcom pa yang dag par rdzogs</text></item>
<item><p>223b5</p><section>mdo sde</section><text>pa'i sangs rgyas mar me mdzad ces bya ba 'jig rten du byung ste/ da rgyal po ma skyes dgras spyan drangs nas de 'dir byon pa'i phyir grong khyer chen po mngon par brgyan to/ /de nas bram ze'i khye'u sprin 'di snyam du sems te/</text></item>
<item><p>223b6</p><section>mdo sde</section><text>bdag cag bram ze rnams kyi nang na gang bstan bcos thams cad la sbyang pa gsal zhing mkhas pa yang dkon na/ sems can rin po che 'di ltar 'jig rten du byung ba lta smos kyang ci dgos kyi/ bdag gis</text></item>
<item><p>223b7</p><section>mdo sde</section><text>zong lnga brgya po 'dis me tog nyos la de bzhin gshegs pa la mchod pa bya gor ma chag snyam nas des phan tshun me tog btsal na gang nas kyang ma rnyed pa dang / rgyal po'i pho brang pad ma can gyi rgyal po'i</text></item>
<item><p>223b8</p><section>mdo sde</section><text>pho brang 'khor ba'i mi rnams na re bram ze'i khye'u khyod kyis ma thos sam/ rgyal po ma skyes dgras bka' stsal te/ me tog thams cad de bzhin gshegs pa mar me mdzad la mchod pa bya dgos kyis/ 'di ltar</text></item>
<item><p>224a1</p><section>mdo sde</section><text>su yang me tog nyor yang mi gnang / 'tshong du yang mi gnang ngo / gang zhig gis nyos sam btsongs na ngas de chad pa chen pos gcad do zhe'o/ /de me tog tshol ba na bu mo bzang len ldan mdun du 'dug</text></item>
<item><p>224a2</p><section>mdo sde</section><text>ste 'di skad ces smras so/ /bram ze'i khye'u ci tshol/ bram ze'i khye'u sprin gyis smras pa/ bu mo me tog tshol lo/ /de nas bu mo bzang len ldan me tog phreng brgyud mkhan zhig gi khyim ga la ba der song ste phyin</text></item>
<item><p>224a3</p><section>mdo sde</section><text>nas me tog phreng brgyud mkhan de la 'di skad ces smras so/ /rigs kyi bu kho mo la me tog byin cig /kho mo'i khyim thab la dgos so/ /me tog phreng brgyud mkhan gyis smras pa/ bu mo khyod kyis ma thos sam/</text></item>
<item><p>224a4</p><section>mdo sde</section><text>'di ltar rgyal po ma skyes dgras 'di skad ces bka' stsal te/ me tog thams cad de bzhin gshegs pa mar me mdzad la mchod pa bya dgos kyis/ 'di ltar su yang me tog 'tshong du mi gnang / nyor yang mi gnang</text></item>
<item><p>224a5</p><section>mdo sde</section><text>ngo / /gang zhig gis nyos sam btsongs na ngas de chad pa chen po gcad do zhe'o/ /lan gsum gyi bar du bslang ba dang de bzhin bya'o zhes zer ro/ /de nas bu mo bzang len ldan gyis bum pa bslang nas ud pa</text></item>
<item><p>224a6</p><section>mdo sde</section><text>la bdun bcug ste/ grong khyer du song nas bram ze'i khye'u sprin mthong ba dang mdun du 'dug ste 'di skad ces smras so/ /bram ze'i khye'u ci tshol/ bu mo me tog tshol lo/ /smras pa/ bram ze'i khye'u ci bya/</text></item>
<item><p>224a7</p><section>mdo sde</section><text>smras pa/ bu mo bskyed par bya'o/ /bu mos smras pa ud pa la btogs zin pa gang dag yang skye bar 'gyur ba ni kho mos nam yang ma thos ma mthong ngo / /smras pa/ bu mo gang la bskyed pa tsam gyis skye ba'i</text></item>
<item><p>224a8</p><section>mdo sde</section><text>bsod nams kyi zhing de lta bu la bskyed do/ /des smras pa/ gal te kho mo gang dang gang du skyes pa'i skye ba thams cad du khyod kho mo'i khyim thab tu 'gyur ba dam 'cha' na de'i phyir ud pa la sbyin no/ /de nas</text></item>
<item><p>224b1</p><section>mdo sde</section><text>bram ze'i khye'u sprin 'di snyam du sems te/ bdag ni dgon pa dang rab tu dben pa na gnas pa yin la/ bud med ni rgod pa/ 'phyar ba/ dge ba'i rtsa ba'i bar chad byed pa yin pas bud med 'dis ci zhig bya</text></item>
<item><p>224b2</p><section>mdo sde</section><text>snyam mo/ /lan bdun gyi bar du smras pa dang / de bzhin du gyur cig ces smras so/ /de nas de'i tshe bcom ldan 'das kyis tshigs su bcad pa 'di dag bka' stsal to/ /'di skad ngas thos sngon srid na/ /sangs</text></item>
<item><p>224b3</p><section>mdo sde</section><text>rgyas mar me 'jig rten byung / /'khor ni mang po bdun stong dang / /pad ma can du de phyin to/ /de yi phyir ni rgyal mtshan sgreng / /rnga ni brgya phrag de phyir rdung / /grong khyer thams cad kun sbyang shing / /lam srang</text></item>
<item><p>224b4</p><section>mdo sde</section><text>bzhi ni de phyir brgyan/ /grong khyer brgyan pa de mthong nas/ /bram ze'i khye 'us dris pa ni/ /gang gi phyir ni rgyal mtshan bsgrengs/ /gang phyir rnga ni brgya phrag rdung / /grong khyer thams cad kun sbyangs shing / /gang phyir</text></item>
<item><p>224b5</p><section>mdo sde</section><text>lam srang bzhi brgyan pa'i/ bsam pa de ni lung ston cig /rig byed shes khyod ma thos sam/ /sangs rgyas mar me 'jig rten byung / /'khor ni mang po bdun stong dang / /pad ma can du de byon te/ /</text></item>
<item><p>224b6</p><section>mdo sde</section><text>de yi phyir ni rgyal mtshan sgreng / de phyir rnga ni brgya phrag rdung / /grong khyer thams cad kun sbyangs shing / /de phyir lam srang bzhi brgyan to/ /sangs rgyas kyi ni sgra thos nas/ sangs rgyas yon tan gyis</text></item>
<item><p>224b7</p><section>mdo sde</section><text>mgu ste/ /rings par myur du song ba dang / /rgyang nas bram ze'i bu mo mthong / /pad ma ud pal g.yo ba'i mig /chu skyes thogs shing sgo na 'dug /de yis bram ze'i khye'u mthong nas/ /snyan pas smra bar</text></item>
<item><p>224b8</p><section>mdo sde</section><text>bya ba'i phyir/ /ka la ping ka rma bya'i sgra/ yid 'ong ngang mo khu byug sgra/ /sgra chen spangs nas tshangs pa'i sgras/ /bram ze'i khye'u la bu mos smras/ /khye'u ci nags kyi nang na de/ /sbyin sreg byed cing rig 'don la/ /</text></item>
<item><p>225a1</p><section>mdo sde</section><text>rgyal po'i dmag gis ma gtses sam/ /'khrugs shing lam srang dag tu rgyu/ /bu mo nga khyim gnyen 'dun med/ /yongs su gzung ba'ang nga la med/ /'dod pa'i yon tan nga mi 'dod/ /bu mo rgyal</text></item>
<item><p>225a2</p><section>mdo sde</section><text>dmag nga mi gnod/ /nga de dag las zan mi za/ /chos gos gos kyang mi len te/ /shes bzhin brdzun ni mi smra na/ /bu mo rgyal dmag nga mi gnod/ /'bras bu rtsa bas nags na gnas/ /bu mo rgyal dmag</text></item>
<item><p>225a3</p><section>mdo sde</section><text>nga mi gnod/ /seng phrug dag gis ma gtses sam/ /'bras rtsa nags na med dam ci/ /ci'i phyir khyod ni brtan par 'ongs/ /seng ge'i phrug gus ma gtses te/ /nags na 'bras bu rtsa ba yod/ /bzang mo ud pal dgos pa'i phyir/ /</text></item>
<item><p>225a4</p><section>mdo sde</section><text>de phyir nga 'dir grong khyer 'ongs/ /gal te shed bu lang rtso yis/ /dregs lus brgyan phyir bram ze khye'u/ /bdag gi ud pal 'tsham pa yin/ /bdag gi phreng phyir mi nyo la/ /ud pal bsnams phyir 'dod pa min/ /brtse ldan mar me</text></item>
<item><p>225a5</p><section>mdo sde</section><text>mdzad kyi phyir/ /bzang mo bdag ni ud pal slong / /bde bar pha rol 'gro ba na/ /gang du pha las zan zos tshe/ /bslang ba'i tshig smras mi dran nas/ /'dzem med ci phyir me tog slong / /bzang mo ud pal rin du dbyig /lnga brgya 'di byin</text></item>
<item><p>225a6</p><section>mdo sde</section><text>dge mas gnong / /sangs rgyas yon tan tshol ba la/ /bzang mo bgegs ni ma byed cig /bzang mo bdag gi gzhi byas nas/ /slong ba rnams kyi bgegs su 'gyur/ /gzhan lta zhog gi bram ze'i khye'u/ /gal te slong la bdag</text></item>
<item><p>225a7</p><section>mdo sde</section><text>byin na/ bdag ni khyod kyi bgegs mi byed/ /bdag smon 'dir gyur gzhan du min/ /de gnyis smon lam btab nas ni/ /bram ze'i khye 'us ud pal blangs/ /de dag ud pal thogs nas kyang / /rgyal ba'i zhabs la phyag 'tshal nas/ /</text></item>
<item><p>225a8</p><section>mdo sde</section><text>gal te bdag lus skams gyur cing / /bdag gi rus pa dkar gyur kyang / /byang chub lung ma bstan bar du/ /bdag ni de ring mi ldang ngo / /bdag smon der gyur gzhan du min/ /de nas bu mo bzang len ldan gyis ud pa la lnga blangs te bram ze'i</text></item>
<item><p>225b1</p><section>mdo sde</section><text>khye'u sprin la byin nas/ bram ze'i khye'u ud pa la 'di dag long la rang gi ming gis skrun cig /bram ze'i khye'u ud pa la 'di gnyis kyang kho mo'i ming gis skrun cig /de nas bram ze'i khye'u sprin ud pa la de dag khyer nas/ grong</text></item>
<item><p>225b2</p><section>mdo sde</section><text>khyer gyi phyi rol du byung ba dang / de bzhin gshegs pa dgra bcom pa yang dag par rdzogs pa'i sangs rgyas mar me mdzad mdzes pa/ dang bar bya ba/ dbang po dul ba/ thugs dul ba/ mchog tu dul ba/ dang zhing zhi ba'i pha rol du phyin pa/</text></item>
<item><p>225b3</p><section>mdo sde</section><text>dul ba dang zhi ba'i dam pa'i pha rol du phyin pa/ glang po chen po dbang po bsrung zhing thul ba/ mtsho ltar dang zhing rnam par dang la rnyog pa med pa'i gser gyi mchod sdong ltar mngon par 'phags pa/ dpal gyis brjid pa/ gzi brjid kyis</text></item>
<item><p>225b4</p><section>mdo sde</section><text>'bar ba mthong ngo / /sems can bye ba brgya stong phrag du ma dang / khye'u dang / bu mo brgya phrag du ma dang / lha dang lha ma yin dang / klu dang / gnod sbyin dang / dri za dang / nam mkha' lding dang / mi 'am ci dang / lto 'phye chen po mang po dang /</text></item>
<item><p>225b5</p><section>mdo sde</section><text>rgyal po ma skyes dgra yang btsun mo'i 'khor dang lhan cig tu me tog dang / me tog phreng dang / spos dang / byug pa thogs te bcom ldan 'das la mchod pa'i phyir 'ong ba yang mthong nas/ yang 'di snyam du sems par gyur to/ /de bzhin</text></item>
<item><p>225b6</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas mar me mdzad ni skyes bu chen po'i mtshan sum bcu rtsa gnyis kyis de bzhin gshegs pa dgra bcom pa yang dag par rdzogs pa'i sangs rgyas yin par bdag gis</text></item>
<item><p>225b7</p><section>mdo sde</section><text>thos na/ de bzhin gshegs pa 'di la ni mtshan sum bcu zhig snang ste/ mtshan gnyis ni mi snang bas mtshan sum bcu rtsa gnyis dang ldan pa ma yin no snyam mo/ /de nas bcom ldan 'das de bzhin gshegs pa dgra</text></item>
<item><p>225b8</p><section>mdo sde</section><text>bcom pa yang dag par rdzogs pa'i sangs rgyas mar me mdzad kyis bram ze'i khye'u sprin gyi sems kyi kun tu rtog pa thugs su chud nas/ rdzu 'phrul ji lta bu mngon par 'du mdzad pa mngon par 'du mdzad pas skyes bu chen po'i</text></item>
<item><p>226a1</p><section>mdo sde</section><text>mtshan sum bcu rtsa gnyis po de dag snang bar 'gyur ba de lta bu'i rdzu 'phrul mngon par 'du mdzad pa mngon par 'du mdzad de/ bram ze'i khye'u sprin gyis de mthong nas yang bram ze'i khye'u sprin dga' zhing mgu la yi</text></item>
<item><p>226a2</p><section>mdo sde</section><text>rangs te/ rab tu dga' ba dang yid bde ba skyes nas lpags pa de bting ba dang / de nas rgyal po'i pho brang pad ma can gyi rgyal po'i pho brang 'khor ba'i mi de dag gis pags pa de blangs nas/ phan tshun du bor te bram ze'i khye'u</text></item>
<item><p>226a3</p><section>mdo sde</section><text>sprin la 'di skad ces smras so/ /bram ze'i khye'u ma smyos sam/ gang du rgyal po'i na bza' gding ba der khyod kyis lpags pa btsog pa 'di gding bar byed/ de nas bram ze'i khye'u sprin gyis lpags pa blangs naso/ lam las gzur te</text></item>
<item><p>226a4</p><section>mdo sde</section><text>lam gol bar 'dug nas bden pa'i tshig 'di byaso bden pa dang bden tshig gang gis 'di ltar de bzhin gshegs pa thams cad mkhyen pa thams cad gzigs pa/ 'jig rten la thugs brtse ba yin na/ shul las</text></item>
<item><p>226a5</p><section>mdo sde</section><text>gzur te bdag gi ral pa la zhabs 'jog par gyur cig /de nas de bzhin gshegs pa dgra bcom pa yang dag par rdzogs pa'i sangs rgyas mar me mdzad zhal phyir gzigs nas dge slong rnams la bka' stsal</text></item>
<item><p>226a6</p><section>mdo sde</section><text>pa/ dge slong dag gang du nga'i zhabs gnyis 'jog pa der khyod kyis gzhag par mi bya'o/ /de ci'i phyir zhe na/ de ni sangs rgyas bye ba khrag khrig brgya stong mang po la bsnyen bkur byas pa'i ral pa yin pa'i phyir ro/ /de nas de bzhin</text></item>
<item><p>226a7</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas mar me mdzad shul las gzur nas bram ze'i khye'u sprin gang na bar gshegs te byon pa dang / zhabs gnyis ral pa'i steng der bzhag go/ /de nas</text></item>
<item><p>226a8</p><section>mdo sde</section><text>bram ze'i khye'u sprin zhing sa'i steng de nas langs nas de bzhin gshegs pa dgra bcom pa yang dag par rdzogs pa'i sangs rgyas mar me mdzad la ud pa la de dag gtor to/ /gtor ma thag tu de'i tshe de bzhin gshegs</text></item>
<item><p>226b1</p><section>mdo sde</section><text>pa'i dbu'i gtsug gi steng gi drang thad du ud pa la'i khang pa brtsegs pa gra bzhi ka bzhi zug pa/ cha mnyam pa shin du rnam par phye ba/ nyams dga' ba/ yid du 'ong ba zhig gnas par gyur te/ khang pa brtsegs pa</text></item>
<item><p>226b2</p><section>mdo sde</section><text>de na yang de bzhin gshegs pa'i sku snang ngo / /de nas de bzhin gshegs pa dgra bcom pa yang dag par rdzogs pa'i sangs rgyas mar me mdzad kyis bram ze'i khye'u sprin la 'di skad ces bka' stsal to/ /bram ze'i</text></item>
<item><p>226b3</p><section>mdo sde</section><text>khye'u khyod dge ba'i rtsa ba 'dis ma 'ongs pa'i dus bskal pa grangs med pa na/ de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba/ rig pa dang / zhabs su ldan pa</text></item>
<item><p>226b4</p><section>mdo sde</section><text>bde bar gshegs pa 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das su 'gyur ro/ /de nas bram ze'i khye'u sprin bdag nyid lung bstan</text></item>
<item><p>226b5</p><section>mdo sde</section><text>pa thos nas dga' zhing mgu la yi rangs te/ rab tu dga' ba dang yid bde ba skyes nas de'i tshe mi skye ba'i chos la bzod pa rab tu thob bo/ /de bzod pa thob nas steng gi nam mkha' bar snang la ta la bdun srid du 'phags</text></item>
<item><p>226b6</p><section>mdo sde</section><text>nas ting nge 'dzin drug stong mngon du gyur cing / de bzhin gshegs pa gang gA'i klung gi bye ma snyed dag kyang mngon du gyur to/ /de nas bram ze'i khye'u sprin bar snang las babs te/ bcom ldan 'das kyi zhabs la phyag</text></item>
<item><p>226b7</p><section>mdo sde</section><text>'tshal nas/ bcom ldan 'das las rab tu byung ba dang dge slong gi dngos po gsol to/ /kun dga' bo de'i tshe de'i dus na bram ze'i khye'u sprin ces bya bar gyur pa de gzhan zhig yin pa snyam du som nyi 'am/ yid gnyis</text></item>
<item><p>226b8</p><section>mdo sde</section><text>sam/ the tsom za na kun dga' bo de de ltar mi blta'o/ /de ci'i phyir zhe na/ nga nyid de'i tshe de'i dus na bram ze'i khye'u sprin ces bya ba der gyur to/ /kun dga' bo de'i tshe de'i dus na bram ze'i bu mo bzang len ldan zhes bya bar</text></item>
<item><p>227a1</p><section>mdo sde</section><text>gyur pa de gzhan zhig yin pa snyam du som nyi 'am/ yid gnyis sam/ the tsom za na kun dga' bo de de ltar mi lta'o/ /de ci'i phyir zhe na/ shAkya'i bu mo sa 'tsho ma de'i tshe de'i dus na bu mo bzang len ldan zhes bya</text></item>
<item><p>227a2</p><section>mdo sde</section><text>bar gyur to/ /kun dga' bo de'i tshe de'i dus na bram ze dum bu byin zhes bya bar gyur pa gang rgan gral du 'dug ste sbyin bsregs byed pa de gzhan zhig yin pa snyam du som nyi 'am/ yid gnyis sam/ the tsom za na</text></item>
<item><p>227a3</p><section>mdo sde</section><text>kun dga' bo de de ltar mi blta'o/ /de ci'i phyir zhe na/ mi gti mug can lhas byin 'di de'i tshe de'i dus na bram ze dum bu byin du gyur to/ /kun dga' bo de lta bas na de'i phyir dge ba'i rtsa bas chog shes par mi bya'o/ /bcom</text></item>
<item><p>227a4</p><section>mdo sde</section><text>ldan 'das kyis de skad ces bka' stsal nas/ tshe dang ldan pa kun dga' bo dang / lha dang / mi dang / lha ma yin dang dri zar bcas pa'i 'jig rten thams cad dang ldan pa'i 'khor de yi rangs te/ bcom ldan 'das</text></item>
<item><p>227a5</p><section>mdo sde</section><text>kyis gsungs pa la mngon par bstod do/ /'phags pa mar me mdzad kyis lung bstan pa zhes bya ba theg pa chen po'i mdo rdzogs so// // rgya gar gyi mkhan po bi shud d+ha sing ha</text></item>
<item><p>227a6</p><section>mdo sde</section><text>dang / lo ts+tsha ba ban d+he dge dpal gyis bsgyur/ rgya gar gyi mkhan po dz+nyA na gar b+ha dang / zhu chen gyi lo ts+tsha ba ban d+he klu'i rgyal mtshan gyis zhu chen bgyis te gtan la phab pa/ /</text></item>
<item><p>227a7</p><section>mdo sde</section><text>@#/ /rgya gar skad du/ Ar+ya brah+ma shrI byA ka ra Na nA ma ma hA yA na sU tra/ bod skad du/ 'phags pa tshangs pa'i dpal lung bstan pa zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/</text></item>
<item><p>227a8</p><section>mdo sde</section><text>'di skad bdag gis thos pa dus cig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na dge slong gi dge 'dun mang po dang thabs gcig tu bzhugs so/ /de nas</text></item>
<item><p>227b1</p><section>mdo sde</section><text>bcom ldan 'das snga dro sham thabs dang chos gos gsol te lhung bzed bsnams nas mnyan yod kyi grong khyer du bsod snyoms la gshegs so/ /yang de'i tshe mnyan yod kyi grong khyer gyi phyi rol na byis pa phal po che dag sa rdul gyi</text></item>
<item><p>227b2</p><section>mdo sde</section><text>khyim dang / sa rdul gyi ra ba dang / sa rdul gyi khang pa brtsegs pa dag gis rtse zhing 'khod pa las byis pa phal po che de dag gis thag ring po zhig nas bcom ldan 'das gshegs pa mthong ngo / /mthong nas kyang lhag par</text></item>
<item><p>227b3</p><section>mdo sde</section><text>dga' ba dang / rab tu dga' ba dang / yid bde ba skyes te rtse dga' zhing 'khod do/ /de nas bcom ldan 'das khye'u de dag la thugs brtse ba'i phyir gang na khye'u de dag rtse zhing 'khod pa'i sa phyogs der gshegs so/ /de nas byis</text></item>
<item><p>227b4</p><section>mdo sde</section><text>pa de dag gi nang nas khye'u tshangs pa'i dpal zhes bya ba zhig bcom ldan 'das kyi zhabs la phyag 'tshal nas/ bcom ldan 'das kyi spyan sngar 'dug go/ /de nas bcom ldan 'das kyis mkhyen bzhin du byis pa de dag</text></item>
<item><p>227b5</p><section>mdo sde</section><text>la 'di skad ces bka' stsal to/ /byis pa khyed 'di na ci byed/ de skad ces bka' stsal pa dang / bcom ldan 'das la khye'u de dag gis 'di skad ces gsol to/ /bcom ldan 'das bdag cag 'di na sa rdul gyi khyim dag dang /</text></item>
<item><p>227b6</p><section>mdo sde</section><text>sa rdul gyi ra ba dag dang / sa rdul gyi khang pa brtsegs pa dag gis rtse zhing mchis lags so/ /de nas bcom ldan 'das la khye'u tshangs pa'i dpal gyis 'di skad ces gsol to/ /bcom ldan 'das bdag la thugs brtse ba'i slad</text></item>
<item><p>227b7</p><section>mdo sde</section><text>du sa rdul gyi khang pa brtsegs pa 'di bzhes su gsol/ de nas bcom ldan 'das kyis khye'u tshangs pa'i dpal gyi lhag pa'i bsam pa dang / dga' ba'i sems thugs su chud nas thugs brtse ba'i phyir sa rdul gyi khang pa</text></item>
<item><p>227b8</p><section>mdo sde</section><text>brtsegs pa de bzhes so/ /de nas sangs rgyas kyi mthus skad cig de dang / yud tsam de la sa rdul gyi khang pa brtsegs pa de rin po che sna bdun las grub pa'i khang pa brtsegs pa zhig du gyur nas/ bcom ldan 'das kyi spyan</text></item>
<item><p>228a1</p><section>mdo sde</section><text>snga na 'dug par gyur te/ de'i shar phyogs kyi ngos su ni gser gyi ka ba brgyad khri bzhi stong zug par gyur/ lho phyogs kyi ngos su ni dngul gyi ka ba brgyad khri bzhi stong zug par gyur/ nub phyogs kyi ngos su ni bai dUr+ya</text></item>
<item><p>228a2</p><section>mdo sde</section><text>'i ka ba brgyad khri bzhi stong zug par gyur/ byang phyogs kyi ngos su ni shel gyi ka ba brgyad khri bzhi stong zug par gyur to/ /de nas de'i tshe khye'u tshangs pa'i dpal gyis rdzu 'phrul gyi cho 'phrul de mthong nas lhag par yang ches dga'</text></item>
<item><p>228a3</p><section>mdo sde</section><text>ba dang / mchog tu dga' ba rgya chen po skyes par gyur to/ /de nas bcom ldan 'das la khye'u tshangs pa'i dpal gyis tshigs su bcad pa 'di dag gsol to/ /kye ma 'jig rten mgon po yis/ /rdzu 'phrul shin du rgya chen bstan/ /</text></item>
<item><p>228a4</p><section>mdo sde</section><text>bdag nyid la ni thugs brtse'i phyir/ /sangs rgyas kyis ni rdzu 'phrul bstan/ /drang srong che la bdag gis ni/ /sa rdul khang brtsegs phul ba de/ /rin po che las grub par gyur/ /kye ma sangs rgyas bsam mi khyab/ kye kye zhing ni</text></item>
<item><p>228a5</p><section>mdo sde</section><text>'di 'dra ba/ /sangs rgyas zhing ni bla med pa/ /mig med mig ni nyams pa dang / /shes rab chung ngus mi shes so/ /rkang gnyis dam pa 'gro ba'i zhing / /'di ni bdag gis rnyed pa dang / /dal ba rab dkon thob pas na/ /</text></item>
<item><p>228a6</p><section>mdo sde</section><text>byang chub tu ni smon lam gdab/ /bdag kyang 'dren pa khyod kyi ni/ /yon tan rjes su slob par 'tshal/ /bla med byang chub thob nas ni/ /rdzu 'phrul 'di 'dra bdag gis bgyi/ /de nas de'i tshe bcom ldan 'das kyis 'dzum pa mdzad</text></item>
<item><p>228a7</p><section>mdo sde</section><text>nas bcom ldan 'das kyi zhal gyi sgo nas 'od zer kha dog sna tshogs 'di lta ste/ sngon po dang / ser po dang / dmar po dang / dkar po dang / btsod ka dang / shel gyi kha dog dang / dngul gyi kha dog lta bu dag byung ngo / /de dag byung nas tshangs</text></item>
<item><p>228a8</p><section>mdo sde</section><text>pa'i 'jig rten gyi bar du song ste/ yang slar log nas bcom ldan 'das la lan gsum bskor ba byas te/ bcom ldan 'das kyi dbu'i gtsug tor du nub par gyur to/ /de nas bcom ldan 'das la tshe dang ldan pa kun dga'</text></item>
<item><p>228b1</p><section>mdo sde</section><text>bos tshigs su bcad de gsol pa/ rgyal mchog 'dren pa 'gro ba'i gtso bo rnams/ /rgyu ma mchis par 'dzum pa mi mdzad na/ /thugs rje ldan pa 'jig rten sman slad du/ /deng 'dir ci phyir 'dzum mdzad bdag la gsungs/ /</text></item>
<item><p>228b2</p><section>mdo sde</section><text>de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo khyod kyis khye'u tshangs pa'i dpal 'di mthong ngam/ gsol pa bcom ldan 'das mthong lags so/ /bcom</text></item>
<item><p>228b3</p><section>mdo sde</section><text>ldan 'das kyis bka' stsal pa/ kun dga' bo khye'u 'di dge ba'i rtsa ba 'di dang / sems kyi smon pa 'dis ni bskal pa gsum stong nyis brgya'i bar du nams kyang sems can dmyal bar 'gro bar mi 'gyur ro/ /des byang chub bsgrubs</text></item>
<item><p>228b4</p><section>mdo sde</section><text>nas de bzhin gshegs pa dgra bcom pa yang dag par rdzogs pa'i sangs rgyas 'jig rten thams cad las mngon par 'phags pa zhes bya bar 'gyur ro/ /zhes gsungs so/ /de nas bcom ldan 'das kyis de'i tshe tshigs su bcad pa 'di dag</text></item>
<item><p>228b5</p><section>mdo sde</section><text>bka' stsal to/ /sangs rgyas la ni dad pa yis/ /bsod nams chung ngu skye mi 'gyur/ /chos mchog thos dang dge 'dun la/ /gus par byas pa'ang de bzhin no/ /sangs rgyas la ni dad pa la/ /byang chub thob par dka' ba med/</text></item>
<item><p>228b6</p><section>mdo sde</section><text>de phyir byang chub 'dod pas 'dir/ /'jig rten 'dren pa mchod par bya/ /kun dga' khye'u rkang gnyis kyi/ /mchog ste dpal dang ldan pa yi/ /mngon par 'phags pa zhes bya ba/ /'jig rten gyi ni 'dren par 'gyur/ /de ltar sangs</text></item>
<item><p>228b7</p><section>mdo sde</section><text>rgyas bsam mi khyab/ /sangs rgyas chos kyang de bzhin te/ /bsam mi khyab la dad pa yi/ /rnam par smin pa'ang de bzhin no/ /bcom ldan 'das kyis de skad ces bka' stsal nas/ tshe dang ldan pa kun dga' bo dang / khye'u tshangs</text></item>
<item><p>228b8</p><section>mdo sde</section><text>pa'i dpal bcom ldan 'das kyis gsungs pa la yi rangs te mngon par bstod do/ /'phags pa tshangs pa'i dpal lung bstan pa zhes bya ba theg pa chen po'i mdo rdzogs so// // rgya gar gyi mkhan po bi shud d+ha sing+ha dang /</text></item>
<item><p>229a1</p><section>mdo sde</section><text>lo ts+tsha ba ban de dge ba dpal gyis bsgyur/ rgya gar gyi mkhan po bid+yA ka ra sid+ha dang / zhu chen gyi lo ts+tsha ba ban d+he de ba tsan+d+ras zhus te gtan la phab pa/ / @#/ /rgya gar skad du/ Ar+ya sti bi brta byA ka ra Na nA ma</text></item>
<item><p>229a2</p><section>mdo sde</section><text>mA hA yA sU tra/ bod skad du/ 'phags pa bud med 'gyur ba lung bstan pa zhes bya ba theg pa chen po'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus</text></item>
<item><p>229a3</p><section>mdo sde</section><text>gcig na/ bcom ldan 'das rgyal po'i khab na bya rgod phung po'i ri la dge slong lnga stong gi dge 'dun chen po dang / byang chub sems dpa' brgyad stong mngon par grags pa/ mngon par shes pa thob pa/ spobs pa thogs pa med pa/</text></item>
<item><p>229a4</p><section>mdo sde</section><text>mi 'jigs pa thob pa/ mi skye ba'i chos la bzod pa dang ldan pa/ sangs rgyas dpag tu med pa la dge ba'i rtsa ba bskyed pa/ theg pa chen po'i rjes su song ba sha stag la 'di lta ste/ byang chub sems dpa' sems dpa' chen po mu khyud</text></item>
<item><p>229a5</p><section>mdo sde</section><text>'dzin dang / sa 'dzin dang / bang rim 'dzin dang / mchod sbyin rus 'dzin dang / snang ba'i blo gros dang / rnam par dag pa'i blo gros dang / sbyangs pa'i blo gros dang / khyad par blo gros dang / mtha' yas blo gros dang / 'phel ba'i blo gros dang / mthong dga'</text></item>
<item><p>229a6</p><section>mdo sde</section><text>dang / legs mthong dang / cher snang dang / byang chub sems dpa' sems dpa' chen po don kun mthong la sogs pa dang thabs gcig tu bzhugs so/ /byams pa la sogs pa bskal pa bzang po'i byang chub sems dpa' sems dpa' chen po thams</text></item>
<item><p>229a7</p><section>mdo sde</section><text>cad kyang 'khor de nyid du 'dus par gyur te 'khod do/ /de nas bcom ldan 'das rgyal po'i khab kyi grong khyer chen po na rten cing bzhugs te/ rgyal po dang / rgyal po'i bu rnams dang / tshong dpon rnams dang / khyim bdag rnams dang / blon po rnams</text></item>
<item><p>229a8</p><section>mdo sde</section><text>dang / 'khor rnams dang / grong rdal pa dang / yul gyi mi rnams kyis bkur sti byas/ bla mar byas/ ri mo byas/ mchod pa byas so/ /de nas tshe dang ldan pa rab 'byor snga dro'i dus kyi tshe smad g.yogs dang / chos gos bgos lhung bzed thogs</text></item>
<item><p>229b1</p><section>mdo sde</section><text>nas bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas bcom ldan 'das la tshe dang ldan pa rab 'byor gyis 'di skad ces</text></item>
<item><p>229b2</p><section>mdo sde</section><text>gsol to/ /bcom ldan 'das mngon sum bdag gi rmi lam na de bzhin gshegs pa byang chub kyi snying po la bzhugs pa zhig mthong ste/ des phyag g.yas pa gser gyi mdog can brkyang nas bdag gi spyi bor bzhag ste/ rab 'byor</text></item>
<item><p>229b3</p><section>mdo sde</section><text>khyod kyi sngon ma thos pa'i chos ston pa thos par 'gyur ro zhes de skad ces bka' stsal na/ bcom ldan 'das de gang gi snga ltas lags/ bcom ldan 'das kyis bka' stsal pa/ rab 'byor de ni rigs kyi bu 'am/ rigs kyi bu mo chos</text></item>
<item><p>229b4</p><section>mdo sde</section><text>'dod pa rnams kyi sngon ma thos pa'i chos thos par 'gyur ba'i snga ltas yin no/ /de nas bcom ldan 'das la tshe dang ldan pa rab 'byor gyis 'di skad ces gsol to/ /bcom ldan 'das bdag rgyal po'i khab kyi grong khyer chen por</text></item>
<item><p>229b5</p><section>mdo sde</section><text>bsod snyoms la mchi'o/ /bcom ldan 'das kyis bka' stsal pa/ rab 'byor de'i dus la dbab par shes na song shig /de nas tshe dang ldan pa rab 'byor bcom ldan 'das kyis gnang nas/ bcom ldan 'das kyi zhabs la mgo bos</text></item>
<item><p>229b6</p><section>mdo sde</section><text>phyag 'tshal te rgyal po'i khab kyi grong khyer chen por bsod snyoms la zhugs so/ /de nas tshe dang ldan pa rab 'byor rgyal po'i khab kyi grong khyer chen por mthar chags su bsod snyoms la rgyu zhing song ba las/ khyim bdag cig gi gnas</text></item>
<item><p>229b7</p><section>mdo sde</section><text>ga la ba der song ste phyin nas sgo khang gi nang logs su cang mi smra bar sdod do/ /de nas khyim de'i nang nas bud med mchog gi gzugs dang ldan pa/ blta na sdug pa/ rgyan gyis legs par klubs te/ nor bu dang / mu tig dang / byi ru dang /</text></item>
<item><p>229b8</p><section>mdo sde</section><text>gser gyi rgyan gyis brgyan pa/ dpal shin tu 'bar ba/ kha dog rgyas shing mdzes pa dang ldan pa zhig byung ngo / /de nas bud med des tshe dang ldan pa rab 'byor gyi rkang pa la mgo bos phyag 'tshal nas tshe dang ldan pa rab 'byor la 'di skad ces smras so/ /</text></item>
<item><p>230a1</p><section>mdo sde</section><text>btsun pa rab 'byor khyod ci zhig bzhed pa'i slad du sgo khang 'di na bzhes/ rab 'byor gyi smras pa/ che zhe bdag ni bsod snyoms 'dod pa'i phyir sgo gang 'di na sdod do/ /bud med des smras pa/ btsun pa rab 'byor khyod la da dung yang</text></item>
<item><p>230a2</p><section>mdo sde</section><text>bsod snyoms kyi 'du shes 'byung lags sam/ btsun pa rab 'byor khyod la da dung yang bsod snyoms kyi 'du shes thugs su ma chud dam/ rab 'byor gyis smras pa/ che zhe bdag gis bsod snyoms kyi 'du shes ni khong du chud mod kyi</text></item>
<item><p>230a3</p><section>mdo sde</section><text>'on kyang pha ma las skyes pa'i lus 'bras chan dang zan dron gyis bskyed pa 'di zas med kyi bar du 'tsho bar mi nus so/ /bud med des smras pa/ btsun pa rab 'byor gyis ma rig pa 'gags pas 'du byed 'gag /'du byed</text></item>
<item><p>230a4</p><section>mdo sde</section><text>'gags pas rnam par shes pa 'gag /rnam par shes pa 'gags pas ming dang gzugs 'gag /ming dang gzugs 'gags pas skye mched drug 'gag / skye mched drug 'gags pas reg pa 'gag /reg pa</text></item>
<item><p>230a5</p><section>mdo sde</section><text>'gags pas tshor ba 'gag /tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /srid pa 'gags pas skye ba 'gag /skye ba 'gags pas rga shi dang / mya</text></item>
<item><p>230a6</p><section>mdo sde</section><text>ngan dang / smre sngags 'don pa dang / sdug bsngal ba dang / yid mi bde ba dang / 'khrug pa 'gag pa mngon sum du ma mdzad dam/ rab 'byor gyis smras pa/ che zhe bdag gis 'gog pa mngon sum du byas so/ /smras pa btsun pa</text></item>
<item><p>230a7</p><section>mdo sde</section><text>rab 'byor ci zhig ni 'gog par 'gyur/ chos gang ni rab tu bsgom par bgyi/ smras pa che zhe 'gog pa ni chos gang gi rab tu bsgom par bya ba yang ma yin no/ /smras pa/ btsun pa rab 'byor gal te 'gog pa chos gang</text></item>
<item><p>230a8</p><section>mdo sde</section><text>gi rab tu bsgom pa yang ma lags na btsun pa rab 'byor gyi lus bsod snyoms kyis ji ltar 'tsho bar 'gyur/ smras pa/ che zhe 'gog pa la snyoms par zhugs te tshor ba thams cad bkag pa las langs pa'i lus 'tsho bar byed do/ /</text></item>
<item><p>230b1</p><section>mdo sde</section><text>smras pa/ btsun pa rab 'byor gal te gtan du mya ngan las 'das na khyod kyi lus ji ltar 'tsho ba la 'jug par 'gyur/ smras pa/ che zhe bcom ldan 'das kyi nyan thos rnams ni lus 'tsho bar bya ba'i phyir bsod snyoms la rgyu'o/ /smras</text></item>
<item><p>230b2</p><section>mdo sde</section><text>pa/ des na bcom ldan 'das kyis btsun pa rab 'byor nyon mongs pa med par gnas pa rnams kyi mchog tu ma bstan tam/ smras pa/ che zhe de yin no/ /smras pa/ ci nyon mongs pa med pa de rgyu ba 'am rab tu rgyu ba lags sam</text></item>
<item><p>230b3</p><section>mdo sde</section><text>smras pa/ che zhe ma yin no/ /smras pa/ 'o na ci'i slad du btsun pa rab 'byor bsod snyoms la rgyu ba mdzad/ smras pa/ che zhe bdag ni lus cha ba'i phyir bsod snyoms la rgyu ba ma yin gyi/ srog gi phyir tshor ba dgag pa'i</text></item>
<item><p>230b4</p><section>mdo sde</section><text>don du bsod snyoms la rgyu'o/ /smras pa/ btsun pa rab 'byor da dung yang tshor bas 'phrogs sam/ smras pa/ che zhe bdag ni tshor bas mi 'phrogs mod kyi tshor ba dgag pa'i phyir bsod snyoms la rgyu'o/ /smras pa/</text></item>
<item><p>230b5</p><section>mdo sde</section><text>btsun pa rab 'byor nyon mongs pa med pa ni mtshungs pa med pa ste/ de ci'i slad du zhe na/ nyon mongs pa med par gnas pa ni lus dang sems kyi tshor ba myong ba ma mchis so/ /nyon mongs pa med pa ni lus dang sems dang</text></item>
<item><p>230b6</p><section>mdo sde</section><text>mtshungs par ldan pa ma lags so/ /nyon mongs pa med pa ni dga' ba 'am mi dga' ba skyed pa mi bgyid do/ /nyon mongs pa med pa ni su la yang nyon mongs pas nye bar gnas pa ma mchis so/ /gzhan yang gang gi slad du</text></item>
<item><p>230b7</p><section>mdo sde</section><text>bcom ldan 'das kyis btsun pa rab 'byor nyon mongs pa med par gnas pa rnams kyi mchog tu bstan na/ ci'i slad du ni nyon mongs pa med pa nyon mongs pa med pa zhes bgyi/ rab 'byor gyis smras pa/ che zhe dmigs pa</text></item>
<item><p>230b8</p><section>mdo sde</section><text>med pa'i nyon mongs pa med pa ni 'dod chags kyi rdul dang bral ba yin no/ /smras pa/ btsun pa rab 'byor ci nyon mongs pa med pa'i phyir 'dod chags dang bral bar 'gyur ram/ che zhe ma yin no/ /smras pa/ btsun pa rab 'byor</text></item>
<item><p>231a1</p><section>mdo sde</section><text>'o na nyon mongs pa med pa de ji ltar 'dod chags kyi rdul dang bral bar gyur/ smras pa/ che zhe nyon mongs pa med par bstan pa 'di ni bshad pa tsam du zad do/ /smras pa/ btsun pa rab 'byor ci nyon mongs pa med</text></item>
<item><p>231a2</p><section>mdo sde</section><text>pa la bshad pa mchis sam/ smras pa/ che zhe med do/ /smras pa/ btsun pa rab 'byor gal te nyon mongs pa med pa la bshad pa ma mchis na ci zhig 'chad cing bzhugs/ smras pa/ che zhe bcom ldan 'das kyis nyan thos</text></item>
<item><p>231a3</p><section>mdo sde</section><text>rnams ni tha snyed tsam gyis tha snyed du 'dogs par zad do/ /smras pa/ btsun pa rab 'byor ji tsam du brjod pa mchis pa de tsam du tha snyad 'dogs so/ /ji tsam du tha snyad 'dogs pa de tsam du phyin ci log go/ /</text></item>
<item><p>231a4</p><section>mdo sde</section><text>ji tsam du phyin ci log pa de tsam du rtsod par 'gyur ro/ /ji tsam du rtsod pa de tsam du dge sbyong gi chos ma lags so/ /smras pa/ che zhe 'o na dge sbyong gi chos gang yin/ smras pa/ btsun pa rab 'byor dge sbyong gi chos</text></item>
<item><p>231a5</p><section>mdo sde</section><text>ni tha snyad ma mchis pa/ phyin ci ma log pa rtsod pa ma mchis pa'o/ /dge sbyong gi chos ni chos dang chos ma lags pa dang bral ba'o/ /dge sbyong gi chos ni chags pa dang ma chags pa dang bral ba'o/ /dge sbyong gi chos</text></item>
<item><p>231a6</p><section>mdo sde</section><text>ni yul ma mchis pa dang / yul ma lags pa'o/ /dge sbyong gi chos ni chags pa ma mchis pa dang / ma bcings ma grol ba'o/ /dge sbyong gi chos ni sems ma mchis pa ste/ sems dang / yid dang / rnam par shes</text></item>
<item><p>231a7</p><section>mdo sde</section><text>pa dang bral ba'o/ /dge sbyong gi chos ni chog shes pa'o/ /dge sbyong gi chos ni phrag dog dang chags pa spangs pa'o/ /dge sbyong gi chos ni 'dod pa chung zhing chog shes pa'o/ /dge sbyong gi chos ni 'dod pa</text></item>
<item><p>231a8</p><section>mdo sde</section><text>thams cad dang bral ba'o/ /dge sbyong gi chos ni yul thams cad las yang dag par 'das pa dang zhen pa ma mchis pa'o/ /dge sbyong gi chos ni phung po'i bdud las nges par grol ba'o/ /dge sbyong gi chos ni nyon</text></item>
<item><p>231b1</p><section>mdo sde</section><text>mongs pa ma mchis pa ste/ nyon mongs pa'i bdud las yang dag par 'das pa'o/ /dge sbyong gi chos ni ma skyes pa'o/ /dge sbyong gi chos ni 'chi bdag gi bdud dang bral ba'o/ /dge sbyong gi chos ni g.yo ba ma mchis</text></item>
<item><p>231b2</p><section>mdo sde</section><text>pa dang / rlom sems ma mchis pa dang / rtog pa ma mchis pa dang / rnam par ma sgribs pa dang / sbyang ba ma lags pa'o/ /dge sbyong gi chos ni bdud kyi yul las yang dag par 'das pa'o/ /dge sbyong</text></item>
<item><p>231b3</p><section>mdo sde</section><text>gi chos ni blang ba ma mchis pa dang dor ba ma mchis pa'o/ /dge sbyong gi chos ni skye ba dang / 'jig pa dang bral ba'o/ /dge sbyong gi chos ni lha'i bu'i bdud dang ma 'bags pa'o/ /dge sbyong gi chos ni yid la byed pa</text></item>
<item><p>231b4</p><section>mdo sde</section><text>ma mchis pa dang / thams cad du gos pa ma mchis pa'o/ /dge sbyong gi chos ni mngon par zhen pa ma mchis pa dang / mtshan ma ma mchis pa dang / mtshan ma thams cad dang bral ba'o/ /dge sbyong</text></item>
<item><p>231b5</p><section>mdo sde</section><text>gi chos ni khams dang khams ma lags pa'i tshul thams cad kyis bcos pa ma lags pa dang / bgrang ba dang / bral ba dang / gnas ma mchis pa dang / nam mkha' dang mnyam pa'o/ /dge sbyong gi</text></item>
<item><p>231b6</p><section>mdo sde</section><text>chos bstan pa 'di bshad pa na sgo gang der lha'i bu gang dag chos mnyan pa'i phyir 'dus pa de dag las lha'i bu bzhi stong chos rnams la chos kyi mig rdul med cing dri ma dang bral ba rnam par dag go/ /rgya chen po</text></item>
<item><p>231b7</p><section>mdo sde</section><text>la mos pa'i lha'i bu lnga brgya ni bud med de'i spobs pa thos nas bla na med pa yang dag par rdzogs pa'i byang chub tu sems skyes so/ /de nas tshe dang ldan pa rab 'byor 'di snyam du sems te/ che zhe 'di 'di ltar</text></item>
<item><p>231b8</p><section>mdo sde</section><text>spobs pa phun sum tshogs pa dang ldan pa de ni ngo mtshar te/ che zhe 'di'i spobs pa 'di 'dra ba las na 'di ni de bzhin gshegs pa'i sprul pa yin par the tsom med do snyam mo/ /de nas bud med de'i sems kyis tshe dang ldan pa</text></item>
<item><p>232a1</p><section>mdo sde</section><text>rab 'byor gyi sems shes nas gnas brtan rab 'byor la 'di skad ces smras so/ /btsun pa rab 'byor 'di ltar 'di ni de bzhin gshegs pa'i sprul pa yin par the tsom med do snyam du dgongs pa de ni ji ltar dgongs pa</text></item>
<item><p>232a2</p><section>mdo sde</section><text>de bzhin te/ de ci'i slad du zhe na/ ji ltar de bzhin gshegs pas de bzhin nyid thugs su chud pa de bzhin du bdag gis kyang de bzhin nyid khong du chud de/ des na bdag ni de bzhin gshegs pa'i sprul pa'o/ /de bzhin gshegs</text></item>
<item><p>232a3</p><section>mdo sde</section><text>pa'i gzugs kyi de bzhin nyid dang / tshor ba dang / 'du shes dang / 'du byed rnams dang / rnam par shes pa'i de bzhin nyid gang lags pa de bdag gi de bzhin nyid kyang de nyid de/ des na bdag ni de bzhin gshegs pa'i</text></item>
<item><p>232a4</p><section>mdo sde</section><text>sprul pa'o/ /de bzhin gshegs pa'i de bzhin nyid gang lags pa de ni nams kyang / de bzhin nyid ma lags par mi 'gyur ro/ /bdag gi de bzhin nyid gang lags pa dang / sems can thams cad kyi de bzhin nyid gang lags</text></item>
<item><p>232a5</p><section>mdo sde</section><text>pa de ni nams kyang de bzhin nyid ma lags par mi 'gyur te/ des na bdag ni de bzhin gshegs pa'i sprul pa'o/ /de bzhin gshegs pa'i de bzhin nyid gang lags pa de ni res 'ga' de bzhin nyid du 'gyur ba ma lags la/</text></item>
<item><p>232a6</p><section>mdo sde</section><text>bdag gi de bzhin nyid gang lags pa de yang res 'ga' de bzhin nyid du 'gyur ba ma lags kyi/ rtag tu de bzhin nyid de kho na lags so/ /des na bdag ni de bzhin gshegs pa'i sprul pa'o/ /bdag gi de bzhin nyid gang</text></item>
<item><p>232a7</p><section>mdo sde</section><text>lags pa dang / sems can thams cad kyi de bzhin nyid gang lags pa dang / chos thams cad kyi de bzhin nyid gang lags pa de ni yang dag pa ji lta ba dang / gzhan ma yin pa de ni de bzhin nyid de/ des na bdag ni de bzhin</text></item>
<item><p>232a8</p><section>mdo sde</section><text>gshegs pa'i sprul pa'o/ /de nas tshe dang ldan pa rab 'byor kyis bud med de la 'di skad ces smras so/ /che zhe ci khyod kyis de bzhin gshegs pa'i mthus bdag gi sems shes sam/ 'on te rang gi shes pas</text></item>
<item><p>232b1</p><section>mdo sde</section><text>shes smras pa/ btsun pa rab 'byor nyan thos rnams sam/ rang sangs rgyas rnams sam/ byang chub sems dpa' rnams sam/ drang srong mngon par shes pa lnga dang ldan pa gang yang rung ste/ sems can gzhan gyi sems</text></item>
<item><p>232b2</p><section>mdo sde</section><text>shes pa de dag thams cad ni sangs rgyas kyi mthus gzhan gyi sems shes pa lags so/ /de ltar gnas brtan rab 'byor gzhan gyi sems mkhyen pa gang lags pa de yang sangs rgyas kyi mthus mkhyen pa lags so/ /</text></item>
<item><p>232b3</p><section>mdo sde</section><text>btsun pa rab 'byor dper na zla ba dang / nyi ma dang / me dang / nor bu dang / mar me dang / skar ma la brten nas skyes bu mig dang ldan pa rnams kyis gzugs rnams mthong ba de bzhin du btsun pa rab 'byor ma rig pa'i mun pa ni</text></item>
<item><p>232b4</p><section>mdo sde</section><text>'jig rten gnas pa las gang su dag pha rol gyi sems shes pa de dag thams cad ni de bzhin gshegs pa la brten nas shes pa lags so/ /de nas tshe dang ldan pa rab 'byor gyis bud med de la 'di skad ces smras so/ /</text></item>
<item><p>232b5</p><section>mdo sde</section><text>che zhe khyod 'di lta bu'i spobs pa dang ldan pa khyod su yin pa dang / ga las 'ongs pa bdag la ston cig /bud med des smras pa/ btsun pa rab 'byor gang zhig de bzhin gshegs pa'i sprul pa la 'dri ste/ rigs kyi bu khyod su</text></item>
<item><p>232b6</p><section>mdo sde</section><text>yin pa dang / ga las 'ongs pa bdag la ston cig ces de skad smras na ji skad du lan 'debs par 'gyur/ smras pa/ che zhe cung zad kyang lan gdab tu med do/ /smras pa/ btsun pa rab 'byor de bzhin du chos thams cad sprul pa'i</text></item>
<item><p>232b7</p><section>mdo sde</section><text>ngo bo nyid kyi mtshan nyid du shes na bdag gis ci zhig shes su mchis/ gzhan yang gang zhig btsun pa rab 'byor la 'dri ste/ ci khyod so so'i skye bo yin nam/ 'on te slob pa 'am/ dgra bcom pa yin zhes de skad smras na lan</text></item>
<item><p>232b8</p><section>mdo sde</section><text>ji skad gdab/ de nas tshe dang ldan pa rab 'byor sems pa la zhugs te che zhe 'di'i lan ji skad gdab par bya snyam mo/ /de nas bar snang las btsun pa rab 'byor khyod kyi chung zad ci thob pa 'am/ rtogs pa 'am/ mngon</text></item>
<item><p>233a1</p><section>mdo sde</section><text>sum du byas pa 'am/ mngon par rtogs pa gang gis dgra bcom pa yin par shes pa de che zhe 'di la ston cig ces sgra byung ngo / /de nas tshe dang ldan pa rab 'byor gyis bar snang de las sgra byung ba de thos nas bud med</text></item>
<item><p>233a2</p><section>mdo sde</section><text>de la 'di skad ces smras so/ /che zhe bdag ni so so'i skye bo yang ma yin/ slob pa yang ma yin/ dgra bcom pa yang ma yin no/ /smras pa/ btsun pa rab 'byor de bdag gis ji ltar gzung bar bgyi/ smras pa/ che zhe de bzhin</text></item>
<item><p>233a3</p><section>mdo sde</section><text>gshegs pa'i sprul pa'i gdags pa ji lta ba de bzhin du bdag la zung shig /smras pa/ btsun pa rab 'byor ni dgra bcom pa/ zag pa zad pa/ nyon mongs pa med par gnas pa rnams kyi mchog dang yon gnas shes bgyi ba</text></item>
<item><p>233a4</p><section>mdo sde</section><text>lags so/ /smras pa/ che zhe bdag ni dgra bcom pa/ zag pa zad pa/ nyon mongs pa med par gnas pa rnams kyi mchog dang yon gnas ma yin no/ /smras pa/ btsun pa rab 'byor de ltar na shes bzhin gyis brdzun</text></item>
<item><p>233a5</p><section>mdo sde</section><text>gsung bar mi 'gyur ram/ smras pa/ che zhe gal te bdag zag pa zad pa/ nyon mongs pa med par gnas pa rnams kyi mchog dang / yon gnas yin par 'dzin par gyur na ni de ltar na bdag brdzun du smra bar 'gyur na</text></item>
<item><p>233a6</p><section>mdo sde</section><text>gang gi phyir bdag de ltar mi 'dzin pa de'i phyir bdag ni yang dag par smra ba yin gyi brdzun du smra ba zhes mi bya'o/ /smras pa/ btsun pa rab 'byor sgo gang 'dir lha bden pa mthong ba chos mnyan pa'i phyir 'dus pa rnams</text></item>
<item><p>233a7</p><section>mdo sde</section><text>la slu bar mi 'gyur ram/ smras pa/ che zhe bden pa mthong ba gang dag yin pa de dag ni slu bar mi nus so/ /smras pa/ btsun pa rab 'byor gyis bden pa rnams gzigs sam/ smras pa/ mthong ngo / /smras pa gal te bden pa</text></item>
<item><p>233a8</p><section>mdo sde</section><text>rnams mthong du rung na ni de dag bden pa ma lags par 'gyur ro/ /de ci'i slad du zhe na/ bden pa rnams ni sus kyang mthong bar mi nus pa'i slad du'o/ /rab 'byor gyis smras pa/ che zhe bden pa mthong ba zhes bya ba de gang</text></item>
<item><p>233b1</p><section>mdo sde</section><text>gi tshig bla dgas yin/ smras pa/ btsun pa rab 'byor bden pa mthong ba zhes bgyi ba de ni chos thams cad mnyam pa nyid du yang dag par mthong ba'i tshig bla dgas so/ /bden pa mthong zhes bgyi ba de ni phyin ci log</text></item>
<item><p>233b2</p><section>mdo sde</section><text>yang dag par mthong ba'i tshig bla dgas so/ /smras pa/ che zhe khyod kyis gang las bsams te de skad smras/ smras pa/ btsun pa rab 'byor phyin ci log gis nyon mongs pa kun nas bslang ba gang lags pa de</text></item>
<item><p>233b3</p><section>mdo sde</section><text>ni bden pa mthong bas skye bar 'gyur te/ des na phyin ci log yang dag par mthong bas bden pa mthong zhes bgyi'o/ /de nas sgo gang der chos mnyan pa'i phyir lha 'dus pa de dag gis gnas brtan rab 'byor la rags</text></item>
<item><p>233b4</p><section>mdo sde</section><text>pa'i lus bstan nas 'di skad ces smras so/ /btsun pa rab 'byor khyod kyis che zhe 'di'i spobs pa thos pa de ni khyod kyis rnyed pa legs pa rnyed do/ /sems can gang dag gis bstan pa 'di thos nas mos pa de dag kyang</text></item>
<item><p>233b5</p><section>mdo sde</section><text>rnyed pa legs par rnyed pa yin no/ /gang dag mos pa de dag ni gang las kyang rnam par grol ba med do/ /de ci'i phyir zhe na/ mos pa mang ba rnams ni gang las kyang rnam par grol ba med do/ /mos pa mang ba la ni</text></item>
<item><p>233b6</p><section>mdo sde</section><text>'ching ba med pas na de ni gang las kyang rnam par grol ba med do/ /de nas bud med des yang tshe dang ldan pa rab 'byor la 'di skad ces smras so/ /btsun pa rab 'byor bsod snyoms la rgyur mi bzhud dam/ bshos bcad</text></item>
<item><p>233b7</p><section>mdo sde</section><text>de ci bgyi/ smras pa/ che zhe bdag gi zas ni 'di nyid yin te chos mnyan pa 'di lta bus chog go/ /che zhe gang chos gos dang bsod snyoms kyi phyir yid mi bde ba skye ba de ni chos 'dod pa ma yin no/ /gang rnyed pa dang /</text></item>
<item><p>233b8</p><section>mdo sde</section><text>bkur sti dang / tshigs su bcad pa 'dod pa de ni chos 'dod pa ma yin no/ /gang lus dang / srog dang / bsod snyoms 'dod pa de ni chos 'dod pa ma yin no/ /gang tha na legs so zhes bya ba 'dod pa de yang chos 'dod pa ma yin no/ /</text></item>
<item><p>234a1</p><section>mdo sde</section><text>smras pa/ che zhe rigs kyi bu 'am rigs kyi bu mo dag chos 'dod pa ji lta bu yin/ smras pa/ btsun pa rab 'byor gang 'dod pa la mi sred pa de ni chos 'dod pa'o/ /gang mig dang gzugs mi 'dod pa dang / rna ba dang</text></item>
<item><p>234a2</p><section>mdo sde</section><text>sgra dang / sna dang dri dang / lce dang / ro dang / lus dang reg bya dang / yid dang chos mi 'dod pa de ni chos 'dod pa'o/ /gang chos ci la yang mi rten pa de ni chos 'dod pa'o/ /btsun pa rab 'byor gzhan yang gang dag phung po dang / khams</text></item>
<item><p>234a3</p><section>mdo sde</section><text>dang / skye mched mi 'dod pa de ni chos 'dod pa'o/ /gang 'dod pa dang / gzugs dang / gzugs med pa mi 'dod pa de ni chos 'dod pa'o/ /gang dmigs pa'i mtshan ma la dmigs pa mi 'dod pa de ni chos 'dod pa'o/ /de nas</text></item>
<item><p>234a4</p><section>mdo sde</section><text>tshe dang ldan pa rab 'byor gyis bud med de la 'di skad ces smras so/ /che zhe bzod par gyis shig /bdag sgo gang 'di nas 'gro'o/ /bud med des smras pa/ btsun pa rab 'byor dper na sa'i khams la bzod pa gsol mi</text></item>
<item><p>234a5</p><section>mdo sde</section><text>'tshal ba de bzhin du btsun pa rab 'byor gang gi sems sa dang 'dra ba de la ni bzod pa gsol mi 'tshal lo/ /btsun pa rab 'byor chu la bzod pa gsol mi 'tshal ba de bzhin du gang gi sems chu dang 'dra ba de la ni bzod</text></item>
<item><p>234a6</p><section>mdo sde</section><text>pa gsol mi 'tshal lo/ /btsun pa rab 'byor me dang / rlung dang / nam mkha' la bzod pa gsol mi 'tshal ba de bzhin du gang gi sems me dang / rlung dang / nam mkha' dang 'dra ba de la ni bzod pa gsol mi 'tshal lo/ /</text></item>
<item><p>234a7</p><section>mdo sde</section><text>btsun pa rab 'byor gru dang / stegs dang zam pa dang / lam po che la bzod pa gsol mi 'tshal ba de bzhin du btsun pa rab 'byor gang gi sems gru dang / stegs dang / zam pa dang / lam po che dang 'dra ba de la ni bzod pa</text></item>
<item><p>234a8</p><section>mdo sde</section><text>gsol mi 'tshal lo/ /btsun pa rab 'byor byis pa rnams la ni bzod pa gsol 'tshal gyi 'phags pa rnams la ni bzod pa gsol mi 'tshal lo/ /btsun pa rab 'byor gang dag la gnod sems dang /</text></item>
<item><p>234b1</p><section>mdo sde</section><text>khro ba dang / bag la nyal skye ba de dag la ni bzod pa gsol 'tshal gyis/ gang dag la mi skye ba de dag la ni bzod pa gsol mi 'tshal lo/ /btsun pa rab 'byor dper na me 'bar ba ni zhi bar bgyi mi 'bar ba ni zhi bar bgyi mi 'tshal ba de bzhin du</text></item>
<item><p>234b2</p><section>mdo sde</section><text>btsun pa rab 'byor gang dag gi nyon mongs pa 'bar ba de dag la ni bzod pa gsol 'tshal gyi/ gang dag nyon mongs pa med pa de dag la ni bzod pa gsol mi 'tshal lo/ /de nas tshe dang ldan pa rab 'byor gyis bud med</text></item>
<item><p>234b3</p><section>mdo sde</section><text>de la 'di skad ces smras so/ /che zhe khyod ci zhig 'dod na 'di ltar seng ge'i sgra sgrogs/ smras pa/ btsun pa rab 'byor gang 'dod pa mchis pa des ni seng ge'i sgra sgrogs par mi nus so/ /gang dag ci yang mi 'dod pa de dag ni seng</text></item>
<item><p>234b4</p><section>mdo sde</section><text>ge'i sgra sgrogs par bgyid do/ /de ci'i slad du zhe na/ dmigs pa mchis pa la ni 'dod pa mchis la/ gang la dmigs pa ma mchis pa de la ni seng ge'i sgra ci yang ma mchis so/ /'jig tshogs la lta ba mchis pa</text></item>
<item><p>234b5</p><section>mdo sde</section><text>la ni 'dod pa mchis la/ gang la lta ba'i rnam pa ma mchis pa de la ni seng ge'i sgra ci yang ma mchis so/ /btsun pa rab 'byor gzhan yang ci zhig bzhed pa las len pa med par zag pa rnams las sems rnam par grol</text></item>
<item><p>234b6</p><section>mdo sde</section><text>bar 'gyur/ smras pa/ che zhe 'dod pa yod pa la ni rnam par grol ba ci yang med do/ /smras pa/ btsun pa rab 'byor gang bzhed pas len pa med par zag pa rnams las sems rnam par grol ba de bzhin du bdag kyang de</text></item>
<item><p>234b7</p><section>mdo sde</section><text>lta bu'i 'jug pas zhugs so/ /bdag kyang de lta bu'i rnam par grol ba'i 'jug pas zhugs so/ /bdag kyang de lta bu'i chos kyi dbyings kyi 'jug pas zhugs so/ /de nas tshe dang ldan pa rab 'byor gyis bud med de la</text></item>
<item><p>234b8</p><section>mdo sde</section><text>'di skad ces smras so/ /che zhe theg pa'i rnam pa gang yin pa rnams dang / rtags gang yin pa rnams dang / mtshan ma gang dag yin pa 'di lta bu dag bdag la ston pa las na/ khyod ni theg pa chen po la yang dag</text></item>
<item><p>235a1</p><section>mdo sde</section><text>par zhugs pa yin par the tsom med do/ /bud med des smras pa/ btsun pa rab 'byor theg pa chen po'i rnam pa rnams dang / rtags rnams dang / mtshan ma rnams mkhyen tam/ smras pa/ che zhe nyan thos kyis</text></item>
<item><p>235a2</p><section>mdo sde</section><text>ni ma thos par theg pa chen po'i rnam pa rnams dang / rtags rnams dang / mtshan ma rnams shes par mi nus kyi/ che zhe theg pa chen po'i rnam pa rnams dang / rtags rnams dang / mtshan ma rnams shod cig /smras pa</text></item>
<item><p>235a3</p><section>mdo sde</section><text>btsun pa rab 'byor theg pa chen po zhes bgyi ba de ni chags pa ma mchis pa'i theg pa dang / sgribs pa ma mchis pa'i ye shes dang / tha dad pa ma mchis pa'i ye shes kyi tshig bla dgas so/ /btsun pa rab 'byor</text></item>
<item><p>235a4</p><section>mdo sde</section><text>dper na las su 'gro ba'i lha'i bu rnams dang / zla ba dang / nyi ma'i gzhal med khang rnams ni sems can rnams la snang bar bgyi ba'i slad du chags pa ma mchis pa dang / sgribs pa ma mchis pa dang / rgyun</text></item>
<item><p>235a5</p><section>mdo sde</section><text>mi 'chad par nam mkha' la shugs kyis mchi ba de bzhin du/ btsun pa rab 'byor theg pa chen po la yang dag par zhugs pa'i skyes bu dam pa rnams ni sems can thams cad la chos kyi snang ba bgyi ba'i slad du chags pa ma</text></item>
<item><p>235a6</p><section>mdo sde</section><text>mchis pa dang / sgrib pa ma mchis pa dang / rgyun mi 'chad par pha rol du phyin pa drug po dag gi shugs kyis mchi'o/ /btsun pa rab 'byor dper na gling bzhi ni 'khor los sgyur pa'i rgyal po'i lags te/ de gang dang gang du mchi ba de dang der</text></item>
<item><p>235a7</p><section>mdo sde</section><text>gling bzhi pa'i mi rnams kyis bsten pa'i 'os su 'gyur ba lags la/ 'khor los sgyur ba'i rgyal po yang sems can de dag la bsam pa mi mnyam pa'i rnam pa ma mchis te byams par bgyid pa de bzhin du/ btsun pa rab</text></item>
<item><p>235a8</p><section>mdo sde</section><text>'byor theg pa chen po la yang dag par zhugs pa'i byang chub sems dpa' rnams ni grong dang / grong khyer dang / grong rdal dang / ljongs dang / yul 'khor dang / rgyal po'i pho brang thams cad du gang dang gang du mchi ba de dang der sems</text></item>
<item><p>235b1</p><section>mdo sde</section><text>can thams cad kyis bsten pa'i 'os su gyur pa lags la/ sems can thams cad la sems snyoms shing tha dad du spyod pa ma mchis so/ /byang chub sems dpa' rnams ni bsdu ba rnams bzhis sdud pa na sems can rnams</text></item>
<item><p>235b2</p><section>mdo sde</section><text>la byams pa tha dad pa ma mchis te des na theg pa chen po zhes bgyi'o/ /btsun pa rab 'byor theg pa chen po zhes bgyi ba ni theg pa de che ba lags la/ lha dang / klu dang / gnod sbyin dang / dri za dang / lha ma yin dang / nam</text></item>
<item><p>235b3</p><section>mdo sde</section><text>mkha' lding dang / mi 'am ci dang / lto 'phye chen po rnams dang / mi dang mi ma yin pa rnams dang / brgya byin dang / tshangs pa dang / 'jig rten skyong ba rnams dang / mkhas pa rnams dang / skyes bu dam pa rnams dang / shes pa rnams</text></item>
<item><p>235b4</p><section>mdo sde</section><text>dang / yang dag par song ba rnams dang / yang dag par zhugs pa rnams kyis mchod pa lags te des na theg pa chen po zhes bgyi'o/ /theg pa de ni ma skyes pa'i phyir mi zad pa'o/ /theg pa de ni sangs rgyas kyi rigs mi</text></item>
<item><p>235b5</p><section>mdo sde</section><text>'chad pa'o/ /theg pa de ni chos kyi rigs sdud pa'o/ /theg pa de ni dge 'dun gyi rigs yongs su 'dzin pa'o/ /theg pa de ni sems can thams cad la go skabs 'byed cing sgrib pa med pa'i phyir yangs pa'o/ /theg pa de ni</text></item>
<item><p>235b6</p><section>mdo sde</section><text>phan ma mchis pa'i phyir 'dus ma byas pa'o/ /theg pa de ni pha rol du phyin pa drug gis shin du sbyang ba byas pa'o/ /theg pa de ni bsdu ba rnam bzhis legs par bsdus pa'o/ /theg pa de ni 'phags pa'i lam yan lag</text></item>
<item><p>235b7</p><section>mdo sde</section><text>brgyad pa'i rjes su 'brang ba'i phyir shin du yang dag par song ba'o/ /theg pa de ni zhi gnas dang / lhag mthong bsgoms pas bzhon pa bzang po ldan pa'o/ /theg pa de ni dran pa nye bar gzhag pa dang / byang chub kyi sems mi brjed</text></item>
<item><p>235b8</p><section>mdo sde</section><text>pa'i phyir kha lo sgyur ba bzang po'i gnas so/ /theg pa de ni snying rje chen pos shin du brtan pa'o/ /theg pa de ni thams cad mkhyen pa nyid kyis legs par gnas pa'o/ /theg pa de ni bdud thams cad pham par byas pas</text></item>
<item><p>236a1</p><section>mdo sde</section><text>'jigs pa dang bral ba'o/ /theg pa de ni shes rab kyi snang ba yang dag par ston pa'i phyir mun pa dang bral ba'o/ /theg pa de ni dge ba'i rtsa ba thams cad sdud cing sogs pas shin du 'byor ba'o/ /theg pa de ni lha</text></item>
<item><p>236a2</p><section>mdo sde</section><text>dang bcas pa'i 'jig rten gyis phyag bgyis pa'o/ /theg pa de ni phas kyi rgol ba thams cad kyis mi rdzi ba'o/ /theg pa de ni nyan thos dang rang sangs rgyas thams cad kyis rtogs par dka' ba'o/ /theg pa de ni ma dad pa rnams</text></item>
<item><p>236a3</p><section>mdo sde</section><text>dga' bar bgyid pa'o/ /theg pa de ni sdang ba rnams byams par bgyid pa'o/ /theg pa de ni ser sna can rnams kyi gtong ba bgyid pa'o/ /theg pa de ni tshul khrims 'chal pa rnams kyi tshul khrims bgyid pa'o/ /theg pa de ni</text></item>
<item><p>236a4</p><section>mdo sde</section><text>gnod sems kyi sems dang ldan pa rnams kyi bzod pa bgyid pa'o/ /theg pa de ni le lo can rnams kyi brtson 'grus bgyid pa'o/ /theg pa de ni brjed ngas pa rnams dran par bgyid pa'o/ /theg pa de ni sems rnam par g.yengs</text></item>
<item><p>236a5</p><section>mdo sde</section><text>pa rnams nye bar zhi bar bgyid pa'o/ /theg pa de ni shes rab 'chal pa rnams kyi shes rab bgyid pa'o/ /theg pa de ni dbul po rnams kyi nor bgyid pa'o/ /theg pa de ni sdug bsngal ba rnams bde bar bgyid pa'o/ /theg pa de ni</text></item>
<item><p>236a6</p><section>mdo sde</section><text>mkhas pa rnams mchog tu dga' bar bgyid pa'o/ /theg pa de ni shes pa rnams dang bar bgyid pa'o/ /des na theg pa chen po zhes bgyi'o/ /de nas tshe dang ldan pa rab 'byor gyis bud med de la 'di skad ces smras so/ /che zhe khyod</text></item>
<item><p>236a7</p><section>mdo sde</section><text>kyis theg pa chen po'i rnam pa rnams dang / rtags rnams dang / mtshan ma rnams legs par smras so/ /bud med des smras pa/ btsun pa rab 'byor theg pa chen po'i rnam pa rnams dang / rtags rnams dang / mtshan ma</text></item>
<item><p>236a8</p><section>mdo sde</section><text>rnams ni bskal pa 'am/ de bas ches lhag par bdag gis bshad du lags kyang mthar phyin par mi 'gyur ro/ /btsun pa rab 'byor theg pa chen po ji ltar tshad ma mchis pa de bzhin du rnam pa rnams dang / rtags rnams</text></item>
<item><p>236b1</p><section>mdo sde</section><text>dang / mtshan ma rnams kyang tshad ma mchis so/ /tshe dang ldan pa rab 'byor gyis bud med de la gzhan yang 'di skad ces smras so/ /che zhe khyod kyis bdag la khyod ci zhig 'dod de bsod snyoms la rgyu bar byed ces glags btsal</text></item>
<item><p>236b2</p><section>mdo sde</section><text>ba de ni de bzhin gshegs pa chos kyi mnga' bdag nyid kyang bsod snyoms la rgyu ba mdzad na khyod kyis de bzhin gshegs pa la yang de'i glags btsal lam bud med des smras pa/ btsun pa rab 'byor gal te de bzhin</text></item>
<item><p>236b3</p><section>mdo sde</section><text>gshegs pa thabs gang gis bsod snyoms la rgyu ba mdzad pa mkhyen pa lta na de spobs par mdzod cig /rab 'byor gyis smras pa/ che zhe de bzhin gshegs pa thabs ji lta bu zhig gis bsod snyoms la rgyu ba</text></item>
<item><p>236b4</p><section>mdo sde</section><text>mdzad/ bud med des smras pa/ btsun pa rab 'byor de bzhin gshegs pa ni don gyi dbang nyi shu rtsa gcig gzigs nas bsod snyoms la rgyu ba mdzad de/ nyi shu rtsa gcig po gang zhe na/ gzugs kyi sku bzang po bstan pa'i</text></item>
<item><p>236b5</p><section>mdo sde</section><text>phyir de bzhin gshegs pa bsod snyoms la rgyu ba mdzad de/ der sems can gang dag gis de bzhin gshegs pa'i sku skyes bu chen po'i mtshan sum bcu rtsa gnyis kyis brgyan pa rnam pa thams cad kyi mchog</text></item>
<item><p>236b6</p><section>mdo sde</section><text>dang ldan pa mthong ba de dag /de bzhin gshegs pa'i gzugs kyi sku'i mtshan 'thob par bgyi ba'i bla na med pa yang dag par rdzogs pa'i byang chub tu sems skyed par bgyid de/ btsun pa rab 'byor de bzhin gshegs</text></item>
<item><p>236b7</p><section>mdo sde</section><text>pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang de bzhin gshegs pa grong dang / grong khyer du bsod snyoms la gshegs na sems can long ba rnams kyis ni</text></item>
<item><p>236b8</p><section>mdo sde</section><text>gzugs rnams mthong bar 'gyur/ sems can 'on pa rnams kyis ni sgra thos par 'gyur/ sems can smyon pa rnams kyis ni dran pa rnyed par 'gyur/ sems can gcer bu rnams kyis ni gos rnyed par 'gyur/ sems</text></item>
<item><p>237a1</p><section>mdo sde</section><text>can bkres pa rnams kyis ni zas rnyed par 'gyur/ sems can skom pa rnams kyis ni btung ba rnyed par 'gyur la/ sems can su la yang 'dod chags sam/ zhe sdang ngam/ gti mug dang / phrag dog dang /</text></item>
<item><p>237a2</p><section>mdo sde</section><text>ser sna dang / khro ba dang / rgyags pa dang / 'chab pa dang / yongs su gdung ba'i gnod pa ma mchis so/ /sems can thams cad byams pa'i sems dang ldan te gcig la gcig pha ma'i 'du shes skyed par 'gyur te/ der</text></item>
<item><p>237a3</p><section>mdo sde</section><text>sems can mang pos de bzhin gshegs pa grong dang / grong khyer du gshegs pa'i yon tan phun sum tshogs pa de mthong nas bla na med pa yang dag par rdzogs pa'i byang chub tu sems skyed par bgyid de/ btsun pa rab 'byor de</text></item>
<item><p>237a4</p><section>mdo sde</section><text>bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang de bzhin gshegs pa ni grong dang / grong khyer dang / grong rdal du gshegs na lha dang / klu dang / gnod</text></item>
<item><p>237a5</p><section>mdo sde</section><text>sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po rnams dang / brgya byin dang / tshangs pa dang / 'jig rten skyong ba rnams mchod pa'i las bgyi ba'i slad du phyi bzhin du 'brang ste/ der sangs</text></item>
<item><p>237a6</p><section>mdo sde</section><text>rgyas kyi mthus mi rnams kyis lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po rnams dang / brgya byin dang / tshangs pa dang / 'jig rten skyong ba rnams</text></item>
<item><p>237a7</p><section>mdo sde</section><text>bcom ldan 'das la mchod pa bgyid pa mthong nas de dag de bzhin gshegs pa la 'dod pa skye ste/ de bzhin gshegs pa ni ngo mtshar che ba nas rmad du byung ba'i bar gyi chos dang ldan no snyam ste/ de dag gis de bzhin</text></item>
<item><p>237a8</p><section>mdo sde</section><text>gshegs pa la 'dod pa bskyed nas bla na med pa yang dag par rdzogs pa'i byang chub tu sems skyed par bgyid de/ btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba</text></item>
<item><p>237b1</p><section>mdo sde</section><text>mdzad do/ /btsun pa rab 'byor gzhan yang de bzhin gshegs pa bsod snyoms la rgyu ba mthong na sems can dpag tu med pa longs spyod dang dbang phyug gi rgyags shing myos pa dang / gzugs dang / rigs dang tshor ba dang / nad med pas</text></item>
<item><p>237b2</p><section>mdo sde</section><text>rgyag shing myos pa 'di rnamasu sems de 'khor los sgyur ba'i rgyal srid bor nas rab tu byung zhing bsod snyoms la rgyu zhes grag ste/ des kyang 'di ltar nga rgyal bcom na/ kye ma bdag cag gis kyang nga rgyal gzhom par bya'o snyam ste/ de dag</text></item>
<item><p>237b3</p><section>mdo sde</section><text>gis de lta bu mthong nas bla na med pa yang dag par rdzogs pa'i byang chub tu sems bskyed par bgyid de btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa rab</text></item>
<item><p>237b4</p><section>mdo sde</section><text>'byor gzhan yang de bzhin gshegs pa grong dang / grong khyer du bsod snyoms la rgyu ba na lha gzi byin che ba gzi byin che ba rnams kyis dgongs pa la bltas nas 'di skad du 'di la ni bkres pa dang / skom pa'i gnod pa yang med</text></item>
<item><p>237b5</p><section>mdo sde</section><text>la/ lus nyam chung ba yang med kyi/ sems can rnams la snying brtse ba ched cher byas nas bsod snyoms la rgyu ba mdzad kyis/ bdag cag kyang de bzhin du sems can rnams la snying brtse ba ched cher bya ba'i sems</text></item>
<item><p>237b6</p><section>mdo sde</section><text>kyis bsod snyoms la rgyu bar bya'o zhes smra zhing de dag gis de lta bu mthong nas bla na med pa yang dag par rdzogs pa'i byang chub tu sems bskyed par bgyid de/ btsun pa rab 'byor de bzhin gshegs pas don</text></item>
<item><p>237b7</p><section>mdo sde</section><text>gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang sems can le lo can snyom las can de bzhin gshegs pa la blta ba dang / phyag 'tshal ba dang / bsnyen bkur</text></item>
<item><p>237b8</p><section>mdo sde</section><text>bgyi ba'i slad du mi mchi ba de dag de bzhin gshegs pa grong dang / grong khyer du gshegs na 'bad mi 'tshal bar mthong bar 'gyur la/ mthong nas kyang dga' ba dang / mchog tu dga' ba chen po 'thob par</text></item>
<item><p>238a1</p><section>mdo sde</section><text>'gyur te/ dga' ba dang mchog tu dga' ba thob nas kyang bla na med pa yang dag par rdzogs pa'i byang chub tu sems bskyed par bgyid de/ btsun pa rab 'byor de bzhin gshegs pas don gyi</text></item>
<item><p>238a2</p><section>mdo sde</section><text>dbang de gzigs nas bsod snyoms la rgyu ba mdzad do/ /btsun pa rab 'byor gzhan yang sangs rgyas bcom ldan 'das rnams ni mthong na don yod pa ste/ tha na sems can gang dag gis sems kyi skad cig</text></item>
<item><p>238a3</p><section>mdo sde</section><text>gcig tsam la zhi ba'i mig gis de bzhin gshegs pa mthong na yang de 'ba' shig gis kyang de dag thams cad kyi yongs su mya ngan las 'da' bar 'gyur ba'i bar gyi rgyur 'gyur te/ btsun pa rab 'byor</text></item>
<item><p>238a4</p><section>mdo sde</section><text>de bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang de bzhin gshegs pa grong dang / grong khyer du gshegs na sems can bcing pas</text></item>
<item><p>238a5</p><section>mdo sde</section><text>bcings pa rnams bcing ba las grol bar 'gyur la/ de dag gis de bzhin gshegs pa'i mthus bdag cag bcing ba 'di dag las grol bar gyur to zhes shes te de bzhin gshegs pa la byas pa gzo ba dang</text></item>
<item><p>238a6</p><section>mdo sde</section><text>byas pa tshor bar gyur nas bla na med pa yang dag par rdzogs pa'i byang chub tu sems bskyed par bgyid de/ btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/ /</text></item>
<item><p>238a7</p><section>mdo sde</section><text>btsun pa rab 'byor gzhan yang rigs kyi bu 'am/ rigs kyi bu mo de bzhin gshegs pa'i yon tan bsngags pa thos na/ kye ma ma la bdag cag gis de bzhin gshegs pa la bsod snyoms</text></item>
<item><p>238a8</p><section>mdo sde</section><text>dbul bar bya'o/ /chos gos dbul ba dang / mchod pa dang / bkur stir bya ba ci yang rung bas mchod pa bya'o snyam du sems pa de lta bu dag mchis la de dag las kyang mas bsrung pa 'am/ phas bsrungs</text></item>
<item><p>238b1</p><section>mdo sde</section><text>pa 'am/ ming pos bsrungs pa 'am/ phu nu mos bsrungs pa 'am/ khyim thab kyis bsrungs pa 'am/ mdza' bos bsrungs pa rnams de dang de'i rkyen gyis de bzhin gshegs pa'i thad du mchi mi nus te de dag gis</text></item>
<item><p>238b2</p><section>mdo sde</section><text>de bzhin gshegs pa grong dang / grong khyer du gshegs pa mthong na tshim zhing mgu la rab tu dga' zhing dga' ba dang yid bde ba skyes nas de bzhin gshegs pa la bsod snyoms dbul bar bgyid do/ /phul</text></item>
<item><p>238b3</p><section>mdo sde</section><text>nas kyang bla na med pa yang dag par rdzogs pa'i byang chub tu sems bskyed par bgyid de/ btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa</text></item>
<item><p>238b4</p><section>mdo sde</section><text>rab 'byor gzhan yang de bzhin gshegs pa la rgyal chen bzhi'i ris kyi lha rnams kyis lhung bzed phul nas de bzhin gshegs pas bzhes pa mchis te/ der sems can longs spyod chung ba dang / chung ngu sbyin</text></item>
<item><p>238b5</p><section>mdo sde</section><text>par 'tshal ba gang dag lags pa de dag gis ni de bzhin gshegs pa'i lhung bzed gang bar mthong ngo / /sems can longs spyod che zhing mang du sbyin par 'tshal ba gang dag lags pa de dag gis ni de bzhin gshe</text></item>
<item><p>238b6</p><section>mdo sde</section><text>gas pa'i lhung bzed ma gang bar mthong nas de dag gis ji tsam dgos pa phul te/ lhung bzed gang bar bgyis nas bla na med pa yang dag par rdzogs pa'i byang chub tu sems skyed par bgyid de/ btsun pa rab</text></item>
<item><p>238b7</p><section>mdo sde</section><text>'byor de bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang de bzhin gshegs pa'i lhung bzed kyi nang du bca' ba dang / bza' ba dang / myang bar bya</text></item>
<item><p>238b8</p><section>mdo sde</section><text>ba ro brgya dang ldan pa blugs na/ bca' ba dang / bza' ba dang / myang bar bya ba de dag 'dre bar mi 'gyur te/ ji ltar snod tha dad pa'i nang na mchis pa de kho na bzhin du mchis te/ der lha dang / klu dang / gnod sbyin dang /</text></item>
<item><p>239a1</p><section>mdo sde</section><text>dri za dang / lha ma yin dang / nam mkha' lding dang / mi 'am ci dang / lto 'phye chen po mang po dag gis de bzhin gshegs pa'i lhung bzed kyi cho 'phrul de lta bu mthong nas bla na med pa yang dag par</text></item>
<item><p>239a2</p><section>mdo sde</section><text>rdzogs pa'i byang chub tu sems bskyed par bgyid de/ btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang de bzhin</text></item>
<item><p>239a3</p><section>mdo sde</section><text>gshegs pa'i lhung bzed kyi nang du dge slong thams cad kyi zas blugs kyang des lhung bzed de ma gang ba 'am/ gang bar yang mi 'gyur te/ der lha dang / klu dang / gnod sbyin dang / dri za dang / lha ma yin dang / nam</text></item>
<item><p>239a4</p><section>mdo sde</section><text>mkha' lding dang / mi 'am ci dang / lto 'phye chen po mang po dag gis de bzhin gshegs pa'i lhung bzed kyi cho 'phrul de lta bu mthong ste ngo mtshar du gyur nas bla na med pa yang dag par rdzogs pa'i byang chub tu</text></item>
<item><p>239a5</p><section>mdo sde</section><text>sems bskyed par bgyid de/ de bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang de bzhin gshegs pa'i sku ni gcig tu mkhregs</text></item>
<item><p>239a6</p><section>mdo sde</section><text>shing khong stong ma lags la rdo rje ltar mkhregs pa ste/ de bzhin gshegs pa'i sku la pho ba 'am/ long ka yang mi mnga'/ phyi sa yang mi mnga'/ gcin yang mi mnga' mod kyi/ 'on kyang bsod snyoms la rgyu ba</text></item>
<item><p>239a7</p><section>mdo sde</section><text>dang / bshos gsol ba de ltar yang gda' la khong du mid pa yang mi mnga' ste/ lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang / mi ma yin</text></item>
<item><p>239a8</p><section>mdo sde</section><text>pa mang po dag gis de mthong nas bla na med pa yang dag par rdzogs pa'i byang chub tu sems skyed par bgyid de/ btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba</text></item>
<item><p>239b1</p><section>mdo sde</section><text>mdzad de/ btsun pa rab 'byor gzhan yang de bzhin gshegs pa grong dang / grong khyer du gshegs na sems can mang po dag gis bsod snyoms mang po 'am/ nyung ngu 'am/ bzang po 'am/ ngan pa yang</text></item>
<item><p>239b2</p><section>mdo sde</section><text>rung ste dbul bar bgyid la/ sems can de dag gis kyang de bzhin gshegs pa la bskyed pa'i yon tan rnams mthar thug par bgyid mi nus te/ lha dang mi rnams kyi phun sum tshogs pa mang po dag kyang</text></item>
<item><p>239b3</p><section>mdo sde</section><text>nyams su myong bar 'gyur la/ yon tan de yang yongs su mya ngan las 'da' bar 'gyur ba'i bar du bas par mi 'gyur te/ btsun pa rab 'byor de bzhin gshegs pas don gyi dbang de gzigs nas bsod</text></item>
<item><p>239b4</p><section>mdo sde</section><text>snyoms la rgyu ba mdzad do/ /btsun pa rab 'byor gzhan yang de bzhin gshegs pa ni rtag tu mnyam par bzhag pa ste ting nge 'dzin las nyams pa mi mnga' la/ der tshangs pa 'am/ de ma yin pa'i gzugs na spyod</text></item>
<item><p>239b5</p><section>mdo sde</section><text>pa'i lha gzi byin che ba gzi byin che ba rnams kyis de bzhin gshegs pa bsod snyoms la rgyu zhing ting nge 'dzin las kyang mi g.yo ba mthong na de dag 'di snyam du sems te/ 'di ni sems can gyi don la</text></item>
<item><p>239b6</p><section>mdo sde</section><text>brtson pa yin/ zas 'dod pa ma yin par the tsom med do/ /snyam nas de dag dga' ba thob nas bla na med pa yang dag par rdzogs pa'i byang chub tu sems bskyed par bgyid de/ btsun pa rab 'byor de bzhin</text></item>
<item><p>239b7</p><section>mdo sde</section><text>gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gal te de bzhin gshegs pa bsod snyoms la rgyu ba mi mdzad de/ zhal zas kyang mi gsol bar gyur</text></item>
<item><p>239b8</p><section>mdo sde</section><text>na ni de lta na rigs kyi bu dang / rigs kyi bu mo legs par gsungs pa'i chos 'dul ba la khyim nas khyim med par rab tu byung nas de dag kyang zas mi bza' ba la zhugs te bdag cag kyang bsod snyoms la</text></item>
<item><p>240a1</p><section>mdo sde</section><text>rgyu bar mi bya/ zas kyang bza' bar mi bya'o snyam nas de dag kyang bkres shing nyam chung bar gyur pas khyad par thob par rtogs par mi nus te/ de dag gis ma 'ongs pa na khyad par 'thob pa'i bsam</text></item>
<item><p>240a2</p><section>mdo sde</section><text>pa rdzogs par mdzad pa'i phyir yang de bzhin gshegs pa bsod snyoms la rgyu zhing gsol bar mdzad de/ btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/ /</text></item>
<item><p>240a3</p><section>mdo sde</section><text>btsun pa rab 'byor gzhan yang de bzhin gshegs pa ni 'phags pa'i rigs rnams yang dag par yongs su gzung ba'i phyir bsod snyoms la rgyu ba mdzad do/ /btsun pa rab 'byor gzhan yang de bzhin gshegs</text></item>
<item><p>240a4</p><section>mdo sde</section><text>pa ni skye bo phyi ma rnams la thugs brtse ba'i phyir bsod snyoms la rgyu ste/ phyi ma'i dus na bram ze dang / khyim bdag ma dad pa rnams 'di skad du gal te 'di dag gi ston pa nyid kyis kyang bsod snyoms la rgyu ba</text></item>
<item><p>240a5</p><section>mdo sde</section><text>ma byas na 'di dag ci'i phyir bsod snyoms la rgyu bar byed ces de dag dge slong dang / dge slong ma rnams la shas cher mi dga' bar mi 'gyur bar bya ba'i phyir ro/ /de bas na de dag kyang 'di snyam du sems te/ 'di dag</text></item>
<item><p>240a6</p><section>mdo sde</section><text>gi ston pas kyang bsod snyoms la rgyu bar byas na 'di dag ci'i phyir bsod snyoms la rgyu ba mi byed snyam te/ de dag gis bsngags pa yang rjod par bgyid la/</text></item>
<item><p>240a7</p><section>mdo sde</section><text>bsod snyoms yang ster bar 'gyur te/ 'di skad du bsod snyoms la rgyu ba 'di ni gtsug lag las 'byung ba'i bsod snyoms yin no/ /spyod pa 'di ni de bzhin gshegs pas bsngags pa yin no zhes kyang</text></item>
<item><p>240a8</p><section>mdo sde</section><text>smra bar 'gyur te/ btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang rgyal po dang / blon po dang / bram ze dang / khyim bdag dang / blon</text></item>
<item><p>240b1</p><section>mdo sde</section><text>po'i bu rnams las legs par gsungs pa'i chos 'dul ba la dad pas khyim nas khyim med par rab tu byung ba de dag bdag cag ni 'di ltar rigs chen por skyes pa yin na zas kyi phyir khyim nas khyim du bsod snyoms la</text></item>
<item><p>240b2</p><section>mdo sde</section><text>ci'i phyir rgyu bar bya snyam ste/ ngo tsha nas bsod snyoms la rgyu bar mi bgyid pa de dag de bzhin gshegs pa'i bsod snyoms dang / gzi byin dang ldan pa'i sku'i rjes su slob cing bsod snyoms la rgyu bar 'gyur te/ btsun pa rab</text></item>
<item><p>240b3</p><section>mdo sde</section><text>'byor de bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang de bzhin gshegs pa rnams kyis ni 'jig rten dang 'thun par mdzad 'tshal te/ ji lta ji</text></item>
<item><p>240b4</p><section>mdo sde</section><text>ltar sems can rnams yongs su smin par 'gyur ba de lta de ltar 'thun par mdzad de/ btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor</text></item>
<item><p>240b5</p><section>mdo sde</section><text>gzhan yang de bzhin gshegs pa la ni sgribs pa 'am/ skyems pa yang mi mnga'/ nyam chung ba yang mi mnga'/ chags pa yang mi mnga' chags par 'gyur ba yang mi mnga'/ sdig pa bzhed pa yang ma lags/</text></item>
<item><p>240b6</p><section>mdo sde</section><text>sogs pa yang mi mnga' mod kyi 'on kyang de bzhin gshegs pa dgra bcom pa yang dag par rdzogs pa'i sangs rgyas ni 'jig rten dang 'thun par mdzad pa dang / sems can yongs su smin par mdzad pa'i slad du bsod snyoms</text></item>
<item><p>240b7</p><section>mdo sde</section><text>la rgyu ba mdzad de/ btsun pa rab 'byor de bzhin gshegs pa dgra bcom pa yang dag par rdzogs pa'i sangs rgyas kyis don gyi dbang de gzigs nas bsod snyoms la rgyu ba mdzad na/ btsun pa rab 'byor de lta bu'i thabs</text></item>
<item><p>240b8</p><section>mdo sde</section><text>dang de lta bu'i snying rje chen po dang / de lta bu'i don yongs su dag pa su bsod snyoms la rgyu bar spyod dam/ smras pa/ che zhe bdag gis ni 'di mi nus te/ che zhe dper na khyi dang byi la thams cad kyis ri'i rgyal po ri rab gzhig</text></item>
<item><p>241a1</p><section>mdo sde</section><text>par mi nus pa dang / wa thams cad kyis ri dgas kyi rgyal po seng ge la bskal pa'i bar du yang mthu rtsal lam sgra bsgrags pa bstan par mi nus pa de bzhin du che zhe nyan thos dang / rang sangs rgyas thams cad kyis</text></item>
<item><p>241a2</p><section>mdo sde</section><text>de bzhin gshegs pa la spyod pa 'am/ thabs sam snying rje chen po bstan par mi nus so/ /de bzhin gshegs pa'i thabs la mkhas pa dang / bsod snyoms la rgyu ba'i gtam bstan pa 'di bshad pa na khyim bdag de'i</text></item>
<item><p>241a3</p><section>mdo sde</section><text>nang mi de dag dang / khyim gzhan dag nas chos mnyan du 'ongs pa rnams kyi nang nas mi nyis stong brgyad brgyas bla na med pa yang dag par rdzogs pa'i byang chub tu sems bskyed do/ /de nas tshe dang ldan pa rab 'byor gyis bud med</text></item>
<item><p>241a4</p><section>mdo sde</section><text>de la 'di skad ces smras so/ /che zhe khyod kyi khyim thab da lta ga la 'dug /bud med des smras pa btsun pa rab 'byor bdag gi khyim thab ni gcig pur ma bas so/ /de ci'i slad du zhe na/ btsun pa rab 'byor sems can ji snyed</text></item>
<item><p>241a5</p><section>mdo sde</section><text>dga' ba bkod pa'i thabs la mkhas pas 'dul bar 'gyur ba de dag thams cad ni bdag gi khyim thab lags so/ /smras pa/ che zhe de bzhin gshegs pas ni su la yang 'dod pa'i dga' ba gnang ba med do/ /smras pa/</text></item>
<item><p>241a6</p><section>mdo sde</section><text>btsun pa rab 'byor de bzhin gshegs pas ni dge slong gang rkyen du 'tshal ba'i chos gos dang / bsod snyoms dang / mal cha dang / stan dang / na ba'i gsos sman dang / sman zong dang / mdza' bshes kyi khyim dang / bsod</text></item>
<item><p>241a7</p><section>mdo sde</section><text>snyoms ster ba'i khyim bsten cing bsnyen pa dang / grogs po dga' bar bya ba dang / mkhan po dang slob dpon bsten pa dang / bsnyen pa dang / bsnyen bkur bya ba kun tu bsten par byed pa de la yang dge ba'i chos 'phel bar</text></item>
<item><p>241a8</p><section>mdo sde</section><text>'gyur ba dang / mi dge ba'i chos 'grib par 'gyur ba gsungs so/ /smras pa/ che zhe de ni khyod ji skad zer ba bzhin no/ /smras pa/ btsun pa rab 'byor de bas na de bzhin gshegs pas ni thabs de lta bus sems can</text></item>
<item><p>241b1</p><section>mdo sde</section><text>rnams la 'dod pa'i dga' ba thams cad gnang ngo / /smras pa/ che zhe khyod kyis dga' ba bkod pa'i thabs la mkhas pas sems can ji snyed btul smras pa/ btsun pa rab 'byor stong gsum gyi stong chen po'i 'jig</text></item>
<item><p>241b2</p><section>mdo sde</section><text>rten gyi khams kyi skar ma'i gzugs rnams ni bgrang ba'i tshul gyis mtha' rtogs par nus kyi bdag gis dga' ba bkod pa'i thabs la mkhas pas sems can btul te/ btul nas kyang bla na med pa</text></item>
<item><p>241b3</p><section>mdo sde</section><text>yang dag par rdzogs pa'i byang chub la bkod pa gang dag lags pa de dag la ni de ltar mi nus so/ /smras pa/ che zhe khyod sems can de dag la dga' ba ji lta bu dag stobs par byed/ bud med des smras pa/ btsun pa</text></item>
<item><p>241b4</p><section>mdo sde</section><text>rab 'byor sems can tshangs pa'i dga' ba la mos pa dag kyang mchis te/ btsun pa rab 'byor de dag la ni bdag tshangs par 'gyur ba thob par bgyi ba'i slad du tshad med pa'i bsam gtan gyi dga' ba stobs par bgyid</text></item>
<item><p>241b5</p><section>mdo sde</section><text>de/ bstabs nas kyang de'i 'og tu bla na med pa yang dag par rdzogs pa'i byang chub la 'dzud par bgyid do/ /btsun pa rab 'byor sems can brgya byin gyi dga' ba la mos pa dag kyang mchis te/ de dag la ni bdag</text></item>
<item><p>241b6</p><section>mdo sde</section><text>brgya byin gyi dga' ba stobs par bgyid de/ bstabs nas kyang bla na med pa yang dag par rdzogs pa'i byang chub la 'dzud par bgyid do/ /btsun pa rab 'byor sems can lha dang / klu dang / gnod sbyin dang / dri za dang / lha ma yin</text></item>
<item><p>241b7</p><section>mdo sde</section><text>dang / nam mkha' lding dang / mi 'am ci dang / lto 'phye chen po'i dga' ba la mos pa dag kyang mchis te/ de dag la ni bdag lto 'phye chen po'i bar gyi dga' ba stobs par bgyid de bstabs nas kyang bla na med pa yang dag par</text></item>
<item><p>241b8</p><section>mdo sde</section><text>rdzogs pa'i byang chub la 'dzud par bgyid do/ /btsun pa rab 'byor sems can 'khor los sgyur ba'i rgyal srid kyi dga' ba la mos pa dag kyang mchis so/ /blon po dang / grong rdal gyi mi dang / yul gyi mi dang / bram ze dang</text></item>
<item><p>242a1</p><section>mdo sde</section><text>rgyal rigs dang / rje'u rigs dang / dmangs rigs kyi dga' ba la mos pa dag kyang mchis so/ /sems can gzugs dang / sgra dang / dri dang / ro dang / reg pa'i dga' ba la mos pa dag kyang mchis so/ /</text></item>
<item><p>242a2</p><section>mdo sde</section><text>sems can me tog dang / bdug pa dang / spos dang / me tog phreng ba dang / byug pa dang / phye ma dang / gdugs dang / rgyal mtshan dang / ba dan dang / rnga yab kyi dga' ba la mos pa dag kyang mchis so/ /sems can gser dang</text></item>
<item><p>242a3</p><section>mdo sde</section><text>dngul dang / nor bu dang / mu tig dang / bai dUr+ya dang / dung dang / man shel dang / shel dang / mu tig dmar po dang / byi ru dang / rdo'i snying po dang / spug dang rin po che rnam pa sna tshogs kyi dga' ba la mos pa dag kyang mchis so/ /sems</text></item>
<item><p>242a4</p><section>mdo sde</section><text>can rnga bo che dang / rdza rnga dang / dung dang / khar rnga dang / pi bang dang / gling bu dang / rol mo'i sgra rnam pa sna tshogs kyi dga' ba la mos pa dag kyang mchis te/ btsun pa rab 'byor sems can de dag la yang bdag gis bsam pa</text></item>
<item><p>242a5</p><section>mdo sde</section><text>thams cad dang / dga' ba dang / rtsed mo thams cad stobs par bgyid de/ bstabs nas kyang bla na med pa yang dag par rdzogs pa'i byang chub la 'dzud par bgyid do/ /rab 'byor gyis smras pa/ che zhe 'dod pa'i yon tan</text></item>
<item><p>242a6</p><section>mdo sde</section><text>lnga ni 'phags pa'i lam gyi bar du gcod pa yin na/ ji ltar de dag bstan pas 'dul bar 'gyur te gnas 'di phan tshun mi mthun pa yin no/ /che zhe byang chub sems dpa' sems dpa' chen po rnams 'phags</text></item>
<item><p>242a7</p><section>mdo sde</section><text>pa'i lam la bar du gcod par byed pa'i chos gang kho na yin pa de dag nyid kyis sems can rnams 'dul bar byed pa ni dka' bar byed pa ste ngo mtshar to/ / bam po gnyis pa/</text></item>
<item><p>242a8</p><section>mdo sde</section><text>de nas bud med des dga' ba bkod pa'i thabs la mkhas pas bla na med pa yang dag par rdzogs pa'i byang chub tu yongs su smin par byas pa'i tshong dpon gyi bu gnyis chos mnyan pa'i phyir sgo gang der 'dus par gyur te</text></item>
<item><p>242b1</p><section>mdo sde</section><text>de gnyis kyis tshe dang ldan pa rab 'byor la 'di skad ces smras so/ /btsun pa rab 'byor rang gi shes rab kyis byang chub sems dpa'i shes rab sad par ma mdzad cig /de ci'i slad du zhe na/ btsun pa rab 'byor 'di</text></item>
<item><p>242b2</p><section>mdo sde</section><text>ji snyam du dgongs/ 'bru mar gyi mar me chung ngu gang lags pa de kha'i dbugs sam/ lag pas g.yabs pa 'am/ gos kyis g.yabs pa'i rlung gis zhi bar mdzad spyod dam/ smras pa/ rigs kyi bu dag 'bru mar</text></item>
<item><p>242b3</p><section>mdo sde</section><text>gyi mar me chung ngu gang yin pa de ni kha'i dbugs sam/ lag pas g.yabs pa 'am/ gos kyis g.yabs pa'i rlung gis zhi bar byed nus so/ /de gnyis kyis smras pa/ btsun pa rab 'byor de bzhin du nyan thos kyi</text></item>
<item><p>242b4</p><section>mdo sde</section><text>theg pa pa'i rigs kyi bu 'am/ rigs kyi bu mo'i shes rab kyi snang ba dang / bsod nams kyi snang ba chung ngu de ni 'dod pa'i rtog pa gcig gis kyang ma mchis par bgyid do/ /btsun pa rab 'byor 'di ji snyam</text></item>
<item><p>242b5</p><section>mdo sde</section><text>du dgongs/ sreg pa'i bskal pa'i me'i phung po gang lags pa de gang gA'i klung chus gang bas zhi bar mdzad sbyod dam/ smras pa/ rigs kyi bu dag de ni rgya mtsho 'bum gyis kyang zhi bar mi nus na gang gA klung chus</text></item>
<item><p>242b6</p><section>mdo sde</section><text>yongs su gang bas lta ci smos/ de gnyis kyis smras pa/ btsun pa rab 'byor de bzhin du byang chub sems dpa' sems dpa' chen po'i shes rab kyi snang ba dang / bsod nams kyi snang ba yang de dang 'dra bar blta bar</text></item>
<item><p>242b7</p><section>mdo sde</section><text>bgyi'o/ /btsun pa rab 'byor gal te byang chub sems dpa' sems dpa' chen po bskal pa gang gA'i klung gi bye ma snyed du 'dod pa'i yon tan lngas rtse zhing dga' la dga' dgur spyod kyang / de dag gis byang chub</text></item>
<item><p>242b8</p><section>mdo sde</section><text>sems dpa'i shes rab kyi snang ba dang / bsod nams kyi snang ba zad par mi nus so/ /btsun pa rab 'byor dper na mi dbul po nad pa gso zhing nad zhi bar bgyi ba'i slad du sman pas sman mngar ba dang / skyur ba dang</text></item>
<item><p>243a1</p><section>mdo sde</section><text>lan tshwa'i ro dang / tsha ba dang / kha ba dang bska ba las mod pa dang / rin chung ba gang lags pa de dag stsol bar bgyid de/ des kyang bdag bde ba nyams su myong bar bgyi ba'i slad du de dag bsten par bgyid do/ /</text></item>
<item><p>243a2</p><section>mdo sde</section><text>de dag bsten pas nad chung ba'i slad du nad de las thar bar 'gyur ba de bzhin du/ btsun pa rab 'byor nyan thos kyi theg pa pa sbyangs pa'i yon tan dang / yo byad bsnyungs pa dang / 'dod pa nyung ba dang / dgon pa na gnas pa dang</text></item>
<item><p>243a3</p><section>mdo sde</section><text>chog shes pa dang / longs spyod chung ba dang / bya ba nyung bas sdug bsngal thams cad nyams su myong nas/ de'i 'og tu len pa med par yongs su mya ngan las 'da' bar 'gyur te/ btsun pa rab 'byor rnam grangs des kyang khyod</text></item>
<item><p>243a4</p><section>mdo sde</section><text>kyis 'di ltar rig par bgyi ste/ ji ltar mi dbul po gso ba de bzhin du nyan thos kyi theg pa pa'i rnam par grol ba yang de dang 'dra bar blta bar bgyi'o/ /btsun pa rab 'byor dper na rgyal rigs kyi rgyal po spyi bo nas</text></item>
<item><p>243a5</p><section>mdo sde</section><text>dbang bskur ba nad pa gso ba'i phyir sman pas rgyal po la 'os pa'i sman kha dog phun sum tshogs pa dang / dri phun sum tshogs pa dang / ro phun sum tshogs pa dang / khar bcug na yang zhim la ltor song na yang bde ba de lta bu</text></item>
<item><p>243a6</p><section>mdo sde</section><text>legs par sbyar nas sbyin par bgyid de rgyal po la 'os pa'i khu bcud do cog kyang de la sbyin par bgyid do/ /rgyal po de yid mi bde bar mi 'gyur bar bgyi ba'i slad du yang me tog dang / bdug pa dang / spos dang / me tog phreng</text></item>
<item><p>243a7</p><section>mdo sde</section><text>dang / byug pa rnams de la 'bul bar bgyid do/ /sil snyan dang / pheg rdob pa rnams kyang de dang 'thun par sbyor zhing glu len par bgyid do/ /de ji tsam du dga' ba rnam pa sna tshogs de dag gis dga' bar gyur pa de tsam</text></item>
<item><p>243a8</p><section>mdo sde</section><text>du nad de las thar bar 'gyur ba de bzhin du/ btsun pa rab 'byor byang chub sems dpa' kha cig dga' ba bkod pa'i thabs la mkhas pas dga' ba thams cad kyang myong la/ bde ba thams cad dang ldan pa'i theg</text></item>
<item><p>243b1</p><section>mdo sde</section><text>pas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de lta bu dag kyang mchis te/ btsun pa rab 'byor rnam grangs des kyang khyod kyis 'di ltar rig par bgyi ste/ ji ltar</text></item>
<item><p>243b2</p><section>mdo sde</section><text>rgyal po gso ba de bzhin du byang chub sems dpa'i ye shes mngon par rtogs pa yang de dang 'dra bar blta bar bgyi'o/ /btsun pa rab 'byor gzhan yang 'dod pa'i yon tan lnga yang rtsa ba ma mchis pa dang / gnas ma mchis pa lags la/ thams cad</text></item>
<item><p>243b3</p><section>mdo sde</section><text>mkhyen pa nyid kyang rtsa ba ma mchis pa dang / gnas ma mchis pa lags te/ de lta bur bzod pa gang lags pa des ni bdag gis bya ba ni gang yin/ mi bya ba ni gang yin snyam du rang gis 'tshal to/ /'dod pa'i yon tan lnga mi dmigs</text></item>
<item><p>243b4</p><section>mdo sde</section><text>pa lags te gang gis de lta bur bzod pa des ni lam ni gang yin/ lam ngan pa ni gang yin snyam du rang gis 'tshal to/ /'dod pa'i yon tan lnga yang stong la thams cad mkhyen pa nyid kyang stong ste/ gang gis de lta bur bzod pa de ni</text></item>
<item><p>243b5</p><section>mdo sde</section><text>'dod pa rnams las bzlog mi 'tshal te de ni rang nyid kyis 'dod pa rnams la smod par bgyid de ston par mi bgyid do/ /de nas tshe dang ldan pa rab 'byor gyis tshong dpon gyi bu de gnyis la 'di skad ces smras so/ /che zhe 'di rigs kyi bu khyed</text></item>
<item><p>243b6</p><section>mdo sde</section><text>gnyis kyi cir 'ong / de nas tshong dpon gyi bu de gnyis kyis de'i tshe tshe dang ldan pa rab 'byor la thal mo sbyar nas tshigs su bcad pa 'di dag smras so/ /'di ni pha lags ma yang lags/ /'di ni mdza' bo grogs mchog 'di/ /'di ni</text></item>
<item><p>243b7</p><section>mdo sde</section><text>khyo lags mkhas sa lags/ /'di ni ston pa bla na med/ /'di ni nyid kyi mthu stobs kyi/ /'di ni yongs su grol bar bgyis/ /'di ni de bzhin nyid ldan pas/ /sdug bsngal 'ching las bdag cag bkrol/ /'di ni chos kun ston pa</text></item>
<item><p>243b8</p><section>mdo sde</section><text>ste/ /rigs pa kun gyis rnam par rtogs/ /bdag cag gnyis ni dga' byin nas/ /'chi ba med la legs par btsud/ /ji ltar nya ni shas g.yogs pa'i/ /mchil pa yis ni bzung ba ltar/ /'dis ni thabs kyis bdag cag</text></item>
<item><p>244a1</p><section>mdo sde</section><text>gnyis/ /bsod nams brgyas ni bcus par gyur/ /gdug pa'i sbrul gyis zin pa yi/ /dug ni dug gis zhi bgyid ltar/ de bzhin 'dis ni bdag cag gi/ /'dod chags dug ni dug gis bcom/ /</text></item>
<item><p>244a2</p><section>mdo sde</section><text>ji ltar mi ni mes tshig pa/ /me yis bsros na zhi ba ltar/ /de bzhin rang gi nyon mongs gdung / /nyon mongs rnams kyis yongs su bkrol/ /bdag cag gnyis kyis dam chos rtogs/ /'dod pa bdag cag gnyis mi</text></item>
<item><p>244a3</p><section>mdo sde</section><text>'tshal/ /byis pa gang dag 'dod pa 'tshal/ /de dag byang chub 'dod ma lags/ /'jig rten 'dod par gsungs pa rnams/ /de dag 'jigs chen gshed ma ste/ /de dag nyid ni yongs rtogs pa/ /mkhas pa rnams kyi rnam grol pa</text></item>
<item><p>244a4</p><section>mdo sde</section><text>lags/ de nas tshe dang ldan pa rab 'byor gyis bud med de la 'di skad ces smras so/ /che zhe ci khyod kyis rigs kyi bu rnams kho na dga' ba bkod pa'i thabs la mkhas pa 'dis 'dul bar byed dam/ 'on te rigs kyi bu</text></item>
<item><p>244a5</p><section>mdo sde</section><text>mo dag kyang 'dul bar byed/ smras pa/ btsun pa rab 'byor bdag gis ni dga' ba bkod pa'i thabs la mkhas pas sems can thams cad gang yang 'dul bar mi bgyid pa ma mchis te/ btsun pa rab 'byor bud</text></item>
<item><p>244a6</p><section>mdo sde</section><text>med kyi sems ni lhag par yang dga' ba la sred pas na bdag gis ni bud med chos mang du dga' ba bkod pa'i thabs la mkhas pas btul gyi skyes pa dag ni de lta ma lags so/ /smras pa/ che zhe khyod kyis ji ltar bud</text></item>
<item><p>244a7</p><section>mdo sde</section><text>med kyi gzugs kyis bud med 'dul bar byed/ de nas bud med des de'i tshe skyes pa lo nyi shu rtsa gnyis lon pa/ gos gtsang ma srab mo bgos pa/ skyes pa'i rgyan gyis brgyan pa/ mdzes shing blta na sdug la kha</text></item>
<item><p>244a8</p><section>mdo sde</section><text>dog rgyas pa mchog dang ldan pa ci 'dra ba de lta bur snang bar byas nas des smras pa/ btsun pa rab 'byor bud med ni gzugs kyi lus 'di lta bus 'dul bar 'gyur ro/ /de nas tshe dang ldan pa rab 'byor gyis rigs kyi</text></item>
<item><p>244b1</p><section>mdo sde</section><text>bu de la 'di skad ces smras so/ /ci khyod bud med yin nam/ 'on te skyes pa yin/ des smras pa/ btsun pa rab 'byor ci khyod so so'i skye bo 'am/ 'on te slob pa lags/ smras pa/ rigs kyi bu bdag ni so so'i skye</text></item>
<item><p>244b2</p><section>mdo sde</section><text>bo yang ma yin/ slob pa yang ma yin no/ /smras pa/ btsun pa rab 'byor bdag kyang de bzhin te/ bud med kyang ma lags/ skyes pa yang ma lags so/ /rab 'byor gyis smras pa/ gal te khyod skyes pa yang ma yin</text></item>
<item><p>244b3</p><section>mdo sde</section><text>bud med kyang ma yin na bdag gis khyod ji ltar gzung bar bya/ smras pa/ gal te btsun pa so so'i skye bo yang ma lags/ slob pa yang ma lags na bdag gis khyod ji ltar gzung bar bgyi/ de nas tshe dang ldan pa</text></item>
<item><p>244b4</p><section>mdo sde</section><text>rab 'byor 'di snyam du sems te/ kye ma byang chub sems dpa' 'di ni shes rab zab mo dang ldan te gal te bdag gis brtsams na ni yang bdag la 'dri bar 'ong ngo snyam mo/ /de nas rigs kyi bu des tshe dang ldan pa rab</text></item>
<item><p>244b5</p><section>mdo sde</section><text>'byor gyi sems sems kyis brtags nas tshe dang ldan pa rab 'byor la 'di skad ces smras so/ /btsun pa rab 'byor khyod ni brtan po ma lags te 'dri bas skrag gis/ btsun pa rab 'byor 'dri bas skrag par ma</text></item>
<item><p>244b6</p><section>mdo sde</section><text>mdzad cig /smras pa/ bdag ni dgra bcom pa zag pa zad pa'o/ /smras pa/ btsun pa rab 'byor zag pa zad pa de dag gang lags ci 'das pa rnams lags sam/ ma 'ongs pa rnams lags sam/ da ltar byung ba</text></item>
<item><p>244b7</p><section>mdo sde</section><text>rnams lags/ 'das pa gang lags pa de dag zad ces bgyir ni 'das pa la zad pa ma mchis so/ /ma 'ongs pa gang lags pa de dag kyang da dung ma phyin pa ste/ de dag kyang zad par bgyir mi nus so/ /da ltar byung ba gang</text></item>
<item><p>244b8</p><section>mdo sde</section><text>lags pa de dag ni mi gnas pa ste de dag kyang zad par bgyir mi nus so/ /rab 'byor gyis smras pa/ rigs kyi bu bdag gis ni 'dri ba thams cad kyi lan gdab par mi nus pa'i steng du bsod snyoms kyi dus</text></item>
<item><p>245a1</p><section>mdo sde</section><text>la bab ste bdag gis dus yol du 'ong gis bsod snyoms la 'gro'o/ /de nas de'i tshe rigs kyi bu de byang chub sems dpa'i ting nge 'dzin sangs rgyas kyi zhing thams cad kun du ston pa zhes bya ba la snyoms par</text></item>
<item><p>245a2</p><section>mdo sde</section><text>zhugs so/ /rigs kyi bu de snyoms par zhugs ma thag tu tshe dang ldan pa rab 'byor gyis sangs rgyas kyi zhing dpag tu med grangs med pa dag mthong ste/ la lar ni nyi ma 'char ka tsam/ la lar ni nyi ma bag dros tsam/</text></item>
<item><p>245a3</p><section>mdo sde</section><text>la lar ni dros bu chung tsam/ la lar ni snga dro phyed tsam/ la lar ni dro la bab tu nye ba'i dus tsam/ la lar ni gaN Di rdung ba'i dus tsam/ la lar ni snga ma bkad pa tsam/ la lar ni bkad zin pa tsam/ la lar ni zan za zhing 'dug</text></item>
<item><p>245a4</p><section>mdo sde</section><text>pa tsam/ la lar ni ldang ba tsam/ la lar ni lhung bzed 'khru ba tsam/ la lar ni phyed yol gyi dus tsam/ la lar ni phyem red kyi dus tsam/ la lar ni srod tsam/ la lar ni nam phyed tsam/ la lar ni nam chung khor tsam/ la lar</text></item>
<item><p>245a5</p><section>mdo sde</section><text>ni zla ba dang nyi ma med de rang gi 'od dang ldan par mthong ngo / /de nas rigs kyi bu des gnas brtan rab 'byor la 'di skad ces smras so/ /btsun pa rab 'byor khyod dus tshod gang gi tshe bshos gsol/ dus tshod ni ji tsam du gda'/</text></item>
<item><p>245a6</p><section>mdo sde</section><text>rab 'byor gyis smras pa/ rigs kyi bu bdag ni 'di nyid kyi dus tshod la zan za'i sangs rgyas kyi zhing gzhan gyi dus tshod la ma yin no/ /de nas rigs kyi bu des de'i tshe nyi ma'i dkyil 'khor nub phyogs su song ba de snga dro'i</text></item>
<item><p>245a7</p><section>mdo sde</section><text>phyed tsam du bzhag ste/ ci nas snga dro'i phyed tsam du 'dzin par 'gyur ba de lta bu'i rdzu 'phrul mngon par 'du bya ba mngon par 'dus byas so/ /de nas rigs kyi bu des tshe dang ldan pa rab 'byor la 'di skad ces smras so/ /btsun pa rab 'byor</text></item>
<item><p>245a8</p><section>mdo sde</section><text>dus tshod ji tsam la bab pa gzigs shig /de nas tshe dang ldan pa rab 'byor gyis mthong nas yid ches te mi ring bar gyur to/ /de nas tshe dang ldan pa rab 'byor gyis rigs kyi bu de la 'di skad ces smras so/ /rigs kyi bu khyod</text></item>
<item><p>245b1</p><section>mdo sde</section><text>kyi ming ci yin bdag la ston cig /rigs kyi bu des smras pa/ btsun pa rab 'byor khyod la bdag gi ming gis ci zhig bgyi/ yang na de bzhin gshegs pa nyid la zhus shig dang de khyod la lan 'debs so/ /btsun pa rab 'byor</text></item>
<item><p>245b2</p><section>mdo sde</section><text>gzhan yang ming thams cad ni ming ma mchis pa'o/ /de ci'i slad du zhe na/ ming thams cad ni kun brtags pa dang / yang dag pa ma lags pa ste/ gang kun brtags pa dang / yang dag pa ma lags pa de la ming 'di zhes ji skad</text></item>
<item><p>245b3</p><section>mdo sde</section><text>bgyi/ btsun pa rab 'byor gyis smras pa/ ci thams cad mkhyen pa nyid kyi ming gang yin pa de yang kun brtags pa dang / yang dag pa ma yin pa yin nam/ smras pa/ btsun pa rab 'byor de ni de bzhin te/ de ci'i slad du zhe na/ 'di ltar</text></item>
<item><p>245b4</p><section>mdo sde</section><text>thams cad mkhyen pa nyid kyang sangs rgyas kyi zhing gzhan dang gzhan dag na ming phan tshun tha dad pa ma mchis pa'i slad du'o/ /smras pa/ rigs kyi bu thams cad mkhyen pa nyid kyi ming tha dad pa ji lta bu yin/ smras pa/ btsun pa</text></item>
<item><p>245b5</p><section>mdo sde</section><text>rab 'byor thams cad mkhyen pa nyid la sangs rgyas kyi zhing la lar ni mthu zhes bgyi'o/ /la lar ni sdud pa zhes bgyi'o/ /la lar ni thams cad du snang ba zhes bgyi'o/ /la lar ni dri ma med pa zhes bgyi'o/ /la lar ni don thams</text></item>
<item><p>245b6</p><section>mdo sde</section><text>cad ston pa zhes bgyi'o/ /la lar ni nyams pa med pa zhes bgyi'o/ /la lar ni mchod pa po zhes bgyi'o/ /la lar ni mngon sum pa zhes bgyi'o/ /la lar ni byi ru 'dzin ces bgyi'o/ /la lar ni rnam par rgyal ba chen po</text></item>
<item><p>245b7</p><section>mdo sde</section><text>zhes bgyi'o/ /la lar ni sgra chen po zhes bgyi'o/ /la lar ni dpag tu ma mchis pa zhes bgyi ste/ btsun pa rab 'byor de ltar na thams cad mkhyen pa nyid kyang sangs rgyas kyi zhing gzhan dang gzhan dag na ming tha dad pa</text></item>
<item><p>245b8</p><section>mdo sde</section><text>dpag tu ma mchis so/ /de bzhin du gzugs dang / tshor ba dang / 'du shes dang / 'du byed rnams dang / rnam par shes pa'i ming tha dad pa yang dpag tu ma mchis so/ /de bzhin du phung po rnams dang / khams rnams dang /</text></item>
<item><p>246a1</p><section>mdo sde</section><text>skye mched rnams dang / dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub kyi yan lag rnams dang</text></item>
<item><p>246a2</p><section>mdo sde</section><text>'phags pa'i lam yan lag brgyad pa rnams kyang sangs rgyas kyi zhing gzhan dang gzhan dag na ming tha dad pa dpag tu ma mchis te/ de bas na btsun pa rab 'byor rnam grangs des kyang ming thams cad ni ming ma mchis</text></item>
<item><p>246a3</p><section>mdo sde</section><text>pa dang / kun brtags pa dang / yang dag pa ma lags pa de ltar rig par bgyi'o/ /de nas tshe dang ldan pa rab 'byor gyis rigs kyi bu de la 'di skad ces smras so/ /rgyal po'i khab kyi bram ze dang khyim bdag rnams</text></item>
<item><p>246a4</p><section>mdo sde</section><text>ni de na yon gnas 'di lta bu dag 'khod pa las na rnyed pa legs par rnyed pa yin no/ /rigs kyi bu des smras pa/ btsun pa rab 'byor 'jig rten na yon gnas gang lags pa mkhyen tam/ smras pa/ rigs</text></item>
<item><p>246a5</p><section>mdo sde</section><text>kyi bu ji ltar bdag gis spobs pa de bzhin du bstan par bya ste/ tshul khrims dang ldan pa/ dge ba'i chos la zhugs pa/ sems 'khrul pa med pa gang yin pa de dag ni 'jig rten na yon gnas yin no/ /smras</text></item>
<item><p>246a6</p><section>mdo sde</section><text>pa/ btsun pa rab 'byor khyod kyis ji skad bstan pa de dag ni yon gnas yongs su rdzogs pa ma lags so/ /smras pa/ rigs kyi bu yon gnas yongs su rdzogs pa ji lta bu yin/ smras pa/ btsun pa rab</text></item>
<item><p>246a7</p><section>mdo sde</section><text>'byor sems can thams cad la byams pa chen po dang / snying rje chen po yang skye la/ sems can gang yang mi dmigs pa gang dag lags pa de dag ni 'jig rten na yon gnas lags so/ /sangs rgyas dang chos</text></item>
<item><p>246a8</p><section>mdo sde</section><text>dang / dge 'dun gyi tshul mi gcod pa gang dag lags pa de dag ni 'jig rten na yon gnas lags so/ /sems can thams cad kyi nyon mongs pa spong ba la brtson pa gang dag lags pa de dag ni 'jig</text></item>
<item><p>246b1</p><section>mdo sde</section><text>rten na yon gnas lags so/ /ye shes mi zad pa dang / shes rab mi zad pa dang / bsod nams mi zad pa dang / spobs pa mi zad pa gang dag lags pa de dag ni 'jig rten na yon gnas lags so/ /so so'i skye bo'i</text></item>
<item><p>246b2</p><section>mdo sde</section><text>grogs mi bgyid la 'phags pa'i grogs bgyid pa gang dag lags pa de dag ni 'jig rten na yon gnas lags so/ /gang dag mthong ba tsam gyis sems can rnams kyi ye shes mthong ba rnam par dag par</text></item>
<item><p>246b3</p><section>mdo sde</section><text>'gyur ba gang dag lags pa de dag ni 'jig rten na yon gnas lags so/ /de nas gnas brtan rab 'byor gyi phyi bzhin du rtag tu 'brang ba'i lha nges pa la ma zhugs pa gang yin pa des yon gnas kyi bstan pa 'di</text></item>
<item><p>246b4</p><section>mdo sde</section><text>thos nas bla na med pa yang dag par rdzogs pa'i byang chub tu sems bskyed de/ tshe dang ldan pa rab 'byor gyi rkang pa la phyag 'tshal nas tshe dang ldan pa rab 'byor la bzod pa gsol te/ btsun pa rab 'byor bdag khyod kyi slad</text></item>
<item><p>246b5</p><section>mdo sde</section><text>bzhin du 'brang bar mi bgyid do zhes byas so/ /de nas rigs kyi bu des lha de la 'di skad ces smras so/ /lha khyod ci'i phyir btsun pa rab 'byor la bzod pa gsol/ smras pa/ rigs kyi bu bdag lo bcu gnyis kyi</text></item>
<item><p>246b6</p><section>mdo sde</section><text>bar du btsun pa rab 'byor gyi phyi bzhin 'brangs kyang / bdag gis yon gnas kyi bsten pa 'di lta bu sngon chad ma thos te/ de bas na da ltar yon gnas kyis bstan pa 'di thos nas bdag gi lhag pa'i bsam</text></item>
<item><p>246b7</p><section>mdo sde</section><text>pas bla na med pa yang dag par rdzogs pa'i byang chub tu sems bskyed nas bdag 'di snyam du sems te/ gang dang gang na yon gnas kyi sa yongs su dag par byed pa'i byang chub sems dpa' sdud</text></item>
<item><p>246b8</p><section>mdo sde</section><text>par byed pa'i chos 'di lta bu dag thos par 'gyur ba de dang der 'gro'o snyam mo/ /de nas tshe dang ldan pa rab 'byor lha de'i sems bskyed pa de la rjes su yi rangs nas lha de la 'di skad ces smras so/ /</text></item>
<item><p>247a1</p><section>mdo sde</section><text>lha khyod kyi sems sangs rgyas kyi chos rgya chen po dag la btud pa de ni rnyed pa legs par rnyed do/ /lha bdag ni thams cad mkhyen pa nyid la sems snad par gyur te/ sangs rgyas kyi chos rnams</text></item>
<item><p>247a2</p><section>mdo sde</section><text>kyi snod du ma gyur pas ci byar yang med do/ /lha gal te bdag sems rnam par grol bar ma gyur na ni bdag gis kyang bla na med pa yang dag par rdzogs pa'i byang chub tu sems bskyed pa zhig mod/ lha gzhan</text></item>
<item><p>247a3</p><section>mdo sde</section><text>yang khyod kyi ni sngon ma thos pa'i chos rnams thos par byed pa dang / thos pa rnams kyang chud mi za bar byed pa'i skyes bu dam pa 'di ci 'dra ba de lta bu'i dge ba'i bshes gnyen la rtag tu rgyun mi 'chad par</text></item>
<item><p>247a4</p><section>mdo sde</section><text>bsten par bya'o/ /de nas rigs kyi bu des lha de la 'di skad ces smras so/ /lha bla na med pa yang dag par rdzogs pa'i byang chub ni 'grub par dka' ste/ de ni go cha ngan ngon tsam gyis mngon par rdzogs par</text></item>
<item><p>247a5</p><section>mdo sde</section><text>'tshang rgya bar mi nus so/ /lhas smras pa/ skyes bu dam pa bla na med pa yang dag par rdzogs pa'i byang chub 'grub par dka' ba yin mod kyi/ 'on kyang ci nas bdag gis btsal ba don yod par 'gyur bar bdag gis</text></item>
<item><p>247a6</p><section>mdo sde</section><text>bsgrub par bya'o/ /smras pa/ lha khyod kyis ji ltar bsgrub par bya/ smras pa/ sems can thams cad la sems snyoms par bya ba dang / sems can thams cad nyon mongs pa las rab tu grol bar bya ba dang /</text></item>
<item><p>247a7</p><section>mdo sde</section><text>sems can thams cad kyi phung po'i khur khyer ba dang / sems can thams cad yongs su smin par bya ba dang / sdug bsngal thams cad rtogs par bya ba'i phyir de ltar bsgrub par bya'o/ /rigs kyi bu des</text></item>
<item><p>247a8</p><section>mdo sde</section><text>smras pa/ lha sems can du 'du shes pa la ni sems can thams cad la sems snyoms pa med do/ /nyon mongs par 'du shes pa la ni sems can thams cad rab tu grol bar byed pa med do/ /phung por 'du</text></item>
<item><p>247b1</p><section>mdo sde</section><text>shes pa la ni sems can thams cad kyi phung po'i khur khyer ba med do/ /kun brtags pa'i dge ba'i rtsa ba can la ni sems can yongs su smin par byed pa med do/ /bdag dang gzhan du 'du shes pa la ni sdug</text></item>
<item><p>247b2</p><section>mdo sde</section><text>bsngal thams cad rtogs par byed pa med do/ /de nas lha de gdams ngag 'di bstan pas 'thun pa'i chos rnams la bzod pa thob bo/ /de nas lha des rigs kyi bu de la mchod pa'i las bya ba'i phyir sgo gang der</text></item>
<item><p>247b3</p><section>mdo sde</section><text>lha'i me tog sil mas gtor to/ /de nas tshe dang ldan pa rab 'byor gyis lha de la 'di skad ces smras so/ /lha bdag gis khyod kyi bsam pa ma shes nas nyan thos kyi chos rnams kyi gtam byas te dga' ba skyed pa de</text></item>
<item><p>247b4</p><section>mdo sde</section><text>khyod kyis kyang bzod pa gyis shig /de nas lha des 'di skad ces smras so/ /btsun pa rab 'byor khyod la bdag phyag 'tshal gyis sems can su'i tshod kyang ma 'dzin cig /sems can su la yang rung ste bsam pa ma</text></item>
<item><p>247b5</p><section>mdo sde</section><text>brtags par chos ma 'chad cig /de ci'i phyir zhe na/ btsun pa rab 'byor ma thos pa ni sla'i byang chub 'dod pas nyan thos kyi theg pa thos pa ni de lta ma yin no/ /btsun pa rab 'byor yun ring du bkres pa ni sla'i kha</text></item>
<item><p>247b6</p><section>mdo sde</section><text>zas dug dang 'dres pa zos pa ni de lta ma yin no/ /btsun pa rab 'byor de bzhin du ma thos pa ni sla'i/ byang chub sems dpa'i theg pa pas nyan thos kyi theg pa thos pa ni de lta ma yin no/ /de nas rigs kyi</text></item>
<item><p>247b7</p><section>mdo sde</section><text>bu des yang bud med kyi gzugs dang / kha dog snga ma ji lta ba de bzhin du bstan nas tshe dang ldan pa rab 'byor la 'di skad ces smras so/ /btsun pa rab 'byor bdag gis bsod snyoms ma phul gyi bar du re shig</text></item>
<item><p>247b8</p><section>mdo sde</section><text>gzhes shig /de nas bud med de rang gi khyim du song ste ro brgya dang ldan pa'i zas blangs nas phyir byung ste 'ongs nas tshe dang ldan pa rab 'byor la 'di skad ces smras so/ /btsun pa rab 'byor bsod snyoms 'di bzhes</text></item>
<item><p>248a1</p><section>mdo sde</section><text>la 'dod chags dang bcas par yang ma mdzad cig /'dod chags dang bral bar yang ma mdzad cig /zhe sdang dang bcas par yang ma mdzad cig /zhe sdang dang bral bar yang ma mdzad cig /gti mug dang bcas</text></item>
<item><p>248a2</p><section>mdo sde</section><text>par yang ma mdzad cig /gti mug dang bral bar yang ma mdzad cig /nyon mongs pa dang bcas par yang ma mdzad cig /nyon mongs pa dang bral bar yang ma mdzad cig /gal te btsun pa rab 'byor gyis sdug bsngal</text></item>
<item><p>248a3</p><section>mdo sde</section><text>yongs su ma mkhyen/ kun 'byung ba ma spangs/ 'gog pa mngon sum du ma bgyis/ lam ma bsgoms na de lta na bsod snyoms 'di bzhes shig /gal te btsun pa rab 'byor gyis dran pa nye bar gzhag pa bzhi ma bsgoms</text></item>
<item><p>248a4</p><section>mdo sde</section><text>yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa ma bsgoms na/ de lta na bsod snyoms</text></item>
<item><p>248a5</p><section>mdo sde</section><text>'di bzhes shig /gal te btsun pa rab 'byor gyis 'jig tshogs kyang ma dkrugs la bgrod pa gcig pa'i lam yang thob na de lta na bsod snyoms 'di bzhes shig /gal te btsun pa rab 'byor gyis ma rig pa</text></item>
<item><p>248a6</p><section>mdo sde</section><text>ma shig par rig pas rnam par grol ba mngon sum du mdzad pa dang / 'du byed zad par ma mdzad par 'dus ma byas mngon sum du mdzad pa dang / rnam par shes pa'i rgyu ba la ma brten par rnam par grol bar gyur</text></item>
<item><p>248a7</p><section>mdo sde</section><text>pa dang / ming dang gzugs su sgro ma btags par khams gsum pa las yang dag par 'das pa dang / skye mched drug la ma brten par rnam par thar pa'i sgo stong pa nyid bsgoms pa dang / mig gi 'dus</text></item>
<item><p>248a8</p><section>mdo sde</section><text>te reg pa la ma brten par rnam par thar pa'i sgo mtshan ma med pa bsgoms pa dang / tshor ba ma dmigs par rnam par thar pa'i sgo smon pa med pa mngon sum du mdzad pa dang / sred pa ma dmigs par de</text></item>
<item><p>248b1</p><section>mdo sde</section><text>bzhin nyid yongs su mkhyen pa dang / len pa rlom sems su ma mdzad par len pa med pa kun mkhyen pa dang / srid pa mi 'byung ba'i tshul du yongs su mkhyen pa dang / skye ba mi skye bar yongs su mkhyen pa dang</text></item>
<item><p>248b2</p><section>mdo sde</section><text>rga shi brjod du med pa'i tshul du yongs su mkhyen pa de lta bur srid pa'i yan lag rnams kun mkhyen na de lta na bsod snyoms 'di bzhes shig /gal te btsun pa rab 'byor gyis sangs rgyas kyang ma gzigs</text></item>
<item><p>248b3</p><section>mdo sde</section><text>chos kyang ma gsan/ dge 'dun la yang mi rton na de lta na bsod snyoms 'di bzhes shig /gal te btsun pa rab 'byor gyis 'phags pa'i mnyam pa nyid kyis so so'i skye bo mnyam pa nyid du yongs su mkhyen na</text></item>
<item><p>248b4</p><section>mdo sde</section><text>de lta na bsod snyoms 'di bzhes shig /gal te btsun pa rab 'byor nyid 'di nas kyang med par gyur la pha rol du yang mi skye na de lta na bsod snyoms 'di bzhes shig /gal te btsun pa rab 'byor gyis 'dod</text></item>
<item><p>248b5</p><section>mdo sde</section><text>chags dang / zhe sdang dang / gti mug mnyam pa nyid kyis nyon mongs pa med pa mnyam pa nyid du yongs su mkhyen la/ nyon mongs pa med pa mnyam pa nyid kyi kyang 'dod chags dang / zhe sdang dang / gti mug mnyam pa nyid du</text></item>
<item><p>248b6</p><section>mdo sde</section><text>yongs su mkhyen na de lta na bsod snyoms 'di bzhes shig /gal te btsun pa rab 'byor so so'i skye bo'i sa las kyang ma 'das la 'phags pa'i sa la yang ma zhugs na de lta na bsod snyoms 'di bzhes shig /gal te</text></item>
<item><p>248b7</p><section>mdo sde</section><text>btsun pa rab 'byor snang ba yang ma lags/ snang bar 'gro ba yang ma lags/ 'khor ba la yang ma zhugs/ mya ngan las 'das pa yang mi 'thob/ brdzun du smra ba yang ma lags/ bden par smra ba yang ma lags na de lta na</text></item>
<item><p>248b8</p><section>mdo sde</section><text>bsod snyoms 'di bzhes shig /gal te btsun pa rab 'byor gyis zag pa yang zad par mi mdzad la mi zad pa yang 'khrug par mi mdzad/ phung po dang / khams dang / skye mched rnams las kyang mi g.yo la rten pa</text></item>
<item><p>249a1</p><section>mdo sde</section><text>ma mchis par yang nyon mongs pa ma mchis pa bsam gtan du mdzad/ thams cad la yang rtag tu smon pa mi mnga' la chos rnams kyang sems kyis shin du thugs su chud na de lta na bsod snyoms 'di bzhes shig /</text></item>
<item><p>249a2</p><section>mdo sde</section><text>btsun pa rab 'byor gal te khyod kyis gang gi phyir rab tu byung ba'i chos de ma rtogs na de lta na bsod snyoms 'di bzhes shig /btsun pa rab 'byor gyi nyon mongs pa med pa gang lags pa dang / sems can dmyal ba pa rnams kyi</text></item>
<item><p>249a3</p><section>mdo sde</section><text>nyon mongs pa med pa gang lags pa/ btsun pa rab 'byor gal te nyon mongs pa med pa 'di gnyis la yon gnas ches lhag pa ma mchis na de lta na bsod snyoms 'di bzhes shig /'phags pa rab 'byor la yon</text></item>
<item><p>249a4</p><section>mdo sde</section><text>gnas yin par 'du shes skyed pa gang lags pa de dag ni btsun pa rab 'byor la med pa dang / yang dag pa ma yin pas skur pa 'debs pa ste/ gal te btsun pa rab 'byor khyod chos de lta bu dang ldan na de lta na bsod snyoms 'di</text></item>
<item><p>249a5</p><section>mdo sde</section><text>bzhes shig /de nas tshe dang ldan pa rab 'byor gyis sgo gang de g.yos par byas nas lag pa g.yas pa brkyang ste 'di skad ces smras so/ /che zhe gang dag yang dag par smra ba na 'di lta bu'i chos ldan par smra ba de dag ni</text></item>
<item><p>249a6</p><section>mdo sde</section><text>bdag la yang dag par smra bas smra ba yin no/ /de skad ces smras nas bsod snyoms de blangs so/ /de nas bud med des tshe dang ldan pa rab 'byor la legs so zhes bya ba byin te 'di skad ces smras so/ /gang dag mnyam pa</text></item>
<item><p>249a7</p><section>mdo sde</section><text>nyid kyis bsod snyoms len pa'i yon gnas de dag ni dkon no/ /smras pa/ mngon pa'i nga rgyal can rnams ni mnyam pa nyid 'di sun phyung ste smad nas phal cher sems can dmyal bar 'gro bar 'gyur ro/ /de nas lha des</text></item>
<item><p>249a8</p><section>mdo sde</section><text>tshe dang ldan pa rab 'byor la 'di skad ces smras so/ /btsun pa rab 'byor khyod kyis ci las bsams te gang dag chos 'di sun phyung ste smad nas phal cher sems can dmyal bar 'gro bar 'gyur ro zhes de skad smra/</text></item>
<item><p>249b1</p><section>mdo sde</section><text>smras pa/ lha 'di ji snyam du sems/ sgyu ma'i chos 'ga' zhig la 'di ni rgyu dang bcas pa'o/ /'di ni rgyu med pa'o zhes sun 'byin pa 'am smod par byed dam/ smras pa/ btsun pa rab 'byor de ni ma yin no/ /smras pa/</text></item>
<item><p>249b2</p><section>mdo sde</section><text>lha de bzhin du chos thams cad sgyu ma lta bur rtogs na bdag gis sun dbyung ba 'am smad du ci zhig yod/ lha gzhan yang bdag ni sems can thams cad kyis yang dag pa 'am/ yang dag pa ma yin pa brjod pa'i sgra de dag</text></item>
<item><p>249b3</p><section>mdo sde</section><text>thams cad dang mnyam mo/ /de ci'i phyir zhe na/ brjod pa thams cad ni sgyu ma'i ngo bo nyid kyis brjod du med do/ /bsod snyoms len pa bstan pa 'di bshad pa na lha'i bu brgya chos rnams la chos kyi mig rdul med cing dri ma dang bral ba rnam</text></item>
<item><p>249b4</p><section>mdo sde</section><text>par dag go/ /de nas bud med des 'phags pa rab 'byor la bzod pa gsol nas 'di skad ces smras so/ /btsun pa rab 'byor bshos gsol nas bcom ldan 'das ga la ba der bzhud cig dang / bdag kyang chos mnyan pa'i</text></item>
<item><p>249b5</p><section>mdo sde</section><text>slad du der mchi'o/ /de nas tshe dang ldan pa rab 'byor gyis bsod snyoms de blangs nas rgyal po'i khab kyi grong khyer nas byung nas de chos thos pa'i dga' ba dang / mchog tu dga' bas zas la sems mi 'jug par gyur nas de 'di</text></item>
<item><p>249b6</p><section>mdo sde</section><text>snyam du sems te bdag gis bsod snyoms blangs na gang la log par ltung bar mi 'gyur ba su zhig la sbyin par bya snyam mo/ /de nas byang chub sems dpa' chos thams cad mi len pas tshe dang ldan pa rab 'byor gyi sems</text></item>
<item><p>249b7</p><section>mdo sde</section><text>sems kyis shes nas/ tshe dang ldan pa rab 'byor ga la ba der song ste phyin nas tshe dang ldan pa rab 'byor gyi rkang pa la mgo bos phyag 'tshal nas tshe dang ldan pa rab 'byor la 'di skad ces smras so/ /btsun pa rab 'byor bsod</text></item>
<item><p>249b8</p><section>mdo sde</section><text>snyoms 'di bdag la byin cig dang / bdag la byin na log par ltung bar mi 'gyur ro/ /smras pa/ rigs kyi bu ci khyod tshul khrims blangs pa 'am/ tshul khrims la gnas pa yin nam/ smras pa/ btsun pa rab 'byor chos</text></item>
<item><p>250a1</p><section>mdo sde</section><text>thams cad ni blang du med pa ste/ de la ni tshul khrims kyang med/ 'chal pa'i tshul khrims kyang med do/ /btsun pa rab 'byor gzhan yang bdag ni srog gcod par byed pa dang / ma byin par len pa byed pa dang /</text></item>
<item><p>250a2</p><section>mdo sde</section><text>'dod pa la log par g.yem pa byed pa dang / brdzun du smra ba byed pa dang / phra ma byed pa dang / tshig rtsub po smra ba dang / tshig kyal pa smra ba dang / brnab sems can dang / gnod sems kyi sems dang ldan pa dang / log par lta ba can yin no/ /</text></item>
<item><p>250a3</p><section>mdo sde</section><text>de nas tshe dang ldan pa rab 'byor 'di snyam du sems te/ rigs kyi bu 'di'i bstan pa 'di 'dra ba las na 'di ni byang chub sems dpa' phyir mi ldog pa yin par the tsom med kyis ldem po ngag 'di bdag gis dri bar bya'o</text></item>
<item><p>250a4</p><section>mdo sde</section><text>snyam mo/ /de nas tshe dang ldan pa rab 'byor gyis rigs kyi bu de la 'di skad ces smras so/ /rigs kyi bu khyod kyis ci las bsams te 'di skad du bdag ni srog gcod pa byed pa dang / ma byin par len pa byed pa dang / 'dod</text></item>
<item><p>250a5</p><section>mdo sde</section><text>pas log par g.yem pa byed pa dang / brdzun du smra ba byed pa dang / phra ma byed pa dang / tshig rtsub po smra ba dang / tshig kyal pa smra ba dang / brnab sems can dang / gnod sems kyi sems dang ldan pa dang / log par lta ba can yin no/ /</text></item>
<item><p>250a6</p><section>mdo sde</section><text>zhes smra/ de nas byang chub sems dpa' chos thams cad mi len pas tshe dang ldan pa rab 'byor la tshigs su bcad de smras pa/ byang chub lam ni bla med pa'i/ /lam ni bdag gis rnam par sbyangs/ /srog chags bye ba phrag</text></item>
<item><p>250a7</p><section>mdo sde</section><text>stong yang / /lam de la ni yongs su bkod/ /srog ni bdag gi shin du gtugs/ /de phyir bdag ni de skad smra/ /gang dag lam ni rnam par sbyangs/ /de dag srog gcod pa zhes bya/ /lhas ni byang chub byin ma yin/ /brgya byin</text></item>
<item><p>250a8</p><section>mdo sde</section><text>tshangs pas ma byin te/ /ma byin par ni bdag gis blangs/ /de phyir bdag ni ma byin len/ /srog chags kun la phan pa'i phyir/ /'thun pa'i theg pa blangs pas na/ /de phyir theg pa chen po 'di/ /ma byin blangs shes bya ba</text></item>
<item><p>250b1</p><section>mdo sde</section><text>yin/ /'dod pas log par yongs shes pa/ /chos 'dod yin zhes de dag shes/ /'dod pa 'di dag 'dod ma yin/ /de phyir log ces spyod par byed/ /sgrar ni ji snyed gdags pa rnams/ /de dag brdzun zhes yang dag gsungs/ /</text></item>
<item><p>250b2</p><section>mdo sde</section><text>med pa'i phyir na de brdzun te/ /brdzun du smra ba zhes kyang bya/ /theg pa dman pa 'dod pa yi/ /sems can gang dag su yang rung / /sems can de dag dbye ba'i phyir/ /theg pa che la dgod par byed/ /phra ma'i tshig ni smra byed cing / /</text></item>
<item><p>250b3</p><section>mdo sde</section><text>mu stegs can gzhan 'byed par byed/ /sems can lam ngan lhung ba rnams/ /yang dag lam la 'dzud par byed/ /rgol ba de dag tshar bcad de/ /de dag shin du dga' ba med/ /rtsub pa'i tshig ni smras nas kyang / /bdud rnams</text></item>
<item><p>250b4</p><section>mdo sde</section><text>thams cad pham par byas/ /rtsub pa'i tshig ni smra mod kyi/ /'on kyang sems la khro ba med/ /sems can smin par bya ba la/ /dpa' bo rnams kyis thabs la ltos/ /gang las dgongs te gsungs pa yi/ /dgongs pa'i</text></item>
<item><p>250b5</p><section>mdo sde</section><text>tshigs ni rab tu shes/ /des na bsams te rab smra zhing / /sems can bye ba 'dul bar byed/ /kha cig la ni bsams te smras/ /kha cig de dag brdzun par shes/ /de phyir bsams te smra ba yin/ /chos kyi mngon sum rtogs</text></item>
<item><p>250b6</p><section>mdo sde</section><text>par byed/ /sems can ji snyed yod pa rnams/ /re re la yang de dag ni/ /mi min lha yi bde ba dag /'jig rten na ni brnab sems byed/ /bde ba gang dag ldan gyur na/ /'jig rten mgon po phan byed 'gyur/ /bde ba de</text></item>
<item><p>250b7</p><section>mdo sde</section><text>ni sems can kun/ /ldan par mkhas rnams brnab sems byed/ /sems can thams cad rgyal gyur ces/ /rtag tu de dag brnab sems byed/ /brnab sems de 'dra yin pas na/ /de phyir brnab sems can zhes</text></item>
<item><p>250b8</p><section>mdo sde</section><text>smras/ /dam pa'i chos ni 'jig pa'i tshe/ /stobs chen rnams kyis tshar bcad de/ /de dag rang gi bde ba spong / /chos dang srog chags spong mi byed/ /'jig rten kun gyi rgol ba dang / sems can kun dang mi</text></item>
<item><p>251a1</p><section>mdo sde</section><text>mthun te/ /thams cad mthun par bya ba'i phyir/ /de dag gnod sems ston par byed/ /de dag bskal par rtsod byed dam/ /bskal pa bye bar rtsod kyang rung / /dam pa'i chos ni spong mi byed/ /slar yang</text></item>
<item><p>251a2</p><section>mdo sde</section><text>ldog par yongs mi byed/ /log par lta la dpa' ba rnams/ /de dag 'dus byas kun la snyoms/ /log par lta ba rab tu shes/ /yang dag lta ba'i rnam par rtog /gang dag de 'dra'i chos dang ldan/ /de dang</text></item>
<item><p>251a3</p><section>mdo sde</section><text>de dag khrims la gnas/ /gnas med la ni gnas bcas nas/ /mkhas rnams byang chub rtogs par 'gyur/ /de nas tshe dang ldan pa rab 'byor gyis rigs kyi bu de la bsod snyoms de byin nas 'di skad</text></item>
<item><p>251a4</p><section>mdo sde</section><text>du skyes bu dam pa 'di lta bu dag gis ni dad pas byin pa'i bsod snyoms log par ltung bar mi byed do zhes smras so/ /de nas tshe dang ldan pa rab 'byor zan ma zos te phyem red kyi dus na nang du yang dag 'jog</text></item>
<item><p>251a5</p><section>mdo sde</section><text>las langs nas/ bcom ldan 'das ga la ba der dong ste phyin nas/ bcom ldan 'das kyi zhabs la mgo bos phyag 'tshal te/ ji ltar gyur pa de dag thams cad bcom ldan 'das la gsol to/ /bcom ldan</text></item>
<item><p>251a6</p><section>mdo sde</section><text>'das kyis bka' stsal pa/ rab 'byor byang chub sems dpa' de su yin pa shes sam/ gsol pa/ bcom ldan 'das ma 'tshal lags so/ /bcom ldan 'das kyis bka' stsal pa/ rab 'byor byang chub sems</text></item>
<item><p>251a7</p><section>mdo sde</section><text>dpa' sems dpa' chen po de ni bud med 'gyur ba zhes bya ba ste dga' ba bkod pa'i thabs la mkhas pas sems can rnams 'dul bar byed do/ /rab 'byor dper na yungs 'brus shing rta bkang ba la yul</text></item>
<item><p>251a8</p><section>mdo sde</section><text>ma ga d+ha'i khal bcu tshad nyi shu yod pa las lo brgya zhing yungs 'bru re re bor ba ni bgrang ba de lta bu'i tshul gyis shing rta de'i yungs 'bru'i mtha' ches myur du rtogs par nus kyi/ byang chub sems dpa' bud med</text></item>
<item><p>251b1</p><section>mdo sde</section><text>'gyur bas dga' ba bkod pa'i thabs la mkhas pas mi 'jed kyi 'jig rten gyi khams 'dir sems can bla na med pa yang dag par rdzogs pa'i byang chub tu yongs su smin par byed pa dang / sems can mang po lha dang</text></item>
<item><p>251b2</p><section>mdo sde</section><text>mir skye ba la bkod pa rnams ni de lta ma yin no/ /de nas bud med de bud med lnga brgyas bskor cing mdun du bdar te rgyal po'i khab kyi grong khyer chen po nas byung nas bya rgod kyi phung po'i ri ga la ba dang / bcom ldan 'das ga la ba der song ste</text></item>
<item><p>251b3</p><section>mdo sde</section><text>phyin nas/ bcom ldan 'das kyis bud med de 'ong ba thag ring po nas gzigs te/ gzigs nas tshe dang ldan pa rab 'byor la bka' stsal pa/ rab 'byor bud med lnga brgya tsam 'ong ba 'di dag mthong ngam/ gsol pa/ bcom ldan 'das mthong lags</text></item>
<item><p>251b4</p><section>mdo sde</section><text>so/ /bcom ldan 'das kyis bka' stsal pa/ 'di dag thams cad ni byang chub sems dpa' bud med 'gyur bas dga' ba bkod pa'i thabs la mkhas pas yongs su smin par byas nas/ bla na med pa yang dag par rdzogs pa'i byang chub la</text></item>
<item><p>251b5</p><section>mdo sde</section><text>bkod pa sha stag go/ /de nas bud med de bud med lnga brgyas bskor cing bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug go/ /de nas tshe dang ldan pa</text></item>
<item><p>251b6</p><section>mdo sde</section><text>rab 'byor gyis bud med de bsu nas thal mo sbyar te phyag byas so/ /de nas tshe dang ldan pa shA ri'i bus tshe dang ldan pa rab 'byor la 'di skad ces smras so/ /tshe dang ldan pa rab 'byor 'phags pa'i chos ma thob pa dang / 'phags pa'i lus su</text></item>
<item><p>251b7</p><section>mdo sde</section><text>mi gnas pa'i bud med la ci'i phyir phyag 'tshal/ bud med des smras pa/ gnas brtan shA ri'i bu gal te 'jig rten na 'phags pa ni gang dag lags/ 'phags pa ma lags pa ni gang dag lags pa mkhyen na khyod kyis</text></item>
<item><p>251b8</p><section>mdo sde</section><text>spobs pa mdzod cig /gnas brtan shA ri'i bus smras pa/ che zhe khyod kyis 'jig rten na 'phags pa gang dag yin pa dang / 'phags pa ma yin pa gang dag yin pa shes sam/ smras pa/ btsun pa shA ri'i bu bdag gis</text></item>
<item><p>252a1</p><section>mdo sde</section><text>'tshal to/ /smras pa de dag gang yin/ smras pa/ btsun pa shA ri'i bu 'phags pa'i rigs mi gcod pa gang dag lags pa de dag ni 'phags pa'o/ /sangs rgyas dang / chos dang dge 'dun gyi rigs mi gcod pa</text></item>
<item><p>252a2</p><section>mdo sde</section><text>gang dag lags pa de dag ni 'phags pa'o/ /'phags pa rnams la byams pa'i sems dang ldan pa dang / 'phags pa ma yin pa rnams la thar ba 'dod pa gang dag lags pa de dag ni 'phags pa'o/ /btsun pa shA ri'i bu</text></item>
<item><p>252a3</p><section>mdo sde</section><text>gzhan yang bud med rgyan gyis legs par brgyan pa/ gos gtsang ma srab mo gyon pa/ phye ma dang / spos dang / me tog phreng dang / byug pa rnams la sten pa/ 'dod pa'i yon tan lnga dang ldan pa/ thams cad mkhyen pa nyid kyi sems</text></item>
<item><p>252a4</p><section>mdo sde</section><text>dang ma bral ba ni ches sla'i dgra bcom pa rnam par thar pa brgyad la bsam gtan pa dben pa na gnas pa ni de lta ma lags so/ /btsun pa shA ri'i bu gzhan yang don 'di nyid brda sprad pa'i phyir khyod la dpe bstan par bgyi na btsun pa</text></item>
<item><p>252a5</p><section>mdo sde</section><text>shA ri'i bu 'di ji snyam du dgongs/ mching bu'i nor bu bai dUr+ya'i snod du bcug pa gdam 'am/ 'on te nor bu rin po che rin thang med pa 'dam rdzab tu bcug pa gdam/ gnas brtan shA ri'i bus smras pa/ che zhe nor bu rin po che rin thang</text></item>
<item><p>252a6</p><section>mdo sde</section><text>med pa 'dam rdzab tu bcug pa gdam gyi mching bu'i nor bu bai dUr+ya'i snod du bcug pa ni de lta ma yin no/ /smras pa/ btsun pa shA ri'i bu de bzhin du bud med 'dod pa'i yon tan lnga dang ldan pa thams cad mkhyen pa nyid kyi sems</text></item>
<item><p>252a7</p><section>mdo sde</section><text>dang ma bral ba ni ches 'phags kyi dgra bcom pa rnam par thar pa brgyad la bsam gtan pa dben pa na gnas pa de ni de lta ma lags so/ /de nas tshe dang ldan pa shA ri'i bus smras pa/ ci che zhes khyod theg pa chen po la yang dag par zhugs</text></item>
<item><p>252a8</p><section>mdo sde</section><text>pa yin nam/ smras pa/ btsun pa shA ri'i bu theg pa chen po ni gang la yang mi gnas la ldog pa yang ma mchis so/ /smras pa/ che zhe gal te khyod theg pa chen po gang la yang mi gnas la ldog pa yang med na theg pa chen po la yang dag</text></item>
<item><p>252b1</p><section>mdo sde</section><text>par zhugs pa gang dag yin pa de dag ci la zhugs/ smras pa/ btsun pa shA ri'i bu theg pa chen po pa rnams ni ci la yang mi gnas te/ ma rig pa zad par bgyi ba'i slad du de dag mi gnas pa nas rga shi'i bar du zad par</text></item>
<item><p>252b2</p><section>mdo sde</section><text>mi bgyi ba'i slad du de dag mi gnas so/ /de ci'i slad du zhe na/ btsun pa shA ri'i bu ma rig pa nas rga shi'i bar du mi zad pa'i slad du'o/ /des na de dag ni skye ba'i chos can yang ma lags/ 'gag pa'i chos can</text></item>
<item><p>252b3</p><section>mdo sde</section><text>ma lags so/ /gal te skye bar gyur na ni de las zad par 'gyur na gang gi phyir mi skye ba de'i phyir mi zad do/ /de bas na zad pa yang ma mchis/ skye ba yang ma mchis so/ /dge sbyong gi chos ni mi skye ba'i chos can no/ /btsun</text></item>
<item><p>252b4</p><section>mdo sde</section><text>pa shA ri'i bu de ltar na rten cing 'brel par 'byung ba ma skyes pa dang ma 'gags pa lags so/ /de nas tshe dang ldan pa shA ri'i bus bud med de la 'di skad ces smras so/ /che zhe khyod ni lhar bcas pa'i 'jig rten dang / nyan thos dang</text></item>
<item><p>252b5</p><section>mdo sde</section><text>rang sangs rgyas dang bcas pas phyag bya ba'i 'os yin na tshe dang ldan pa rab 'byor gyis lta ci smos/ de nas bcom ldan 'das la tshe dang ldan pa shA ri'i bus 'di skad ces gsol to/ /bcom ldan 'das gang zag gis</text></item>
<item><p>252b6</p><section>mdo sde</section><text>gang zag la tshod 'dzin pa su zhig mchis te/ che zhe 'di ni 'di ltar rgyan gyis legs par brgyan la 'di ltar spobs pa phun sum tshogs pa dang ldan pa lags so/ /bud med des smras pa/ btsun pa shA ri'i bu 'di ni</text></item>
<item><p>252b7</p><section>mdo sde</section><text>rgyan gyi spobs pa ma lags so/ /smras pa/ 'o na gang gi spobs pa yin/ smras pa/ btsun pa shA ri'i bu brgyad po 'di dag ni byang chub sems dpa' rnams kyi rgyan lags te/ brgyad gang zhe na/ 'di lta ste/ byang chub kyi</text></item>
<item><p>252b8</p><section>mdo sde</section><text>sems mi brjed pa'i rgyan dang / snying rje chen po'i lhag pa'i bsam pa la gnas pa'i rgyan dang / sems can thams cad la zhe 'gras pa med pa'i sems kyi rgyan dang / thos pa'i chos yongs su 'tshol ba la chog mi shes</text></item>
<item><p>253a1</p><section>mdo sde</section><text>pa'i rgyan dang / ji ltar thos pa'i chos rnams dang / ji ltar kun chub par byas pa rnams la tshul bzhin du so sor rtog cing dpyod pa'i rgyan dang / sems can yongs su smin par byed kyang chos thams cad mi</text></item>
<item><p>253a2</p><section>mdo sde</section><text>dmigs pa'i rgyan dang / chos zab mo rnam par nges pa dang / rten cing 'brel par 'byung ba dang / sems can gyi dbang po mchog dang / mchog ma yin pa shes pa'i ye shes kyi rgyan dang / rgyan de yang sangs rgyas kyis byin</text></item>
<item><p>253a3</p><section>mdo sde</section><text>gyi brlabs dang / thabs la mkhas pa'i rgyan te/ btsun pa shA ri'i bu brgyad po de dag ni rgyan dag lags te/ rgyan de dag gis brgyan pa'i byang chub sems dpa' ni thogs pa med pa'i spobs pa dang ldan no/ /de nas bcom</text></item>
<item><p>253a4</p><section>mdo sde</section><text>ldan 'das la tshe dang ldan pa shA ri'i bus 'di skad ces gsol to/ /bcom ldan 'das che zhe 'di gang nas shi 'phos te 'dir skyes lags/ de nas bud med des bdag nyid kyi lus ci 'dra ba de kho na 'dra ba'i bud med gcig</text></item>
<item><p>253a5</p><section>mdo sde</section><text>tshe dang ldan pa shA ri'i bu'i mdun du sprul to/ /sprul nas kyang tshe dang ldan pa shA ri'i bu la 'di skad ces smras so/ /btsun pa shA ri'i bu khyod kyis bud med 'di la ga las shi 'phos te 'dir skyes shes dris shig /gnas</text></item>
<item><p>253a6</p><section>mdo sde</section><text>brtan shA ri'i bus smras pa/ bud med 'di ni sprul pa yin te sprul pa la ni 'chi 'pho dang skye ba med do/ /smras pa/ btsun pa shA ri'i bu de bzhin du de bzhin gshegs pa ni chos thams cad sprul pa'i ngo bo nyid kyi mtshan nyid du mngon par</text></item>
<item><p>253a7</p><section>mdo sde</section><text>rdzogs par sangs rgyas so/ /chos thams cad sprul pa'i ngo bo nyid kyi mtshan nyid du shes pa gang yin pa de dag la ni 'chi 'pho'am skye ba 'dri bar mi bya'o/ /de nas bcom ldan 'das kyis tshe dang ldan pa shA ri'i bu la bka' stsal</text></item>
<item><p>253a8</p><section>mdo sde</section><text>pa/ shA ri'i bu 'di ni byang chub sems dpa' sems dpa' chen po bud med 'gyur ba zhes bya ba yin te/ de bzhin gshegs pa mi 'khrugs pa'i sangs rgyas kyi zhing mngon par dga' ba nas shi 'phos nas sems can yongs</text></item>
<item><p>253b1</p><section>mdo sde</section><text>su smin par bya ba'i phyir 'dir 'ongs so/ /shA ri'i bu byang chub sems dpa' bud med 'gyur ba 'dis mi mjed kyi 'jig rten gyi khams 'dir sems can dpag tu med grangs med pa dag bla na med pa yang dag par</text></item>
<item><p>253b2</p><section>mdo sde</section><text>rdzogs pa'i byang chub tu yongs su smin par byas so/ /de nas byang chub sems dpa' bud med 'gyur bas bud med kyi gzugs nyid kyis bcom ldan 'das kyi zhabs la mgo bos phyag 'tshal nas 'di skad ces gsol</text></item>
<item><p>253b3</p><section>mdo sde</section><text>to/ /bdag bla na med pa yang dag par rdzogs pa'i byang chub tu lung ma bstan pa'i bar dang / bdag gi bud med kyi lus ma mchis par gyur te/ skyes pa'i lus su ma gyur gyi bar du bcom ldan 'das kyi zhabs las mi</text></item>
<item><p>253b4</p><section>mdo sde</section><text>ldang lags so/ /bud med lnga brgya po de dag kyang bcom ldan 'das kyi zhabs la phyag 'tshal nas 'di skad ces gsol to/ /bcom ldan 'das bdag cag kyang bud med kyi rang bzhin las gyur te skyes pa'i rang bzhin du ma gyur</text></item>
<item><p>253b5</p><section>mdo sde</section><text>gyi bar dang / bla na med pa yang dag par rdzogs pa'i byang chub tu lung ma bstan kyi bar du bdag cag mi ldang lags so/ /de nas de'i tshe bcom ldan 'das kyis 'dzum pa mdzad do/ /'di ni sangs rgyas bcom ldan 'das rnams gang</text></item>
<item><p>253b6</p><section>mdo sde</section><text>gi tshe 'dzum pa mdzad pa'i chos nyid de/ de nas de'i mod la bcom ldan 'das kyi zhal gyi sgo nas 'od zer du ma sna tshogs 'di lta ste/ sngon po dang / ser po dang / dmar po dang / dkar po dang / btsod kha dang / shel dang / dngul gyi</text></item>
<item><p>253b7</p><section>mdo sde</section><text>kha dog lta bu dag byung ste/ 'od zer de dag gis 'jig rten gyi khams mtha' yas mu med pa 'od kyis khyab par byas nas tshangs pa'i 'jig rten gyi bar du thug ste/ phyir log nas bcom ldan 'das kyi spyi bo'i</text></item>
<item><p>253b8</p><section>mdo sde</section><text>gtsug tu mi snang bar gyur to/ /de nas tshe dang ldan pa kun dga' bo stan las langs te/ bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud te/ bcom ldan 'das la</text></item>
<item><p>254a1</p><section>mdo sde</section><text>'di skad ces gsol to/ /bcom ldan 'das de bzhin gshegs pa rnams ni rgyu ma mchis rkyen ma mchis par 'dzum pa mi mdzad na/ bcom ldan 'das 'dzum pa mdzad pa'i rgyu ni gang lags/</text></item>
<item><p>254a2</p><section>mdo sde</section><text>rkyen ni gang lags/ bcom ldan 'das kyis bka' stsal pa/ kun dga' bo khyod kyis byang chub sems dpa' bud med 'gyur ba bud med lnga brgyas bskor ba de bzhin gshegs pa'i zhabs la gtugs pa</text></item>
<item><p>254a3</p><section>mdo sde</section><text>mthong ngam/ gsol pa/ bcom ldan 'das mthong lags so/ /bcom ldan 'das kyis bka' stsal pa/ kun dga' bo byang chub sems dpa' bud med 'gyur ba 'di bskal pa bgrang ba las 'das pa na</text></item>
<item><p>254a4</p><section>mdo sde</section><text>bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ 'jig rten du de bzhin gshegs pa dgra bcom pa yang dag par rdzogs pa'i sangs rgyas yon tan gyi rgyal po'i</text></item>
<item><p>254a5</p><section>mdo sde</section><text>spobs pa can zhes bya bar 'gyur te/ des byang chub thob pa na bud med lnga brgya po 'di dag gzungs thob pa dang / thogs pa med pa'i spobs pa dang ldan pa dang / byang chub sems dpa' sems dpa' chen po bud</text></item>
<item><p>254a6</p><section>mdo sde</section><text>med 'gyur ba 'dis yon tan gyi brgyan bstan pa gang dag yin pa'i brgyan brgyad po de dag gis brgyan pa'i byang chub sems dpa' lnga brgyar 'gyur te/ byang chub sems dpa' de dag de bzhin gshegs pa</text></item>
<item><p>254a7</p><section>mdo sde</section><text>yon tan gyi rgyal po spobs pa can des bla na med pa yang dag par rdzogs pa'i byang chub tu lung bstan par 'gyur ro/ /kun dga' bo de bzhin gshegs pa yon tan gyi rgyal po spobs pa can de'i sangs rgyas kyi</text></item>
<item><p>254a8</p><section>mdo sde</section><text>zhing yang 'byor cing rgyas la/ bde ba dang lo legs pa dang / mi dang skye bo mang pos gang bar 'gyur te/ dga' ldan gyi lha'i longs spyod dang mnyam par 'gyur ro/ /sangs rgyas kyi zhing de na bud med kyi ming tsam yang</text></item>
<item><p>254b1</p><section>mdo sde</section><text>med par 'gyur te/ sems can de dag thams cad pad ma'i snying po las rdzus te skyes nas skyil mo dkrung bcas te 'dug la gtsang zhing tshangs par spyod pa dang / rgyan brgyad po de dag gis brgyan par 'gyur ro/ /de nas byang</text></item>
<item><p>254b2</p><section>mdo sde</section><text>chub sems dpa' bud med 'gyur ba de dang / bud med lnga brgya po de dag bcom ldan 'das kyis mngon sum du lung bstan pa thos nas dga' ba dang / mchog tu dga' ba de kho nas ta la bdun srid tsam gyi nam mkha' la</text></item>
<item><p>254b3</p><section>mdo sde</section><text>'phags nas/ de'i mod kho na la khye'u lo bcu drug lon pa tsam du snang bar gyur to/ /de dag bar snang de las babs te bcom ldan 'das la phyag 'tshal nas/ de bzhin gshegs pas de dag thams cad kyi spyi bor phyag gis</text></item>
<item><p>254b4</p><section>mdo sde</section><text>byugs so/ /de nas de dag thams cad kyis de'i tshe gzungs dang kun du snang ba zhes bya ba'i ting nge 'dzin thob bo/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo chos kyi rnam grangs</text></item>
<item><p>254b5</p><section>mdo sde</section><text>'di zung la gzhan dag la yang rgyas par yang dag par ston cig /gsol pa/ bcom ldan 'das chos kyi rnam grangs 'di'i ming ci lags/ 'di ji ltar gzung bar bgyi/ bcom ldan 'das kyis bka' stsal pa/ kun dga'</text></item>
<item><p>254b6</p><section>mdo sde</section><text>bo de'i phyir chos kyi rnam grangs 'di khyod kyis spobs pa bkod pa'i rgyan ces bya bar zung shig /bud med 'gyur ba lung bstan pa zhes bya bar yang zung shig /bcom ldan 'das kyis de skad ces bka' stsal nas/</text></item>
<item><p>254b7</p><section>mdo sde</section><text>byang chub sems dpa' sems dpa' chen po bud med 'gyur ba 'khor dang bcas pa dang / tshe dang ldan pa kun dga' bo dang / nyan thos chen po de dag dang / byang chub sems dpa' de dag dang / lha dang / klu dang / lha ma yin dang</text></item>
<item><p>254b8</p><section>mdo sde</section><text>dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa bud med 'gyur ba lungs bstan pa zhes bya ba theg pa chen po'i mdo/ rdzogs so// //</text></item>
<item><p>255a1</p><section>mdo sde</section><text>@#/ /rgya gar skad du/ Ar+ya tsan dron ta rA dA ri kA byA ka ra Na nA ma ma hA yA na sU tra/ bod skad du/ 'phags pa bu mo zla mchog lung bstan pa zhes bya ba theg pa chen po'i mdo/ sangs rgyas dang byang chub</text></item>
<item><p>255a2</p><section>mdo sde</section><text>sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das yangs pa can na tshal chen po'i khang pa brtsegs pa'i gnas na/ dgra bcom pa lnga brgya'</text></item>
<item><p>255a3</p><section>mdo sde</section><text>tsam gyi dge slong gi dge 'dun chen po thams cad kyang cang shes kyi sems dang ldan pa/ bya ba byas pa byed pa byas pa/ khur bor ba/ bdag gi don rjes su thob pa/ srid par kun du sbyor ba yongs su zad pa/</text></item>
<item><p>255a4</p><section>mdo sde</section><text>yang dag pa'i shes pas sems shin du rnam par grol ba/ sems can thams cad kyi dbang gi dam pa'i pha rol du son pa sha stag dang thabs gcig tu bzhugs so/ /byang chub sems dpa' brgya stong thams</text></item>
<item><p>255a5</p><section>mdo sde</section><text>cad kyang mngon par shes pas mngon par shes pa/ gzungs thob pa/ spobs pa thogs pa med pa/ ting nge 'dzin thob pa/ mi skye ba'i chos la bzod pa thob pa/ mngon par shes pa lnga dang ldan pa/ tshig thogs pa</text></item>
<item><p>255a6</p><section>mdo sde</section><text>med pa/ tshul 'chos pa med pa/ kha bsag med pa/ shes kyi khe 'dod pa'i sems dang bral ba/ zang zing med par chos ston pa/ chos zab mo la bzod pa dam pa'i pha rol du son pa/ mi 'jigs pa dang</text></item>
<item><p>255a7</p><section>mdo sde</section><text>ldan pa/ bdud kyi las las yang dag par 'das pa/ las kyi sgrib pa spangs pa/ chos kyi rang bzhin la the tsom med pa/ bskal pa bye ba khrag khrig 'bum phrag grangs med par smon lam shin du brtsams pa</text></item>
<item><p>255a8</p><section>mdo sde</section><text>bzhin 'dzum pa/ khro gnyer med pa tshigs su bcad pa'i dbyangs kyis smra ba la mkhas pa/ sems yongs su ma gtugs pa/ spobs pa rgyun mi 'chad pa/ chos mnyam pa nyid la bzod pa thob pa/ mi 'jigs pa</text></item>
<item><p>255b1</p><section>mdo sde</section><text>chen pos 'khor mtha' yas pa zil gyis gnon pa/ tshig gcig gis bskal pa bye ba khrag khrig 'bum phrag gcig tu ston pa'i ye shes la mkhas pa 'das pa dang / ma 'ongs pa dang / da ltar byung ba'i chos</text></item>
<item><p>255b2</p><section>mdo sde</section><text>thams cad sgyu ma dang / smig rgyu dang / chu zla dang / rmi lam dang / mig yor dang / brag ca dang / stong pa nyid dang / mtshan ma med pa dang / smon pa med pa dang / dben pa dang / g.yo ba med pa/ gzung ba med pa/ nam mkha'i ngo bo nyid</text></item>
<item><p>255b3</p><section>mdo sde</section><text>lta bur mos pa/ shes rab dang / ye shes tshad med pa la mkhas pa/ sems can thams cad kyi spyod pa shes pa la mkhas pa/ sems can gyi mos pa ji lta ba bzhin du chos ston pa/ sems thogs pa med pa chos la</text></item>
<item><p>255b4</p><section>mdo sde</section><text>sred pa dang bral ba/ nye ba'i nyon mongs pa med pa'i bzod pa dang ldan pa/ chos ji lta ba bzhin du shes pa la mkhas pa/ sangs rgyas kyi zhing mtha' yas pa'i yon tan bkod pa yongs su zin pa'i/ sangs rgyas rjes su</text></item>
<item><p>255b5</p><section>mdo sde</section><text>dran pa'i ting nge 'dzin rtag par rgyun du mngon du gyur pa/ sangs rgyas dpag tu med pa la gsol ba 'debs pa shes pa la mkhas pa/ kun nas ldang ba dang / lta ba dang / nyon mongs pa dang / bag la nyal sna tshogs spong ba</text></item>
<item><p>255b6</p><section>mdo sde</section><text>la mkhas pa/ ting nge 'dzin dang snyoms par 'jug pa thams cad kyis rnam par rtse ba'i mngon par shes pa'i shes pa la mkhas pa sha stag la 'di lta ste/ byang chub sems dpa' sems dpa' chen po 'jam</text></item>
<item><p>255b7</p><section>mdo sde</section><text>dpal gzhon nur gyur pa dang / spyan ras gzigs dbang phyug dang / mthu chen po thob pa dang / 'byung dka' spos kyi glang po dang / brtson pa mi gtong dang / nyi ma'i snying po dang / gzungs kyi dbang phyug rgyal po dang / spos</text></item>
<item><p>255b8</p><section>mdo sde</section><text>kyi 'od zer rab tu gtong ba dang / 'brug sgra dang / gser 'od rnam par nges pa'i rgyal po dang / sred med kyi bu dang / lag na rin po che dang / lag na phyag rgya rin po che dang nam mkha' mdzod dang / snang ba'i rgyal po dang / mthong</text></item>
<item><p>256a1</p><section>mdo sde</section><text>dga' dang / sems can sgrol dang / rtag tu brtson dang / rtag tu rgod dga' dbang phyug dang / ngan song spong dang / rdo rje'i gnas rnam par gnon pa dang / 'jig rten gsum gyi gnas rnam par gnon pa dang / mi g.yo</text></item>
<item><p>256a2</p><section>mdo sde</section><text>ba'i gnas rnam par gnon pa dang / mthong ba don yod dang / dpal gyi snying po dang / pad ma'i dpal dang / bal glang spos kyi glang po che dang / spobs pa zab mo dang / spobs pa chen po dang / chos 'phags dang / chos kyi rang</text></item>
<item><p>256a3</p><section>mdo sde</section><text>bzhin the tsom med pa dang / seng ge'i stabs 'gro dang / 'jigs pa kun sel dang / sgrib pa thams cad rnam par sel ba dang / seng ge chen po mngon par sgrogs pa'i sgra dang / brjod med dang / spobs pa brtsegs pa dang / byang chub</text></item>
<item><p>256a4</p><section>mdo sde</section><text>sems dpa' sems dpa' chen po byams pa dang / de dag la sogs pa byang chub sems dpa' brgyad stong dang yang thabs gcig go/ /de nas bcom ldan 'das la rgyal po dang / sna chen po la gtogs pa rnams</text></item>
<item><p>256a5</p><section>mdo sde</section><text>dang grong khyer dang / ljongs kyi mi rnams dang / zhabs 'bring gnyug ma rnams dang / bram ze dang / rgyal rigs dang / khyim bdag rnams kyis bkur bstir byas/ bla mar byas/ ri mor byas/ mchod pa byas te/ yangs</text></item>
<item><p>256a6</p><section>mdo sde</section><text>pa can gyi grong khyer chen po na tshal chen po'i khang pa brtsegs pa'i gnas na bzhugs so/ /de'i tshe yangs pa can gyi grong khyer chen po na li tsa bi dri ma med par grags pa zhes bya ba phyug pa/ nor mang ba/ longs spyod</text></item>
<item><p>256a7</p><section>mdo sde</section><text>che ba/ longs spyod mang ba/ mdzod dang bang ba mang ba zhig gnas te/ de la chung ma dri med ma zhes bya ba mdzes pa/ blta na sdug pa/ kha dog bzang po/ rgyas pa mchog dang ldan pa zhig yod de/ zla ba dgu 'das pa dang / de las</text></item>
<item><p>256a8</p><section>mdo sde</section><text>bu mo gzugs bzang ba/ mdzes pa/ blta na sdug pa/ yan lag dang nying lag thams cad legs par rdzogs pa zhig btsas so/ /bu mo de btsas ma thag tu khyim de thams cad snang ba chen pos khyab par gyur cing sa chen</text></item>
<item><p>256b1</p><section>mdo sde</section><text>po yang rab tu g.yos par gyur/ phyi rol gyi sgo gang gi wa dag las kyang mar khu dang / 'bru mar dag rab tu 'dzag cing zhan pa dang / mgon med pa dang / bkren pa dang / sdug phongs pa gang yin pa dag ci bder yongs su spyod do/ /</text></item>
<item><p>256b2</p><section>mdo sde</section><text>yangs pa can gyi grong khyer chen po na/ rnga bo che dang / rdza rnga dang / khar rnga dang / sil snyan dang / pheg rdob pa gang yin pa de dag thams cad kyang ma brdungs par sgra 'byin par gyur cing me tog gi char chen po dag kyang rab tu bab par gyur/</text></item>
<item><p>256b3</p><section>mdo sde</section><text>khyim gyi grwa bzhir yang rin po che sna tshogs kyis rab tu gang ba'i gter chen po bzhi byung zhing kha bye ste kun du snang bar gyur to/ /bu mo de btsas ma thag tu ngu skad mi 'byin cing mchi ma mi blog la lhag par yang sor mo bcu thal</text></item>
<item><p>256b4</p><section>mdo sde</section><text>mo sbyar te/ de'i tshe tshigs su bcad pa 'di dag smras so/ /sdig las byas pas 'dir ni gtsang ma yi/ /lus su mi skye yid du 'ong bar min/ /sdig las byas pas 'dir ni longs spyod dag /'byor pa'i khyim</text></item>
<item><p>256b5</p><section>mdo sde</section><text>rnams su yang mi skye'o/ /sbyin dul yang dag sdom dang bag yod cing / /gus dang bcas pas bla ma bsnyen bkur ba'i/ /gya nom rang bzhin las kyi rtag tu ni/ /longs spyod bdag nyid chen po'i khyim du 'grub/ /'dren pa</text></item>
<item><p>256b6</p><section>mdo sde</section><text>rgyal ba 'od srung bsod snyoms phyir/ /yangs pa can gyi grong du zhugs pa na/ /bdag gis khang bzangs steng nas mthong gyur cing / /mthong nas der ni bdag yid dang ba dran/ /de tshe bdag yid rab tu dang gyur nas/ /</text></item>
<item><p>256b7</p><section>mdo sde</section><text>bdag la me tog med cing byug pa med/ /phye ma spos med zas dang skom med pas/ /ston pa 'di la cis mchod bya snyam sems/ /de nas bdag gis sgra thos sangs rgyas ni/ /'gro ba dgrol phyir zang zing</text></item>
<item><p>256b8</p><section>mdo sde</section><text>med spyod cing / /'jig rten brtse phyir thugs rje skyes nas ni/ /sangs rgyas bsod snyoms slad du 'jig rten brgyan/ /gal te rgyal ba de dag mchod 'dod na/ /sangs rgyas nyid phyir khyod kyis smon lam thob/ /</text></item>
<item><p>257a1</p><section>mdo sde</section><text>byang chub sems bskyed brtan gyur gang yin pa/ /de las lhag mchod srid pa gsum na med/ /bar snang sgra thos de nas bdag gis ni/ /mtshan mchog spras pa'i sangs rgyas mthong ba dang / /byang</text></item>
<item><p>257a2</p><section>mdo sde</section><text>chub phyir ni mi g.yo yid skyes nas/ /khang pa de nas rang gis lus mchongs te/ /bar snang ta la srid la 'dug nas ni/ /phyogs bcu dag na bzhugs pa'i sangs rgyas dang / /de bzhin rgyal ba 'od srung de yi sku/ /rin chen ri</text></item>
<item><p>257a3</p><section>mdo sde</section><text>dang lhun po 'dra ba mthong / /rgyal ba'i mthus ni bdag gi lag mthil du/ /mAn dA ra ba'i phur ma che byung zhing / /de dag bdag gis 'od srung gtor ba dang / /me tog gdugs gyur nam mkha' la ni gnas/ /gang</text></item>
<item><p>257a4</p><section>mdo sde</section><text>dag phyogs bcu'i sangs rgyas mtha' yas pa/ /mtshan gyis sku brgyan de dag bltas na yang / /ji ltar 'od srung steng na 'dug pa ltar/ /de dag la yang me tog gdugs nyid snang / /mkha' la gnas bzhin bdag</text></item>
<item><p>257a5</p><section>mdo sde</section><text>gis tshig smras pa/ /bskal pa chu rdul snyed du spyad bya zhing / /byang chub ma thob bdag phyir mi ldog gis/ /bdag ni sangs rgyas rkang gnyis gtsor gyur cig /bdag gis seng ge'i nga ro de thos nas/ /de tshe stong</text></item>
<item><p>257a6</p><section>mdo sde</section><text>phrag bcu gnyis tshang ba yi/ /lha mi lha min gnod sbyin srin po rnams/ /sangs rgyas byang chub mchog la yang dag zhugs/ /thos nas sum bcu rtsa gsum lhar skyes shing / /las bzang byas pa chud zar ma gyur pas/ /</text></item>
<item><p>257a7</p><section>mdo sde</section><text>de nas shi 'phos 'dzam gling 'dir 'ongs kyis/ /de phyir skye bo rnams kyis bsod nams byos/ /gang tshe sum bcu rtsa gsum gnas gyur pa/ /de tshe bdag gis rgyal ba shAka thub mchod/ /bdag ni 'dod dang</text></item>
<item><p>257a8</p><section>mdo sde</section><text>longs spyod lus mi gnyer/ /rgyal ba yang dang yang du mchod par bya/ /bdag gis bsod nams rnam smin de mthong zhing / /nyin cig 'dra ba tshe rabs brgya yang dran/ /bdag 'dir skyes pa'i dpal yang 'di 'dra</text></item>
<item><p>257b1</p><section>mdo sde</section><text>mang / /mkhas pa su zhig rgyal la gus mi skyed/ /de nas bu mo des tshigs su bcad pa de dag smras nas cang mi zer bar 'dug par gyur to/ /de'i sngon gyi dge ba'i rtsa ba'i 'bras bu'i rgyu mthun pas lus la lha'i</text></item>
<item><p>257b2</p><section>mdo sde</section><text>gos rin po che dag gyon bzhin du byung bar gyur nas/ de'i lus las zla ba las shin du khyad par du 'phags pa'i 'od zer gser gyi mdog tu snang ba dag kyang byung ngo / /de nas pha ma dag gis de'i ming zla mchog ces bya bar</text></item>
<item><p>257b3</p><section>mdo sde</section><text>btags so/ /de nas bu mo zla mchog de skad cig dang / thang cig dang / yud tsam cig gis 'di lta ste/ dper na bu mo lo brgyad lon pa lta bu'i na tshod du kun du snang ngo / /des sa'i phyogs gang dang gang dag tu 'greng ba dang / 'chag pa dang /</text></item>
<item><p>257b4</p><section>mdo sde</section><text>'dug pa dang / mal bcas par gyur pa de dang de dag tu 'od zer gyi mdog lta bu dag snang bar gyur to/ /de'i spu'i khung bu thams cad nas tsan dan sa mchog pa'i dri dag dang / kha nas kyang uta pa la sngon po'i dri ngad byung bar gyur to/ /de</text></item>
<item><p>257b5</p><section>mdo sde</section><text>nas yangs pa can gyi grong khyer gyis tshong dpon dang / khyim bdag dang / rgyal bu rnams dang / de las gzhan pa rigs che ba rnams dang / rigs mtho ba dag gis bu mo zla mchog gi lus kyi gzugs dang / kha dog yongs su</text></item>
<item><p>257b6</p><section>mdo sde</section><text>rdzogs pa thos so/ /thos nas kyang 'dod pa'i 'dod chags kyis sems shin du dkris par gyur cing so so nas 'di snyam du sems te/ de bdag gi chung mar gyur na ci ma rung snyam mo/ /de nas skye bo phal po che rnams de thob par</text></item>
<item><p>257b7</p><section>mdo sde</section><text>bya ba'i phyir sems brtson par gyur te/ de dag las kha cig ni li tsa bi dri ma med par grags pa la snyen par byed/ sten par byed cing bsnyen bkur byed par gyur to/ /kha cig ni nor bu dang / gser dang / dngul dang / rdo rje dang / bai dUr+ya</text></item>
<item><p>257b8</p><section>mdo sde</section><text>dang / spug dang / an da rnyil dang / dung dang / men shel dang / byi ru bye ba snyed dag sbyin zhing 'dod pa skyed par byed do/ /kha cig ni nor dang / 'bru dang / khyim dang / longs spyod dang / kha zas dag stobs par byed do/ /kha cig ni bran dang</text></item>
<item><p>258a1</p><section>mdo sde</section><text>bran mo dang / las mi dang / zho shas 'tsho ba dag la gsad pa dang / bcing ba dang / brdeg pa la sogs pa dag gis 'jigs pa ston par byed do/ /kha cig ni lid tsa bi dri ma med par grags pa la 'di skad ces zer te/</text></item>
<item><p>258a2</p><section>mdo sde</section><text>gal te khyod kho bo cag la bu mo zla mchog 'bul bar mi byed na/ de'i phyir khyed la des sdug bsngal 'byung bar bya zhing khyod la gnod pa chen po yang bya'o zhes zer ro/ /de nas lid tsa bi dri ma med par grags pa 'di snyam du</text></item>
<item><p>258a3</p><section>mdo sde</section><text>ma la dpung dag lhags nas bdag bzung zhing bcom ste/ bu mo yang phrogs la bdag kyang srog dang phral bar mi 'gyur grang snyam nas/ skrag cing dngangs la sgyid lug cing spu zing zhes byed par gyur nas/ de dran pa nyams shing</text></item>
<item><p>258a4</p><section>mdo sde</section><text>gzhan gyi sro shi la rab tu ngu zhing mchi ma blags te/ mig mi 'dzums par bu mo zla mchog la lta'o/ /bu mo zla mchog gis rang gi pha ngu zhing yi shi la gdong mchi mas yog cing yul yul por gyur pa mthong ngo / /</text></item>
<item><p>258a5</p><section>mdo sde</section><text>mthong nas de la 'di skad ces smras so/ /yab ci'i slad du 'di ltar bshums shing bshums mo dag rab tu klog par mdzad lags/ de nas lid tsa bi dri ma med par grags pas bu mo zla mchog la 'di skad ces smras so/ /bu</text></item>
<item><p>258a6</p><section>mdo sde</section><text>mo 'di ltar khyod 'brog cing khyod kyi phyir grong khyer thams cad du thab mo dang rtsod pa dag kun du 'byung bar khyod kyis mi shes sam/ de'i phyir dpung dag lhags shing bcom ste/ khyod phrogs par mi 'gyur grang snyam nas des na</text></item>
<item><p>258a7</p><section>mdo sde</section><text>mchi ma byung ba yin mod/ de nas bu mo zla mchog gis rang gi pha la tshigs su bcad de smras pa/ gal te 'dzam gling sems can thams cad dag /sred med bu 'dra'i brtson 'grus thob gyur cing / /de dag mtshon thogs</text></item>
<item><p>258a8</p><section>mdo sde</section><text>bdag slad rgyug gyur kyang / /de dag rnams kyis bdag gzhom rngo mi thog /byams sems ldan la dug dang mtshon mi tshugs/ /ro langs dang ni 'jigs pa gzhan mi 'byung / /byams sems tha ba zhe sdang ma mchis</text></item>
<item><p>258b1</p><section>mdo sde</section><text>pas/ /byams pa'i sems la gzhan gyis gnod mi 'gyur/ /yab bdag 'jig rten dag la byams pa che/ ngan bu bdag bzhin 'gro la dga' bar gnas/ nam yang gzhan la sdug bsngal ma bgyis pas/ de phyir ngan bu</text></item>
<item><p>258b2</p><section>mdo sde</section><text>sdug bsngal mi 'gyur yab/ chags bral nam yang 'dod chags ma mchis shing / byams pa yongs bsgoms zhes sdang ma mchis lags/ bdag la chags sdang gti mug ma mchis te/ de phyir ngan bu gzhan gyis mi</text></item>
<item><p>258b3</p><section>mdo sde</section><text>thub yab/ /yab dang yum la byams pa mchis pa ltar/ /'gro ba kun la rgyun du bdag de bzhin/ /yab gang 'jig rten dag la de 'drar byams/ /de ni nams kyang gzhan gyis gnod mi 'gyur/ nam mkha' dog sa 'dzin par bgyid</text></item>
<item><p>258b4</p><section>mdo sde</section><text>gyur ram/ lhun po yungs 'bru'i nang du gnas gyur tam/ rgya mtsho chen po gnag rjes zhugs gyur kyang / bdag 'joms bgyid par rngo thog ma mchis yab/ de nas bu mo zla mchog gis tshigs su bcad pa de dag smras nas</text></item>
<item><p>258b5</p><section>mdo sde</section><text>rang gi pha ma la 'di skad ces smras so/ /yab yum de'i slad du 'di ltar deng nas dgung bdun na bu mo zla mchog phyir 'byung bar 'gyur zhing byung nas kyang rang gang 'dod pa'i khyim thab 'dam par 'gyur gyis/ der khyod cag</text></item>
<item><p>258b6</p><section>mdo sde</section><text>gis bsgrim par bya zhing lam srang dang bzhi mdo dang sum mdo'i phyogs thams cad kyang rgyan dag gis brgyan par bya zhing / me tog dang / bdug spos dang / spos dang / me tog phreng dang / byug pa'i cho ga dag gis kyang byi</text></item>
<item><p>258b7</p><section>mdo sde</section><text>bdor gyis shig ces shul po che dang / bzhi mdo dang / sum mdo thams cad du dril dkrol zhing sgra bsgrag tu gsol/ de nas bu mo zla mchog gis pha ma gnyis rang gi khyim nas byung ste/ 'di skad du deng nas zhag bdun na</text></item>
<item><p>258b8</p><section>mdo sde</section><text>bu mo zla mchog phyir 'byung bar 'gyur zhing byung nas kyang bu mo gang 'dod pa'i khyim thab 'dam par 'gyur gyis/ der khyed cag gis bsgrims par bya zhing lam srang dang / bzhi mdo dang / sum mdo'i phyogs thams cad</text></item>
<item><p>259a1</p><section>mdo sde</section><text>brgyan dag gis brgyan par bya zhing / me tog dang / bdug spos dang / spos dang / me tog phreng dang byug pa'i tshogs dag gis kyang byi dor gyis shig ces rang bzhin de dag kun du bsgrags so/ /de skad so</text></item>
<item><p>259a2</p><section>mdo sde</section><text>sor thos nas yangs pa can gyi skye bo phal po che rnams 'di ltar rang rang gi lam srang dang / bzhi mdo dang / sum mdo'i phyogs dag brgyan par bya ba la brtson par gyur cing / sems la 'di snyam du ci nas kyang bu mo zla</text></item>
<item><p>259a3</p><section>mdo sde</section><text>mchog ni bdag la 'dzin gyi gzhan dag la ni ma yin grang snyam du sems te/ de dag phan tshun 'gran pas rang rang brgyan par byed de/ 'di lta ste/ tshong dpon dang / khyim bdag dang / zhang blon dang / bram ze dang / rgyal bu rnams</text></item>
<item><p>259a4</p><section>mdo sde</section><text>dang / las mi'i bar dag kyang shin du khrus byas shing lus legs par byugs te/ gos bzang po bgos shing rgyan sna tshogs kyis lus brgyan nas rang rang gi g.yog 'khor rnams la khyed cag bsgrims shig /</text></item>
<item><p>259a5</p><section>mdo sde</section><text>gal te bu mo zla mchog 'u cag gi gan du rang mi 'ong ba blta na/ de'i phyir mthus drangs la phrogs shig ces skul bar byed do/ /de ltar zhag bdun 'das pa dang / skye bo 'phal po che dag ngo mtshar du 'dzin par gyur nas/</text></item>
<item><p>259a6</p><section>mdo sde</section><text>bu mo zla mchog blta ba'i phyir 'dus par gyur to/ /de nas bu mo zla mchog nyi ma drug pa la zla ba nya ba'i tshe gso sbyong yan lag brgyad po yang dag par blangs te mtshan mo mi nyal tsam na steng gi khang bzangs kyi thog</text></item>
<item><p>259a7</p><section>mdo sde</section><text>na 'chag cing 'dug go/ /de nas sangs rgyas kyi mthus bu mo zla mchog gi lag pa g.yas par pad ma sdong bu ni gser/ 'dab ma ni dngul/ ze ba ni bai dUr+ya snying po ni rdo'i snying po las byas pa 'dab ma 'bum phrag</text></item>
<item><p>259a8</p><section>mdo sde</section><text>du ma yod pa/ blta na sdug pa 'od gsal ba zhig byung bar gyur to/ /pad ma de'i snying po'i dbus na de bzhin gshegs pa'i sku sku mdog gser 'dra la gzi brjid 'bar ba/ 'od kyis snang bar mdzad pa/ skyes bu</text></item>
<item><p>259b1</p><section>mdo sde</section><text>chen po'i mtshan sum bcu rtsa gnyis kyis sku legs par brgyan pa/ dpe byad bzang po brgyad bcus gzugs mdzes par byas pa/ skyil mo dkrung gis bzhugs pa zhig kyang byung bar gyur te/ de bzhin gshegs pa'i sku pe'i 'od</text></item>
<item><p>259b2</p><section>mdo sde</section><text>kyis khyim de thams cad snang bas gsal bar gyur to/ /de nas bu mo zla mchog gis pad ma de mthong zhing de bzhin gshegs pa'i sku yang mthong ba dang / dga' zhing mgu la yi rangs te/ rab tu dga' zhing dga' ba dang</text></item>
<item><p>259b3</p><section>mdo sde</section><text>yid bde ba skyes nas de bzhin gshegs pa'i sku de la tshigs su bcad de gsol pa/ 'di 'dra'i dpal dang ldan pa khyod/ /ci lags lha 'am 'on te klu/ /lha min gsang ba mi 'am ci/ /su lags dris pa nges par gsungs/ /khyod</text></item>
<item><p>259b4</p><section>mdo sde</section><text>sku gser mdog 'od gsal ba'i/ /tshad ni dmigs su ma mchis te/ /skad cig mdog gser btsod ka dang / /myur bar shel 'od 'dra bar gda'/ /ngan bu lhan chad lus kyis ni/ /'du shes ma mchis sems mi g.yo/ /mgon</text></item>
<item><p>259b5</p><section>mdo sde</section><text>po khyod kyi sku mthong nas/ /bdag ni dga' ba yangs pa skyes/ /khyod sku dpal 'bar me 'dra zhing / ri las ri bzhin mdzes 'phags pa/ /ji ltar bzung zhing rab tu gnas/ gang nas 'dir byon gang du gshegs/ /de nas de bzhin</text></item>
<item><p>259b6</p><section>mdo sde</section><text>gshegs pa'i sku des bu mo zla mchog la phyir tshigs su bcad de bka' stsal pa/ nga ni lha min klu yang min/ /mi 'am ci min gnod sbyin min/ /sangs rgyas shAkya seng ge yis/ /nga ni khyod kyi gan du btang / /nga ni lha</text></item>
<item><p>259b7</p><section>mdo sde</section><text>min gnod sbyin min/ /klu min mi 'am ci yang min/ /chos byung nga deng khyod kyi phyir/ /lha mi 'dul bas bka' stsal to/ /de nas de bzhin gshegs pa'i sku de la bu mo zla mchog gis tshigs su bcad de gsol pa/</text></item>
<item><p>259b8</p><section>mdo sde</section><text>sangs rgyas sangs rgyas zhes bgyi ba/ /de mdog ci 'dra 'dir gsungs la/ /de yi rtags dang dbyibs gsungs dang / /de thos bdag gis rtogs par 'gyur/ /khyod 'dir sangs rgyas mtshan gsungs na/ /de mdog rtags</text></item>
<item><p>260a1</p><section>mdo sde</section><text>dang dbyibs mi gsung / /sangs rgyas rung spyod gang dang mthu/ /mi mnyam mdzad spobs 'dir gsungs shig /bu mo zla mchog la tshigs su bcad de bka' stsal pa/ /de ni sku mdog gser 'dra zhing / /mtshan</text></item>
<item><p>260a2</p><section>mdo sde</section><text>mchog sum bcu rtsa gnyis mnga'/ /sems can kun gyi mchog rten de/ /de phyir sangs rgyas zhes brjod do/ /byed ldan sems can rnams kyi ni/ /spyod pa mchog dang dman pa dag /thugs gcig gis ni rtogs mdzad</text></item>
<item><p>260a3</p><section>mdo sde</section><text>de/ /de phyir sangs rgyas zhes brjod do/ /chos kun rnam pa thams cad du/ /des ni mi mkhyen cung zad med/ /ye shes kun gyi pha rol byon/ /de phyir sangs rgyas zhes brjod do/ /des ni sems can kun gyi sems/ /</text></item>
<item><p>260a4</p><section>mdo sde</section><text>thugs gcig gis ni rtogs gyur kyang / /kun gyis sems la nam du yang / /rlom pa mi mnga' gzhan du na/ /sangs rgyas spyod pa sbyin pas 'phags/ /tshul khrims spyod pas mthor 'phags shing / /bzod</text></item>
<item><p>260a5</p><section>mdo sde</section><text>dang brtson pas mngon 'phags la/ /bsam gtan shes rab yang dag 'phags/ /bzo rnams thams cad legs bslabs pas/ /des ni mi mkhyen cung zad med/ /byams dang thugs rje phun sum tshogs/ /de phyir</text></item>
<item><p>260a6</p><section>mdo sde</section><text>sangs rgyas zhes brjod do/ /gang gis bla med 'khor lo yi/ /chos kyi 'khor lo rab bskor cing / /zhing rnams bye ba rnams rig la/ /bdag med rab tu bstan mdzad cing / /gang gis sangs rgyas zhing stong dang / /brgya dang khrag</text></item>
<item><p>260a7</p><section>mdo sde</section><text>khrig snyed rnams dag /ljags kyis rab tu khyab mdzad pa/ /de phyir sangs rgyas zhes brjod do/ /zhing rnams bye ba stong phrag ni/ /gang gA'i bye ma snyed dag tu/ /dbyangs kyis go bar mdzad pas na/ /de phyir sangs rgyas zhes</text></item>
<item><p>260a8</p><section>mdo sde</section><text>brjod do/ /'dren pas phyag ni ya gcig gis/ /zhing rnams bye snyed blangs mdzad cing / /bskal pa bye bar de bzhugs pas/ /de phyir sangs rgyas zhes brjod do/ /zhing rnams stong phrag bye snyed na/ /ri bo lhun po ji snyed pa/ /</text></item>
<item><p>260b1</p><section>mdo sde</section><text>skra nyag gcig gis de sbams shing / /zhing rnams bye bar 'phen mdzad la/ /chos rnams kun la rang byung zhing / /gsan nas go 'phang mchog brnyes pa/ /sems can bcing ba rnam 'grel bas/ /de phyir sangs rgyas</text></item>
<item><p>260b2</p><section>mdo sde</section><text>zhes brjod do/ /dbang ldan gyur cing stobs bcu mnga'/ /mi bsnyengs rtogs par thugs su chud/ /sangs rgyas chos la nem nur med/ /de phyir sangs rgyas zhes brjod do/ /dbu yi gtsug tor bltar mi mthong / /spyan lnga dag</text></item>
<item><p>260b3</p><section>mdo sde</section><text>dang ldan pa dang / /stobs dang dbang po lnga mnga' zhing / /byang chub yan lag lam la gnas/ /ngang tshul bzang zhing 'grogs na bde/ /zhi zhing dul la bla na med/ /g.yo med drang po gsal ba ste/ /de phyir sangs rgyas zhes brjod</text></item>
<item><p>260b4</p><section>mdo sde</section><text>do/ /de ni rtag tu mnyam bzhag cing / /de la g.yeng ba mi mnga' la/ /sems can don gyi dus su gsungs/ /de phyir sangs rgyas zhes brjod do/ /yon tan kun dang legs ldan zhing / /de ni 'gro ba'i mchod rten te/ /</text></item>
<item><p>260b5</p><section>mdo sde</section><text>thams cad mkhyen cing thams cad gzigs/ /de phyir sangs rgyas zhes brjod do/ /nga yis bskal pa 'am yang na ni/ /bskal pa bye ba phrag brgyar yang / /gang phyir sangs rgyas de don brjod/ /de phyir sangs rgyas zhes brjod</text></item>
<item><p>260b6</p><section>mdo sde</section><text>do/ /de nas bu mo zla mchog dga' zhing mgu la yi rangs te/ rab tu dga' zhing dga' ba dang / yid bde ba skyes nas de bzhin gshegs pa blta bas yongs su skom par gyur te/ de bzhin gshegs pa'i sku de la</text></item>
<item><p>260b7</p><section>mdo sde</section><text>phyir tshigs su bcad de gsol pa/ gang gi yon tan de 'dra ba'i/ /rdzogs sangs de ltar rngo thog gam/ /chos 'di thos na mkhas pa ni/ /su zhig skad 'ga'ang khyim la dga'/ /ji srid bde gshegs ma mthong bar/</text></item>
<item><p>260b8</p><section>mdo sde</section><text>bdag ni rmugs dang gnyid spong zhing / /zas dang skom yang mi 'tshal la/ /stan la'ang mchis par mi bgyid do/ /bdag gis khyod mthong shin du rangs gyur cing / /yon tan bdag nyid thos nas bdag rab dang / /</text></item>
<item><p>261a1</p><section>mdo sde</section><text>mngon sum sangs rgyas de ni mthong 'gyur la/ /slar zhing mtshungs med dga' bar 'gyur lags grang / /bskal pa stong phrag bye bar 'jig rten na/ /skyes bu mchog rnams mthong ba shin du dkon/ /</text></item>
<item><p>261a2</p><section>mdo sde</section><text>dgra bcom de'i mtshan thos bdag gi ni/ /rnyed pa legs brnyed bdag gis rgyal ba blta/ /sprul pa de yis de la 'di skad smras/ /sems can mchog de tshal chen nang na bzhugs/ /de yi dge 'dun stong phrag</text></item>
<item><p>261a3</p><section>mdo sde</section><text>brgyad po dag /dpa' bo sdig med mi gtsang spangs pa yin/ /de dag re re 'ang lag pa ya gcig gis/ /bskal pa mang por stong gsum zhing 'deg cing / /ting 'dzin mngon shes spobs pa rab thob la/ /thos pa</text></item>
<item><p>261a4</p><section>mdo sde</section><text>mi 'khrug rgya mtsho 'dra ba yin/ /de dag rgyal ba mchod phyir rdzu 'phrul gyis/ /bye ba dpag med zhing du skad 'gas 'dong / /dong nas sangs rgyas bye snyed mngon mchod cing / /brtan rnams phyir yang skad</text></item>
<item><p>261a5</p><section>mdo sde</section><text>'gas ldog par byed/ /bdag tu 'du shes sangs rgyas 'du shes med/ /spobs pa sna tshogs kun gyis ma gos shing / /sems can tshogs chen rnams kyi don yang byed/ /dgra thul de dang byang chub sems dpa'</text></item>
<item><p>261a6</p><section>mdo sde</section><text>dang / /de bzhin dge slong dge 'dun lta 'dod cing / /thub dbang drung nas chos mchog nyan 'dod na/ /tshal chen gang na ston de bzhugs par song / /de nas bu mo zla mchog pad ma de nyid dang / de bzhin gshegs</text></item>
<item><p>261a7</p><section>mdo sde</section><text>pa'i sku ji ltar bzhugs pa de nyid thogs bzhin du khang bzangs kyi steng de nas babs nas rang gi pha ma ga la ba der song ste phyin pa dang / rang gi pha ma la tshigs su bcad de smras pa/ yab gzigs ngan bu'i</text></item>
<item><p>261a8</p><section>mdo sde</section><text>sug pa g.yas pa na/ /pad ma gser sdong mdzes pa yid du mchi/ /skyes bu dam pa'i sku la gzigs shig yum/ /mthong na su zhig de la skyabs mi mchi/ /rang gi gnas kun gser mdog 'dra ba yi/ /</text></item>
<item><p>261b1</p><section>mdo sde</section><text>'od kyis gsal ba bdag gis mthong lags yum/ /skad cig la yang du mar ldog 'gyur bas/ /sku yi tshad ni gzung bar rngo mi thog /de slad rgyal po'i spyan sngar tshal chen du/ /rgyal ba gau tam gzigs su</text></item>
<item><p>261b2</p><section>mdo sde</section><text>gshegs so yum/ /me tog rnams dang spos mchog bsnams nas su/ /de bzhin gshegs pa la ni mchod par bgyi/ /zla ba mchog gi pha dang ma dag gis/ /yid du 'ong ba'i tshig thos legs so zhes/ /gos</text></item>
<item><p>261b3</p><section>mdo sde</section><text>rnams dang ni bdug spos spos dag dang / /me tog rnams dang phreng ba byug pa 'ang blangs/ /rnga chen rdza rnga ha bshang gdugs rnams dang / /dung dang rgyal mtshan gling bu pi bang dang / /rin chen sil snyan yid 'ong thogs</text></item>
<item><p>261b4</p><section>mdo sde</section><text>nas ni/ /de dag khang pa de nas nges par byung / /de'i tshe na nyi ma bdun pa de la srog chags 'bum phrag du ma dag bu mo zla mchog blta ba'i phyir 'dus par gyur nas/ de dag las kha cig ni 'dod pa'i 'dod</text></item>
<item><p>261b5</p><section>mdo sde</section><text>chags kyis sems kun nas dkris par gyur/ /kha cig ni lta 'dod par gyur/ /kha cig ni rtog pa skyes par gyur nas thams cad dang ldan pa'i yangs pa can gyi grong khyer chen po rgyan gyis brgyan to/ /khye'u dang</text></item>
<item><p>261b6</p><section>mdo sde</section><text>bu mo dag kyang stegs bu dang / sgo khang dang / rta babs dang / skar khung dang / pu shu dang / khang pa brtsegs pa dang / khang bzang kyi steng dag tu dong ste 'khod par gyur to/ /de nas bu mo zla mchog de bzhin gshegs pa'i</text></item>
<item><p>261b7</p><section>mdo sde</section><text>sku pad ma la bzhugs pa de nyid kyang thogs bzhin du pha ma dang 'khor mang po rnams dang lhan cig tu me tog dang / bdug spos dang / spos dang / me tog phreng dang / byug pa dang / phye ma dang / na bza' dang / gdugs dang / rgyal mtshan</text></item>
<item><p>261b8</p><section>mdo sde</section><text>dang / ba dan dag thogs te sil snyan dang / pheg rdob pa sna tshogs byed pa de dag gis yongs su bskor cing mdun du bdar te rang gi gnas nas byung ngo / /de nas srog chags 'bum phrag du ma dag gis de grong</text></item>
<item><p>262a1</p><section>mdo sde</section><text>bar gyi dbus su byung ba/ mthong ba dang / bdag gis 'di gzung bar bya'o snyam du sems shing rab tu rgyug go/ /de'i tshe na yangs pa can gyi grong khyer chen po na skye bo phal po che de dag lhan gcig tu rgyug pa'i</text></item>
<item><p>262a2</p><section>mdo sde</section><text>tshe ha ha tshur shog tshur shog ces bya ba'i sgra chen po byung bar gyur to/ /de nas bu mo zla mchog gis de'i mod la skye bo phal po che rgyug pa de dag mthong nas/ de'i tshe de bzhin gshegs pa'i sku pad ma la bzhugs pa de nyid kyang</text></item>
<item><p>262a3</p><section>mdo sde</section><text>thogs bzhin du bar snang gi nam mkha' la shing ta la'i srid tsam du mngon par 'phags te 'dug par gyur to/ /'dug nas kyang skye bo phal po che de dag la tshigs su bcad de smras pa/ bzod ldan bdag mdzes</text></item>
<item><p>262a4</p><section>mdo sde</section><text>pa yi lus 'di ni/ /chags pa'i sems las byung ba ma yin te/ /kha dog gser mdog me lce 'bar ba 'dra/ /shin du yid 'ong kho mo'i lus 'di ltos/ /gang dag yul rnams la ni brkam med na/ /me mdag 'obs</text></item>
<item><p>262a5</p><section>mdo sde</section><text>'dra rab 'bar 'dod spong zhing / /dbang po drug rnams sdom pas bsdams pa dang / /gang dag tshangs spyod rnams spyod dag pa dang / /gang dag gzhan gyi bud med rnams mthong na/ ma sring snyam du 'du shes skyed</text></item>
<item><p>262a6</p><section>mdo sde</section><text>byed na/ /de dag mdzes shing shin du blta sdug la/ /rtag tu mchog tu yid du 'ong bar 'gyur/ /gang gis sa 'di kun tu khyab byed pa/ /bdag gis spu yi khung nas byung ba'i dri/ 'dod chags sems kyis bdag</text></item>
<item><p>262a7</p><section>mdo sde</section><text>gis de ma bsgrubs/ /de ni sbyin dang dul ba'i 'bras bu yin/ /kho mo 'dod chags ldan pa'i sems mi skyed/ /'dod chags bral la chags pa ma skyed cig /ji ltar smras bden nam yang brdzun min te/ /mdun</text></item>
<item><p>262a8</p><section>mdo sde</section><text>gyi thub dbang 'di ni bdag gi dpang / /sngan chad khyod cag kho mo'i phar gyur la/ kho mo 'ang khyed kyi pha dang phu nu dang / /sring mo 'am mar yang yang dang yang gyur pas/ /su zhig ma la 'dod chags sems skyed byed/ /</text></item>
<item><p>262b1</p><section>mdo sde</section><text>sngan chad kho mos khyed kun bsad gyur cing / /khyod kyi kho mo 'ang sngan chad bsad gyur pas/ /thams cad phan tshun dgra bo gshed yin na/ /khyed cag ji ltar 'dod chags sems bskyed byed/ /chags pas gzugs</text></item>
<item><p>262b2</p><section>mdo sde</section><text>dang ldan par mi 'gyur zhing / /chags sems can dag bde 'gror 'gro mi 'gyur/ /chags pa'i sems ldan mya ngan mi 'da' bas/ /de phyir 'dod chags yongs su spang bar bya/ /'dod pa'i gzhi las</text></item>
<item><p>262b3</p><section>mdo sde</section><text>dmyal bar 'gro 'gyur zhing / /'dod chags las ni yi dags dud 'gror 'gyur/ /gang dag 'dod chags dkris pa'i sems ldan pa/ /grul bum lha min gnod sbyin sha zar 'gyur/ /'dod chags las ni</text></item>
<item><p>262b4</p><section>mdo sde</section><text>zhar ba theng po dang / /lce med gzugs mi sdug pa dag tu 'gyur/ /gang dag 'dod chags ngan pa'i spyad spyod pa/ /rnam pa sna tshogs skyon gyi snod du 'gyur/ /'khor los sgyur ba'i rgyal srid thob pa dang /</text></item>
<item><p>262b5</p><section>mdo sde</section><text>sum cu gsum pa'i dbang phyug brgya byin dang / /tshangs pa dbang ldan dbang sgyur gang yin pa/ /de ni tshangs spyod yangs pa spyod pa yin/ /rtag tu 'dod pa dag la brkam pa rnams/ /dmus long 'on pa glen pa khyi</text></item>
<item><p>262b6</p><section>mdo sde</section><text>phag dang / /rnga mo bong bu spre'u dang glang po dang / /stag dang gnag rta phye leb sprang bur 'gyur/ /gang dag tshangs spyod yangs pa spyod byed pa/ /sa yi dbang phyug dga' ba rnams dang ni/ /tshong dpon khyim bdag</text></item>
<item><p>262b7</p><section>mdo sde</section><text>blon por gyur nas ni/ /bde zhing yid bde zhi bar 'gro bar 'gyur/ /rang rgyal rnams dang de bzhin dgra bcom dang / /sangs rgyas mtshan gyis spras pa gsal gyur cing / /bla med byang chub zhi ba rtogs gyur</text></item>
<item><p>262b8</p><section>mdo sde</section><text>nas/ /sems can tshogs chen rnams kyi don mdzad 'gyur/ /'dod pas 'khor ba dag na bsreg pa dang / /yang na du bas bdug cing gsad pa 'am/ /bcing dang de bzhin brdeg bsdigs mgo dang ni/ /</text></item>
<item><p>263a1</p><section>mdo sde</section><text>rna mig sna dang rkang pa gcad par 'gyur/ /'dod spyod nyes pa gcig tu ma zad do/ /'dod rnams mi mthun nyes pa mtha' yang med/ /gal te myur du de nas thar 'dod na/ /tshur shog rgyal ba de yi</text></item>
<item><p>263a2</p><section>mdo sde</section><text>spyan sngar 'deng / /lha mis mchod pa'i sangs rgyas ma gtogs par/ /rten dang dpung gnyen gzhan dag yod min zhing / /rgyal ba 'byung ba bskal pa brgyar dkon gyis/ /thams cad lhan cig 'grogs te</text></item>
<item><p>263a3</p><section>mdo sde</section><text>'dong bar bya/ /bu mo zla mchog gis tshigs su bcad pa de dag smras ma thag tu de nas de'i mod la sa chen po rab tu g.yos par gyur cing / nam mkha'i dkyil na 'khod pa'i lha'i bu rnams kyis kyang a</text></item>
<item><p>263a4</p><section>mdo sde</section><text>la la zhes ca co dang ga zha'i sgra chen po 'bum phrag du ma dag rab tu phyung ste/ me tog gi char dag kyang rab tu phab/ sil snyan bye ba khrag khrig 'bum phrag du ma dag kyang rab tu gsil to/ /skye bo phal po</text></item>
<item><p>263a5</p><section>mdo sde</section><text>che de dag kyang shin du yid byung zhing spu zing zhes byed la ngo mtshar du 'dzin par gyur nas 'ga' yang phyin chad 'dod chags dang zhe sdang dang / gti mug dang / khro ba dang / thab pa dang / 'chab pa dang / gnod sems</text></item>
<item><p>263a6</p><section>mdo sde</section><text>dang / rnam par gnod pa med cing thams cad kyang sems kyi sgrib pa dang bral la lus rab tu sim zhing nyon mongs pa thams cad dang bral bar gyur nas/ bu mo zla mchog de la ma dang sring mo dang / ston pa lta bur</text></item>
<item><p>263a7</p><section>mdo sde</section><text>sdug par gyur cing phyag byas te ji ltar thogs pa'i me tog dang / bdug spos dang / spos dang / me tog phreng dang / byug pa de dag gis kyang mngon par gtor to/ /gtor ma thag tu sangs rgyas kyi mthus de nas de'i mod la me</text></item>
<item><p>263a8</p><section>mdo sde</section><text>tog gi gdug dpag tshad phyed tsam pa zhig tu gyur te/ de bzhin gshegs pa'i sku de'i dbu'i gtsug gi drang thad kyi steng na 'dug par gyur to/ /de nas bu mo zla mchog bar snang de las babs te/ sor bzhi tsam gyis</text></item>
<item><p>263b1</p><section>mdo sde</section><text>sa la ma reg par nam mkha' la chags bzhin du yangs pa can gyi grong khyer chen po nas byung ngo / /de'i rkang pa bzhag pa dang bteg pa thams cad du sa chen po rab tu g.yos pa dang / yangs pa can gyi grong khyer chen po'i</text></item>
<item><p>263b2</p><section>mdo sde</section><text>srog chags brgyad khri bzhi stong tham pa yang bu mo zla mchog song ba'i phyi bzhin 'brang bar gyur to/ /de nas tshe dang ldan pa shA ra dwa ti'i bu dge slong lnga brgya tsam dang lhan gcig tu snga dro'i dus kyi tshe sham thabs dang chos</text></item>
<item><p>263b3</p><section>mdo sde</section><text>gos bgos te lhung bzed thogs nas bsod snyoms kyi phyir yangs pa can gyi grong khyer chen por zhugs pa dang / nyan thos chen po de dag gis bu mo zla mchog skye bo phal po ches yongs su bskor cing rgyang ring po</text></item>
<item><p>263b4</p><section>mdo sde</section><text>nas 'ong ba mthong ngo / /mthong nas kyang tshe dang ldan pa shA ra dwa ti'i bus tshe dang ldan pa 'od srung chen po la 'di skad ces smras so/ /tshe dang ldan pa 'od srung chen po bu mo zla mchog 'di ni bcom ldan 'das kyi spyan sngar</text></item>
<item><p>263b5</p><section>mdo sde</section><text>'gro na/ bdag cag gis 'di ci bzod pa thob pa zhig gam/ 'on te ma yin zhes shes par byas/ dri ba 'ga' zhig yongs su dri bar bya 'am zhes nas/ de nas tshe dang ldan pa shA ra dwa ti'i bu dge slong de dag dang lhan cig tu bu mo</text></item>
<item><p>263b6</p><section>mdo sde</section><text>zla mchog ga la ba der song ste phyin nas bu mo zla mchog la 'di skad ces smras so/ /bu mo khyod gar 'gro bu mos smras pa/ btsun pa shA ra dwa ti'i bu gang 'di skad du bu mo khyod gar 'gro zhes gsung ba ni gnas brtan gang</text></item>
<item><p>263b7</p><section>mdo sde</section><text>du bzhud pa de nyid du bdag kyang mchi lags so/ /shA ra dwa ti'i bus smras pa/ bu mo kho bo ni yangs pa can du 'jug la khyod ni yangs pa can nas byung na/ 'o na khyod 'di skad du gnas brtan gang du bzhud pa de nyid</text></item>
<item><p>263b8</p><section>mdo sde</section><text>du bdag kyang mchi lags so zhes zer ba de ji ltar rigs par 'gyur/ bu mos smras pa/ btsun pa shA ra dwa ti'i bu khyod zhabs gang nas 'deg cing gang du 'jog par mdzad lags/ shA ra dwa ti'i bus smras pa/ bu mo</text></item>
<item><p>264a1</p><section>mdo sde</section><text>kho bo ni rkang pa nam mkha' las 'deg cing nam mkha' nyid la 'jog par byed do/ /bu mos smras pa/ btsun pa shA ra dwa ti'i bu bdag kyang sug pa nam mkha' las 'deg cing nam mkha' nyid la 'jog par bgyid de/ nam</text></item>
<item><p>264a2</p><section>mdo sde</section><text>mkha'i khams la ni tha dad pa cung zad kyang ma mchis pas/ btsun pa shA ra dwa ti'i bu de'i slad du bdag gis 'di skad ces khyod gang du bzhud pa de nyid du bdag kyang mchi lags so zhes smras so/ /shA ra dwa ti'i bus smras pa/ bu mo kho bo ni mya ngan</text></item>
<item><p>264a3</p><section>mdo sde</section><text>las 'das par 'gro'o/ /bu mos smras pa/ btsun pa shA ra dwa ti'i bu chos thams cad mya ngan las 'das par mchi ba lags pas bdag kyang der mchi ba lags so/ /shA ra dwa ti'i bus smras pa/ bu mo gal te chos thams cad yongs su mya ngan las</text></item>
<item><p>264a4</p><section>mdo sde</section><text>'das par 'gro ba yin na/ 'o na khyod ci'i phyir yongs su mya ngan las 'das par mi 'gro/ bu mos smras pa/ btsun pa shA ra dwa ti'i bu yongs su mya ngan las 'das par mchi ba ni yongs su mya ngan las mi 'da' zhing yongs su mya ngan las</text></item>
<item><p>264a5</p><section>mdo sde</section><text>'das par mchi ba la ni skye ba dang 'jig pa yang ma mchis la/ yongs su mya ngan las 'das par mchi ba la ma gtogs par yang gang yongs su mya ngan las 'da' bar 'gyur ba 'ga' yang ma mchis lags so/ /de ci'i slad du zhe na/</text></item>
<item><p>264a6</p><section>mdo sde</section><text>yongs su mya ngan las 'da' bar mchi ba nyid yongs su mya ngan las 'das pa lags pa'i slad du'o/ /de skad ces smras pa dang / tshe dang ldan pa shA ra dwa ti'i bus bu mo zla mchog la 'di skad ces smras so/ /bu mo 'o na ci khyod nyan thos kyi theg pa la</text></item>
<item><p>264a7</p><section>mdo sde</section><text>yang dag par zhugs pa yin nam/ 'on te rang sangs rgyas kyi theg pa la yang dag par zhugs pa yin nam/ 'on te theg pa chen po la yang dag par zhugs pa yin/ bu mos smras pa/ btsun pa shA ra dwa ti'i bu gang 'di skad du khyod theg pa gang</text></item>
<item><p>264a8</p><section>mdo sde</section><text>la yang dag par zhugs pa yin zhes gsung ba ni btsun pa shA ra dwa ti'i bu de'i slad du de khyod nyid la zhus khyod kyis ji ltar bzod pa de bzhin du lan gdab tu gsol/ btsun pa shA ra dwa ti'i bu khyod kyis rtogs pa'i chos gang lags pa'i chos de ci</text></item>
<item><p>264b1</p><section>mdo sde</section><text>nyan thos kyi theg pa la yang dag par zhugs pa zhig lags sam/ rang sangs rgyas kyi theg pa la yang dag par zhugs pa zhig lags sam/ theg pa chen po la yang dag par zhugs pa zhig lags/ shA ra dwa ti'i bus smras pa/</text></item>
<item><p>264b2</p><section>mdo sde</section><text>bu mo de ni ma yin no/ /de ci'i phyir zhe na/ chos de la ni rnam par rtog pa 'am/ spros pa 'ga' yang med la tha dad pa nyid kyang ma yin/ gcig pa nyid kyang ma yin/ sna tshogs nyid kyang ma yin pa'i phyir ro/ /bu mos smras pa/ btsun</text></item>
<item><p>264b3</p><section>mdo sde</section><text>pa shA ra dwa ti'i bu de'i slad du rnam par rtog pa ma mchis pa dang / spros pa ma mchis pa'i chos thams cad dang / tha dad du dbyer ma mchis pa'i chos thams cad la ni gang gnas par 'gyur ba 'am/ yongs su mya ngan las 'da'</text></item>
<item><p>264b4</p><section>mdo sde</section><text>bar 'gyur ba'i chos de dmigs su ma mchis lags so/ /shA ra dwa ti'i bus smras pa/ bu mo khyod kyi spobs pa ni ngo mtshar na gzhan yang khyod kyis de bzhin gshegs pa ji snyed cig la bsnyen bkur byas bu mos smras pa/ btsun</text></item>
<item><p>264b5</p><section>mdo sde</section><text>pa shA ra dwa ti'i bu gang 'di skad ces khyod kyis de bzhin gshegs pa ji snyed cig la bsnyen bkur byas shes gsung ba ni de bzhin nyid dang chos kyi dbyings ji snyed pa la'o/ /shA ra dwa ti'i bus smras pa/ bu mo de bzhin nyid dang / chos kyi dbyings</text></item>
<item><p>264b6</p><section>mdo sde</section><text>kyang ji snyed cig yin/ bu mos smras pa/ btsun pa shA ra dwa ti'i bu ma rig pa dang srid pa'i sred pa ji snyed pa'o/ /shA ra dwa ti'i bus smras pa/ bu mo ma rig pa dang srid pa'i sred pa yang ji snyed cig yin/ bu mos smras pa/ btsun pa shA ra dwa ti</text></item>
<item><p>264b7</p><section>mdo sde</section><text>'i bu sems can gyi khams ji snyed pa'o/ /shA ra dwa ti'i bus smras pa/ bu mo sems can gyi khams kyang ji snyed cig yin/ bu mos smras pa/ btsun pa shA ra dwa ti'i bu 'das pa dang / ma 'ongs pa dang / da ltar byung ba'i sangs rgyas</text></item>
<item><p>264b8</p><section>mdo sde</section><text>bcom ldan 'das rnams kyi yul ji snyed pa'o/ /shA ra dwa ti'i bus smras pa/ bu mo khyod kyis ci zhig lan btab pa yin/ bu mos smras pa/ btsun pa shA ra dwa ti'i bu gnas brtan gyis gang yongs su dris pa</text></item>
<item><p>265a1</p><section>mdo sde</section><text>de nyid kyi lan bdag gis btab lags so/ /shA ra dwa ti'i bus smras pa/ bu mo kho bos ci zhig yongs su dris/ bu mos smras pa/ btsun pa shA ra dwa ti'i bu yi ge gang dag yongs su dris pa de dag</text></item>
<item><p>265a2</p><section>mdo sde</section><text>nyid nges par bstan lags so/ /shA ra dwa ti'i bus smras pa/ bu mo yi ge rnams ni rang bzhin gyis 'gags pa ste/ gdags su med pa yin pas de dag ni nges par bstan par mi nus so/ /bu mos smras pa/ btsun</text></item>
<item><p>265a3</p><section>mdo sde</section><text>pa shA ra dwa ti'i bu de bzhin du skye ba ma mchis pa dang / 'gag pa ma mchis pa dang / mtshan nyid ma mchis pa'i chos thams cad la yang gang gis yongs su dris pa dang / gang gis lan btab pa de gnyi ga</text></item>
<item><p>265a4</p><section>mdo sde</section><text>yang dmigs su ma mchis lags so/ /shA ra dwa ti'i bus smras pa/ bu mo 'di ltar khyod ni bzod pa thob cing byang chub sems dpa'i rnam pa dag yod pa kho na yin pas khyod ni ring po mi thogs par bla na med pa yang</text></item>
<item><p>265a5</p><section>mdo sde</section><text>dag par rdzogs pa'i byang chub mngon par rdzogs par 'tshang rgya bar 'gyur ro/ /bu mos smras pa/ btsun pa shA ra dwa ti'i bu byang chub ces bgyi ba de yang spros pa lags so/ /mngon par rdzogs par 'tshang rgya bar 'gyur ro</text></item>
<item><p>265a6</p><section>mdo sde</section><text>zhes bgyi ba de yang spros pa lags so/ /nye ba zhes bgyi ba 'am ring ba zhes bgyi ba de yang spros pa lags so/ /btsun pa shA ra dwa ti'i bu gang 'di skad ces khyod ni ring po mi thogs par bla na med pa yang dag par rdzogs</text></item>
<item><p>265a7</p><section>mdo sde</section><text>pa'i byang chub mngon par rdzogs par 'tshang rgya bar 'gyur ro zhes gsung ba ni btsun pa shA ra dwa ti'i bu bla na med pa yang dag par rdzogs pa'i byang chub ni skye ba ma mchis pa/ 'gag pa ma mchis pa/ chad pa ma mchis</text></item>
<item><p>265a8</p><section>mdo sde</section><text>pa rtag pa ma mchis pa/ don gcig pa ma lags pa/ don tha dad pa ma lags pa/ 'ong ba ma mchis pa/ 'gro ba ma mchis pa/ brjod du ma mchis pa/ 'byung ba ma mchis pa/ rang bzhin ma mchis pa lags pas de la ni</text></item>
<item><p>265b1</p><section>mdo sde</section><text>gang mngon par rdzogs par 'tshang brgya bar 'gyur ba 'ga' yang dmigs su ma mchis lags so/ /de ci'i slad du zhe na/ byang chub ni gnyis kyi mtshan nyid ma lags pa ste/ byang chub ni gnyis su ma mchis shing gnyis dang</text></item>
<item><p>265b2</p><section>mdo sde</section><text>bral ba lags pa'i slad du'o/ /de nas tshe dang ldan pa shA ra dwa ti'i bus bu mo zla mchog la 'di skad ces smras so/ /bu mo khyod de bzhin gshegs pa'i spyan sngar song shig /kho bo cag kyang chos mnyan pa'i phyir der 'dong</text></item>
<item><p>265b3</p><section>mdo sde</section><text>ngo / /de nas gnas brtan shA ra dwa ti'i bu la bu mo zla mchog gis 'di skad ces smras so/ /btsun pa shA ra dwa ti'i bu de bzhin gshegs pa ni nyan 'tshal ba rnams la chos ston par mi mdzad lags so/ /shA ra dwa ti'i bus</text></item>
<item><p>265b4</p><section>mdo sde</section><text>smras pa/ bu mo 'o na de bzhin gshegs pa su dag la chos ston par mdzad/ bu mos smras pa/ btsun pa shA ra dwa ti'i bu gang dag nyan par bgyid kyang dga' bar mi bgyid de/ mngon par dga' ba mi bgyid pa rnams la'o/ /</text></item>
<item><p>265b5</p><section>mdo sde</section><text>shA ri'i bus smras pa/ bu mo sems can mang po dag chos mnyan pa'i phyir de bzhin gshegs pa'i spyan sngar 'dong zhing de bzhin gshegs pa yang de dag la chos ston par mi mdzad dam/ bu mos smras pa/ btsun pa shA ra</text></item>
<item><p>265b6</p><section>mdo sde</section><text>dwa ti'i bu de bzhin gshegs par 'du shes shing chos la ngar 'dzin pa la gnas pa'i sems can rnams ni 'di snyam du 'di ni de bzhin gshegs pa ste/ bdag cag la chos ston par mdzad pa'o/ /'di ni chos te bstan</text></item>
<item><p>265b7</p><section>mdo sde</section><text>par bgyi ba'o snyam du sems lags kyi chos kyi dbyings rtogs pa rnams ni 'di ltar de bzhin gshegs pa 'am/ chos sam/ bstan pa zhes bgyi bar sems pa ma mchis lags so/ /de nas gnas brtan 'od srung</text></item>
<item><p>265b8</p><section>mdo sde</section><text>chen pos gnas brtan shA ra dwa ti'i bu la 'di skad ces smras so/ /tshe dang ldan pa shA ra dwa ti'i bu 'di lta bu'i spobs pa dang ldan pa'i bu mo 'di de bzhin gshegs pa'i spyan sngar 'gro bas na der ni chos bstan pa chen po yang 'byung</text></item>
<item><p>266a1</p><section>mdo sde</section><text>bar 'gyur bas bdag cag zan bcad de phyir log na ni 'on bu cag la legs kyis/ bdag cag chos mnyan pa de lta bu las phyi rol du gyur na ni ma yin no/ /de nas nyan thos chen po de dag phyir phyogs te</text></item>
<item><p>266a2</p><section>mdo sde</section><text>de nyid nas phyir log par gyur to/ /de nas bu mo zla mchog tshal chen po'i khang pa brtsegs pa'i gnas ga la ba dang / bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/</text></item>
<item><p>266a3</p><section>mdo sde</section><text>bcom ldan 'das la lan gsum bskor ba byas nas ji ltar thogs pa'i me tog dang / bdug spos dang / spos dang / me tog phreng dang / byug pa dang / phye ma dang / na bza' dang / gdugs dang / rgyal mtshan dang / ba dan</text></item>
<item><p>266a4</p><section>mdo sde</section><text>dag gis bcom ldan 'das la mngon par gtor te/ mngon par rab tu gtor to/ /skye bo phal po che de dag gis kyang ji ltar thogs pa'i me tog dang / bdug spos dang / spos dang / me tog phreng dang / byug pa dag gis</text></item>
<item><p>266a5</p><section>mdo sde</section><text>bcom ldan 'das la mngon par gtor te/ gtor ma thag tu de nas de'i mod la me tog de dag me tog gi gdugs rgyar dpag tshad bcu tsam pa zhig tu gyur te/ bcom ldan 'das kyi dbu'i gtsug gi drang thad</text></item>
<item><p>266a6</p><section>mdo sde</section><text>kyi steng na 'dug par gyur to/ /de nas 'jam dpal gzhon nur gyur pas bu mo zla mchog la 'di skad ces smras so/ /bu mo khyod gang nas shi 'phos te 'dir 'ongs/ 'di nas shi 'phos nas ni gang du 'gro bar</text></item>
<item><p>266a7</p><section>mdo sde</section><text>'gyur/ bu mos smras pa/ 'jam dpal 'di ji snyam du dgongs/ gang bdag gi sug pa g.yas pa na de bzhin gshegs pa'i sku pad ma la bzhugs pa 'di gang nas shi 'phos te 'dir byon la/ 'di nas shi</text></item>
<item><p>266a8</p><section>mdo sde</section><text>'phos nas ni gang du skye bar 'gyur snyam/ 'jam dpal gyis smras pa/ bu mo 'di ni sprul pa ste sprul pa la ni 'chi 'pho yang med la skye ba yang med do/ /bu mos smras pa/ 'jam dpal bdag gis kyang de bzhin du</text></item>
<item><p>266b1</p><section>mdo sde</section><text>sprul pa'i rang bzhin gyi chos thams cad la gang 'chi 'pho ba 'am skye ba de ma mthong lags so/ /de nas byang chub sems dpa' mthong ba don yod kyis bu mo zla mchog la 'di skad ces smras so/ /bu mo bud med kyi</text></item>
<item><p>266b2</p><section>mdo sde</section><text>lus kyis ni byang chub mngon par rdzogs par 'tshang rgya bar mi nus na khyod ci'i phyir bud med kyi lus sgyur bar mi byed/ bu mos smras pa/ rigs kyi bu chos thams cad ni stong pa nyid kyi mtshan nyid lags pas</text></item>
<item><p>266b3</p><section>mdo sde</section><text>stong pa nyid la ni ldog pa dang 'gyur ba ma mchis lags so/ /de nas byang chub sems dpa' sa 'dzin gyis bu mo zla mchog la 'di skad ces smras so/ /bu mo khyod kyis de bzhin gshegs pa mthong ngam/</text></item>
<item><p>266b4</p><section>mdo sde</section><text>bu mos smras pa/ rigs kyi bu ji ltar de bzhin gshegs pa'i sku 'dis gzigs pa ltar bdag gis kyang de bzhin gshegs pa mthong lags so/ /byang chub sems dpa' spobs ba brtsegs kyis smras pa/ bu mo khyod</text></item>
<item><p>266b5</p><section>mdo sde</section><text>kyi chos kyi gtam la spobs par gyis shig bu mos smras pa/ rigs kyi bu chos kyi dbyings la ni brjod par bgyi ba dang rab tu brjod par bgyi ba ma mchis la/ chos kyi dbyings ni yi ger 'grang ba yang ma lags so/ /</text></item>
<item><p>266b6</p><section>mdo sde</section><text>byang chub sems dpa' spobs pa thogs pa med pas smras pa/ bu mo khyod kyis sngon gyi de bzhin gshegs pa rnams kyi spyan sngar chos ji lta bu thos/ bu mos smras pa/ rigs kyi bu de'i slad du steng du gzigs</text></item>
<item><p>266b7</p><section>mdo sde</section><text>shig dang bar snang ci 'dra bar de bzhin gshegs pa yang de 'dra la/ de bzhin gshegs pa ci 'dra bar chos bstan pa nyid kyang de 'dra/ nyan pa nyid kyang de 'dra ste/ rigs kyi bu chos thams cad ni nam mkha'i mtshan</text></item>
<item><p>266b8</p><section>mdo sde</section><text>nyid de lta bu lags so/ /byang chub sems dpa' nam mkha' mdzod kyis smras pa/ bu mo khyod kyis sngon gyi de bzhin gshegs pa dag la ji ltar sbyin pa byin zhing ji ltar yongs su bsngos/ bu mos smras pa/</text></item>
<item><p>267a1</p><section>mdo sde</section><text>rigs kyi bu 'di lta ste/ dper bgyi na de bzhin gshegs pa'i sprul pa zhig gis sangs rgyas la sogs pa dge slong gi dge 'dun la sbyin pa zhig phul bar gyur na de la rgyu ba ji lta bu zhig 'byung bar 'gyur</text></item>
<item><p>267a2</p><section>mdo sde</section><text>lags smras pa/ bu mo sprul pa la ni rgyu ba 'ga' yang 'byung ba med do/ /bu mos smras pa/ rigs kyi bu bdag gis kyang sngon gyis de bzhin gshegs pa dag la de ltar sbyin pa byin zhing yongs su bsngos pa lags so/ /</text></item>
<item><p>267a3</p><section>mdo sde</section><text>byang chub sems dpa' thogs med sems kyis smras pa/ bu mo khyod sems can rnams la ji ltar byams pas khyab par byed/ bu mos smras pa/ rigs kyi bu sems can de dag ji lta ba kho na bzhin du'o/ /smras pa/</text></item>
<item><p>267a4</p><section>mdo sde</section><text>bu mo sems can de dag kyang ji lta bu yin/ smras pa/ rigs kyi bu 'das pa yang ma lags/ ma 'ongs pa yang ma lags/ da ltar byung ba yang ma lags la/ sems de yang 'das pa yang ma lags/ ma 'ongs pa yang</text></item>
<item><p>267a5</p><section>mdo sde</section><text>ma lags da ltar byung ba yang ma lags pas byams pa bsgom pa de ni 'di 'dra'o zhes gdags par rngo mi thog lags so/ /byang chub sems dpa' mchog tu dga' ba'i rgyal pos smras pa/ bu mo khyod kyis chos kyi mig thob</text></item>
<item><p>267a6</p><section>mdo sde</section><text>bam/ bu mos smras pa/ rigs kyi bu bdag gis sha'i mig kyang ma thob lags na chos kyi mig lta thob par ga la 'gyur/ byang chub sems dpa' blo gros brtan pas smras pa/ bu mo khyod yun ji srid cig nas bla na</text></item>
<item><p>267a7</p><section>mdo sde</section><text>med pa yang dag par rdzogs pa'i byang chub la yang dag par zhugs/ bu mos smras pa/ rigs kyi bu yun ji srid cig nas smig rgyu la chu yang dag par zhugs pa'i yun de srid nas bdag kyang byang chub la yang dag par zhugs</text></item>
<item><p>267a8</p><section>mdo sde</section><text>lags so/ /de nas byang chub sems dpa' byams pas bu mo zla mchog la 'di skad ces smras so/ /bu mo khyod yun ji srid cig gis bla na med pa yang dag par rdzogs pa'i byang chub mngon par rdzogs par 'tshang rgya bar</text></item>
<item><p>267b1</p><section>mdo sde</section><text>'gyur/ bu mos smras pa/ yun ji srid cig gis byang chub sems dpa' byams pa so so'i skye bo'i sa las 'da' bar 'gyur zhing sangs rgyas kyi sa las kyang 'da' bar 'gyur ba de srid kyis lags so/ /de nas bcom ldan 'das la</text></item>
<item><p>267b2</p><section>mdo sde</section><text>tshe dang ldan pa shA ra dwa ti'i bus 'di skad ces gsol to/ /bcom ldan 'das 'di ltar sring mo 'di gtso bo chen po go cha chen po bgos pa 'di lta bu dag dang lhan gcig yang dag par smra yang 'jigs par mi bgyid/ dman</text></item>
<item><p>267b3</p><section>mdo sde</section><text>par mi bgyid pa ni bu mo 'di'i spobs pa ngo mtshar lags so/ /de nas tshe dang ldan pa shA ra dwa ti'i bu la bu mo zla mchog gis 'di skad ces smras so/ /btsun pa shA ra dwa ti'i bu 'di lta ste dper bgyi na zhugs ni ji tsam du chung</text></item>
<item><p>267b4</p><section>mdo sde</section><text>yang sreg pa'i ngo bo nyid lags pas ji tsam du nye bar len pa rnyed pa de tsam du sreg par bgyid lags so/ /btsun pa shA ra dwa ti'i bu de bzhin du byang chub sems dpa' rnams kyang de bzhin gshegs pa thams cad kyi bgrod</text></item>
<item><p>267b5</p><section>mdo sde</section><text>pas tha dad kyi dbye ba cung zad kyang ma mchis pas de dag thams cad bdag dang gzhan dag gis nyon mongs pa thams cad sreg pa'i slad du nye bar gnas pa lags so/ /shA ra dwa ti'i bus smras pa/ bu mo byang chub thob nas khyod</text></item>
<item><p>267b6</p><section>mdo sde</section><text>kyi sangs rgyas kyi zhing ci 'dra bar 'gyur/ bu mos smras pa/ btsun pa shA ra dwa ti'i bu bdag gi sangs rgyas kyi zhing gang na/ gnas brtan shA ra dwa ti'i bu ci 'dra ba de 'dra ba'i sems can dman pa la mos pa/ shes rab chung ba/ gzhan gyi</text></item>
<item><p>267b7</p><section>mdo sde</section><text>don la mi lta ba/ nyan thos kyi theg pa la yang dag par zhugs pa dag gi ming yang grag par mi 'gyur ba de lta bu 'gyur lags so/ /shA ra dwa ti'i bus smras pa/ bu mo gang khyod 'di skad ces chos kyi dbyings ni gcig go/ /de bzhin nyid</text></item>
<item><p>267b8</p><section>mdo sde</section><text>ni gcig go/ /zhes zer na 'o na ci khyod kyis nyan thos rnams ni dman pa nyid yin la ci sangs rgyas rnams ni lhag pa yin par yang dag par rjes su mthong ngam/ bu mos smras pa/ btsun pa shA ra dwa ti'i bu 'di lta ste/ dper bgyi na</text></item>
<item><p>268a1</p><section>mdo sde</section><text>ba lang gi rjes kyi chab gang lags pa dang / rgya mtsho chen po'i chab gang lags pa de dag la ni bye brag cung zad kyang ma mchis lags mod kyi/ 'on kyang ba lang gi rjes la ni rgya mtsho chen po ltar sems</text></item>
<item><p>268a2</p><section>mdo sde</section><text>can tshad ma mchis pa dag gi go skabs ma mchis lags so/ /btsun pa shA ra dwa ti'i bu de bzhin du de bzhin gshegs pa rnams dang / nyan thos rnams kyang chos kyi dbyings gcig las nges par byung ba lags mod kyi/</text></item>
<item><p>268a3</p><section>mdo sde</section><text>'on kyang nyan thos rnams kyis ni de bzhin gshegs pa dag ltar sems can tshad ma mchis grangs ma mchis pa dag gi don bgyid par rngo mi thog lags so/ /btsun pa shA ra dwa ti'i bu 'di lta ste/ dper bgyi na yungs 'bru'i</text></item>
<item><p>268a4</p><section>mdo sde</section><text>khongs su chud pa'i nam mkha'i khams gang lags pa dang / phyogs bcu'i 'jig rten gyi khams thams cad kyi khongs su chud pa'i nam mkha'i khams gang lags pa'i nam mkha'i khams de dag la ni bye brag cung zad</text></item>
<item><p>268a5</p><section>mdo sde</section><text>kyang ma mchis pa lags mod kyi/ 'on kyang yungs 'bru'i khongs su chud pa'i nam mkha'i khams la ni phyogs bcu'i khongs su chud pa'i nam mkha' ltar grong dang / grong khyer dang / yul 'khor dang / rgyal po'i pho</text></item>
<item><p>268a6</p><section>mdo sde</section><text>brang dag tu mi gnas shing kun du mi gnas la ri'i rgyal po ri rab dag kyang ma mchis rgya mtsho chen po dag kyang ma mchis lags so/ /btsun pa shA ra dwa ti'i bu de bzhin du de bzhin gshegs pa rnams dang nyan thos rnams</text></item>
<item><p>268a7</p><section>mdo sde</section><text>kyang stong pa nyid dang / mtshan ma med pa dang / smon pa ma mchis pa gcig las nges par byung ba lags mod kyi/ 'on kyang nyan thos rnams kyis ni de bzhin gshegs pa dgra bcom pa yang dag par rdzogs pa'i sangs</text></item>
<item><p>268a8</p><section>mdo sde</section><text>rgyas dag sems can tshad med pa grangs ma mchis pa dag gi don bgyid par rngo mi thog lags so/ /shA ra dwa ti'i bus smras pa/ bu mo sangs rgyas rnams dang / nyan thos rnams kyi rnam par grol ba gcig pa ma</text></item>
<item><p>268b1</p><section>mdo sde</section><text>yin nam/ bu mos smras pa/ btsun pa shA ra dwa ti'i bu gang 'di skad ces sangs rgyas rnams dang / nyan thos rnams kyi rnam par grol ba gcig go zhes gsung ba ni skur pa 'debs pa lags so/ /shA ra dwa ti'i</text></item>
<item><p>268b2</p><section>mdo sde</section><text>bus smras pa/ bu mo ci'i phyir/ bu mos smras pa/ btsun pa shA ra dwa ti'i bu de'i slad du de khyod nyid la yongs su zhus/ khyod kyis ji ltar bzod pa de bzhin du lan gdab tu gsol/ gang gi tshe btsun pa shA ra dwa ti'i bu'i</text></item>
<item><p>268b3</p><section>mdo sde</section><text>sems rnam par grol ba de'i tshe ji ga stong gsum gyi stong chen po'i 'jig rten gyi khams lag mthil ltar mnyam pa kun du gnas par gyur lags sam/ ji ga shing ljon pa dang ri thams cad kyis khyod logs su</text></item>
<item><p>268b4</p><section>mdo sde</section><text>mngon par phyogs te btud mngon par btud/ mngon par rab tu btud lags sam/ ji ga ngan song thams cad rab tu zhi bar gyur lags sam/ ji ga sems can thams cad nyon mongs pa dang bral bar gyur lags</text></item>
<item><p>268b5</p><section>mdo sde</section><text>sam/ ji ga stong gsum gyi stong chen po'i 'jig rten gyi khams 'og tu mnar ma mchis pa la thug pa yan chad dang / steng du 'og min gyi gnas kyi mthar thug pa'i bar dag 'od zer gyi kha dog lta bus snang bas</text></item>
<item><p>268b6</p><section>mdo sde</section><text>gyur lags sam/ ji ga lha thams cad kyis phyag bgyis lags sam/ ji ga bdud kyi sa dang nam mkha' dpag tshad sum bcu tshun chad dpung gis khyab par bgyis te mchis par gyur lags sam/</text></item>
<item><p>268b7</p><section>mdo sde</section><text>ji ga sems kyi skad cig gcig dang ldan pa'i shes rab kyis rnam par grol lags sam/ ji ga khyod byang chub pa dang dus gcig kho nar bdud thams cad nges par bcom lags sam/ shA ra dwa ti'i bus smras pa/</text></item>
<item><p>268b8</p><section>mdo sde</section><text>kho mo khyod kyis kho mo la ji skad smras pa de dag las de'i rgyu gcig tsam yang ma byung lags so/ /bu mos smras pa/ btsun pa shA ra dwa ti'i bu byang chub kyi snying po dam pa la gnas pa la ni yon tan gyi khyad par de dag dang</text></item>
<item><p>269a1</p><section>mdo sde</section><text>gzhan yang dpag tu ma mchis pa dag byung bar gyur pas na btsun pa shA ra dwa ti'i bu de bzhin gshegs pa'i rnam par grol ba dang / nyan thos kyi rnam par grol ba'i khyad par ni de lags so/ /</text></item>
<item><p>269a2</p><section>mdo sde</section><text>de nas bcom ldan 'das kyis bu mo zla mchog la legs so zhes bya ba byin te/ bu mo legs so legs so/ /bu mo khyod de skad ston pa ni yang khyod legs so/ /de nas sangs rgyas kyi mthus bu</text></item>
<item><p>269a3</p><section>mdo sde</section><text>mo zla mchog gi lag pa g.yas par de bzhin gshegs pa'i sku pad ma la bzhugs pa byung bar gyur pa gang yin pa de pad ma'i gdan de las mngon par 'phags te/ bcom ldan 'das la lan gsum</text></item>
<item><p>269a4</p><section>mdo sde</section><text>bskor ba byas nas bcom ldan 'das nyid kyi sku lte ba'i khung du zhugs so/ /de nas de'i mod la sangs rgyas kyi mthus sa chen po rab tu g.yos par gyur cing / bcom ldan 'das kyi spu'i khung bu thams cad</text></item>
<item><p>269a5</p><section>mdo sde</section><text>nas pad ma gser gyi mdog tu snang ba/ sdong bu rnams ni gser/ 'dab ma rnams ni dngul/ snying po rnams ni rin po che dpal gyi snying po las grub pa dag byung bar gyur to/ /pad ma de dag la yang de bzhin</text></item>
<item><p>269a6</p><section>mdo sde</section><text>gshegs pa'i sku mtshan gyis legs par brgyan pa pad ma la bzhugs pa dag kun du snang bar gyur cing / de bzhin gshegs pa'i sku de dag kyang phyogs bcu'i 'jig rten gyi khams mtha' yas</text></item>
<item><p>269a7</p><section>mdo sde</section><text>mu med pa dag tu gshegs te sangs rgyas med pa'i 'jig rten gyis khams dag na chos ston par kun du snang zhing / 'di lta ste/ sangs rgyas kyi mthus chos bston pa de dag kyang 'dir kun du grag go/ /de nas bu mo zla mchog</text></item>
<item><p>269a8</p><section>mdo sde</section><text>gis de lta bu'i cho 'phrul chen po mthong nas dga' zhing mgu la yi rangs te/ rab tu dga' zhing dga' ba dang / yid bde ba skyes nas des lag pa g.yas pa na thogs par gyur pa'i pad ma gang yin pa de bcom ldan 'das ga la ba de logs</text></item>
<item><p>269b1</p><section>mdo sde</section><text>su 'phangs so/ /'phangs ma thag tu pad ma de me tog gi khang pa brtsegs pa gru bzhi lham pa ka ba bzhi zug pa/ cha mnyam pa/ shin du rnam par bye ba zhig tu gyur te/ bcom ldan 'das kyi dbu'i gtsug gi drang thad kyi steng gi nam</text></item>
<item><p>269b2</p><section>mdo sde</section><text>mkha' la 'dug par gyur to/ /khang pa brtsegs pa der yang khri gdan rkang pa rin po ches spras pa/ lha'i ras bcos bu 'bum phrag du ma bting ba zhig byung bar gyur to/ /khri gdan de la bcom ldan 'das de bzhin gshegs pa</text></item>
<item><p>269b3</p><section>mdo sde</section><text>shAkya thub pa ci 'dra ba de 'dra ba'i de bzhin gshegs pa'i sku zhig bzhugs par yang kun du snang ngo / /des pad ma de 'phangs nas bcom ldan 'das la 'di skad ces gsol to/ /bcom ldan 'das bdag dge ba'i rtsa ba 'dis ngar</text></item>
<item><p>269b4</p><section>mdo sde</section><text>'dzin pa dang / nga yir 'dzin pa la gnas pa'i sems can rnams la ngar 'dzin pa dang / nga yir 'dzin pa spang ba'i slad du chos ston par gyur cig /yang sangs rgyas kyi mthus de'i lag par pad ma gnyis pa zhig byung bar</text></item>
<item><p>269b5</p><section>mdo sde</section><text>gyur pa dang / des de yang bcom ldan 'das ga la ba de logs su 'phangs so/ /'phangs ma thag tu pad ma de yang bcom ldan 'das kyi steng du pad ma'i khang pa brtsegs pa gnyis pa zhig tu gyur pa dang / des tshig 'di skad ces kyang</text></item>
<item><p>269b6</p><section>mdo sde</section><text>gsol to/ /bcom ldan 'das bdag dge ba'i rtsa ba 'dis 'jig tshogs la lta ba dang 'brel ba'i sems can rnams la 'jig tshogs la lta ba spang ba'i slad du chos ston par gyur cig /yang sangs rgyas kyi mthus</text></item>
<item><p>269b7</p><section>mdo sde</section><text>de'i lag par pad ma gsum pa zhig byung bar gyur pa dang / des de yang bcom ldan 'das ga la ba de logs su 'phangs so/ /'phangs ma thag tu pad ma de yang bcom ldan 'das kyi steng du pad ma'i khang pa brtsegs pa gsum pa</text></item>
<item><p>269b8</p><section>mdo sde</section><text>zhig tu gyur pa dang / tshig 'di skad ces kyang gsol to/ /bcom ldan 'das bdag dge ba'i rtsa ba 'dis rtog pa dang / rnam par rtog pa dang / yongs su rtog pa dang / 'dod chags dang / zhe sdang dang / gti mug spang ba'i</text></item>
<item><p>270a1</p><section>mdo sde</section><text>slad du sems can rnams la chos ston par gyur cig /yang sangs rgyas kyi mthus de'i lag par pad ma bzhi pa zhig byung bar gyur pa dang / des de yang bcom ldan 'das ga la ba de logs su 'phangs so/ /</text></item>
<item><p>270a2</p><section>mdo sde</section><text>'phangs ma thag tu pad ma de yang bcom ldan 'das kyi steng du pad ma'i khang pa brtsegs pa bzhi zhig tu gyur pa dang / tshig 'di skad ces kyang gsol to/ /bcom ldan 'das bdag dge ba'i rtsa ba 'dis phyin ci log bzhi</text></item>
<item><p>270a3</p><section>mdo sde</section><text>spang ba'i slad du sems can rnams la chos ston par gyur cig /yang sangs rgyas kyi mthus de'i lag par pad ma lnga pa zhig byung bar gyur pa dang / des de yang bcom ldan 'das ga la ba de logs su 'phangs so/ /'phangs ma</text></item>
<item><p>270a4</p><section>mdo sde</section><text>thag tu pad ma de yang bcom ldan 'das kyi steng du pad ma'i khang pa brtsegs pa lnga pa zhig tu gyur pa dang / tshig 'di skad ces kyang gsol to/ /bcom ldan 'das bdag dge ba'i rtsa ba 'dis sgrib pa lnga dang ldan pa'i sems can</text></item>
<item><p>270a5</p><section>mdo sde</section><text>rnams la sgrib pa lnga spangs ba'i slad du chos ston par gyur cig /yang sangs rgyas kyi mthus de'i lag par pad ma drug pa zhig byung bar gyur pa dang / des de yang bcom ldan 'das ga la ba de logs su 'phangs so/ /'phangs</text></item>
<item><p>270a6</p><section>mdo sde</section><text>ma thag tu pad ma de yang bcom ldan 'das kyi steng du pad ma'i khang pa brtsegs pa drug pa zhig tu gyur pa dang / tshig 'di skad ces kyang gsol to/ /bcom ldan 'das bdag dge ba'i rtsa ba 'dis skye mched drug la rten pa'i sems</text></item>
<item><p>270a7</p><section>mdo sde</section><text>can rnams la skye mched drug yongs su 'tshal bar bgyi ba'i slad du chos ston par gyur cig /yang sangs rgyas kyi mthus de'i lag par pad ma bdun pa zhig byung bar gyur pa dang / des de yang bcom ldan 'das ga la ba de logs</text></item>
<item><p>270a8</p><section>mdo sde</section><text>su 'phangs so/ /'phangs ma thag tu pad ma de yang bcom ldan 'das kyi steng du pad ma'i khang pa brtsegs pa bdun pa zhig tu gyur pa dang / tshig 'di skad ces kyang gsol to/ /bcom ldan 'das bdag dge ba'i rtsa ba 'dis rnam</text></item>
<item><p>270b1</p><section>mdo sde</section><text>par shes pa gnas pa bdun dang ldan pa'i sems can rnams la rnam par shes pa gnas pa bdun yongs su 'tshal bar bgyi ba'i slad du chos ston par gyur cig /yang sangs rgyas kyi mthus de'i lag par pad ma brgyad pa zhig</text></item>
<item><p>270b2</p><section>mdo sde</section><text>byung bar gyur pa dang / des de yang bcom ldan 'das ga la ba de logs su 'phangs so/ /'phangs ma thag tu pad ma de yang bcom ldan 'das kyi steng du pad ma'i khang pa brtsegs pa brgyad pa zhig tu gyur pa dang / tshig 'di skad</text></item>
<item><p>270b3</p><section>mdo sde</section><text>ces kyang gsol to/ /bcom ldan 'das bdag dge ba'i rtsa ba 'dis log pa nyid brgyad la nges pa'i sems can rnams la log pa nyid brgyad nges par spangs ba'i slad du chos ston par gyur cig /yang sangs rgyas kyi mthus de</text></item>
<item><p>270b4</p><section>mdo sde</section><text>yi lag par pad ma dgu pa zhig byung bar gyur pa dang / des de yang bcom ldan 'das ga la ba de logs su 'phangs so/ /'phangs ma thag tu pad ma de yang bcom ldan 'das kyi steng du pad ma'i khang pa brtsegs pa dgu pa zhig tu</text></item>
<item><p>270b5</p><section>mdo sde</section><text>gyur pa dang / tshig 'di skad ces kyang gsol to/ /bcom ldan 'das bdag dge ba'i rtsa ba 'dis kun nas mnar sems kyi/ dngos po dgu la gnas pa'i sems can rnams la kun nas mnar sems kyi dngos po dgu</text></item>
<item><p>270b6</p><section>mdo sde</section><text>spang ba'i slad du chos ston par gyur cig /yang sangs rgyas kyi mthus de'i lag par pad ma bcu pa zhig byung bar gyur pa dang / des de yang bcom ldan 'das ga la ba de logs su 'phangs so/ /'phangs ma thag tu pad ma de yang</text></item>
<item><p>270b7</p><section>mdo sde</section><text>bcom ldan 'das kyi dbu'i gtsug gi drang thad kyi steng du pad ma'i khang pa brtsegs pa bcu pa zhig tu gyur pa dang / tshig 'di skad ces kyang gsol to/ /bcom ldan 'das bdag dge ba'i rtsa ba 'dis ji ltar da ltar bcom ldan</text></item>
<item><p>270b8</p><section>mdo sde</section><text>'das phyogs bcur snang bas khyab par mdzad pa ltar stobs bcu dang ldan pa'i sangs rgyas su gyur cig /de nas pad ma'i khang pa brtsegs pa de dag gong nas gong du brtsegs pa'i 'phang gis tshangs pa'i 'jig rten gyi mthar thug</text></item>
<item><p>271a1</p><section>mdo sde</section><text>par gyur to/ /de'i tshe na sa bla ba'i lha yan chad nas tshangs ris kyi bar gyi lha rnams la pad ma'i khang pa brtsegs pa de dag gis yang dag par bskul nas lha bye ba phrag dpag tu med pa dag 'dus par gyur to/ /</text></item>
<item><p>271a2</p><section>mdo sde</section><text>de nas de'i tshe bcom ldan 'das 'dzum pa mdzad do/ /'di ni sangs rgyas bcom ldan 'das rnams kyi chos nyid de/ gang gi tshe 'dzum pa mdzad pa de'i tshe bcom ldan 'das kyi zhal gyi sgo nas 'od zer kha dog du ma kha dog sna tshogs</text></item>
<item><p>271a3</p><section>mdo sde</section><text>kha dog 'bum phrag du ma 'di lta ste/ sngon po dang / ser po dang / dmar po dang / dkar po dang / btsod ka dang / shel dang / dngul gyi kha dog lta bu dag byung ste/ de dag gis 'jig rten gyi khams mtha' yas mu med pa dag snang</text></item>
<item><p>271a4</p><section>mdo sde</section><text>bas khyab par byas nas tshangs pa'i 'jig rten gyi bar du mngon par 'phags te/ 'od kyis nyi ma dang zla ba'i 'od zil gyis mnan nas phyir log ste/ bcom ldan 'das kyi dbu'i gtsug tu nub bo/ /de nas tshe dang ldan pa kun dga' bo</text></item>
<item><p>271a5</p><section>mdo sde</section><text>stan las langs te/ bla gos phrag pa gcig tu gzar nas pus mo g.yas pa'i lha nga sa la gtsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la tshigs su bcad pa'i dbyang</text></item>
<item><p>271a6</p><section>mdo sde</section><text>sa kyis 'dzum pa'i don yongs su zhus pa/ mkhyen pa kun la mngon sum spyan mnga' zhing / /chos rnams kun la nem nur rnam par rgal/ /'jig rten kun dang mi mnyam mthu mnga' ba/ /rgyal dbang ci slad 'dzum pa rab tu</text></item>
<item><p>271a7</p><section>mdo sde</section><text>mdzad/ /khyod kyis mtha' yas dus nas sbyin pa byin/ /khyod khrims rnam dag nor bu rin chen 'dra/ /khyod kyi bzod pa 'ang mi g.yos lhun po bzhin/ /drang srong chen po ci slad 'dzum pa mdzad/ /bsam gtan brnyes shing brtson</text></item>
<item><p>271a8</p><section>mdo sde</section><text>'grus stobs ldan pa/ /gnod bral na dang rga las rnam par grol/ /rgya mtsho 'dra bar shin du zab pa'i blo/ /thub chen ci slad 'dzum pa rab tu mdzad/ /byams la gnas shing thugs rjer gnas pa po/ /thub pa btang snyoms</text></item>
<item><p>271b1</p><section>mdo sde</section><text>dang ni dga' la gnas/ /'dod chags la sogs 'jigs bsal rab tu zhi/ /thub dbang ci slad 'dzum par rab tu mdzad/ /khyod spu gcig nas byung ba'i 'od zer gyis/ /phyogs bcu'i 'jig rten mtha' yas khams rnams su/ /</text></item>
<item><p>271b2</p><section>mdo sde</section><text>nyi zla myur du mog mog rab mdzad de/ /gzi brjid zil gyis gnon cing mig kyang stsol/ /'gro ba'i mgon gcig khyod gsung rnam par dag /snyan cing yid 'ong yan lag drug bcu ldan/ /gang dag nyan pa de dag mi ngoms shing / /</text></item>
<item><p>271b3</p><section>mdo sde</section><text>nyon mongs thams cad ma lus zhi bar bgyid/ /phyogs bcu mtha' yas sems can gang mchis pa'i/ /sems kyi spyod pa du ma gang lags pa/ /de mkhyen de dag som nyi gcod pa po/ /rab byung ci slad 'dzum pa rab tu mdzad/ /</text></item>
<item><p>271b4</p><section>mdo sde</section><text>deng su'i sems ni byang chub slad du nges/ /su zhig sangs rgyas theg pa yangs par zhugs/ /khyab bdag gang gi yid bsams rab tu grub/ /thub dbang ci slad 'dzum pa rab tu mdzad/ /gang gis de ring bdud bzhi pham bgyis</text></item>
<item><p>271b5</p><section>mdo sde</section><text>shing / /nyon mongs bdud dang 'chi bdag bdud chen dang / /gang gis phung po lha bu mang po'i bdud/ /pham par bgyis sam ci slad khyod 'dzum mdzad/ /su zhig de ring don chen yangs 'gyur zhing / /su zhig chos lo legs</text></item>
<item><p>271b6</p><section>mdo sde</section><text>bgyid mi'i seng ge/ /de ring su yi sgra ni phyogs rnams mchi/ /thub dbang ci slad 'dzum pa rab tu mdzad/ /kun mkhyen mi dge thams cad rab spang pa/ /sems can kun la mtshungs par byams pa po/ /g.yo ba kun dang log</text></item>
<item><p>271b7</p><section>mdo sde</section><text>pa rnam spangs pa/ /drang srong chen po ci slad 'dzum pa mdzad/ /de ring su zhig yangs pa chen po thob/ /deng su'i sems kyi smon pa legs 'grub cing / /deng su'i stobs bcu rnams dang ldan par 'gyur/ /dgra thul ci slad 'dzum</text></item>
<item><p>271b8</p><section>mdo sde</section><text>pa rab tu mdzad/ /mkha' la gnas pa lha klu bye ba dang / /gnod sbyin mkha' lding lto 'phye cher bcas dang / /sa la thal sbyar skyes pa bud med rnams/ /dga' zhing lha mi dbang po zla ba lta/ /rdzogs pa'i byang chub sems dpa'</text></item>
<item><p>272a1</p><section>mdo sde</section><text>mang po ni/ dam chos 'tshal ba rgya mtsho lta bu dag /phyogs bcu dag nas lhags nas dgra thul ba/ /yongs dag thugs mnga' 'dzum don bshad du gsol/ /de nas bcom ldan 'das kyis tshe dang ldan pa kun dga'</text></item>
<item><p>272a2</p><section>mdo sde</section><text>bo la phyir tshigs su bcad de bka' stsal pa/ gang gi rgyal ba'i cho 'phrul mchog mthong nas/ /byang chub phyir ni rgya chen sems bskyed cing / /nga yi mdun na thal sbyar gang 'dug pa/ /mdun gyi bu mo mthong ngam kun</text></item>
<item><p>272a3</p><section>mdo sde</section><text>dga' bo/ /'dis ni sngon gyi srid par rtag tu yang / /rgyal ba sum rgya legs par mchod byas shing / /ji ltar bdag ni byang chub mchog reg ces/ /rgyal ba de dag kun la mngon sum zhus/ /nam yang lan 'ga' ngan</text></item>
<item><p>272a4</p><section>mdo sde</section><text>'gror ma song zhing / /'di ni rtag tu lha mi'i 'jig rten skyes/ /nam yang byang chub sems ni ma brjed cing / /'chi dus byas kyang rtag tu tshe rabs dran/ /rgyal ba 'od srung zhes bya mthong nas ni/ /khang bzangs steng nas</text></item>
<item><p>272a5</p><section>mdo sde</section><text>mdzes pa'i lus mchongs te/ /rgya chen sems kyis 'od srung de mchod nas/ /de nas rjes 'thun bzod pa thob par gyur/ /sangs rgyas 'khor ba 'jig ces mtshan gsol ba/ /de la na bza' dam pa phrugs phul bas/ /</text></item>
<item><p>272a6</p><section>mdo sde</section><text>de phyir 'di yi lus mdog gser 'dra la/ /mdzes shing dag la zla ba 'dra ba yin/ /ston pa gser thub ces bya gang yin pa/ /de la bdug pa spos mchog phul bas na/ /de phyir 'di yi kha dang spu khung nas/ /ud pal</text></item>
<item><p>272a7</p><section>mdo sde</section><text>tsan dan dri ngad rab tu 'byung / /gtsug tor zhes bya rkang gnyis mchog de la/ /'dis ni mtshan bdun nges par brtags gyur pas/ /de phyir 'di yi mig mdog mthon mthing la/ /'gro ba rtog par byed pa ngoms mi 'gyur/ /</text></item>
<item><p>272a8</p><section>mdo sde</section><text>tshe rabs lnga brgya dag tu 'dod spangs shing / /tshangs spyod rnam par spyod pa dag byas nas/ /de phyir chags pas gdungs pas de mthong na/ /de tshe 'dod chags can dag chags bral 'gyur/ /sum bcu rtsa gsum gnas</text></item>
<item><p>272b1</p><section>mdo sde</section><text>nas 'dir 'phos te/ /'dir lid tsa bi khyim ni yangs par skyes/ /skye ba kun du tshe rabs dran 'gyur bas/ /tshigs bcad dbyangs kyis smra ba'i bya ba shes/ /pha ma yongs su smin par bya ba dang / /de bzhin sems can gzhan don byed</text></item>
<item><p>272b2</p><section>mdo sde</section><text>'dod cing / /la la byang chub phyir ni sems bskyed phyir/ /de phyir yangs pa'i khyim 'dir rab tu skyes/ /bud med skyes pa nye du mdza' bshes dang / /gzhon nu gzhon nu ma dag gdul ba'i phyir/ /de dag stong phrag drug</text></item>
<item><p>272b3</p><section>mdo sde</section><text>bcu 'di yis ni/ /sangs rgyas theg pa mchog la yongs smin byas/ /'di ni ring po mi thogs bud med kyi/ /lus bsgyur nga yi bstan la rab 'byung zhing / /tshangs spyod dam pa rgya chen thob byas nas/ /shi 'phos lha yi 'jig rten</text></item>
<item><p>272b4</p><section>mdo sde</section><text>'gro bar 'gyur/ /lha gnas de nas shi 'phos phyir yang ni/ /dus mtha'i tshe na chos 'di srung 'gyur zhing / /'dir yang skye dgu'i don chen byas nas ni/ /'di nas phyir yang dga' ldan 'gro bar 'gyur/ /gang tshe mi pham</text></item>
<item><p>272b5</p><section>mdo sde</section><text>dgra las rgyal ba po/ /dung gi sras su gyur te 'byung ba'i tshe/ /de ni bzo don sgyu rtsal bya ba kun/ /shes shing mdzes la yon tan kun ldan 'gyur/ /srog chags brgya phrag du mas mdun bdar cing / /zla ba gsum du rgyal ba mchod</text></item>
<item><p>272b6</p><section>mdo sde</section><text>byas nas/ /de ni srog chags drug stong sum brgya dang / /lhan cig khyim gyi gnas nas 'byung 'gyur zhing / /rgyal ba mi pham bzhugs dang 'das pa yi/ /chos kyi tshul yang kun du 'dzin par 'gyur/ /de 'dra'i dpa' bo</text></item>
<item><p>272b7</p><section>mdo sde</section><text>de nas shi 'phos nas/ /bde ba can gyi 'jig rten khams su 'gro/ /blo ldan des ni 'od dpag med pa dang / /gzhan yang phyogs bcu mtha' yas bzhugs pa yi/ /sangs rgyas bye mang gang gA klung gi ni/ /bye snyed mthong zhing bsnyen</text></item>
<item><p>272b8</p><section>mdo sde</section><text>bkur byed par 'gyur/ /ting 'dzin mngon shes brtson 'grus stobs thob cing / /bskal pa bzang la gang dag phyis 'byung ba'i/ /rang 'byung 'jig rten rnams la phan brtson na/ /'jig rten mgon de dag la 'ang bsnyen</text></item>
<item><p>273a1</p><section>mdo sde</section><text>bkur byed/ /bye mang bskal pa de dag mchod byas te/ /sems can bye mang yongs su smin byas shing / /bskal pa bye ba stong phrag brgyad bcu na/ /rgyal ba zla ba mchog ces bya bar 'gyur/ /zla mchog</text></item>
<item><p>273a2</p><section>mdo sde</section><text>rkang gnyis gtso bo'i mdzod spu nas/ /'od zer gser mdog shin du yid 'ong ba/ /gang dag 'byung bar 'gyur ba de dag gis/ /'jig rten khams de kun du gsal bar 'gyur/ /gang phyir 'od kyis 'jig rten de</text></item>
<item><p>273a3</p><section>mdo sde</section><text>khyab pas/ /nyi zla me dang nor bu'i 'od rnams ni/ /snang bar mi 'gyur rgyu skar tshogs min zhing / /nyin dang mtshan yang bgrang du yod ma yin/ /de tshe rang sangs rgyas dag yod min zhing / /nyan thos rnams</text></item>
<item><p>273a4</p><section>mdo sde</section><text>med mu stegs can tshogs med/ /mnyam med de yi dge 'dun rnam dag cing / /bud med rnam par spang pa nyid du 'gyur/ /mi rnams thams cad gser gyi mdog 'dra zhing / /bsod nams brgya yi mtshan can blta na</text></item>
<item><p>273a5</p><section>mdo sde</section><text>sdug /mngal na mi gnas 'dod pa mi bsten cing / /pad ma'i nang nas rdzus te skye zhing 'byung / /rgyal sras rnams kyi tshogs 'byung gang yin pa/ /de ni bgrang bas rtogs par mi nus shing / /thams cad mngon shes</text></item>
<item><p>273a6</p><section>mdo sde</section><text>thob pa dal spyod dang / /mi skye bzod cing mnyam med chags pa med/ /de na bud med dmigs can yod min zhing / /bslab pa 'dral med phyogs 'dzin yod ma yin/ /'jig rten khams de dag cing dga' ldan</text></item>
<item><p>273a7</p><section>mdo sde</section><text>gyi/ /nye bar spyod pa'i rnam pa 'dra bar 'gyur/ /gser dngul mu stegs dam pa'i dri mchog gis/ /spras shing gtsang la dri med yangs pa yin/ /rgyal ba de yi sku tshe lo grangs ni/ /stong phrag bye ba bdun bcu gsum du</text></item>
<item><p>273a8</p><section>mdo sde</section><text>'gyur/ /ston pa de ni zhi bar gshegs gyur nas/ /de tshe dam chos bskal pa gcig gnas shing / /bzhugs bzhin mya ngan 'das na 'ang 'di yi ni/ /dam chos mdzod la nyams par 'gyur ba med/ /gal te</text></item>
<item><p>273b1</p><section>mdo sde</section><text>rgyal ba dang ni zhing de yi/ /phun sum tshogs par bskal par brjod byas kyang / /rgya mtsho dag las chu thigs gcig bzhin du/ /dpe yang brjod par 'gyur ba ma yin no/ /de nas bu mo zla mchog gis bcom ldan</text></item>
<item><p>273b2</p><section>mdo sde</section><text>'das kyis spyan sngar bdag nyid mngon sum du lung bstan pa thos nas dga' ba dang mchog tu dga' ba de nyid kyis shing ta la bdun srid tsam du nam mkha' la mngon par 'phags so/ /mngon par 'phags</text></item>
<item><p>273b3</p><section>mdo sde</section><text>ma thag tu bu mo des bud med kyi lus sgyur cing skyes pa'i lus mngon par grub par 'gyur ba dang / 'jig rten du sa chen po yang rab tu g.yos par gyur/ me tog gi char dag kyang rab tu bab/ lha dang mi'i sil snyan 'bum</text></item>
<item><p>273b4</p><section>mdo sde</section><text>phrag du ma dag kyang sgra 'khrol bar gyur to/ /'jig rten kun tu snang ba chen pos khyab par yang gyur to/ /de nas byang chub sems dpa' zla mchog gis bar snang de nyid la 'dug bzhin du bcom ldan 'das la tshigs su bcad pa</text></item>
<item><p>273b5</p><section>mdo sde</section><text>dag gis mngon par bstod pa/ ri rab g.yo zhing nam mkha' sar ltung la/ /lha gnas skad cig tsam la 'jig 'gyur zhing / /rgya mtsho mi g.yo dgung zla lhung yang gda'/ /de bzhin gshegs pa sho be'i tshig mi gsung / /</text></item>
<item><p>273b6</p><section>mdo sde</section><text>phyogs bcu'i sems can lus rnams gcig 'gyur zhing / /zhugs ni chab gyur chab ni zhugs 'gyur gda'/ /mnyam med thub dbang yon tan 'byung ba'i gnas/ /'gro la phan bzhed log pa'i tshig mi gsung / /bar snang dog sa</text></item>
<item><p>273b7</p><section>mdo sde</section><text>kun du 'dzin 'gyur zhing / /yungs 'bru'i nang du zhing brgya chud 'gyur la/ /gser ma zhags pas gzung bar rngo thog gda'/ /rgyal ba log pa'i tshig ni gsung mi 'gyur/ /de 'drar yang dag de bzhin nyid gsung ba'i/ /rgyal ba des</text></item>
<item><p>273b8</p><section>mdo sde</section><text>bdag byang chub nges bstan cing / /gang phyir dog sa kun du rab g.yos pas/ /byang chub dam pa 'thob 'gyur gor ma bkum/ /sangs rgyas theg mchog bdag lung bstan pas na/ /rang byung gis ni ji skad gsungs</text></item>
<item><p>274a1</p><section>mdo sde</section><text>de dang / /sngan chad bskal brgyar bdag gis gang btsal ba/ /de ltar bdag gis chos mchog 'khor lo bskor/ /lha mi lha min gnod sbyin dge slong dang / /dge bsnyen rnams dang byang chub sems dpa' dag /</text></item>
<item><p>274a2</p><section>mdo sde</section><text>thams cad mnyam med mthu stobs ldan pa yi/ /bde gshegs 'gyur gyis som nyi ma byed cig /chos 'di thams cad sgyu ma lta bu ste/ /rgyal ba rnams kyis longs spyod rmi 'dra zhing / /bdag med gso ba shed bu</text></item>
<item><p>274a3</p><section>mdo sde</section><text>'ga' yang med/ /sems can srog med gang zag med par gsungs/ /bzod nas ngo bo nyid kyis chos rnams kun/ /rang bzhin dag cing ngo bo nyid med de/ /bdag sngon bud med rang bzhin gyur pa gang / /de ni dngos med</text></item>
<item><p>274a4</p><section>mdo sde</section><text>gsog stong ya ma brla/ /phyi mi'i dngos de'ang stong zhing skad cig ste/ /dngos med mi g.yo gsog dang ya ma brla/ /rtog dang rnam par rtog pa bral gyur cing / /rtog 'gyur de yang mkha' la bya rjes bzhin/ /gang zhig</text></item>
<item><p>274a5</p><section>mdo sde</section><text>mnyam med byang chub 'tshang rgya zhing / /thul dka' bdud kyang rab tu gzhom pa dang / /stong gsum chen po'i 'jig rten khams su ni/ /chos kyi 'khor lo dam pa skor 'dod pa/ /des ni brtan par byang chub sems bskyed la/ /</text></item>
<item><p>274a6</p><section>mdo sde</section><text>de bzhin gshegs pa rab tu mchod bgyis dang / /des ni myur du yon tan 'byung ba'i gnas/ /ston pa rgyal ba sdig med lam rtogs 'gyur/ /skyes bu rtsal 'phags gsung snyan mthar byon pa/ /rgyal ba mi mchog</text></item>
<item><p>274a7</p><section>mdo sde</section><text>gtso la phyag 'tshal lo/ /dga' mdzad rab dga'i dngos po stsol mdzad la/ /thub pa chos dbyig 'byung gnas dbang phyug bstod/ /bde ba'i 'byung gnas bde kun rab stsol ba/ /de bzhin gshegs pa bdud kyi tsher ma dkrugs/ /</text></item>
<item><p>274a8</p><section>mdo sde</section><text>stod 'os rnams kyis bstod pa gang zag mchog /rang 'byung dbang ldan sred bral bstod par bgyi/ /bdag gis phyogs bcu bltas na de dag tu/ /sdig med sangs rgyas brgya phrag bsam yas mthong / /shAkya</text></item>
<item><p>274b1</p><section>mdo sde</section><text>seng ge ji lta de lta bur/ /phyogs bcu'i sangs rgyas de dag bdag lung ston/ /rgyal ba thams cad chos nyid sangs rgyas gcig /de bzhin chos kyang de bzhin nyid kyis gcig /sems can rnams kyang yang dag mthar nges pas/ /</text></item>
<item><p>274b2</p><section>mdo sde</section><text>gang la bzod 'di mchis pa rgyal bar 'gyur/ de nas byang chub sems dpa' zla mchog gis tshigs su bcad pa de dag smras nas bar snang de las babs te/ bcom ldan 'das kyi zhabs gnyis la rab tu gtugs so/ /</text></item>
<item><p>274b3</p><section>mdo sde</section><text>des rab tu gtugs ma thag tu sangs rgyas 'bum phrag mang po dag kyang snang bar gyur to/ /sangs rgyas bcom ldan 'das de dag gis kyang de bla na med pa yang dag par rdzogs pa'i byang chub tu lung bstan to/ /des sangs</text></item>
<item><p>274b4</p><section>mdo sde</section><text>rgyas bcom ldan 'das de dag mngon sum du mthong zhing bdag nyid lung bstan pa yang thos nas dga' zhing mgu la yi rangs te/ rab tu dga' zhing dga' ba dang yid bde ba skyes nas bcom ldan 'das kyi spyan sngar</text></item>
<item><p>274b5</p><section>mdo sde</section><text>rab tu 'byung bar gsol ba btab po/ /bcom ldan 'das kyis bdag legs par gsungs pa'i chos 'dul ba la rab tu dbyung bar gsol/ bcom ldan 'das kyis bka' stsal pa/ khye'u de'i phyir pha ma dag gnang bar</text></item>
<item><p>274b6</p><section>mdo sde</section><text>byed du chug cig /de nas khye'u de'i pha ma dag gis cho 'phrul chen po de mthong zhing de mngon sum du lung bstan pa yang thos nas 'di skad ces gsol to/ /bcom ldan 'das bdag cag gis khye'u 'di rab tu dbyung bar</text></item>
<item><p>274b7</p><section>mdo sde</section><text>gnang lags so/ /bdag cag gis kyang chos de dag slad kyis thos par bgyi lags so zhes gsol pa dang / bcom ldan 'das kyis khye'u de rab tu phyung ngo / /de nas khye'u de rab tu phyung ba dang / srog chags khris kyang bla</text></item>
<item><p>274b8</p><section>mdo sde</section><text>na med pa yang dag par rdzogs pa'i byang chub tu sems bskyed do/ /chos kyi rnam grangs 'di bshad pa na lha dang mi khrag khrig khrag bdun chos rnams la chos kyi mig rdul med cing dri ma dang bral ba rnam par</text></item>
<item><p>275a1</p><section>mdo sde</section><text>dag go/ /dge slong lnga brgya ni len pa med par zag pa rnams las sems rnam par grol lo/ /sngon byang chub tu sems ma bskyed pa'i dge slong ma nyis brgya dang srog chags nyi khris ni bla na med pa yang</text></item>
<item><p>275a2</p><section>mdo sde</section><text>dag par rdzogs pa'i byang chub tu sems bskyed do/ /bcom ldan 'das kyis de skad ces bka' stsal nas/ byang chub sems dpa' zla mchog dang / tshe dang ldan pa kun dga' bo dang / byang chub sems dpa' de dag dang / nyan</text></item>
<item><p>275a3</p><section>mdo sde</section><text>thos chen po de dag dang / thams cad dang ldan pa'i 'khor de dag dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /</text></item>
<item><p>275a4</p><section>mdo sde</section><text>'phags pa bu mo zla mchog lung bstan pa zhes bya ba theg pa chen po'i mdo rdzogs so// // rgya gar gyi mkhan po/ dzi na mi tra dang / zhu chen gyi lo ts+tsha ba ban d+he ye shes sdes zhus te gtan la phab pa'o/ /</text></item>
<item><p>275a5</p><section>mdo sde</section><text>@#/ /rgya gar skad du/ Ar+ya k+She mA ba tI byA ka ra Na nA ma ma hA yA na sU tra/ bod skad du/ 'phags pa bde ldan ma lung bstan pa zhes bya ba theg pa chen po'i mdo/ sangs rgyas dang byang chub</text></item>
<item><p>275a6</p><section>mdo sde</section><text>sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na bya rgod kyi phung po'i ri la dge slong nyi khri'i dge slong gi dge 'dun chen po dang / byams</text></item>
<item><p>275a7</p><section>mdo sde</section><text>pa dang / 'jam dpal la sogs pa byang chub sems dpa' sems dpa' chen po rab tu mang po dang thabs gcig tu bzhugs so/ /de nas bcom ldan 'das snga dro'i dus kyi tshe chos gos dang sham thabs gsol te/ lhung</text></item>
<item><p>275a8</p><section>mdo sde</section><text>bzed bsnams nas byang chub sems dpa' sems dpa' chen po byams pa dang thabs gcig tu rgyal po'i khab kyi grong khyer chen por bsod snyoms la gshegs so/ /de nas bcom ldan 'das rgyal po'i khab kyi</text></item>
<item><p>275b1</p><section>mdo sde</section><text>grong khyer du mthar chags kyis bsod snyoms rgyu zhing rgyal po gzugs can snying po'i pho brang ga la ba der gshegs so/ /de nas rgyal po gzugs can snying po'i btsun mo bde ldan ma zhes bya ba khang bzangs mchog</text></item>
<item><p>275b2</p><section>mdo sde</section><text>gi steng na 'dug pas bcom ldan 'das thag ring po nas gshegs pa mthong ngo / /mthong nas kyang sems dga' bar gyur te/ khang bzangs kyi steng nas babs nas/ bcom ldan 'das dang / byang chub sems</text></item>
<item><p>275b3</p><section>mdo sde</section><text>dpa' sems dpa' chen po byams pa'i gdan dar dkar rin che ba bting ngo / /de nas bcom ldan 'das dang byang chub sems dpa' sems dpa' chen po byams pa gdan bshams pa la bzhugs so/ /de nas rgyal po'i btsun mo</text></item>
<item><p>275b4</p><section>mdo sde</section><text>bde ldan ma lus rgyan thams cad kyis brgyan pas bcom ldan 'das dang / byang chub sems dpa' sems dpa' chen po byams pa'i zhabs la mgo bos phyag 'tshal nas chos mnyan pa'i phyir zhe sa dang bcas/ gus pa dang bcas</text></item>
<item><p>275b5</p><section>mdo sde</section><text>pas bcom ldan 'das kyi spyan sngar 'dug go/ /de nas bcom ldan 'das kyis rgyal po'i btsun mo bde ldan ma lus rgyan thams cad kyis brgyan pa la gzigs nas sems can thams cad la phan pa'i phyir mkhyen</text></item>
<item><p>275b6</p><section>mdo sde</section><text>bzhin du rgyal po'i btsun mo bde ldan ma la bka' stsal pa/ bde ldan ma gang lus la thogs pa'i 'bras bu 'di lta bu shin du lham me lhan ne lha nger 'dug pa'i shing de'i ming ci zhes bya/ de skad ces bka' stsal pa dang /</text></item>
<item><p>275b7</p><section>mdo sde</section><text>bcom ldan 'das la rgyal po'i btsun mo bde ldan mas tshigs su bcad de gsol pa/ gang gi 'bras bu khyod thogs pa/ /shing de'i ming ni ci yin zhes/ /dpa' bo chen po mkhyen bzhin du/ /gang zag mchog gis smras</text></item>
<item><p>275b8</p><section>mdo sde</section><text>pa ni/ /bdag gis sngon ni gang bskyed pa/ /bsod nams las byung shing zhes bgyi/ /'dren pa bdag gis myong ba yi/ /'bras bu 'di dag de yi lags/ /ljon shing bshad pa de nyid kyang / /sangs rgyas nyan</text></item>
<item><p>276a1</p><section>mdo sde</section><text>thos rnams la yod/ /sangs rgyas ye shes 'thob 'dod rnams/ /byang chub phyir ni de la gnas/ /sbyin dang tshul khrims chab stsal bas/ /ljon shing de ni rnam par bsrung / /de ni rnam par 'khrung pa</text></item>
<item><p>276a2</p><section>mdo sde</section><text>na/ /'bras bu bzang po rnams kyang 'byung / /bzod pa dang ni brtson 'grus mthus/ /ljon shing bdag gis legs par bsrungs/ /de ni rnam par 'khrung pa na/ /'bras bu dri med 'byung bar 'gyur/ /shing 'di blta</text></item>
<item><p>276a3</p><section>mdo sde</section><text>na mdzes pa ste/ /bsam gtan shes rab me tog rgyas/ /'dren pa bdag gis de dag gi/ /'bras bu rnams ni myong ba lags/ /ji ltar ri la rten pa yi/ /shing rnams yal ga lo ma dag /chu zheng gab par rgya</text></item>
<item><p>276a4</p><section>mdo sde</section><text>che ba/ /'phel bar gyur te bskyod mi nus/ /de bzhin ljon shing che bzang 'di/ /sangs rgyas chos nyid 'tshal bas na/ /sems can kun la phan pa'i phyir/ /sngon ni legs par bsrungs pa lags/ /'dren pa'i bsod nams</text></item>
<item><p>276a5</p><section>mdo sde</section><text>ljon shing 'di'i/ /'bras bu gzhan yang mchis lags te/ /bdag gis nyams su myong ba 'di/ /de yi me tog tsam du bas/ /de yi 'bras bu byang chub mchog /sangs rgyas byang chub bla med lags/ /de ni bdag gis</text></item>
<item><p>276a6</p><section>mdo sde</section><text>thob par 'gyur/ /smad pa bud med nyid spangs nas/ /skyes par bdag nyid 'gyur ba lags/ /sems can kun gyi dam pa mchog /chos rnams kun gyi pha rol phyin/ /thams cad mkhyen pa thams cad gzigs/ /</text></item>
<item><p>276a7</p><section>mdo sde</section><text>sdug bsngal kun gyi nyen pa yi/ /sems can rnams ni bdag gis dgrol/ /'jig rten kun la snying brtse ba'i/ /skyabs su bdag ni 'gyur ba lags/ /de skad ces gsol pa dang / bcom ldan 'das kyis rgyal po'i btsun</text></item>
<item><p>276a8</p><section>mdo sde</section><text>mo bde ldan ma la bka' stsal pa/ bde ldan ma gang khyod skye bo mang po la phan pa dang / skye bo mang po la bde ba dang / 'jig rten la snying brtse ba dang / skye bo phal po che'i tshogs kyi don dang / lha rnams dang / mi rnams la phan pa dang / bde ba'i phyir zhugs pa legs so</text></item>
<item><p>276b1</p><section>mdo sde</section><text>legs so/ /de skad ces bka' stsal pa dang / bcom ldan 'das la rgyal po'i btsun mo bde ldan mas 'di skad ces gsol to/ /bcom ldan 'das bcom ldan 'das kyi sku la skyes bu chen po'i mtshan sum bcu rtsa gnyis dang / dpe byad bzang po brgyad</text></item>
<item><p>276b2</p><section>mdo sde</section><text>bcu dang / de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bcwa brgyad dang / byams pa chen po dang / snying rje chen po dang / dga' ba chen po dang / btang snyoms</text></item>
<item><p>276b3</p><section>mdo sde</section><text>chen po 'di rnams ci las grub lags/ de bzhin du gzhan yang sangs rgyas kyi chos dpag tu ma mchis pa dang / bsam gyis mi khyab pa dang / gzhal du ma mchis pa dang / brjod du ma mchis pa dang bgrang ba las 'das pa rnams ci las</text></item>
<item><p>276b4</p><section>mdo sde</section><text>grub lags/ de skad ces gsol pa dang / bcom ldan 'das kyis rgyal po'i btsun mo bde ldan ma la tshigs su bcad de bka' stsal pa/ sangs rgyas ye shes 'dod pas na/ /sems can kun la phan pa'i phyir/ /ngas kyang 'di ltar</text></item>
<item><p>276b5</p><section>mdo sde</section><text>ljon pa'i shing / /sngon ni legs pa kho nar bskyed/ /sbyin dang tshul khrims bzod pa dang / /de bzhin brtson 'grus bsam gtan bsags/ /yun ring dus nas ting 'dzin dang / /shes rab nges par bsten pa yin/ /sems can</text></item>
<item><p>276b6</p><section>mdo sde</section><text>rnams la mi mnyam sems/ /ngas ni bsgoms par mi dran te/ /rtag tu sems ni mnyam gyur pas/ /sangs rgyas nyid ni ngas brnyes ste/ /nga yi sems ni mnyam pa yis/ /rtag tu sdug dang mi sdug dang / /mdza' dang mi mdza'</text></item>
<item><p>276b7</p><section>mdo sde</section><text>snyoms pas na/ /bsod nams shing ni rnam par bskyed/ /des na ljon shing chen po 'di/ /yon tan mang por gyur pa yin/ /'khor los sgyur nyid ngas thob ste/ /brgya byin nyid kyang byas pa yin/ /rnam mang dbang phyug chen po dang / /</text></item>
<item><p>276b8</p><section>mdo sde</section><text>tshangs pa nyid kyang de las thob/ /bsam gyis mi khyab sangs rgyas chos/ /mtshan nyid dag kyang ngas rtogs so/ /de nas rgyal po'i btsun mo bde ldan mas bcom ldan 'das kyi yon tan rnams thos nas/ bcom ldan 'das kyis legs</text></item>
<item><p>277a1</p><section>mdo sde</section><text>par rab tu gsungs pa la mngon par bstod de rjes su yi rangs nas bcom ldan 'das la tshigs su bcad de gsol pa/ ji ltar mi mchog dam pa po/ /yon tan rgya mtsho mtha' yas pas/ /sngon ni spyod pa shin</text></item>
<item><p>277a2</p><section>mdo sde</section><text>du bslabs/ /de ltar bdag kyang rjes su slob/ /yon tan mthar phyin khyod kyi ni/ /yon tan rnams ltar bdag slob ste/ /srid par sdug bsngal spangs nas ni/ /bdag kyang 'di 'drar 'gyur bar bgyi/ /tshe rabs gzhan</text></item>
<item><p>277a3</p><section>mdo sde</section><text>ni ma lus par/ /bdag gis sbyin pa gang stsal pa/ /mnyam med ye shes mthong slad du/ /de dag thams cad yongs su bsngo/ /srid pa 'di 'am gzhan dag tu/ /bdag gis tshul khrims gang bsrungs pa/ /sangs rgyas</text></item>
<item><p>277a4</p><section>mdo sde</section><text>ye shes 'thob slad du/ /de dag thams cad yongs su bsngo/ /bzod dang brtson 'grus ting 'dzin dang / /shes rab dge ba gang bsten pa/ /sangs rgyas chos kyi don gyi phyir/ /de dag thams cad bdag gis bsngo/ /lus dang</text></item>
<item><p>277a5</p><section>mdo sde</section><text>ngag dang yid rnams kyis/ /las dge gang dag bdag gis bsags/ /sangs rgyas ye shes yon tan phyir/ /byang chub tu ni bdag gis bsngo/ /bud med lus 'di spangs nas ni/ /skyes pa mchog tu bdag gyur cig /de ltar</text></item>
<item><p>277a6</p><section>mdo sde</section><text>skyes pa'i lus thob nas/ /dam pa'i mchog tu bdag gyur cig /de ltar gyur nas bde gshegs kyi/ /'khor lo bla med bskor bar bgyi/ /'khor ba'i btson rar bcings pa yi/ /sems can bye ba dgrol bar bgyi/ /de nas bcom ldan</text></item>
<item><p>277a7</p><section>mdo sde</section><text>'das kyis rgyal po'i btsun mo bde ldan ma la tshigs su bcad pa dag gis legs so zhes bya ba byin te/ tshig 'di smras pa legs pa yin/ /sems ni rab tu sdom pa legs/ /khyod kyis bdud ni legs par mnan/ /rdzogs sangs</text></item>
<item><p>277a8</p><section>mdo sde</section><text>rgyas su khyod 'gyur ro/ /de nas rgyal po'i btsun mo bde ldan ma dga' zhing mgu la rab tu dga' ba dang / dga' zhing yid bde ba skyes nas bcom ldan 'das dang / byang chub sems dpa' byams pa bza' ba dang bca' ba mang pos tshim par</text></item>
<item><p>277b1</p><section>mdo sde</section><text>byas so/ /de nas bcom ldan 'das stsang sder ni gyur phyag ni bcabs nas rgyal po'i btsun mo bde ldan ma la chos kyi gtam rgyas pas yang dag par bstan/ yang dag par 'dzin du bcug /yang dag par gzeng bstod/ yang dag par rab tu dga'</text></item>
<item><p>277b2</p><section>mdo sde</section><text>bar mdzad nas lung bstan te/ bde ldan ma khyod ma 'ongs pa'i dus bskal pa du ma zhig na de bzhin gshegs pa dgra bcom pa yang dag par rdzogs pa'i sangs rgyas lha dang mi rnams kyi ston pa/ sangs rgyas bcom ldan 'das</text></item>
<item><p>277b3</p><section>mdo sde</section><text>yon tan rin chen dpal zhes bya bar 'gyur ro/ /khyod kyi sangs rgyas kyi zhing yang mchog tu yongs su dag par 'gyur te/ ngan song ngan 'gro log par ltung ba'i sdug bsngal med pa yid du 'ong ba yid dang 'thad pa mchog</text></item>
<item><p>277b4</p><section>mdo sde</section><text>tu rnam par dag pa'i byang chub sems dpa' rnams kyi gnas yin te/ khyod kyi sangs rgyas kyi zhing de ni de lta bur 'gyur ro/ /chos kyi rnam grangs 'di bshad pa na dge bsnyen ma stong phrag mang po zhig gis ni bla na med pa yang</text></item>
<item><p>277b5</p><section>mdo sde</section><text>dag par rdzogs pa'i byang chub tu sems bskyed do/ /srog chags stong phrag mang po dang / lha dang mi'i skye dgu rnams kyis ni chos kyi snang ba thob par gyur to/ /bcom ldan 'das kyis de skad ces bka' stsal nas/ rgyal po'i btsun mo bde ldan ma dang /</text></item>
<item><p>277b6</p><section>mdo sde</section><text>'khor de dag dang / lha dang / mi dang / lha ma yin dang / dri zar bcas pa'i 'jig rten yid rangs te/ bcom ldan 'das kyis gsungs pa la mngon par bstod do/ /'phags pa bde ldan ma lung bstan pa zhes bya ba theg pa chen po'i mdo rdzogs so// //</text></item>
<item><p>277b7</p><section>mdo sde</section><text>@#/ /rgya gar skad du/ Ar+ya shrI ya ma hA de bi byA ka ra Na/ bod skad du/ 'phags pa lha mo chen po dpal lung bstan pa/ sangs rgyas dang / byang chub sems dpa' thams cad la phyag 'tshal lo/ /</text></item>
<item><p>277b8</p><section>mdo sde</section><text>'di skad bdag gis thos pa dus cig na/ bcom ldan 'das bde ba can na byang chub sems dpa'i dge 'dun chen po 'di lta ste/ byang chub sems dpa' sems dpa' chen po 'phags pa spyan ras gzigs dbang phyug dang / byang chub sems dpa'</text></item>
<item><p>278a1</p><section>mdo sde</section><text>sems dpa' chen po mthu chen thob pa dang / byang chub sems dpa' sems dpa' chen po sgrib pa thams cad rnam par sel ba dang / byang chub sems dpa' sems dpa' chen po sa'i snying po dang / byang chub sems dpa'</text></item>
<item><p>278a2</p><section>mdo sde</section><text>sems dpa' chen po kun du bzang po dang / byang chub sems dpa' sems dpa' chen po nam mkha'i snying po dang / byang chub sems dpa' sems dpa' chen po lag na rdo rje dang / byang chub sems dpa' sems dpa' chen po 'jig</text></item>
<item><p>278a3</p><section>mdo sde</section><text>pa thams cad sel ba dang / de bzhin du byang chub sems dpa' sems dpa' chen po dga' byed kyi bkra shis thams cad 'dzin pa dang / byang chub sems dpa' sems dpa' chen po bsod nams kyi mtshan thams cad 'dzin pa</text></item>
<item><p>278a4</p><section>mdo sde</section><text>dang / byang chub sems dpa' sems dpa' chen po nyi zla dang 'jig rten gsum 'dzin pa dang / byang chub sems dpa' sems dpa' chen po mu stegs kyi bkra shis thams cad 'dzin pa dang / byang chub sems dpa' sems dpa'</text></item>
<item><p>278a5</p><section>mdo sde</section><text>chen po 'jam dpal gzhon nur gyur pa dang / de dag la sogs pa bskal pa bzang po'i byang chub sems dpa' sems dpa' chen po dang thams cad dang thabs gcig tu bzhugs so/ de nas byang chub sems dpa' sems dpa' chen po</text></item>
<item><p>278a6</p><section>mdo sde</section><text>spyan ras gzigs dbang phyug bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug go/ /lha mo chen mo dpal yang bcom ldan 'das kyi thad du song ste phyin nas</text></item>
<item><p>278a7</p><section>mdo sde</section><text>bcom ldan 'das kyi zhabs la mgo bos phyag 'tshal te/ lan gsum bskor ba byas nas bde ba can na gnas pa'i byang chub sems dpa' sems dpa' chen po de dag thams cad la yang mgo bos phyag 'tshal te/ phyogs gcig</text></item>
<item><p>278a8</p><section>mdo sde</section><text>tu 'dug go/ /de nas bcom ldan 'das bsod nams brgya stong du mas brgyan cing de bzhin gshegs pa bye ba snyed kyis yongs su bskor te/ brgya byin dang tshangs pa dang / 'jig rten skyong ba thams cad kyis bstod cing bsngags pas</text></item>
<item><p>278b1</p><section>mdo sde</section><text>lha mo chen mo dpal la gzigs nas/ tshangs pa chen po'i gsung gis byang chub sems dpa' sems dpa' chen po spyan ras gzigs dbang phyug la 'di skad ces bka' stsal to/ /spyan ras gzigs dbang phyug</text></item>
<item><p>278b2</p><section>mdo sde</section><text>rgyal po 'am/ blon po 'am/ dge slong ngam/ dge slong ma 'am/ dge bsnyen nam/ dge bsnyen ma 'am/ bram ze 'am/ rgyal rigs sam/ rje'u rigs sam/ dmangs rigs gang la la lha mo chen mo dpal gyi ming brgya rtsa</text></item>
<item><p>278b3</p><section>mdo sde</section><text>brgyad dri ma med par grags pa zhes bya ba'i bstod pa 'di 'chang na/ rgyal rigs kyi rgyal po de'i yul dang / sems can de dag gis 'jigs pa dang / yams kyi nad dang / gnod pa thams cad zhi bar 'gyur zhing chom rkun dang /</text></item>
<item><p>278b4</p><section>mdo sde</section><text>g.yon can dang / mi dang mi ma yin pa'i 'jigs pa thams cad 'byung bar mi 'gyur te/ nor dang / 'bru dang / mdzod dang / bang ba thams cad rnam par 'phel bar 'gyur ro/ /rgyal rigs kyi rgyal po de'i khyim du yang dpal nges par</text></item>
<item><p>278b5</p><section>mdo sde</section><text>gnas par 'gyur ro/ /de nas byang chub sems dpa' sems dpa' chen po de dag gis tshig 'di skad ces gsol to/ /bcom ldan 'das tshig 'di legs par bka' stsal pa/ legs so legs so/ /lha mo chen mo dpal gyi</text></item>
<item><p>278b6</p><section>mdo sde</section><text>ming rnams 'dzin pa dang / thos nas nyams su len pa gang lags pa de dag gi yon tan dang phan yon ni de dag tu 'gyur lags so/ /de nas byang chub sems dpa' sems dpa' chen po 'phags pa spyan ras gzigs</text></item>
<item><p>278b7</p><section>mdo sde</section><text>dbang phyug gis bcom ldan 'das la 'di skad ces gsol to/ /bcom ldan 'das lha mo chen mo dpal gyis dge ba'i rtsa ba gang du bskyed lags/ bcom ldan 'das kyis bka' stsal pa/ lha mo chen mo dpal gyis ni de bzhin</text></item>
<item><p>278b8</p><section>mdo sde</section><text>gshegs pa gang gA'i klung gi bye ma snyed la dge ba'i rtsa ba bskyed de/ spyan ras gzigs dbang phyug sngon byung ba 'das pa'i dus na 'jig rten gyi khams rin po che las byung ba zhes bya ba na/ de bzhin gshegs pa</text></item>
<item><p>279a1</p><section>mdo sde</section><text>rin po che'i me tog yon tan gyis rgya mtsho bai dUr+ya dang gser gyi ri bo mdog mdzes gser 'od dpal zhes bya ba 'jig rten du byung ste/ de dang de bzhin gshegs pa mang po gzhan dag la yang lha mo chen mo</text></item>
<item><p>279a2</p><section>mdo sde</section><text>dpal gyis dge ba'i rtsa ba bskyed do/ /de bzhin gshegs pa'i mtshan 'di dag kyang lha mo chen mo dpal de'i dge ba'i rtsa ba rnam par 'phel ba dang / 'grub par byed pa dang / rtag tu rjes su 'brang ba yin te/ de dag ni 'dir lha mo</text></item>
<item><p>279a3</p><section>mdo sde</section><text>chen mo dpal gyis yang dag par brjod pa dang / sdig pa thams cad sel ba dang / nyes sdig thams cad med par byed pa dang / lus thams cad dri ma med par byed pa dang / nor dang 'bru rnams 'du zhing 'phel bar byed pa dang / dbul</text></item>
<item><p>279a4</p><section>mdo sde</section><text>ba gcod par byed pa dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po thams cad 'dul zhing 'gugs par byed pa dang / yams kyi nad dang / gnod pa dang /</text></item>
<item><p>279a5</p><section>mdo sde</section><text>'thab pa dang / 'khrug pa dang / 'gyed pa dang / rtsod pa thams cad zhi bar byed pa dang / pha rol du phyin pa drug rdzogs par byed pa'o/ /'di lta ste/ de bzhin gshegs pa dpal stug po la phyag 'tshal lo/ /de bzhin gshegs pa rin po</text></item>
<item><p>279a6</p><section>mdo sde</section><text>che'i me tog yon tan gyi rgya mtsho bai dUr+ya dang gser gyi ri bo mdog mdzes gser 'od dpal la phyag 'tshal lo/ /de bzhin gshegs pa gang gA'i mu stegs kyi sgo thams cad kyi bkra shis kyi dpal la phyag 'tshal lo/ /</text></item>
<item><p>279a7</p><section>mdo sde</section><text>de bzhin gshegs pa tsan dan gyi me tog gzi brjid skar ma'i 'od kyi dpal la phyag 'tshal lo/ /de bzhin gshegs pa kun du snang ba g.yul las rnam par rgyal ba'i dpal la phyag 'tshal lo/ /de bzhin gshegs pa yon tan</text></item>
<item><p>279a8</p><section>mdo sde</section><text>rgya mtsho snang ba'i dkyil 'khor gyi dpal la phyag 'tshal lo/ /de bzhin gshegs pa chos kyi cho 'phrul rgyal mtshan shugs kyi dpal la phyag 'tshal lo/ /de bzhin gshegs pa skar 'od zhi ba'i spos snang dpal la phyag 'tshal</text></item>
<item><p>279b1</p><section>mdo sde</section><text>lo/ /de bzhin gshegs pa sems can gyi bsam pa zhi bar mdzad pa'i sku'i dpal la phyag 'tshal lo/ /de bzhin gshegs pa smon lam brgya mtshos snang ba'i dpal la phyag 'tshal lo/ /de bzhin gshegs pa shin du yongs brjod</text></item>
<item><p>279b2</p><section>mdo sde</section><text>mtshan gsol dpal la phyag 'tshal lo/ /de bzhin gshegs pa phyir mi ldog pa'i 'khor lo rin po che'i gnas kyi dpal la phyag 'tshal lo/ /de bzhin gshegs pa nyi ma'i dkyil 'khor 'od 'phags dpal la phyag</text></item>
<item><p>279b3</p><section>mdo sde</section><text>'tshal lo/ /de bzhin gshegs pa brtson 'grus grangs med pa la rab tu zhugs pa'i dpal la phyag 'tshal lo/ /de bzhin gshegs pa dpag tu med pa'i gser mdog snang ba'i dpal la phyag 'tshal lo/ /de bzhin</text></item>
<item><p>279b4</p><section>mdo sde</section><text>gshegs pa gsung gi yan lag thams cad kyi sgra dbyangs dpal la phyag 'tshal lo/ /de bzhin gshegs pa shes rab sgron ma grangs med pa'i 'od kyi me tog gi dpal la phyag 'tshal lo/ /de bzhin gshegs pa sred</text></item>
<item><p>279b5</p><section>mdo sde</section><text>med kyi bu'i brtul zhugs kyi go cha ri rab kyi dpal la phyag 'tshal lo/ /de bzhin gshegs pa tshangs pa'i dpal la phyag 'tshal lo/ /de bzhin gshegs pa dbang phyug chen po'i dpal la phyag 'tshal lo/ /de bzhin gshe</text></item>
<item><p>279b6</p><section>mdo sde</section><text>gas pa nyi zla'i 'od dpal la phyag 'tshal lo/ /de bzhin gshegs pa zab mo'i chos kyi 'od kyi rgyal po'i dpal la phyag 'tshal lo/ /de bzhin gshegs pa nam mkha'i sgron ma'i 'od bzang dpal la phyag 'tshal lo/ /</text></item>
<item><p>279b7</p><section>mdo sde</section><text>de bzhin gshegs pa nyi 'od tog gi dpal la phyag 'tshal lo/ /de bzhin gshegs pa spos kyi sgron ma'i dpal la phyag 'tshal lo/ /de bzhin gshegs pa rgya mtsho'i snying po las byung ba'i dpal la phyag 'tshal</text></item>
<item><p>279b8</p><section>mdo sde</section><text>lo/ /de bzhin gshegs pa sprul pa'i 'brug sgra snyan pa'i dpal la phyag 'tshal lo/ /de bzhin gshegs pa chos kyi snang ba thams cad bkod pa'i dpal la phyag 'tshal lo/ /de bzhin gshegs pa shing gi rgyal po ltar</text></item>
<item><p>280a1</p><section>mdo sde</section><text>skyes pa'i dpal la phyag 'tshal lo/ /de bzhin gshegs pa rin chen 'od phro'i ri bo'i dpal la phyag 'tshal lo/ /de bzhin gshegs pa ye shes 'od phro rgya mtsho'i dpal la phyag 'tshal lo/ /de bzhin gshegs</text></item>
<item><p>280a2</p><section>mdo sde</section><text>pa smon lam chen po'i shugs kyi dpal la phyag 'tshal lo/ /de bzhin gshegs pa sprin chen po'i dpal la phyag 'tshal lo/ /de bzhin gshegs pa dran pa'i tog gi rgyal po'i dpal la phyag 'tshal lo/ /de bzhin gshegs pa dbang</text></item>
<item><p>280a3</p><section>mdo sde</section><text>po'i tog gi rgyal mtshan gyi rgyal po'i dpal la phyag 'tshal lo/ /de bzhin gshegs pa nor dang 'bru thams cad sdud pa'i dpal la phyag 'tshal lo/ /de bzhin gshegs pa zhi ba 'dren pa'i dpal la phyag 'tshal lo/ /de bzhin</text></item>
<item><p>280a4</p><section>mdo sde</section><text>gshegs pa phun sum tshogs pa 'gugs pa'i dpal la phyag 'tshal lo/ /de bzhin gshegs pa'i mtshan 'di dag rim gror byas te bcang bar bya'o bklag par bya'o/ /de ltar byas na rigs kyi bu 'am/ rigs kyi bu mo</text></item>
<item><p>280a5</p><section>mdo sde</section><text>de la bsod nams shin du mang du 'phel bar 'gyur ro/ /lha mo chen mo dpal yang de bzhin gshegs pa thams cad kyis kyang lung bstan to/ /lha mo chen mo dpal khyod ma 'ongs pa'i dus na 'jig rten gyi khams dpal</text></item>
<item><p>280a6</p><section>mdo sde</section><text>rin po ches brgyan pa zhes bya bar de bzhin gshegs pa dgra bcom pa yang dag par rdzogs pa'i sangs rgyas dpal nor bu rin po che las byung ba zhes bya bar 'gyur te/ 'jig rten gyi khams de yang lha'i rin po che</text></item>
<item><p>280a7</p><section>mdo sde</section><text>sna tshogs kyis brgyan par 'gyur ro/ /'jig rten gyi khams der de bzhin gshegs pa de nyid snang bar mdzad par 'gyur la/ 'jig rten gyi khams de na gnas pa'i byang chub sems dpa' de dag kyang rang las</text></item>
<item><p>280a8</p><section>mdo sde</section><text>'od 'byung zhing tshe dpag tu med par 'gyur ro/ /nam mkha' las kyang sangs rgyas dang / chos dang / dge 'dun gyi sgra 'byung bar 'gyur ro/ /sangs rgyas kyi zhing der byang chub sems dpa' gang dag skye bar 'gyur ba de dag thams cad</text></item>
<item><p>280b1</p><section>mdo sde</section><text>kyang pad ma'i snying po dag las skye bar 'gyur ro zhes lung bstan to/ /de la ming brgya rtsa brgyad dri ma med par grags pa zhes bya ba'i bstod pa brgyad bcu gnyis pa gang zhe na/ 'jigs pa med pa spyan ras gzigs dbang phyug lha mo chen mo</text></item>
<item><p>280b2</p><section>mdo sde</section><text>dpal gyi ming rnams nyon cig /'di lta ste/ de bzhin gshegs pa thams cad kyis dbang bskur ba/ lha thams cad kyis dbang bskur ba/ de bzhin gshegs pa thams cad kyi yum/ lha thams cad kyi ma/ de bzhin gshegs pa thams cad kyi</text></item>
<item><p>280b3</p><section>mdo sde</section><text>dpal/ byang chub sems dpa' thams cad kyi dpal/ 'phags pa nyan thos dang rang sangs rgyas thams cad kyi dpal/ tshangs pa dang / khyab 'jug dang / dbang phyug chen po thams cad kyi dpal/ lha la sogs pa thams cad kyi dpal/</text></item>
<item><p>280b4</p><section>mdo sde</section><text>gnas thams cad na yod pa'i dpal/ lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po thams cad kyi dpal/ rig sngags 'chang dang / lag na rdo rje dang rdo rje 'chang</text></item>
<item><p>280b5</p><section>mdo sde</section><text>ba thams cad kyi dpal/ 'jig rten skyong ba bzhi dang lnga'i dpal/ gza' brgyad dang / rgyu skar nyi shu rtsa brgyad kyi dpal lo/ /\u0f00 nyi ma'i bu mo/ ma ma yum/ rig byed bzhi'i dpal/ bkra shis ma/ sems can rnams kyi ma/ rgyal</text></item>
<item><p>280b6</p><section>mdo sde</section><text>ma/ rnam rgyal ma/ gang gA ma/ mu stegs kyi sgo thams cad kyi bkra shis ma/ dri ma med pa/ dri ma med par byed pa'i dpal/ sdig pa thams cad 'phrog ma/ rgyags pa med pa/ zla ba'i dpal/ nyi ma'i dpal/ zla thams cad kyi</text></item>
<item><p>280b7</p><section>mdo sde</section><text>dpal/ seng ge la zhon ma/ pad ma'i mchog 'bum gyis bkab ma/ pad ma pad ma la gnas pa/ pad ma 'dzin pa/ pad ma las byung ba pad ma dang ldan pa/ 'od zer 'bar ba du mas 'khor ba/ nor sbyin ma/ dkar mo/ dkar mo chen</text></item>
<item><p>280b8</p><section>mdo sde</section><text>mo/ lag dkar ma/ bkra shis thams cad 'dzin ma/ bsod nams kyi phung po thams cad kyi lus can/ shes nyen can gyi bu mo lag pa 'bum dang ldan ma mig 'bum dang ldan ma/ mgo 'bum dang ldan ma/ nor bu rnam pa</text></item>
<item><p>281a1</p><section>mdo sde</section><text>sna tshogs kyis mdzes par byas pa'i cod pan thogs pa/ gzugs bzang ba/ gzugs sna tshogs can/ rab grags ma/ shin du grags ma/ zhi ba ma/ sprin ma/ sgra gtsang ma/ zla ba ltar mdzes ma/ nyi ma ltar mdzes</text></item>
<item><p>281a2</p><section>mdo sde</section><text>ma dge ma/ dge byed ma/ sems can thams cad la mngon du phyogs ma'i dpal/ 'phags ma/ me tog la gnas ma/ me tog gi dbang phyug ma/ ri bo'i rgyal po ri rab thams cad kyi dpal/ chu klung dang / mtsho thams cad</text></item>
<item><p>281a3</p><section>mdo sde</section><text>kyi dpal/ chu thams cad kyi rgya mtsho'i dpal/ mu stegs thams cad du mngon du phyogs pa'i dpal/ sman dang / rtsi tog dang / shing dang / nor dang / 'bru thams cad kyi dpal/ gser sbyin ma/ zas dang gos sbyin ma/ 'od gsal ma/ snang ba ma/</text></item>
<item><p>281a4</p><section>mdo sde</section><text>lus gtsang ma/ de bzhin gshegs pa thams cad kyi dbang sgyur ma/ lha'i tshogs thams cad la mngon du phyogs pa'i dpal/ gshin rje dang / chu lha dang / ku be ra dang / brgya byin la sogs pa'i dpal sbyin pa ma/ longs spyod</text></item>
<item><p>281a5</p><section>mdo sde</section><text>ma/ gzi brjid ldan ma/ phun sum tshogs ma/ 'byor pa ma/ rnam par skye ba ma bro ba/ chos kyi dpal/ khyab 'jug la brten pa/ ku mu da la gnas ma/ bzod ldan ma/ mthu rtsal gyi gnas/ dag byed dang bkra shis thams cad</text></item>
<item><p>281a6</p><section>mdo sde</section><text>kyi lag pa dang ldan pa/ bkra mi shis pa thams cad med par byed pa bsod nams thams cad sdud pa'i dpal/ sa thams cad dang / rgyal po thams cad kyi dpal/ rig sngags 'chang gi rgyal po thams cad kyi dpal/ 'byung po</text></item>
<item><p>281a7</p><section>mdo sde</section><text>thams cad dang / gnod sbyin dang / srin po dang / yi dags dang / sha za dang / grul bum dang / lto 'phye chen po thams cad kyi dpal/ lha'i gnas dang lha thams cad kyi dpal/ bzlas brjod dang / bzlas brjod du bya ba dang / sbyin sregs</text></item>
<item><p>281a8</p><section>mdo sde</section><text>dang / sbyin bsregs tu bya ba dang / bkra shis thams cad kyi dpal/ 'od la dga' ba/ skal ba dang ldan par 'dod pa/ drang srong thams cad dag par byed pa'i dpal/ bud med kyi gnas thams cad kyi gtso mo dang /</text></item>
<item><p>281b1</p><section>mdo sde</section><text>dpal gyi mchog mi 'am ci mo thams cad dang lha ma yin mo thams cad kyi dpal gyi mchog /kha na ma tho ba med pa'i gnas na 'dug pa/ yid du 'ong ba/ sim par byed pa/ ku be ra'i snying du sdug pa/ chos kyi rgyal po'i dpal/ \u0f00 sdug</text></item>
<item><p>281b2</p><section>mdo sde</section><text>bsngal thams cad las rnam par gzigs shig /sgrol cig thar bar mdzod cig /bsod nams kyi tshogs thams cad bdag la mngon du gyur par mdzod cig swA hA/ \u0f00 gaM ga sarba tir+tha mu khi swA hA/ oM sarba bi tri</text></item>
<item><p>281b3</p><section>mdo sde</section><text>swA hA/ sarba maM ga la d+ha ra Ni swa hA/ tsa turba di sarba nak+sha tra gra hA ba Na ga Na a d+hi mur+d+yai swa hA/ brah+mA ya swA hA/ baSh+Nai be swA hA/ ru drA ya swA hA/ bi Sh+wa mu khA ya swA hA/ \u0f00 kli ni kli ni sarba kar+ya sad+ha nis nis ni/ a ba ha de bi shrI/ bai shra ba NA ya swa hA/</text></item>
<item><p>281b4</p><section>mdo sde</section><text>swa bar+N+Na dA na d+ha n+ya A kaR+Sha n+ye+e swa hA/ sarba pur+Na a kaR+Sha N+yai swa hA/ shrI de ba tA A kaR+Sha N+yai swA hA/ sarba pA ba nA sha n+yai swA hA/ sarba a kA la mr-i t+yu prata ma n+yai swA hA/ sarba ta thA ga ta a b+hi She ka ta yai swa hA/ sarba de ba tA mu kha shrI ye swa</text></item>
<item><p>281b5</p><section>mdo sde</section><text>hA/ a yu rbal bar+Na ka ri ye swA hA/ sarba bi twa maM ga la hasta ye swa hA/ saM haM ba hi ni yai swa hA/ pad+ma sam+bud+b+ha ye swA hA/ sarba kri t+ya ka khordo ba ni sha n+yai swA hA/ /'jigs pa med pa spyan ras gzigs dbang phyug gang la la lha</text></item>
<item><p>281b6</p><section>mdo sde</section><text>mo chen mo dpal gyi ming nyes sdig thams cad med par byed pa/ sdig pa thams cad 'joms par byed pa/ bsod nams thams cad sdud par byed pa/ bkra mi shis pa thams cad med par byed pa/ dpal dang / bde ba dang / skal ba</text></item>
<item><p>281b7</p><section>mdo sde</section><text>bzang po thams cad sdud par byed pa 'di dag dang / de bzhin gshegs pa'i mtshan 'di dag 'chang ba dang / klog par byed pa des nang par langs te gtsang mar byas la/ sangs rgyas thams cad la me tog dang bdug pa gsol nas lha</text></item>
<item><p>281b8</p><section>mdo sde</section><text>mo chen mo dpal la yang tsan dan gyi bdug pa phul te/ bklags na des dpal thams cad thob par 'gyur zhing bde ba dang / yid bde ba thams cad thob par 'gyur te/ lha thams cad kyang bsrung ba dang / bskyab pa dang / sbed pa byed par 'gyur</text></item>
<item><p>282a1</p><section>mdo sde</section><text>la de'i don thams cad kyang 'grub par 'gyur ro/ /bcom ldan 'das kyis de skad ces bka' stsal nas/ byang chub sems dpa' 'jigs pa med pa spyan ras gzigs dbang phyug dang / lha mo chen mo dpal de dang /</text></item>
<item><p>282a2</p><section>mdo sde</section><text>'khor de dag thams cad dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa lha mo chen mo dpal lung bstan pa</text></item>
<item><p>282a3</p><section>mdo sde</section><text>rdzogs so// // @#/ /rgya gar skad du/ Ar+ya dza ya ma ti nA ma ma ha yA na sU tra/ bod skad du/ 'phags pa rgyal ba'i blo gros zhes bya ba theg pa chen po'i mdo/ sangs rgyas dang / byang chub sems dpa' tham</text></item>
<item><p>282a4</p><section>mdo sde</section><text>sa cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na dge slong gi dge 'dun chen po dang / byang chub</text></item>
<item><p>282a5</p><section>mdo sde</section><text>sems dpa' rab tu mang po dag dang thabs gcig tu bzhugs so/ /de nas bcom ldan 'das kyis byang chub sems dpa' rgyal ba'i blo gros la bka' stsal pa/ rgyal ba'i blo gros rigs kyi bu 'am/ rigs kyi bu mo bsod nams</text></item>
<item><p>282a6</p><section>mdo sde</section><text>'dod pas de bzhin gshegs pa la mchod par bya'o/ /shes rab 'dod pas thos pa la brtson par bya'o/ /mtho ris 'dod pas tshul khrims bsrungs bar bya'o/ /longs spyod 'dod pas gtong ba sbel bar bya'o/ /gzugs bzang</text></item>
<item><p>282a7</p><section>mdo sde</section><text>ba 'dod pas bzod pa bsgom par bya'o/ /spobs pa 'dod pas bla ma la gus par bya'o/ /gzungs 'dod pas mngon pa'i nga rgyal med par bya'o/ /ye shes 'dod pas tshul bzhin yid la byed pa la gnas par bya'o/ /thar pa 'dod pas</text></item>
<item><p>282a8</p><section>mdo sde</section><text>sdig pa thams cad spang bar bya'o/ /sems can thams cad bde bar bya bar 'dod pas byang chub tu sems bskyed par bya'o/ /skad snyan pa 'dod pas bden par smra bar bya'o/ /yon tan 'dod pas rab tu dben pa la dga' bar bya'o/ /</text></item>
<item><p>282b1</p><section>mdo sde</section><text>chos 'dod pas dge ba'i bshes gnyen la bsten par bya'o/ /zhi gnas 'dod pas 'du 'dzi med pa mang du bya'o/ /lhag mthong 'dod pas chos stong par so sor brtag pa mang du bya'o/ /tshangs pa'i 'jig rten 'dod pas byams pa dang / snying</text></item>
<item><p>282b2</p><section>mdo sde</section><text>rje dang / dga' ba dang / btang snyoms bsgom par bya'o/ /lha dang mi'i longs spyod phun sum tshogs pa 'dod pas dge bcu'i las kyi lam yang dag par blangs te gnas par bya'o/ /yongs su mya ngan 'da' bar 'dod pas stong pa'i</text></item>
<item><p>282b3</p><section>mdo sde</section><text>chos la mngon par dga' bar bya'o/ /yon tan thams cad thob par 'dod pas dkon mchog gsum la mchod par bya'o/ /bcom ldan 'das kyis de skad ces bka' stsal nas/ byang chub sems dpa' sems dpa</text></item>
<item><p>282b4</p><section>mdo sde</section><text>'a chen po rgyal ba'i blo gros dang / thams cad dang ldan pa'i 'khor de dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /</text></item>
<item><p>282b5</p><section>mdo sde</section><text>'phags pa rgyal ba'i blo gros zhes bya ba theg pa chen po'i mdo rdzogs so// // @#/ /rgya gar skad du/ Ar+ya a ba lo ka na ni nA ma ma hA yA na sU tra/ bod skad du/ 'phags pa spyan ras</text></item>
<item><p>282b6</p><section>mdo sde</section><text>gzigs zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na bya rgod kyi phung</text></item>
<item><p>282b7</p><section>mdo sde</section><text>po'i ri la dge slong gi dge 'dun chen po dang / byang chub sems dpa' sems dpa' chen po rab tu mang po dang thabs gcig tu bzhugs te/ de nas bcom ldan 'das kyis byang chub sems dpa' blo gros rnam par dag</text></item>
<item><p>282b8</p><section>mdo sde</section><text>pa la bka' stsal pa/ blo gros rnam par dag pa tshul khrims yongs su dag pas/ de bzhin gshegs pa yongs su dag go/ /blo gros rnam par dag pa ting nge 'dzin yongs su dag pa dang / bzod pa yongs su dag pa dang /</text></item>
<item><p>283a1</p><section>mdo sde</section><text>phan pa'i dngos po yongs su dag pas de bzhin gshegs pa yongs su dag go/ /blo gros rnam par dag pa byams pa yongs su dag pas de bzhin gshegs pa yongs su dag go/ /blo gros rnam par dag pa</text></item>
<item><p>283a2</p><section>mdo sde</section><text>snying rje yongs su dag pas de bzhin gshegs pa yongs su dag go/ /blo gros rnam par dag pa dga' ba yongs su dag pa dang / btang snyoms yongs su dag pas de bzhin gshegs pa yongs su dag go/ /blo gros rnam par</text></item>
<item><p>283a3</p><section>mdo sde</section><text>dag pa rnam par grol ba yongs su dag pa dang / rnam par grol ba'i ye shes yongs su dag pas de bzhin gshegs pa yongs su dag go/ /blo gros rnam par dag pa stobs yongs su dag pas de bzhin gshegs pa yongs su dag go/ /</text></item>
<item><p>283a4</p><section>mdo sde</section><text>blo gros rnam par dag pa mi 'jigs pa yongs su dag pa dang / sangs rgyas kyi chos yongs su dag pa dang / rnam pa thams cad mkhyen pa'i ye shes yongs su dag pas de bzhin gshegs pa yongs su dag go/ /blo gros</text></item>
<item><p>283a5</p><section>mdo sde</section><text>rnam par dag pa de ltar de bzhin gshegs pa yongs su dag pa la su zhig me tog dang / phreng ba dang / spos dang / gdugs dang / rgyal mtshan dang / ba dan dang / rol mo'i sgra dang / byug pa rnams kyis sti stang byed pa de'i</text></item>
<item><p>283a6</p><section>mdo sde</section><text>bsod nams kyi phung po'i mtha' rtogs par mi nus te/ de'i mtha' ni theg pa gsum po las theg pa gang yang rung bas mya ngan las 'das pa'i mthar thug pa ma gtogs par bsod nams kyi phung po de phyi ma'i</text></item>
<item><p>283a7</p><section>mdo sde</section><text>mthar yang zad par mi nus so/ /de ci'i phyir zhe na/ blo gros rnam par dag pa ji ltar de bzhin gshegs pa sangs rgyas kyi chos thams cad kyis tshad med pa de bzhin du de bzhin gshegs pa la yon phul ba yang</text></item>
<item><p>283a8</p><section>mdo sde</section><text>tshad med do/ /mtha' yas so/ /bsam gyis mi khyab po/ /mtshungs pa med do/ /dpag tu med do/ /grangs med do/ /dpag gis mi lang ngo / /brjod du med do/ /blo gros rnam par dag pa su zhig de bzhin gshegs pa</text></item>
<item><p>283b1</p><section>mdo sde</section><text>de ltar bzhugs te/ 'tsho zhing gzhes pa la sti stang byed pa dang / bla mar byed pa dang / ri mor byed pa dang / mchod pa dang / rjed pa dang / phyi ma'i tshe phyi ma'i dus lnga brgya tha ma la su zhig de bzhin gshegs pa yongs</text></item>
<item><p>283b2</p><section>mdo sde</section><text>su mya ngan las 'da' ba'i ring bsrel yungs 'bru tsam la sti stang byed pa dang / bla mar byed pa dang / ri mor byed pa dang / mchod pa dang / rjed pa dang / yang dag par sems nye bar gzhag ste byang chub tu gzhol ba'i sems</text></item>
<item><p>283b3</p><section>mdo sde</section><text>bskyed pas phyag 'tshal ba dang / phyag byed pa dang / sti stang byed pa dang / bla mar byed pa dang / ri mor byed pa dang / mchod pa dang / rjed pa dang / gsol ba dang / sngags pa dang / skor ba byed pa des phan yon lnga yongs su bzungs</text></item>
<item><p>283b4</p><section>mdo sde</section><text>bar 'gyur te/ lnga gang zhe na/ dran pa dang ldan par 'gyur ba dang / rtogs pa dang ldan par 'gyur ba dang / ngo tsha shes shing khrel yod pa dang ldan par 'gyur ba dang / myur du sangs rgyas bcom ldan 'das mthong bar 'gyur ba dang /</text></item>
<item><p>283b5</p><section>mdo sde</section><text>mthong nas kyang dad pa skyed par 'gyur ba ste phan yon lnga po de dag yongs su gzung bar 'gyur ro/ /de chos bzhi dang ldan par 'gyur te/ bzhi gang zhe na/ de bzhin gshegs pa'i bstan pa 'dzin pa dang / de yang ji skad</text></item>
<item><p>283b6</p><section>mdo sde</section><text>bstan pa bzhin du bsgrub pa dang / bsgrubs nas kyang sangs rgyas bcom ldan 'das rnams dang nye bar 'gyur ba dang / myur du sangs rgyas kyi zhing yongs su dag par skye bar 'gyur ba ste/ chos bzhi po de dag go/ /blo gros</text></item>
<item><p>283b7</p><section>mdo sde</section><text>rnam par dag pa byang chub sems dpa' chos bzhi dang ldan na bdud dam bdud kyi ris kyi lha'i bu rnams kyis mi brdzi bar 'gyur te/ bzhi gang zhe na/ rigs mtho zhing rigs che ba dang / btsas ma thag tu sangs rgyas</text></item>
<item><p>283b8</p><section>mdo sde</section><text>bcom ldan 'das rnams yid la byed pa dang / phyi ma'i dus na dam pa'i chos 'dzin pa dang / rtag tu de bzhin gshegs pa dgra bcom pa yang dag par rdzogs pa'i sangs rgyas rnams kyis byin gyis brlabs par 'gyur</text></item>
<item><p>284a1</p><section>mdo sde</section><text>ba ste/ blo gros rnam par dag pa byang chub sems dpa' chos bzhi po de dag dang ldan na bdud dam bdud kyi ris kyi/ lha'i bu rnams kyis mi brdzi bar 'gyur ro/ /de nas bcom ldan 'das kyis de'i tshe</text></item>
<item><p>284a2</p><section>mdo sde</section><text>tshigs su bcad pa 'di dag bka' stsal to/ /srog chags kun la phan pa'i phyir/ /byang chub tu ni sems bskyed nas/ /'jig rten mgon gyi mchod rten la/ /su zhig skor ba byed pa ni/ /tshe rabs dag ni thams cad</text></item>
<item><p>284a3</p><section>mdo sde</section><text>du/ /byang chub spyad pa spyod pa'i tshe/ /dran dang ldan zhing blo gros ldan/ /bsod nams ldan zhing 'jigs med 'gyur/ /mchod rten bskor ba byas na ni/ /tshe rabs dag ni thams cad du/ /lha dang klu dang gnod sbyin dang / /</text></item>
<item><p>284a4</p><section>mdo sde</section><text>srin po rnams kyis mchod par 'gyur/ /ngas ni gang dag bstan pa yi/ /mi khom brgyad po de dag spong / /sangs rgyas 'byung ba rab mdzes pa/ /mnyes par byed 'di dal ba gcig /mdog ldan gzugs ni</text></item>
<item><p>284a5</p><section>mdo sde</section><text>phun sum tshogs/ /mtshan gyis legs par brgyan pa dang / /mthu dang stobs dang ldan par 'gyur/ /le lo can du de mi 'gyur/ /de ni phyug cing nor cher 'gyur/ /bsod nams ldan zhing rdzi ba med/ /'jig rten sgron</text></item>
<item><p>284a6</p><section>mdo sde</section><text>ma mnyes byas nas/ /yang dang yang du sti stang byed/ /bdag med stong pa'i chos thos nas/ /de ni chos la rmongs mi 'gyur/ /myur du dad pa 'thob 'gyur zhing / /chos don ji bzhin mkhas par 'gyur/ /tshong dpon khyim dang rgyas</text></item>
<item><p>284a7</p><section>mdo sde</section><text>pa dang / /phyug po rnams su skye bar 'gyur/ /dpa' zhing sbyin pa'i bdag por 'gyur/ /gtong ba btang zhing ser sna med/ /'dzam bu'i gling na gang yang rung / /khyad par can gyi rigs mdzes pa/ /der ni brtan pa de skye ste/ /</text></item>
<item><p>284a8</p><section>mdo sde</section><text>dma' ba dag ni rnam par spangs/ /mchod rten bskor ba byas na ni/ /skye ba thams cad kun du yang / /dbang cher grags pa'i khyim bdag dang / /dpal dang gzi brjid ldan par 'gyur/ /bram ze sA la che 'dra dang / /tshul</text></item>
<item><p>284b1</p><section>mdo sde</section><text>khrims ldan zhing mang thos dang / /rgyal rigs sA la che 'dra dang / /phyug cing nor chen ldan par 'gyur/ /ris bskor rgya mtsho tshun chad kyi/ /sa kun la ni gang smon pa/ /gling bzhi dag gi dbang phyug bla/ /rgyal po chos dang</text></item>
<item><p>284b2</p><section>mdo sde</section><text>ldan par 'gyur/ /'khor los sgyur ba rdzu 'phrul che/ /rin chen bdun dang ldan par 'gyur/ /rgyal srid gnas nas sangs rgyas la/ /yang dang yang du sti stang byed/ /'di nas shi 'phos mtho ris su/ /song nas sangs rgyas</text></item>
<item><p>284b3</p><section>mdo sde</section><text>bstan la dad/ /lhun po'i zom gyi dbang phyug po/ /lha yi dbang po brgya byin 'gyur/ /lha dbang shin du 'thab bral dang / /de bzhin du ni dga' ldan dang / /lha dbang shin du 'phrul dga' dang / /dbang sgyur 'jigs pa med</text></item>
<item><p>284b4</p><section>mdo sde</section><text>par 'gyur/ /mchod rten bskor ba byas na ni/ /de ni tshangs pa'i 'jig rten du/ /tshangs pa'i dbang phyug mkhas 'gyur zhing / /lha rnams bye bas mchod par 'gyur/ /'jig rten mgon gyi mchod rten la/ /mi gang</text></item>
<item><p>284b5</p><section>mdo sde</section><text>skor ba byed pa yi/ /bsngags pa bskal pa bye bar yang / /brjod pas zad par bya mi nus/ /su zhig byang chub sems bskyed nas/ /ston pa'i mchod rten phyag 'tshal ba/ /de ni bskal pa bye bar yang / /nams kyang long</text></item>
<item><p>284b6</p><section>mdo sde</section><text>zhing 'theng mi 'gyur/ /'jig rten mgon gyi mchod rten la/ /mngon du skor ba byed pa ni/ bung ba sngon po mdzes 'dra yi/ /rnam par dag pa'i mig 'thob 'gyur/ /mchod rten bskor ba byas na ni/ /de ni nges par rtag</text></item>
<item><p>284b7</p><section>mdo sde</section><text>tu yang / /'thun pa'i don kun thob 'gyur zhing / /don min rnams ni spangs bar 'gyur/ /mchod rten bskor ba byas na ni/ /mthu dang stobs dang ldan par 'gyur/ /de ni le lo med 'gyur zhing / /rtag tu bag</text></item>
<item><p>284b8</p><section>mdo sde</section><text>yod ldan par 'gyur/ /mchod rten bskor bar byas na ni/ /brtson 'grus brtan zhing mthu brtan la/ /brtan zhing rnam par gnon brtan dang / /de ni myur du mkhas par 'gyur/ /me dang dug dang mtshon gyis de/ /</text></item>
<item><p>285a1</p><section>mdo sde</section><text>nams kyang 'chi dus byed mi 'gyur/ /mkhas pa tshe ni rdzogs rdzogs su/ /zad par byas nas 'chi dus byed/ /mchod rten bskor ba byas na ni/ /pho brang 'khor dang yul 'khor dang / /grong rdal rnams</text></item>
<item><p>285a2</p><section>mdo sde</section><text>su longs spyod dang / /gzugs kyis khyad par 'phags par 'gyur/ /byang chub spyad pa spyod pa'i tshe/ /de ni 'dod pa mi brten cing / /lus kyang gtsang la gos gtsang zhing / /gtsang ma'i chos la gnas par 'gyur/ /blo gros</text></item>
<item><p>285a3</p><section>mdo sde</section><text>rnam par dag pa byang chub sems dpa'i theg pa la yang dag par zhugs pa gang dag gis de bzhin gshegs pa'i mchod rten mthong nas dad pa bskyed de/ pus mo gnyi ga'i lha nga sa la gtsugs nas phyag 'tshal zhing phyag</text></item>
<item><p>285a4</p><section>mdo sde</section><text>byed de/ de bzhin gshegs pa skyes bu chen po'i mtshan sum bcu rtsa gnyis kyis sku legs par brgyan pa de ci 'dra bar bdag gi lus kyang de 'dra bar gyur cig ces de la mos pa skyed na/ blo gros rnam par dag pa bsod</text></item>
<item><p>285a5</p><section>mdo sde</section><text>nams kyi phung po de'i mtha' brjod par mi nus te/ bla na med pa yang dag par rdzogs pa'i byang chub la gnas pa'i phyir ro/ /bsod nams kyi phung po de ni rgyal po nyid dam/ brgya byin nyid dam/ tshangs pa nyid dam/</text></item>
<item><p>285a6</p><section>mdo sde</section><text>rang sangs rgyas nyid dam/ yang dag par rdzogs pa'i sangs rgyas kyi theg pa bla na med pas kyang zad par bya bar mi nus so/ /de ci'i phyir zhe na/ blo gros rnam par dag pa rigs kyi bu des bsod nams kyi phung po</text></item>
<item><p>285a7</p><section>mdo sde</section><text>bsam gyis mi khyab pa yongs su bzung ba'i phyir te/ blo gros rnam par dag pa 'di lta ste/ dper na de bzhin gshegs pa bla na med pa yang dag par rdzogs pa'i byang chub mngon par rdzogs par sangs rgyas pa</text></item>
<item><p>285a8</p><section>mdo sde</section><text>grong khyer ram/ gtsug lag khang ngam/ grong du 'jug kyang rung / 'chag kyang rung / 'greng yang rung / 'dug kyang rung / chos ston kyang rung / stong gsum gyi stong chen po'i 'jig rten gyi khams na sems can lha'i</text></item>
<item><p>285b1</p><section>mdo sde</section><text>'am/ klu 'am/ gnod sbyin nam/ dri za 'am/ lha ma yin nam/ nam mkha' lding ngam/ mi 'am ci 'am/ lto 'phye chen po 'am/ mi 'am/ mi ma yin pa 'am/ sems can gyi grangs su ma gtogs pa shing ngam/</text></item>
<item><p>285b2</p><section>mdo sde</section><text>ri 'am/ khung bu 'am/ bu ga 'am/ bya skyibs kyang rung ste/ de bzhin gshegs pa ga la ba de logs su 'dud pa dang / rab tu 'dud pa dang / kun tu 'dud pa mi phyed pa de gang yang med de/ ji ltar de bzhin gshegs pa</text></item>
<item><p>285b3</p><section>mdo sde</section><text>dge ba'i rtsa ba thams cad dang ldan pa la byed pa de bzhin du/ rigs kyi bu de dag grong ngam/ grong khyer ram/ grong rdal lam/ yul 'khor ram/ pho brang 'khor na rgyu ba la sems can rnams 'dud/ rab tu 'dud/ kun tu</text></item>
<item><p>285b4</p><section>mdo sde</section><text>'dud par 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /'jig rten sangs rgyas ji ltar 'gyur zhes mos pa bskyed/ /sangs rgyas mchod rten la ni pus mo</text></item>
<item><p>285b5</p><section>mdo sde</section><text>gnyis 'dzugs dang / /su zhig byang chub gzhol nas phyogs rnams kun 'gro ba/ /de 'gro tshe na 'jig rten gsum po 'dud pa byed/ /mi rnams gtso bo rang byung gang du 'gro byed pa/ /de logs su ni rtswa dang shing</text></item>
<item><p>285b6</p><section>mdo sde</section><text>dang sdong bcug dang / /sman dang shing lo rnams dang 'bras bu 'dab ma dang / /yid 'ong dri ldan me tog rnams ni 'dud par 'gyur/ /bcom ldan mchod rten rnams la pus mo gtsugs pa ni/ /de la mi yi dbang</text></item>
<item><p>285b7</p><section>mdo sde</section><text>po kun kyang 'dud par 'gyur/ /gnod sbyin dbang dang klu dang lha yi rgyal po dang / /tshangs pa'i dbang po thams cad rkang par gtugs par byed/ /bcom ldan mchod rten rnams la pus gtsugs phyag byas na/ /dpa' zhing stobs</text></item>
<item><p>285b8</p><section>mdo sde</section><text>dang ldan pa'i 'khor los sgyur bar 'gyur/ /gser gyi mdog ldan mtshan rnams kyi ni go char 'gyur/ /mthu che bla mar bya zhing thub par dka' bar 'gyur/ /de yi yul na sems can gang dag gnas gyur pa/ /de dag</text></item>
<item><p>286a1</p><section>mdo sde</section><text>thams cad byams pa'i sems dang dga' bar 'gyur/ /de la sems can gang yang sdig pa mi skyed de/ /skye bo tshogs chen dga' zhing yid du 'ong bar 'gyur/ /bcom ldan mchod rten dag la pus</text></item>
<item><p>286a2</p><section>mdo sde</section><text>btsugs phyag 'tshal ba/ /de la 'jig rten kun gyi rgyal po rab tu 'dud/ /lha dang klu dang mi dang lto 'phye chen po 'dud/ /bskal pa mtha' yas rnams su dbugs phyin thob par 'gyur/ /bcom ldan mchod rten dag la</text></item>
<item><p>286a3</p><section>mdo sde</section><text>pus btsug phyag 'tshal ba/ /gang tshe rgyal ba dam pa byung bar gyur pa'i tshe/ /de bzhin gshegs pa rnams dang nye bar 'gyur ba thob/ /'dren pa gzhal yas rnams la mchod pa byed par 'gyur/ /'jig rten sangs</text></item>
<item><p>286a4</p><section>mdo sde</section><text>rgyas gyur ces mos pa bskyes nas ni/ /bcom ldan mchod rten rnams la pus btsugs phyag 'tshal ba/ /bskal pa bye ba khrag khrig brgya grangs zad 'gyur na/ /de ni ring por mi thogs byang chub mtshungs med</text></item>
<item><p>286a5</p><section>mdo sde</section><text>'thob/ /gang zhig sangs rgyas bye ba khrag khrig brgya stong la/ /bskal pa bye ba gzhal yas sti stang byed pa bas/ /gang zhig phyi dus mi bzad bskal pa 'di la ni/ /mchod rten phyag 'tshal de yi bsod nams ches mang</text></item>
<item><p>286a6</p><section>mdo sde</section><text>ngo / /sangs rgyas dam pa sbyin gnas mtshungs pa med gyur pa/ /spyod pa dam pa spyod nas khyad par brnyes gyur pa/ /mi yi khyu mchog de la 'dir ni mchod byas na/ /rnam par smin pa dam pa mtshungs med rang bzhin 'gyur/ /</text></item>
<item><p>286a7</p><section>mdo sde</section><text>byang chub tu ni sems bsngos te/ /me tog phreng ba byas nas su/ mchod rten dag la su 'bul ba/ /de ni nams kyang phongs mi 'gyur/ /mi yi nang nas shi 'phos nas/ /sum bcu rtsa gsum 'gro bar 'gyur/ /der ni rin</text></item>
<item><p>286a8</p><section>mdo sde</section><text>chen sna tshogs kyi/ /gzhal med khang pa 'thob par 'gyur/ /mchod rten phreng ba 'dir phul na/ /khang bzangs dag dang khang brtsegs pa/ /lha yi bu mos bsten pa rnams/ /sum bcu gsum du spyod par 'gyur/ /yan lag</text></item>
<item><p>286b1</p><section>mdo sde</section><text>brgyad ldan chus gang zhing / /gser gyi bye ma brdal gyur pa/ /bai dUr+ya dang shel dag gi/ /lha yi rdzing bu 'thob par 'gyur/ /der ni lha yi dga' spyad nas/ /mkhas pa tshe tshad rdzogs par 'gyur/ /lha yi 'jig rten</text></item>
<item><p>286b2</p><section>mdo sde</section><text>shi 'phos nas/ /mi nang longs spyod ldan par 'gyur/ /dge ba'i rtsa ba de nyid kyis/ /mkhas pa bag yod gyur nas ni/ /de bzhin gshegs pa mnyes byas te/ /rkang gnyis mchog la mchod pa byed/ /mchod rten phreng ba 'bul</text></item>
<item><p>286b3</p><section>mdo sde</section><text>byed pa/ /de ni 'dod chags mi 'phrogs shing / /zhe sdang gis kyang 'phrogs mi 'gyur/ /de ni nams kyang rmongs mi 'gyur/ /rkang gnyis mchog la mchod byas na/ /de ni tshe rabs thams cad du/ /chags pa med cing zhe sdang med/ /</text></item>
<item><p>286b4</p><section>mdo sde</section><text>brkam pa med cing dbang po bsdams/ /mchod rten phreng ba 'bul byed pa/ /tshe rabs bye ba stong rnams dang / /khrag khrig dag ni brgya bgrangs pa/ /kun du bskur sti byas par 'gyur/ /mchod rten phreng ba 'bul byed pa/ /de ni 'khor</text></item>
<item><p>286b5</p><section>mdo sde</section><text>los sgyur bar 'gyur/ /brgya byin lha yi dbang phyug 'gyur/ /tshangs pa'i 'jig rten tshangs par 'gyur/ /'jig rten mgon po skyob pa la/ /dar gyi dbul ba phul byas nas/ /lha yi dag dang mi rnams kyi/ /don rnams thams cad</text></item>
<item><p>286b6</p><section>mdo sde</section><text>'grub par 'gyur/ /dma' ba'i rigs ni rnam spangs te/ /der ni de skye 'gyur ma yin/ /phyug cing nor chen ldan pa dang / /'jig rten dbang phyug de 'gyur ro/ /de bzhin gshegs la mchod byas na/ /gzugs dang don</text></item>
<item><p>286b7</p><section>mdo sde</section><text>dang longs spyod dang / /kha dog dang ni 'byor pa dang / /kun du grags dang ldan par 'gyur/ /de ni tshe rabs dran 'gyur zhing / /'dod chags kyis kyang 'phrogs mi 'gyur/ /'dod pa rnams kyi skyon shes shing / /tshangs par spyad pa spyod</text></item>
<item><p>286b8</p><section>mdo sde</section><text>par 'gyur/ /de bzhin gshegs pa mchod byas na/ /gzugs rnams dang ni sgra dag dang / /ro rnams kyis kyang mi tshugs shing / /sdig pa'i las ni byed mi 'gyur/ /rnam par 'dren pa mchod byed na/ /de ni spos dang me tog</text></item>
<item><p>287a1</p><section>mdo sde</section><text>gis/ /nams kyang phongs par mi 'gyur zhing / /dran ldan shes rab ldan par 'gyur/ /de bzhin gshegs la su mchod pa/ /de yi nor gyi phung po la/ /rgyal po dang ni chom rkun dang / /me dang chus kyang</text></item>
<item><p>287a2</p><section>mdo sde</section><text>reg mi 'gyur/ /'jig rten mgon po'i mchod rten la/ /dar gyi dbul ba su 'bul ba/ /de ni skam dang mya ngan dang / /nad bu can du gzhar mi 'gyur/ /'jig rten sgron ma mchod byed pa/ /tshe rabs dag ni thams cad du/ /</text></item>
<item><p>287a3</p><section>mdo sde</section><text>mya ngan med cing gnod med dang / /'khor los sgyur ba 'byor chen 'gyur/ /'dren la mchod pa byas na ni/ /rkang pa lag pa mnyen 'gyur zhing / /yan lag rnam par dag 'gyur la/ /gzugs dang kha dog ldan par 'gyur/ /sdig</text></item>
<item><p>287a4</p><section>mdo sde</section><text>pa'i las ni rnam spangs te/ /byang chub spyad pa spyod par byed/ /gang dag 'jig rten rab dkon pa/ /rkang gnyis mchog rnams mthong bar 'gyur/ /bskal pa bye ba stong rnams dang / /khrag khrig dag ni brgya bgrangs par/ /</text></item>
<item><p>287a5</p><section>mdo sde</section><text>mchod cing bde la shes rab ldan/ /byang chub dam pa 'tshang yang rgya/ /'jig rten mgon po skyob pa la/ /phreng ba'i khang pa byas na ni/ /de ni g.yog 'khor mi phyed cing / /rgyal po 'byor pa chen por 'gyur/ /'phags pa rnams</text></item>
<item><p>287a6</p><section>mdo sde</section><text>kyis gang spangs pa/ /sdig pa'i las ni spong bar byed/ /rdzogs sangs rgyas kyis bshad pa yi/ /dge ba'i las la sten par byed/ /lha 'am 'on te klu rnams sam/ /'jig rten dag na gang mkhas pa/ /de dag dga' zhing mgu</text></item>
<item><p>287a7</p><section>mdo sde</section><text>ba dang / /sti stang byas shing bsngags par 'gyur/ /brtan pa de ni gar skyes pa/ /bsod nams gzi brjid rab tu brjid/ /yul 'khor dag dang grong khyer dang / /rigs der sti stang byed par 'gyur/ /sangs rgyas gzhan gyis</text></item>
<item><p>287a8</p><section>mdo sde</section><text>mi thub pa/ /rkang gnyis mchog la su mchod pa/ /de dag mthu stobs che ba dang / /g.yog 'khor chen pos mdzes par 'gyur/ /byang chub tu ni yongs bsngos te/ /phreng ba'i gtsug lag khang byas na/ /sangs rgyas</text></item>
<item><p>287b1</p><section>mdo sde</section><text>rnams kyis gang bsngags pa'i/ /'byor pa dag ni des 'thob bo/ /de ni 'theng dang zhar ba dang / /dman dang ma rungs mi 'gyur gnas/ /gang dang gang du skyes par yang / /mtshan rnams kyis ni brgyan par 'gyur/ /sems</text></item>
<item><p>287b2</p><section>mdo sde</section><text>can dbul po rnams mthong na/ /de ni nor gyis sdud par byed/ /de ni nor dang ldan 'gyur zhing / /de ni byang chub spyad pa spyod/ /blo gros chen pos sa 'di kun/ /yongs su btang ba byas nas kyang / /dman pa'i sems su</text></item>
<item><p>287b3</p><section>mdo sde</section><text>mi 'gyur zhing / /de ni nams kyang phongs mi 'gyur/ /gang dag byang chub mngon zhugs pa/ /de dag bu dang bu mo dang / /chung ma dge zhing bzang mo dag /btang nas mya ngan byed mi 'gyur/ /de ni sngon du 'gro 'gyur zhing / /</text></item>
<item><p>287b4</p><section>mdo sde</section><text>bkri ba med la mthong na dga'/ /phrag dog dang ni nga rgyal gyis/ /nams kyang de la gnod mi 'gyur/ /gang dag byang chub rab zhugs pa/ /de dag phrag dog med cing des/ /bzod pa'i pha rol phyin par 'gyur/ /phan pa 'dod</text></item>
<item><p>287b5</p><section>mdo sde</section><text>cing yon tan ldan/ /gang dag byang chub mngon zhugs pa/ /'jig rten kun na de rin chen/ /de dag 'byung ba shin du dkon/ /dmad pa med pa'i sbyin gnas 'gyur/ /sa 'di dag ni rim gyis su/ /bgrang bar bya zhing dpag</text></item>
<item><p>287b6</p><section>mdo sde</section><text>par nus/ /de dag rnams kyi yon tan mtha'/ /tshig gis bstan par mi nus so/ /sems can dag ni thams cad kyi/ /dus gsum sems ni shes par nus/ /de dag rnams kyi yon tan mtha'/ /tshig gis bstan</text></item>
<item><p>287b7</p><section>mdo sde</section><text>par mi nus so/ /rgya mtsho chen po bzhi po dag /skra ni bye ba stong gshegs pa'i/ /skra yis zad par bya bar nus/ /de dag yon tan zad mi nus/ /sa rnams thams cad phyer brlags pa/ /rab tu phra rdul shes par nus/ /</text></item>
<item><p>287b8</p><section>mdo sde</section><text>sangs rgyas sras po de dag gi/ /yon tan mtha' ni brjod mi nus/ /chu klung thams cad rab 'bab pa/ /rgyun las ldog ste 'gro yang srid/ /sangs rgyas sras po de dag gi/ /yon tan mtha' brjod de lta min/ /sems can dag ni</text></item>
<item><p>288a1</p><section>mdo sde</section><text>thams cad kyi/ /sngon gyis lus rnams ji snyed pa/ /bgrang bar bya zhing dpag par nus/ /de dag yon tan zad mi 'gyur/ /sngon gyi lus rnams thams cad la/ /spu phreng ji snyed yod pa rnams/ /</text></item>
<item><p>288a2</p><section>mdo sde</section><text>bgrang bar bya zhing dpag par nus/ /de dag yon tan zad mi 'gyur/ /'gro ba lnga por 'khor ba yi/ /sems can kun gyi spu rnams ni/ /bgrang bar bya zhing dpag par nus/ /de dag yon tan zad mi 'gyur/ /sa 'di</text></item>
<item><p>288a3</p><section>mdo sde</section><text>ji snyed thams cad pa/ /chu'i phung por gnas gyur kyang / /de ni bgrang zhing dpag par nus/ /de dag yon tan brjod mi nus/ /mar me mdzad nas bzung nas ni/ /ma 'ongs bskal pa ji snyed pa/ /de yi bar du shing ljon</text></item>
<item><p>288a4</p><section>mdo sde</section><text>rnams/ /ji snyed ma 'ongs 'byung 'gyur ba/ /de dag 'bras bu me tog rnams/ /de dag zad par shes par nus/ /bskal pa bye ba stong rnams dang / /khrag khrig dag ni brgya bgrangs par/ /brtson pa zhig gis de dag gis/ /</text></item>
<item><p>288a5</p><section>mdo sde</section><text>bsngags phreng yid du 'ong brjod kyang / /sangs rgyas sras po de dag gi/ /yon tan mtha' ni brjod mi nus/ /sangs rgyas sras po de dag la/ /mi gang mi dga' byed pa de/ /lha dang mi ni spangs nas su/ /de dag dmyal</text></item>
<item><p>288a6</p><section>mdo sde</section><text>ba spyod yul 'gyur/ /byang chub sems dpa' rnams la ni/ /mi gang la la gnod byed pa/ /mig med pa 'am long ba dang / /sdug bsngal dpung gnyen med par 'gyur/ /shi 'phos nas ni mnar med 'gro/ /de ni 'bar</text></item>
<item><p>288a7</p><section>mdo sde</section><text>zhing 'jigs skrag 'gyur/ /lus ni chen por gyur nas kyang / /sdug bsngal tshor ba myong bar 'gyur/ /tshe rabs de dang de dag tu/ /de lus dpag tshad tsam 'gyur te/ /de ltar phrum ltar zlum gyur la/ /kun nas</text></item>
<item><p>288a8</p><section>mdo sde</section><text>yongs su bza' bar 'gyur/ /de tshe lus la mgo bo ni/ /lnga stong yod par 'byung 'gyur zhing / /mgo bo de dag re re la 'ang / /lce ni lnga brgya tham pa yod/ /gcig la 'ang thong gshol brgya dag gis/ /lce ni</text></item>
<item><p>288b1</p><section>mdo sde</section><text>rab tu rmo bar 'gyur/ /sdig pa'i las kyi rnam smin gyis/ /mi bzad chen por gshegs par 'gyur/ /mnar med de nas shi 'phos nas/ /de ni tsha dang rab tsha bar/ /blo gros ngan pa tshor ba myong / /de sngon nyes byas</text></item>
<item><p>288b2</p><section>mdo sde</section><text>'bras bu yin/ /byang chub sems dpa' rnams la ni/ /ma bsdams gang zhig gnod byed pa/ /de la dud 'gro'i skye gnas dang / /dmyal ba'i sa ni dkon ma yin/ /tshe rabs bye ba stong rnams dang / /khrag khrig</text></item>
<item><p>288b3</p><section>mdo sde</section><text>dag ni brgya bgrangs par/ /sdug bsngal tshor ba myong 'gyur zhing / /de ni bzang po rnams mi mthong / /sangs rgyas sras po skyobs rnams la/ /gnod pa dag ni byas gyur na/ /a la gar rta 'jigs pa yi/ /shin du</text></item>
<item><p>288b4</p><section>mdo sde</section><text>gdug pa'i sbrul du skye/ /de ni bkres dang skoms pas nyen/ /sdig pa'i las rnams byed par 'gyur/ /de ni zas kyang mi rnyed de/ /nams kyang 'grangs par za mi myong / /shi 'phos gshin rje'i 'jig rten dus/ /</text></item>
<item><p>288b5</p><section>mdo sde</section><text>de ni rtag par gtun du brdung / /dge slong dag la gnod byas pas/ /nams kyang skabs ni rnyed mi 'gyur/ /de nas shi 'phos dus byas te/ /mi yi lus ni thob gyur na/ /blo ngan de ni dmus long 'gyur/ /gnod</text></item>
<item><p>288b6</p><section>mdo sde</section><text>sems ldan zhing sdom pa med/ /de ni nyes par smras byas te/ /'phags pa rnams la skur btab pas/ /mi'i nang nas shi 'phos nas/ /ngan song dag tu myur du 'gro/ /byang chub sems dpa' rnams la ni/ /ma bsdams</text></item>
<item><p>288b7</p><section>mdo sde</section><text>gang zhig gnod byed pa/ /bskal pa bye ba stong dag tu/ /nams kyang sangs rgyas mthong mi 'gyur/ /rdzogs sangs rgyas kyi sras rnams la/ /gang zhig chos bzhin srung byed pa/ /des ni ngan 'gro kun spangs te/ /myur du bzang 'gror 'gro</text></item>
<item><p>288b8</p><section>mdo sde</section><text>bar 'gyur/ /phyug cing nor chen ldan pa dang / /stobs dang ldan zhing 'jigs pa med/ /dran dang ldan zhing shes rab ldan/ /bde zhing ngo tsha khrel ltas ldan/ /gang du 'jig rten rnams kyi sgrin/ /yongs su mya ngan 'das gyur pa/ /</text></item>
<item><p>289a1</p><section>mdo sde</section><text>sangs rgyas mchod rten mthong nas ni/ /yang dang yang du sti stang byed/ /rdzogs sangs rgyas kyis gsungs pa yi/ /'di 'dra'i chos 'di thos gyur nas/ /sangs rgyas sras po rnams la ni/ /su zhig phyi phyir</text></item>
<item><p>289a2</p><section>mdo sde</section><text>dad mi byed/ gang gis sangs rgyas stong rnams dang / /brgya dang bye ba bgrang dag la/ /bskal pa gang gA'i bye ma snyed/ /de snyed bskal par bkur ba bas/ /'jig rten mgon gyis gsungs pa yi/ /dam chos 'jig cha</text></item>
<item><p>289a3</p><section>mdo sde</section><text>gang zhig gis/ /nyin dang mtshan du 'dzin byed pa/ /de ni bsod nams khyad par 'phags/ /chos 'jig dus na chos 'dzin pa/ /sngon gyi sangs rgyas thams cad dang / /sangs rgyas ye shes rab gnas pa/ /nga la des ni</text></item>
<item><p>289a4</p><section>mdo sde</section><text>mchod pa byed/ /dam pa'i chos ni 'jig pa'i tshe/ /ston pa'i bstan pa srung byed pa/ /bskal pa bye ba stong rnams su/ /de ni nams kyang rgud mi 'gyur/ /lus kyis bde ba myong 'gyur zhing / /de ni nad kyis btab</text></item>
<item><p>289a5</p><section>mdo sde</section><text>mi 'gyur/ /de ni yid du mi 'ong bas/ /nams kyang 'phrogs par mi 'gyur ro/ /ston pa'i bstan pa bsrung byas na/ /bzod pa phun sum tshogs pa dang / /des dang gsal dang mnyen pa dang / /sems can rnams la</text></item>
<item><p>289a6</p><section>mdo sde</section><text>byams sems 'gyur/ /'jig tshe rgyal ba mchog gi chos bzung bas/ /bde dang dga' 'thob mdzod ni mang por 'gyur/ /sngon gyi rim gro bya ba 'thob 'gyur zhing / /mi khom brgyad po ma lus zad par spong / /'jig</text></item>
<item><p>289a7</p><section>mdo sde</section><text>tshe rgyal ba mchog gi chos bzung bas/ /dper na nam mkha' skar mas yongs gang ltar/ /rtag du mtshan gyis go char byas pa dang / /rab tu tshig snyan yid 'ong dbyangs ldan 'gyur/ /'jig tshe rgyal ba mchog gi</text></item>
<item><p>289a8</p><section>mdo sde</section><text>chos bzung bas/ /gang na yid bde med cing rab sdug pa/ /rigs dman de ni de yis spang par 'gyur/ /phyug cing shin du bde la longs spyod ldan/ /'jig tshe rgyal ba mchog gi chos bzungs bas/ /mthu dang stobs dang ldan</text></item>
<item><p>289b1</p><section>mdo sde</section><text>zhing brtson 'grus ldan/ /mi dman pa rnams kun du rnam par rgyu/ /sangs rgyas brgya stong dag la bsnyen bkur byed/ /'jig tshe rgyal ba mchog gi chos bzung bas/ /mchog tu rab mdzes gzugs ldan shes rab ldan/ /</text></item>
<item><p>289b2</p><section>mdo sde</section><text>mi yi 'jig rten mchog tu bsnyen bkur 'gyur/ /rgyal po mkhas pa 'dzangs pa rnams kyis bsngags/ /'jig tshe rgyal ba mchog gi chos bzung bas/ /mchog tu gzugs mdzes blta na sdug pa dang / /skyes pa bud med lha rnams</text></item>
<item><p>289b3</p><section>mdo sde</section><text>dga' ba dang / /bde zhing mkhas pas bsngags shing shes rab ldan/ /ston pa stobs bcu mnga' ba lha'i lhas/ /gang gi mdun du mdo 'di rab bshad pa/ /mi de lag tu mdo sde 'di 'dra 'di/ /phyi ma'i dus kyi tshe na thob par 'gyur/ /</text></item>
<item><p>289b4</p><section>mdo sde</section><text>gang zhig ston pa mi mchog gzugs byed pa/ /ras 'dri rtsig ngos 'dri 'am gser las byas/ /de yi chos kyi khyad par gang yin pa/ /de dag ma lus rab tu bstan gyis nyon/ /de ni blta min long bar gzhar mi 'gyur/ /sgur</text></item>
<item><p>289b5</p><section>mdo sde</section><text>por mi 'gyur yan lag mi sdug min/ /de ni gzugs dang ldan zhing kha dog ldan/ /sum bcu rtsa gnyis mtshan gyis go char 'gyur/ /lus ni rnam par dag cing khyad par 'thob/ /spobs pa 'thob cing sgra snyan yid du 'ong / /</text></item>
<item><p>289b6</p><section>mdo sde</section><text>shes bzhin ldan zhing 'jig rten kun gyi gtso/ /de mthong sems can bde zhing dga' bar 'gyur/ /sdig byed mi 'gyur zhe sdang med sems ldan/ /g.yo med mi rku rgyal po 'khrug mi byed/ /mthu dang ldan zhing dbang cher grag</text></item>
<item><p>289b7</p><section>mdo sde</section><text>par 'gyur/ /byams la gnas shing mi dman sems dang ldan/ /'dren pa'i sku gzugs rab tu mdzes byas na/ /de ni mchog 'gyur skye bo mang mchod 'os/ /blo ldan phyug cing de nyid rgya cher ldan/ /dbang ldan 'khor los</text></item>
<item><p>289b8</p><section>mdo sde</section><text>sgyur ba'i rgyal por 'gyur/ /'dren pa'i sku gzugs rab tu mdzes byas na/ /lha yi dbang po dbang phyug dbang thob pa/ /lhun po'i zom na dbang thob brgya byin 'gyur/ /bdag po lhun po'i zom na rgyal srid ston/ /de ni dran</text></item>
<item><p>290a1</p><section>mdo sde</section><text>dang blo gros mi ldan min/ /de ni rtogs mos shes rab tshang bar 'gyur/ /'jig rten kun na dbugs phyin thob 'gyur te/ /'di ni ye shes ldan zhing dmyal ba spangs/ /sems can snying po mtshungs med</text></item>
<item><p>290a2</p><section>mdo sde</section><text>mchod byas na/ /dud 'gro'i skye gnas gshin rje'i yul mi 'gro/ /ngan 'gro gsum po des ni rnam spangs te/ /bdag der phyis mi skye bar shes par 'gyur/ /'dren pa'i sku gzugs rab tu mdzes byas na/ /dbang ldan</text></item>
<item><p>290a3</p><section>mdo sde</section><text>dbang phyug nyid kyi lhar 'gyur te/ /mi dman dga' ba'i sems kyis sangs rgyas mchod/ /rgyal ba mchog gi bstan la dad par 'gyur/ /tshangs pa'i 'jig rten dbang thob tshangs par 'gyur/ /yid 'ong shin du mdzes</text></item>
<item><p>290a4</p><section>mdo sde</section><text>pa'i spos ngad ldan/ /'dzam bu klung gser 'od byed dga' 'gyur ba'i/ /gzhal med khang mchog blta sdug thob par 'gyur/ /de ni ded dpon stobs bcu ldan pa po/ /sems can snying po mtshungs 'dra med pa thob/ /</text></item>
<item><p>290a5</p><section>mdo sde</section><text>kha dog mtha' yas 'jig rten kun na gsal/ /gser steng rin chen bai dUr+ya dang mtshungs/ /su zhig dga' ba'i yid kyis me tog blangs/ /dad skyes 'jig rten mgon la char du gtor/ /de ni mi yi 'jig rten bsod</text></item>
<item><p>290a6</p><section>mdo sde</section><text>nams ldan/ /rgyal srid gnas nas rgyal ba mchog bkur 'gyur/ /mya ngan bskams shing tha ba drir ldan lus/ /yan lag legs gnas mtshungs med thob par 'gyur/ /skye bo mang pos blta ba'i 'os yin te/ /</text></item>
<item><p>290a7</p><section>mdo sde</section><text>dmyal ba dgra rtsa 'dod pa spong bar 'gyur/ /spyad pa rnam par spyod tshe 'dod pa la/ /ngan skyugs khung ltar smad par shes par 'gyur/ /tshangs spyod dge ba khyad par 'phags la spyod/ /dga' ba'i sems kyis rtag tu</text></item>
<item><p>290a8</p><section>mdo sde</section><text>spyod par 'gyur/ /bskal pa mtha' yas mang du de kha nas/ /rab mdzes ud pal bsung ni 'byung bar 'gyur/ /de yi lus ni gser gyi mdog 'dra zhing / /tsan dan lta bur dri zhim ngad kyang 'byung / /spyad pa rnams</text></item>
<item><p>290b1</p><section>mdo sde</section><text>par spyod tshe khro ba dang / /tha ba dri skyon gti mug gnod mi byed/ /dman pa med pa'i sems kyis dbugs phyin rnyed/ /bag yod lha yi nang na rgyal po 'thob/ /gang tshe rgyal ba mya ngan 'das pa na/ /de ni gus</text></item>
<item><p>290b2</p><section>mdo sde</section><text>pas de dag chos kyang 'dzin/ /mi dman dga' ba'i sems kyis sbyin pa sbyin/ /bcom ldan mya ngan 'das pa'i ring bsrel mchod/ /rgyal ba mchog gi bstan pa 'jig dus tshe/ /rab tu dga' bas ston</text></item>
<item><p>290b3</p><section>mdo sde</section><text>pa'i chos tshul 'dzin/ /des ni chos mchog mdzad pa de spyad pas/ /gnod pas 'chi ba'i dus byed gzhar mi 'gyur/ /gal te sems can thams cad sangs rgyas shing / /nyon mongs med pa gser</text></item>
<item><p>290b4</p><section>mdo sde</section><text>mdog stobs bcur gyur/ /de dag bskal bye khrag khrig brgya stong du/ /rgyal ba mchog la mchod pa'i bsngags brjod nus/ /'jig rten kun du sdig pa'i las spangs te/ /dga' ba'i sems kyis</text></item>
<item><p>290b5</p><section>mdo sde</section><text>mchog gi las byas shing / /rlabs chen spyod tshe don ni legs byas nas/ /'jig rten mthu chen rdzogs pa'i sangs rgyas 'gyur/ /gang gis spos chu yungs 'bru tsam blangs te/ /bcom ldan mchod rten</text></item>
<item><p>290b6</p><section>mdo sde</section><text>rnams la bdug byed pa/ /de yi phan yon brjod kyis sems dang zhing / /rdul dang dri ma spongs la mnyan par gyis/ /de ni bsod nams ldan zhing phyogs kun rgyu/ /nad med gyur cing blo brtan bag yod la/ /spyad pa</text></item>
<item><p>290b7</p><section>mdo sde</section><text>rnam par spyod tshe mya ngan 'bub/ /skye bo mang po dga' zhing yid du 'ong / /rgyal po thob nas rgyal ba mchog bkur 'gyur/ /mthu chen rab mkhas 'khor los sgyur 'gyur te/ /gser gyi mdog ldan mtshan gyi go</text></item>
<item><p>290b8</p><section>mdo sde</section><text>cha can/ /'jig rten kun na yid 'ong dri ldan 'thob/ /de la yid mi bde dang sdug bsngal med/ /spyad pa spyod tshe longs spyod nyams mi 'gyur/ /phyug cing nor ldan mdzod ni rab tu mang / /mya ngan med 'gyur 'jig rten</text></item>
<item><p>291a1</p><section>mdo sde</section><text>kun du rgyu/ /skye bo mang po lhags te de la 'dri/ /rgyal ba mchog gi bstan pa khyad 'phags chos/ /tshig rab rjod cing the tsom sel bar byed/ /chos thos yid bde slar yang smra bar byed/ /</text></item>
<item><p>291a2</p><section>mdo sde</section><text>sdig pa'i las med blo rgya che dang ldan/ /rgyal bas gsungs pa'i chos mchog khyad 'phags pa/ /dga' bar 'gyur la rtag tu mkhas byas te/ /mig kyang sbyong zhing mun pa sel bar byed/ /'dod chags mi che</text></item>
<item><p>291a3</p><section>mdo sde</section><text>zhe sdang che ma yin/ /mi yi 'jig rten gti mug che ma yin/ /de ni tshangs spyod dag pa mchog 'di spyod/ /mi yi don ni dpag tu med pa byed/ /bcom ldan mchod rten rnams la spos bdugs na/ /de la gnod</text></item>
<item><p>291a4</p><section>mdo sde</section><text>par sems pa su yang med/ /de ni nams kyang longs spyod nyams mi 'gyur/ /blta bar 'os shing nor chen ldan par 'gyur/ /bskal pa bye ba khrag khrig brgya rnams su/ /sems ni rnam dag sdig pa rnam</text></item>
<item><p>291a5</p><section>mdo sde</section><text>dag cing / /zhi zhing rab zhi zhi dul ldan gyur nas/ /mi dman sems kyis byang chub mtshungs med 'thob/ /sems can bye ba khrag khrig brgya mtha' yas/ /mya ngan med bde zhi ba mchog bkod cing / /'khor</text></item>
<item><p>291a6</p><section>mdo sde</section><text>lo mtshungs med 'jig rten kun bskor nas/ /phyi nas nyon mongs rdul med mya ngan 'das/ /su zhig dga' mgu sems kyi gos kyis ni/ /bcom ldan mchod rten rnams la mchod byas pa/ /de ni gos</text></item>
<item><p>291a7</p><section>mdo sde</section><text>mdzes bye ba stong rnams dang / /khrag khrig brgya grangs mtha' yas rtag tu rnyed/ /bcom ldan mchod rten gos kyis dkris byas na/ /de ni btsas ma thag tu gos mchog 'thob/ /lha yi khyad 'phags dar gos</text></item>
<item><p>291a8</p><section>mdo sde</section><text>rab bzang rnyed/ /btsas ma thag tu de lus shin du bde/ /gang zhig gos kyis bcom ldan mchod rten dang / /'dren pa mtshungs med rnams la mchod byed pa/ /de 'dir mtshungs pa med pa'i lus 'thob ste/ /sum</text></item>
<item><p>291b1</p><section>mdo sde</section><text>bcu rtsa gnyis mtshan gyi me tog rgyas/ /bcom ldan mchod rten gos kyi dkris byas na/ /lag mthil nas ni mu tig phreng mdzes pa/ /sna tshogs dag dang seng ge'i phreng ba dang / /gser skud rab mdzes bskal pa</text></item>
<item><p>291b2</p><section>mdo sde</section><text>mtha' yas 'byung / /bcom ldan mchod rten gos kyis dkris byas na/ /lha 'am klu 'am mi 'am lto 'phye che/ /su yang de la ma dad skyed mi byed/ /rtag tu tshangs par spyod pa mchog 'di spyod/ /bcom ldan</text></item>
<item><p>291b3</p><section>mdo sde</section><text>mchod rten gos kyis dkris byas na/ /stong gi 'jig rten khams kun zil gnon te/ /'dzam klung gser gyis gser ni zil mnan bzhin/ /skye dgu don ni dpag tu med pa byed/ /gal te rin chen rab mchog</text></item>
<item><p>291b4</p><section>mdo sde</section><text>sna bdun gyis/ /stong gi zhing kun rab tu bkang ba yi/ /de 'dra'i dpal 'di zad par bya nus kyi/ /rgyal ba'i mchod rten gos gcig phul ba'i min/ /nor bu rin chen zla ba'i 'od rnams kyis/ /bye ba khrag khrig brgya stong zhing</text></item>
<item><p>291b5</p><section>mdo sde</section><text>bkang ba/ /de 'dra'i dpal 'di zad par bya nus kyi/ /rgyal ba'i mchod rten gos gcig phul ba'i min/ /'jig rten sangs rgyas 'gyur zhes mos bskyed de/ /bcom ldan mchod rten ba dan phul byas na/ /de ni</text></item>
<item><p>291b6</p><section>mdo sde</section><text>skye bo mang po'i mchod 'os 'gyur/ /byang chub mchog spyad dam pa zhi ba spyod/ /bcom ldan mchod rten ba dan phul byas na/ /dag cing mchog gi lus ni 'thob 'gyur te/ /dper na gser ltar shin du dgar 'gyur zhing /</text></item>
<item><p>291b7</p><section>mdo sde</section><text>lha yis bsngags la mchod cing bla mar byed/ /de yi lus ni gser gyi mdog 'drar 'gyur/ /ras kyi gos dang la ba bzang rab dang / /du gu la dang ka shi ka rnams dang / /shin du mdzes pa'i gos kyang rnyed par 'gyur/ /'dzam</text></item>
<item><p>291b8</p><section>mdo sde</section><text>bu'i gling na rigs mchog dam pa gang / /phyug cing che nyid bdag dbang nor mang ba/ /de dag tu ni rtag tu de skye ste/ /dman zhing mchog tu dbul ba rnam par spangs/ /de la sems can su yang phrag dog med/ /sems can</text></item>
<item><p>292a1</p><section>mdo sde</section><text>gnod par sems pa gzhar mi 'byung / /gzhan gyi sdig pa'i las la de smod de/ /rtag tu bag yod tshul khrims rnam dag 'gyur/ /'dzin pa med cing ser sna med par 'ong / /gtong ba rab btang mya ngan med pa</text></item>
<item><p>292a2</p><section>mdo sde</section><text>'thob/ /de ni srog phyir gzhan la sbyin mi byed/ /phongs pa med byed rtag tu bag yod 'gyur/ /sangs rgyas stobs bcu ded dpon mthong nas ni/ /dga' ba'i sems kyi gdugs dang ba dan dang / /mar me rnams kyis</text></item>
<item><p>292a3</p><section>mdo sde</section><text>bcom ldan 'das la mchod/ /byang chub spyod mchog 'di ni rtag par spyod/ /mi yi 'jig rten bla mar bsnyen bkur byed/ /lha nang lha yi dag dang mi yi gtso/ /yid 'ong spos mdzes blta na sdug pa dang / /nor bu shel</text></item>
<item><p>292a4</p><section>mdo sde</section><text>'dra sna tshogs ldan pa 'thob/ /ri rab rtse mor lha nang rab tu gsal/ /lha kun slob mar gyur nas mngon du 'dud/ /chos kyis de dag yid bde skyed par byed/ /de la dad mchog gzhan gsung 'thob par 'gyur/ /de nas shi</text></item>
<item><p>292a5</p><section>mdo sde</section><text>'phos mi yi 'jig rten du/ /rgyal po dam pa stobs ldan 'khor los sgyur/ /de la sems can su yang sdig mi skyed/ /skye bo mang po dga' zhing yid 'ong 'gyur/ /rdul bsal sems can mchog la rgyal mtshan</text></item>
<item><p>292a6</p><section>mdo sde</section><text>phul/ /ring por mi thogs nor mang rnyed par 'gyur/ /shes rab mtha' yas mdzod ni mang ldan 'ong / /sems chung mi 'gyur dman pa'i sems mi 'gyur/ /longs spyod rnyed nas bged cing bdag kyang spyod/ /</text></item>
<item><p>292a7</p><section>mdo sde</section><text>de ni 'jigs med yid mi bde ba med/ /rgyal po dga' nas grong dang yul 'khor bged/ /de la sems can su yang sdig mi skyed/ /gtso bo khyad par 'phags pa mdzod mang zhing / /khyim bdag rin chen sna</text></item>
<item><p>292a8</p><section>mdo sde</section><text>tshogs lus brgyan 'gyur/ /rgyal po'i bu 'am de bzhin blon por 'ong / /rgyal por gyur nas stobs ldan rdzi ba med/ /brnyas pa'i rigs dma' thams cad yongs su spong / /longs spyod khyad 'phags</text></item>
<item><p>292b1</p><section>mdo sde</section><text>rigs mchog rnyed nas ni/ /rtag tu bag yod sems ni zhum mi 'gyur/ /'dod pa rnams ni ngan skyugs khung ltar spong / /khyad 'phags gzugs dang mtshan rnams rab tu 'thob/ /khyad 'phags rigs</text></item>
<item><p>292b2</p><section>mdo sde</section><text>dang de bzhin dbang phyug nyid/ /de yi g.yog 'khor rtag tu mi phyed 'gyur/ /skye bo mang pos mdun du bdar bar 'ong / /de ni gzhan la gnod pa'i sems mi skyed/ /sems ni rab dang rtag tu bag yod</text></item>
<item><p>292b3</p><section>mdo sde</section><text>ldan/ /de la me dang dug dang mtshon mi tshugs/ /skye bo tshogs chen gyis ni blta bar 'gyur/ /rab tu dga' zhing thub pa'i chos la spyod/ /shes bzhin ldan nas yid bde skyed par byed/ /'dzin pa med</text></item>
<item><p>292b4</p><section>mdo sde</section><text>cing chags med sems dang ldan/ /chags med gyur nas de la mi mthun med/ /de yi lus gtsang kun nas nyon mongs med/ /rnam dag sems ldan de ni bden par smra/ /'jigs pas nyen pa rnams la yid</text></item>
<item><p>292b5</p><section>mdo sde</section><text>bde skyed/ /sems can rnams kyi skyabs dang dpung gnyen 'gyur/ /de ni bdag don rgya chen byas nas su/ /gzhan yang sangs rgyas ye shes rdzogs la 'god/ /shing dbang shing mchog dam pa'i drung song nas/ /</text></item>
<item><p>292b6</p><section>mdo sde</section><text>mtshungs med mchog zhi byang chub 'tshang yang rgya/ /sangs rgyas mchod rten mar me gcig phul na/ /'di nas bzung ste srid pa'i rtse mo'i bar/ /sangs rgyas zhing ni 'dzam klung gser gyis gang / /</text></item>
<item><p>292b7</p><section>mdo sde</section><text>de 'dra'i dpal de zad par bya mi nus/ /bcom ldan mchod rten mar me phul byas na/ /de yi lus ni mdog ngan yong mi 'gyur/ /gzugs mchog sra zhing lag pa gzu ba 'dra/ /snang ba thob nas 'jig</text></item>
<item><p>292b8</p><section>mdo sde</section><text>rten kun du rgyu/ /gal te rgyal ba dam pa byung gyur na/ /de bzhin gshegs pa rnams dang nye bar 'gyur/ /nye dur 'gyur ram yang na bur yang 'gyur/ /de ni ye shes phung po myur du 'thob/ /gal te khrag</text></item>
<item><p>293a1</p><section>mdo sde</section><text>khrig brgya stong sangs rgyas zhing / /yungs 'bru dag gis byur bur gang gyur pa/ /bgrang ba dang ni gzhal zhing brjod par nus/ /bde gshegs mar me gcig phul de lta min/ /sangs rgyas dam pa</text></item>
<item><p>293a2</p><section>mdo sde</section><text>mtshungs med sbyin pa'i gnas/ /spyod pa mchog spyad khyad par brnyes gyur pa/ /mi mchog de la mchod pa 'dir byas pa/ /rnam par smin pa dam pa gzhal yas 'gyur/ /gal te mi mjed 'jig rten khams</text></item>
<item><p>293a3</p><section>mdo sde</section><text>'di kun/ /nor bu rin chen bai dUr+yas gang ba/ /zad par bya nus sangs rgyas mchod rten la/ /mar me gcig phul dpal de zad mi 'gyur/ /kAr ShA pa Nas mi mjed 'jig rten khams/ /'og nas srid pa'i</text></item>
<item><p>293a4</p><section>mdo sde</section><text>rtse mo'i bar gang ba/ /zad par bya nus sangs rgyas mchod rten la/ /mar me gcig phul dpal de zad mi 'gyur/ /sangs rgyas zhing stong de dag tsan dan gyis/ /'og nas srid pa'i rtse mo'i bar gang ba/ /zad par</text></item>
<item><p>293a5</p><section>mdo sde</section><text>bya nus sangs rgyas mchod rten la/ /mar me gcig phul dpal de zad mi 'gyur/ /tshangs pa'i 'jig rten yod pa'i lha ris kyi/ /gos kyis sangs rgyas zhing stong gang gyur pa/ /zad par bya nus sangs rgyas</text></item>
<item><p>293a6</p><section>mdo sde</section><text>mchod rten la/ /mar me gcig phul dpal de zad mi 'gyur/ /klu dang lha min mi dang lto 'phye che/ /lha yi lha rdzas nor bu rin chen mang / /zad par bya nus sangs rgyas mchod rten la/ /mar me gcig phul dpal</text></item>
<item><p>293a7</p><section>mdo sde</section><text>de zad mi 'gyur/ /lha yi 'jig rten yod pa'i lha yi spos/ /de dag mi mjed 'di kun gang gyur pa/ /zad par bya nus sangs rgyas mchod rten la/ /mar me gcig phul dpal de zad mi 'gyur/ /phyogs dang</text></item>
<item><p>293a8</p><section>mdo sde</section><text>phyogs 'tshams tshad ni shes par nus/ /nam mkha'i khams 'di'i tshad kyang shes par nus/ /sangs rgyas mchod rten mar me gcig phul ba'i/ /de 'dra'i dpal de zad par bya mi nus/ /sangs rgyas dam pa mi</text></item>
<item><p>293b1</p><section>mdo sde</section><text>mchog bzhud pa'i tshe/ /'dren pa mtshungs pa med la dad byas te/ /ston pa'i sku la nyi zer mi 'bab par/ /me tog ma li ka gdugs bcom ldan phul/ /de ni las mdzes dam pa gus byas pas/ /lha dbang</text></item>
<item><p>293b2</p><section>mdo sde</section><text>rgya byin du ni lan 'bum gyur/ /'jig rten kun du tshangs pa'i bdag por gyur/ /rgyal ba'i mchod rten la ni 'bum phul nas/ /'khor los sgyur ba'i rgyal po stobs ldan gyur/ /stong phrag bcu la dbang bar de gyur te/ /</text></item>
<item><p>293b3</p><section>mdo sde</section><text>nor chen rab tu mdzod mang tshong dpon gyur/ /khyim bdag blo ldan bsod nams ldan par gyur/ /bde gshegs mi mchog bye ba nyi shu dag /ngas ni mnyes byas gzims cha na bza' yis/ /mi mchog dag la bla mar sti stang</text></item>
<item><p>293b4</p><section>mdo sde</section><text>byas/ /de dag gtsug lag khang la spos kyis bskus/ /nga yi kha dog ngan pa kun med 'gyur/ /ngas ni tsha dang grang dang ngal ba spang / /sangs rgyas spyan sngar dman med sems gyur cing / /de dag mchod pa dam pa mchog</text></item>
<item><p>293b5</p><section>mdo sde</section><text>gis mchod/ /rgyan gyis brgyan pa'i gdugs mdzes blta sdug pa/ /su zhig bcom ldan mchod rten 'bul byed pa/ /de 'dir lus ni mtshungs pa med 'gyur te/ /sum bcu rtsa gnyis mtshan gyis go char 'gyur/ /</text></item>
<item><p>293b6</p><section>mdo sde</section><text>gang gis rgyal ba'i sku ni rab 'bar zhing / /khyad par 'phags pa'i gzugs dang sems 'dra dang / /'dzam klung gser ltar rab mdzes blta na sdug /mtshan gyi me tog rgyas pas mngon du gang / /mngon par shes pa</text></item>
<item><p>293b7</p><section>mdo sde</section><text>'thob cing dbang cher grags/ /byang chub spyod mchog dam pa zhi ba spyod/ /de ni nams kyang longs spyod 'grib mi 'gyur/ /lhas kyang sti stang bya zhing mchod par 'ong / /brtan pa 'dod pa'i longs spyod gzhar mi dka'/ /</text></item>
<item><p>293b8</p><section>mdo sde</section><text>tshul khrims rnam dag rab mkhas tshangs par spyod/ /yi dam bcas nas nags dang nags mdab song / /mngon shes 'thob cing khyad par 'thob par 'gyur/ /bcom ldan mchod rten rnams la gdugs 'bul ba/ /</text></item>
<item><p>294a1</p><section>mdo sde</section><text>ji lta bu yang byang chub sems mi 'dor/ /byams la gnas shing mi dman sems su 'gyur/ /de yi shes pa nams kyang nyams pa med/ /rol mo'i sgra yis mi mchog mchod byas na/ /mya ngan med</text></item>
<item><p>294a2</p><section>mdo sde</section><text>cing dbang ldan rgyal por 'ong / /mi yi 'jig rten yid 'ong sgra ldan 'gyur/ /de sgra yan lag tshang zhing dag par 'ong / /bcom ldan mchod rten rol mo'i sgra byas na/ /shes bzhin ldan zhing mig ni rnam dag 'gyur/ /</text></item>
<item><p>294a3</p><section>mdo sde</section><text>rna ba rnam par dag cing sems kyang dga'/ /sna yi dbang po mchog dang ldan par 'gyur/ /de yi lce ni rab mdzes blta na sdug /thog mar rab mnyen mdzes shing sgra yid 'ong / /dper na lha yi rin chen bye ru 'dra/ /</text></item>
<item><p>294a4</p><section>mdo sde</section><text>sgra skad yan lag bye ba dpag med 'byin/ /bcom ldan mchod rten rol mo'i sgra byas na/ /nams kyang sbrul du mi 'gyur lce med min/ /zhar ba sgur po ya yo can mi 'gyur/ /lus ni khyad par 'phags shing shin</text></item>
<item><p>294a5</p><section>mdo sde</section><text>du mdzes/ /bcom ldan mchod rten rol mo'i sgra byas na/ /lha 'am klu 'am mi 'am lto 'phye che/ /su yang de la ma dad skyed mi 'gyur/ /dbugs phyin thob nas 'jig rten kun du rgyu/ /bcom ldan mchod rten</text></item>
<item><p>294a6</p><section>mdo sde</section><text>rol mo'i sgra byas na/ /de ni ma ning za mar gzhar mi 'gyur/ /nams kyang mdze dang sha bkra mi 'byung zhing / /bsngags par 'os pa'i lus ni thob par 'gyur/ /bcom ldan mchod rten rol mo'i sgra byas na/ /lce ring</text></item>
<item><p>294a7</p><section>mdo sde</section><text>'gyur zhing lus kyang che bar 'gyur/ /gser gyi gzugs ltar kha dog 'bar bar 'ong / /ting 'dzin brtan zhing shin du rtogs par 'gyur/ /bcom ldan mchod rten rol mo'i sgra byas na/ /lha nang bdag por 'gyur zhing</text></item>
<item><p>294a8</p><section>mdo sde</section><text>dbang phyug 'gyur/ /mi yi 'jig rten skyes na dga' bar 'ong / /brtson 'grus ldan zhing bag yod 'bar bar 'gyur/ /bcom ldan mchod rten rol mo'i sgra byas na/ /de la su yang yid mi bde mi skyed/ /</text></item>
<item><p>294b1</p><section>mdo sde</section><text>de la su yang tshig rtsub smra ba med/ /phra ma thams cad spangs shing yang dag smra/ /bsod nams 'dod pa su zhig phyags thogs te/ /bcom ldan mchod rten gus par 'phyag byed pa/ /de ni smad cing mi gtsang lus mi 'gyur/ /ba spu</text></item>
<item><p>294b2</p><section>mdo sde</section><text>khung nas tsan dan dri ngad 'byung / /bcom ldan mya ngan 'das pa'i mchod rten phyags/ /bskal pa bye ba khrag khrig brgya stong du/ /yan lag ma smad khyad 'phags lus 'thob cing / /mdzes la mtshan gyis go char byas par</text></item>
<item><p>294b3</p><section>mdo sde</section><text>'gyur/ /bcom ldan mya ngan 'das pa'i mchod rten phyags/ /lha yi tsan dan khyad 'phags rab mdzes pa'i/ /gzhal med khang mchog yid 'ong dri ldan 'thob/ /de ni de la gzhar yang sred mi skyed/ /bcom ldan mya ngan</text></item>
<item><p>294b4</p><section>mdo sde</section><text>'das pa'i mchod rten phyags/ /yid 'ong dri ldan mchog tu blta sdug pa'i/ /lha yi bu mo bye ba stong 'thob cing / /de ni de la nams kyang chags mi skyed/ /bcom ldan mya ngan 'das pa'i mchog rten phyags/ /skyed</text></item>
<item><p>294b5</p><section>mdo sde</section><text>mos tshal mchog yod pa'i rdzing bu ni/ /yan lag brgyan ldan chu gtsang mdzes gyur pa/ /me tog ud pal las ni rgyas pa 'thob/ /bcom ldan mya ngan 'das pa'i mchod rten phyags/ /de yi g.yog 'khor rtag tu</text></item>
<item><p>294b6</p><section>mdo sde</section><text>'thun 'gyur zhing / /mi dman sems can lha yi sgra yang thos/ /lha mo rnams kyi glu dbyangs snyan sgra thos/ /bcom ldan mya ngan 'das pa'i mchod rten phyags/ /'jig rten kun du skyes tshe bdag nyid kyis/ /'di nas</text></item>
<item><p>294b7</p><section>mdo sde</section><text>shi 'phos ngan 'gror mi 'gro zhing / /mi yi 'jig rten sangs rgyas mthong bar shes/ /bcom ldan mya ngan 'das pa'i mchod rten phyags/ /de ni lha la snyan pa'i gtam byas te/ /sangs rgyas ye shes rdzogs la lha bkod</text></item>
<item><p>294b8</p><section>mdo sde</section><text>nas/ /shi ba'i dus byas 'dzam bu'i gling du skye/ /bcom ldan mya ngan 'das pa'i mchod rten phyags/ /btsas ma thag tu bskal pa mtha' yas dran/ /sngon gyi sangs rgyas gtso rnams bkur ba dang / /de dag mtshan dang</text></item>
<item><p>295a1</p><section>mdo sde</section><text>yon tan chos kyang dran/ /'jig rten sangs rgyas ji ltar 'gyur zhes te/ /mos pa bskyed nas mchod rten rtswa skyes sel/ /de yi phan yon de dag ngas bshad kyis/ /tha ba dri sol dang ba'i sems kyis nyon/ /</text></item>
<item><p>295a2</p><section>mdo sde</section><text>mthu chen skyes bu dam pa khyad 'phags pa/ /rgyal ba dam pa ma 'ongs dus na mthong / /de dag mchod pa dam pa mchog gis mchod/ /de ni gzhar yang dad pa dam pa 'thob/ /sangs rgyas stobs bcu ded dpon des</text></item>
<item><p>295a3</p><section>mdo sde</section><text>mthong nas/ /'dren pa mtshungs pa med la mchod pa byas/ /mtshan gyis go char byas pa'i sangs rgyas su/ /'gyur zhes thugs dgyes de dag lung yang ston/ /grongs khyer yangs pa nyams dga' mchog gnas</text></item>
<item><p>295a4</p><section>mdo sde</section><text>shing / /nga ni chos ston gang gis mthong gyur pa/ /de dag phyi dus rab tu 'jig pa'i tshe/ /rgyal mchog mya ngan 'das pa'i chos 'dzin 'gyur/ /mchod rten rtswa skyes sel bar byed pa ni/ /rgyal ba dam pa mi</text></item>
<item><p>295a5</p><section>mdo sde</section><text>thul mthong 'dod pa'i/ /rgyu dang sa bon 'gyur ba 'di yin no/ /'dod dang dmyal dang dud 'gro'i skye gnas spong / /byang chub sems dpa' gang gis mdo mchog 'di/ /phyi ma rab 'jig dus na 'dzin byed pa/ /de ni 'jig rten sangs</text></item>
<item><p>295a6</p><section>mdo sde</section><text>rgyas lha yi lha/ /bsod nams khyad 'phags mtshungs med zhing du 'gyur/ /'di bshad tshe na gang dag 'dir mchod dang / /tshul 'di bshad pa gang dag thos pa dang / /gang dag mdo mchog 'di ni 'dir bzung ba/ /de dag phyi ma'i</text></item>
<item><p>295a7</p><section>mdo sde</section><text>dus na 'dir 'di 'dzin/ /gang dag phyin chad mdo mchog 'di 'dzin pa/ /de dag rtag tu nga dang 'thun pa'i sras/ /sangs rgyas bye bas de dag bsngags brjod kyang / /de dag bsngags pa mthar ni phyin mi 'gyur/ /gang dag phyi dus</text></item>
<item><p>295a8</p><section>mdo sde</section><text>rgyal ba'i chos 'dzin pa/ /sangs rgyas bye ba khrag khrig brgya mtha' yas/ /bskal pa bye bar bzhugs te de dag gi/ /bsngags pa brjod kyang mtha' mar phyin mi nus/ /dri zhim yid 'ong spos kyi cho ga bzhin/ /sangs rgyas</text></item>
<item><p>295b1</p><section>mdo sde</section><text>mchod rten la ni su skud pa/ /de ni thob rnyed 'jig rten kun du rgyu/ /de ni sa 'dir snying po blangs par 'gyur/ /rgyal ba'i mchod rten spos byug phul byas na/ /bcom ldan 'das kyi bstan pa 'jig 'gyur tshe/ /'dzam bu'i</text></item>
<item><p>295b2</p><section>mdo sde</section><text>gling du skye bar mi 'gyur zhing / /de ni de tshe mtho ris bdag por 'gyur/ /rgyal ba'i mchod rten spos byug phul byas na/ /dri mi zhim dang mi gtsang smad pa rnams/ /rtag tu spong zhing tshul khrims phung por gnas/ /de ni rtag</text></item>
<item><p>295b3</p><section>mdo sde</section><text>tu tshangs spyod mchog 'dir spyod/ /rgyal ba'i mchod rten spos byug phul byas na/ /'di nas shi 'phos mtho ris lha dbang 'gyur/ /ring por mi thogs don stong rnams la rtog /lha rnams la ni rgya chen don kyang byed/ /</text></item>
<item><p>295b4</p><section>mdo sde</section><text>rgyal ba'i mchod rten spos byug phul byas na/ /gang gi tshe na mi yi 'jig rten na/ /zhe sdang med sems 'jam zhing mnyen gyur pa/ /de tshe de na 'dzam bu'i gling du gnas/ /rgyal ba'i mchod rten spos byug phul byas na/ /khyad 'phags</text></item>
<item><p>295b5</p><section>mdo sde</section><text>tshogs ldan sgra dbyangs yid 'ong 'gyur/ /skye bo mang po yid 'ong dga' zhing bkur/ /de yi kha bzhin rtag tu gsal bar 'gyur/ /rgyal ba'i mchod rten spos byug phul byas na/ /de ni ngan song sa rnams ma lus spong / /de bzhin</text></item>
<item><p>295b6</p><section>mdo sde</section><text>gshegs dang nye ba thob par 'gyur/ /dad pa thob cing rtag tu bde la dga'/ /rgyal ba'i mchod rten spos byug phul byas na/ /rgyal po stobs ldan 'khor los sgyur bar 'gyur/ /blon po tshong dpon khyim bdag bsod nams ldan/ /</text></item>
<item><p>295b7</p><section>mdo sde</section><text>chos rje 'od mdzad sangs rgyas su yang 'gyur/ /dga' ba'i sems kyis mgu ba'i shugs bskyed de/ /bcom ldan mchod rten nor bu'i dra ba 'bul/ /de ni rgyal po mtshan gyi go cha can/ /mthu chen bla ma</text></item>
<item><p>295b8</p><section>mdo sde</section><text>'khor los sgyur bar 'gyur/ /blta 'os mtshan gyi go cha ldan gyur nas/ /gzhal med khang chen rab mdzes blta sdug pa/ /kha dog sna tshogs dpag med ldan pa dang / /rin chen khang bzangs che 'os dag pa</text></item>
<item><p>296a1</p><section>mdo sde</section><text>'thob/ /rgyal po'i pho brang khyad par 'phags gyur pa/ /skyes pa bud med dag gis gang ba dang / /mnyam zhing legs byas rab mdzes lta sdug pa/ /dra ba sna tshogs bde byed bde 'jug 'thob/ /rgyal</text></item>
<item><p>296a2</p><section>mdo sde</section><text>mtshan ba dan gsal bar mdzes byas shing / /gdugs bres shin du mdzes la blta sdug dang / /mu tig dra ba phreng ba de 'dra ba'i/ /rgyal srid yon tan khyad 'phags gzhan yang 'thob/ /de yi yul na gzhan</text></item>
<item><p>296a3</p><section>mdo sde</section><text>nor 'jig byed pa/ /chom rkun g.yo ldan g.yon can gnas mi 'gyur/ /sems can rgya chen blo mchog ldan pa dang / /phan byed byams sems ldan pa de na gnas/ /shi 'phos bag yod de ni lhar 'gro</text></item>
<item><p>296a4</p><section>mdo sde</section><text>ste/ /dkar gnag gang yin bdag cag ji ltar gnas/ /'di nas shi 'phos ji ltar mir skye zhes/ /blo ldan de ni mtho ris 'di gnas 'gyur/ /sangs rgyas sbyin gnas myur du mthong 'gyur te/ /mthong nas</text></item>
<item><p>296a5</p><section>mdo sde</section><text>mchod cing mtshungs med sti stang byed/ /sangs rgyas mthong nas byang chub mos skyed cing / /rdul bral rnams la phyir zhing sti stang byed/ /ye shes mtha' yas ldan dang mthu chen 'gyur/ /khyad par sa gnas</text></item>
<item><p>296a6</p><section>mdo sde</section><text>'phags pa'i sems can 'gyur/ /bcom ldan 'das la dad pa'i sems bskyed nas/ /'di 'dra'i dpal 'di phyir zhing myong bar 'gyur/ /nga yi bya ba 'di ni brjod par bya/ /ngas brjod 'di la the tsom ma skyed</text></item>
<item><p>296a7</p><section>mdo sde</section><text>cig /sangs rgyas bka' spangs mnar med 'gror 'gyur zhing / /phyin chad sdug bsngal nyon mongs gyur ta re/ /'jig rten sgron ma mtshungs med bsod nams zhing / /de yi mchod rten ba rgya su sel ba/ /</text></item>
<item><p>296a8</p><section>mdo sde</section><text>bag yod gyur nas de ni bdud rgya 'dral/ /dus rnams kun du ngan song sa yang spong / /rtag tu sangs rgyas rdul bral sti stang byed/ /rtag tu stobs ldan 'khor los sgyur bar 'gyur/ /mi yi 'jig rten skyes nas</text></item>
<item><p>296b1</p><section>mdo sde</section><text>bsod nams ldan/ /rgyal po kun gyi mchod pa'i gnas su 'gyur/ /lha nang lha yi dbang po mchod gnas 'gyur/ /der ni myur du lha yi tshe yang 'thob/ /dpal ldan gser gyi gzhal med khang pa rnyed/ /lha yi bde</text></item>
<item><p>296b2</p><section>mdo sde</section><text>ba mtshungs med dbang phyug nyid/ /gzugs dang sgra dang dri rab ro mchog dang / /reg bya dpal ldan lha yi 'jig rten 'thob/ /mthu chen ldan zhing blta ba'i 'os su 'gyur/ /lha mo rnams la 'dod pa'i sred mi bskyed/ /</text></item>
<item><p>296b3</p><section>mdo sde</section><text>bcom ldan mchod rten ba rgya bsal byas na/ /'di nas shi 'phos mi yi 'jig rten 'gro/ /yan lag legs gnas khyad par 'gro bar 'gyur/ /nam yang bstan bcos mi nyung mang po 'thob/ /bcom</text></item>
<item><p>296b4</p><section>mdo sde</section><text>ldan mchod rten ba rgya bsal byas na/ /de ni mi khom brgyad po kun spong zhing / /de ni dal 'gyur de bzhin khyad par 'phags/ /de ni sangs rgyas mtshungs med mchod pa byed/ /bcom ldan mchod rten ba rgya bsal</text></item>
<item><p>296b5</p><section>mdo sde</section><text>byas na/ /bag yod blo gros brtan la dpa' bor 'gyur/ /'dod pa'i yon tan dag la dga' mi skyed/ /mi dman sems kyis mngon par 'byung bar 'gyur/ /bcom ldan mchod rten ba rgya bsal byas na/ /</text></item>
<item><p>296b6</p><section>mdo sde</section><text>de ni nams kyang byang chub sems mi 'dor/ /tshul khrims skyon med shin du bsdams par 'gyur/ /rnam dag 'dod chags bral ba'i chos kyang 'thob/ /bcom ldan mchod rten ba rgya bsal byas na/ /de yi mdog</text></item>
<item><p>296b7</p><section>mdo sde</section><text>ngan lus rnams kun du spong / /'chal pa'i shes rab ma lus rnam par spong / /shes rab rgya chen gyur nas spyod la gnas/ /bcom ldan mchod rten ba rgya bsal byas na/ /kha zas gtsang ma dag kyang rnyed</text></item>
<item><p>296b8</p><section>mdo sde</section><text>'gyur la/ /khyad 'phags kha dog ldan zhing blta sdug la/ /reg dang ldan zhing rab mdzes gos rnams 'thob/ /dad pa'i shugs skyes bcom ldan mchod rten la/ /me tog skam po nyal nyil phyags byas na/ /</text></item>
<item><p>297a1</p><section>mdo sde</section><text>'dod pa smad pa sdug bsngal byed pa spong / /stobs bcu mnga' ba'i ded dpon mnyes par byed/ /mchod rten me tog rnyis pa su 'phyag pa/ /de ni mdzes shing rnam dag lus su 'gyur/ /skye bo mang</text></item>
<item><p>297a2</p><section>mdo sde</section><text>pos mchod 'os blta 'os 'gyur/ /de la rgyal po gnod par sems mi 'gyur/ /bcom ldan mchod rten dag la snga rabs mis/ /me tog phul ba skam po phyags byas na/ /ngan song sa yi lam ngan thams</text></item>
<item><p>297a3</p><section>mdo sde</section><text>cad gcod/ /byang chub sems dpa' tshul khrims phung por gnas/ /mchod rten me tog rnying pa su 'phyag pa/ /bag yod mya ngan rnams dang skyon rnams spong / /nad rnams du ma ma lus rnam par spong / /</text></item>
<item><p>297a4</p><section>mdo sde</section><text>bskal pa mtha' yas rnams su dbugs phyin thob/ /mchod rten me tog rnying pa su 'phyag pa/ /sbyin gnas mtshungs med sangs rgyas thob par 'ong / /mtshungs med thob cing lha mis mchod 'os 'gyur/ /</text></item>
<item><p>297a5</p><section>mdo sde</section><text>rnam dag lus ldan rgyan gyis brgyan par 'gyur/ /lha yi me tog rab mdzes man dA ra/ /mtshungs med pa ta la yang su 'bul dang / /mchod rten me tog nyal nyil su 'phyag pa/ /de dag rnam smin 'dra ste mchog tu</text></item>
<item><p>297a6</p><section>mdo sde</section><text>'gyur/ /mchod rten me tog rnying pa su 'phyag pa/ /de lus dug gis mi tshugs mtshon mi tshugs/ /me 'bar 'od 'phro phung po ches mi tshugs/ /nor gyi phung po rkun pos brku mi 'gyur/ /mgu zhing rab tu dga' ba'i</text></item>
<item><p>297a7</p><section>mdo sde</section><text>shugs bskyed de/ /bcom ldan mchod rten me tog skam 'phyag na/ /de yi bsod nams bzung bar gang gyur pa/ /grangs sam cha yang brjod par sla ma yin/ /mchod rten me tog rnying pa su 'phyag pa/ /sum bcu'</text></item>
<item><p>297a8</p><section>mdo sde</section><text>rtsa gnyis mtshan gyis go char 'gyur/ /mi yi 'jig rten na ni rtag tu dga'/ /mthu dang ldan zhing yid 'ong sgra skad 'byung / /mchod rten me tog rnying pa su 'phyag pa/ /chos mchog rab mdzes yang dag sbyor byed cing / /</text></item>
<item><p>297b1</p><section>mdo sde</section><text>de lus rnam par dag la chen por 'ong / /ring por mi thogs 'jig rten sangs rgyas 'gyur/ /'jig rten sangs rgyas 'gyur byar mos bskyed de/ /ston pa'i mchod rten thal sbyar phyag 'tshal ba/ /'jig rten dag</text></item>
<item><p>297b2</p><section>mdo sde</section><text>na bla mar bkur sti bya/ /de ni mdzes shing blta na sdug par 'gyur/ /de 'dis rgyal srid thob nas lha klu mi/ /lto 'phye che dang 'jig rten thams cad 'dud/ /stong gi 'jig rten khams kun rgyas par 'gyur/ /dbang</text></item>
<item><p>297b3</p><section>mdo sde</section><text>phyug nyid du dbang thob rgyal srid ston/ /de'i yul na sems can gang gnas pa/ /de kun sangs rgyas ye shes rdzogs la 'god/ /des ni ngan song sa yang rnam par spong / /de dag rnams kyi don mchog dam pa byed/ /bsod</text></item>
<item><p>297b4</p><section>mdo sde</section><text>nams blo gros dran ldan mchod 'os 'gyur/ /dbugs phyin thob nas 'jig rten kun du rgyu/ /de yi g.yog 'khor yid 'ong sgra skad ldan/ /bsam pa ji bzhin de dag dga' ba skyed/ /sems can rnams la mi lhod zhi tshig</text></item>
<item><p>297b5</p><section>mdo sde</section><text>ston/ /de la su yang dbang phyug med mi byed/ /skye bo tshogs chen dag gis blta 'os 'gyur/ /de yi g.yog kyang sgra dbyangs yan lag dag /sangs rgyas mchod rten thal sbyar phyag 'tshal ba/ /sbyin dang snyan par smra dang don</text></item>
<item><p>297b6</p><section>mdo sde</section><text>spyod dang / /don 'thun pa dag skye bo mang la byed/ /spyos shing brgyad kyang khro ba'i dngos mi skyed/ /sangs rgyas mchod rten thal sbyar phyag 'tshal ba/ /mtho ris 'jig rten gnas shing lha dbang 'gyur/ /mir gyur na yang</text></item>
<item><p>297b7</p><section>mdo sde</section><text>mi yi rgyal por 'ong / /de ni gzhar yang yongs su nyams mi 'gyur/ /sangs rgyas mchod rten thal sbyar phyag 'tshal ba/ /de ni gzhar yang ngan song phyis mi ltung / /'jig rten 'dir de rtag tu 'dod pa spong / /</text></item>
<item><p>297b8</p><section>mdo sde</section><text>nor can nang na phyug cing mdzod mang 'gyur/ /yon tan ldan la tshig gcig su smra ba/ /de ni mi rigs sngags la gzhar mi spyod/ /mi yi 'jig rten gnas min spyod mi 'gyur/ /de la sems can mi ngoms dga' bar</text></item>
<item><p>298a1</p><section>mdo sde</section><text>'gyur/ /yid 'ong dbyangs ldan pho brang 'khor gshegs shing / /'jig rten mgon po sgo gtan bzhugs pa'i tshe/ /su zhig shugs bskyed me tog blangs te gtor/ /de ni brgyan nas rgyal ba dam pa mthong / /rang gis</text></item>
<item><p>298a2</p><section>mdo sde</section><text>khyim du stobs bcu bsnyen bkur byed/ /de yi bshos gsol chos bzang ston pa mdzad/ /dad pa skyes nas mi mchog bsnyen bkur byed/ /gos kyang thogs te rnam par 'dren la 'bul/ /sangs rgyas byang chub mtshungs med</text></item>
<item><p>298a3</p><section>mdo sde</section><text>mchog thob nas/ /stobs bcu ldan zhing g.yo ba med gyur la/ /byang chub sangs rgyas sdug bsngal skye bo 'grol/ /'jig rten kun du mtshungs med sangs rgyas shog /de yi smon lam 'di 'dra 'di dang ni/ /sangs rgyas ye shes</text></item>
<item><p>298a4</p><section>mdo sde</section><text>de sems dga' mkhyen nas/ /stobs bcu 'dzum mdzad 'jig rten thams cad du/ /mtshungs med sangs rgyas 'gyur zhes lung ston to/ /skyes bu dam pa mchog gi gsung thos nas/ /bde gshegs mchog gsung gzhan du mi</text></item>
<item><p>298a5</p><section>mdo sde</section><text>'gyur te/ /bdag ni rgyal ba mchog 'gyur dogs med ces/ /dga' zhing mgu nas bar snang kun du rgyu/ /'jig rten lha yi lhar gyur sangs rgyas su/ /khyad 'phags mtshungs med sbyin gnas 'gyur ba dang / /de sems spyod dang</text></item>
<item><p>298a6</p><section>mdo sde</section><text>'gal bar gnas mkhyen nas/ /de la stobs bcu mnga' bas bzhes par 'gyur/ /bde gshegs mchog gis gos ni bzhes rig nas/ /de ni shugs skyes rab dga' sems mgu ste/ /mtshungs med 'jig rten mgon</text></item>
<item><p>298a7</p><section>mdo sde</section><text>la bltas nas ni/ /'jig rten sangs rgyas bdag 'gyur mos pa bskyed/ /skye shi pha rol sems can bsgral bar bya/ /grol nas skye bo mang po 'dus byas dgrol/ /'jig rten kun na long ba'i mig bdag 'gyur/ /snang ba thob nas mun pa</text></item>
<item><p>298a8</p><section>mdo sde</section><text>rab rib bsal/ /de ltas phan yon dam pa 'di thos nas/ /me tog phreng ba rgyal mtshan gos mchog dang / /rol mo sgra dang gdugs dang byug bdug gis/ /mgon po mchod la sangs rgyas 'gyur bar gyis/ /bcom ldan 'das</text></item>
<item><p>298b1</p><section>mdo sde</section><text>kyis de skad ces bka' stsal nas/ dge slong de dag dang / blo gros rnam par dag pa la sogs pa byang chub sems dpa' de dag dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das</text></item>
<item><p>298b2</p><section>mdo sde</section><text>kyis gsungs pa la mngon par bstod do/ /'phags pa spyan ras gzigs shes bya ba theg pa chen po'i mdo rdzogs so// // rgya gar gyi mkhan po 'dzi na mi tra dang / dA na shI la dang / zhu chen gyi lo ts+tsha ba</text></item>
<item><p>298b3</p><section>mdo sde</section><text>ban d+he ye shes sdes bsgyur cing zhus te skad gsar chad kyis kyang bcos nas gtan la phab pa/ / @#/ /rgya gar skad du/ Ar+ya man dzu shrI bi ha ra nA ma ma hA yA na su tra/ bod skad du/ 'phags pa 'jam dpal gnas</text></item>
<item><p>298b4</p><section>mdo sde</section><text>pa zhes bya ba theg pa chen po'i mdo/ sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na bya rgod kyi phung po'i ri la</text></item>
<item><p>298b5</p><section>mdo sde</section><text>dge slong lnga brgya tsam gyi dge slong gi dge 'dun chen po dang / byang chub sems dpa'i dge 'dun chen po dang yang thabs gcig tu bzhugs te/ de nas bcom ldan 'das phyem red kyi dus kyi tshe nang du yang dag 'jog las</text></item>
<item><p>298b6</p><section>mdo sde</section><text>bzhengs nas 'khor mang pos yongs su bskor cing mdun gyis bltas nas chos ston to/ /de nas 'jam dpal gzhon nur gyur pa 'chag cing dge slong lnga brgya po thams cad kyi gnas khang nas gnas khang du byung ste/</text></item>
<item><p>298b7</p><section>mdo sde</section><text>gnas brtan shA ri'i bu'i gnas khang ga la ba der song ste phyin nas/ 'jam dpal gzhon nur gyur pas gnas brtan shA ri'i bu gcig pu dben par 'dug ste nang du yang dag bzhag nas bsam gtan byed par mthong ngo / /mthong nas</text></item>
<item><p>298b8</p><section>mdo sde</section><text>gnas brtan shA ri'i bu la 'di skad ces smras so/ /btsun pa shA ri'i bu khyod bsam gtan byed dam/ smras pa/ 'jam dpal de bzhin no/ /'jam dpal gyis smras pa/ ci btsun pa shA ri'i bu khyod nyon mongs pa spangs pa</text></item>
<item><p>299a1</p><section>mdo sde</section><text>rnams spang ba'i phyir bsam gtan byed dam/ 'on te ma spangs pa rnams spang ba'i phyir bsam gtan byed/ ci btsun pa shA ri'i bu khyod 'das pa la gnas te bsam gtan byed dam/ 'on te ma 'ongs pa la gnas te</text></item>
<item><p>299a2</p><section>mdo sde</section><text>bsam gtan byed dam/ 'on te da ltar byung ba la gnas te bsam gtan byed/ ci btsun pa shA ri'i bu khyod gzugs la gnas te bsam gtan byed dam/ 'on te tshor ba dang / 'du shes dang / 'du byed rnams dang /</text></item>
<item><p>299a3</p><section>mdo sde</section><text>rnam par shes pa la gnas te bsam gtan byed/ ci btsun pa shA ri'i bu khyod mig la gnas te bsam gtan byed dam/ 'on te rna ba dang / sna dang / lce dang / lus dang / yid la gnas te bsam gtan byed/ ci</text></item>
<item><p>299a4</p><section>mdo sde</section><text>btsun pa shA ri'i bu khyod gzugs la gnas te bsam gtan byed dam/ 'on te sgra dang / dri dang / ro dang / reg bya dang / chos rnams la gnas te bsam gtan byed/ ci btsun pa shA ri'i bu khyod 'dod pa'i khams la</text></item>
<item><p>299a5</p><section>mdo sde</section><text>gnas te bsam gtan byed dam/ 'on te gzugs kyi khams dang / gzugs med pa'i khams la gnas te bsam gtan byed/ ci btsun pa shA ri'i bu khyod nang la gnas te bsam gtan byed dam/ 'on</text></item>
<item><p>299a6</p><section>mdo sde</section><text>te phyi rol la gnas te bsam gtan byed dam/ 'on te phyi nang la gnas te bsam gtan byed/ ci btsun pa shA ri'i bu khyod lus la gnas te bsam gtan byed dam/ 'on te sems la gnas te bsam gtan</text></item>
<item><p>299a7</p><section>mdo sde</section><text>byed/ shA ri'i bus smras pa/ 'jam dpal 'di ltar tshe 'di la bde bar gnas par bya ba dang / brjed pa med par gnas par bya ba'i phyir te de lta bu'i phyir bsam gtan byed do/ /'jam dpal gyis smras pa/ btsun pa</text></item>
<item><p>299a8</p><section>mdo sde</section><text>shA ri'i bu chos gang dag tshe 'di la bde bar gnas pa 'am/ tshe 'di ma yin pa la bde bar gnas pa 'am/ brjed pa med pa'i chos de dag dmigs sam/ shA ri'i bus smras pa/ 'jam dpal bdag gis chos gang dag tshe 'di la bde</text></item>
<item><p>299b1</p><section>mdo sde</section><text>bar gnas pa 'am/ tshe 'di ma yin pa la bde bar gnas pa'i chos de dag yang dag par rjes su mi mthong zhing mi dmigs mod kyi/ 'on kyang 'jam dpal de bzhin gshegs pas nyan thos rnams la rab tu dben pa'i chos su</text></item>
<item><p>299b2</p><section>mdo sde</section><text>gsungs pa gang yin pa de la bdag rten cing gnas so/ /'jam dpal gyis smras pa/ btsun pa shA ri'i bu gang de bzhin gshegs pas nyan thos rnams la rab tu dben pa'i chos su gsungs pa gang yin/ btsun pa shA ri'i</text></item>
<item><p>299b3</p><section>mdo sde</section><text>bu gang la rten cing gnas/ shA ri'i bus smras pa/ 'jam dpal 'di la dge slong ni 'das pa la rten cing gnas so/ /ma 'ongs pa la rten cing gnas so/ /da ltar byung ba la rten cing gnas so/ /de bzhin du sbyar te/ sems</text></item>
<item><p>299b4</p><section>mdo sde</section><text>kyi bar la rten cing gnas par khong du chud par bya ste/ 'jam dpal chos de dag ni de bzhin gshegs pas nyan thos rnams la rab tu dben par gsungs pa yin te/ bdag chos de dag la rten cing gnas so/ /'jam dpal</text></item>
<item><p>299b5</p><section>mdo sde</section><text>gyis smras pa/ btsun pa shA ri'i bu gang gi phyir 'di skad ces 'das pa la rten cing gnas/ ma 'ongs pa la rten cing gnas/ da ltar byung ba la rten cing rab tu dben pa la gnas pa nas de bzhin du sbyar te/ sems kyi bar la rten</text></item>
<item><p>299b6</p><section>mdo sde</section><text>cing rab tu dben pa la gnas shes smra/ btsun pa shA ri'i bu 'di lta ste/ gang 'das pa'i de bzhin nyid de yang yod pa ma yin/ gang ma 'ongs pa'i de bzhin nyid de yang yod pa ma yin/ gang da ltar byung ba'i de bzhin</text></item>
<item><p>299b7</p><section>mdo sde</section><text>nyid de yang yod pa ma yin te/ de ltar chos de dag ni yod pa ma yin na/ ji ltar gnas brtan shA ri'i bu de 'di skad ces 'das pa la rten cing gnas/ ma 'ongs pa la rten cing gnas/ da ltar byung ba la rten cing</text></item>
<item><p>299b8</p><section>mdo sde</section><text>gnas shes smra/ yod pa ma yin pa'i chos la ni gnas pa med do/ /yang btsun pa shA ri'i bu 'das pa'i de bzhin nyid dang / ma 'ongs pa dang / da ltar byung ba'i de bzhin nyid gang yin pa de ni ci yang ma yin/</text></item>
<item><p>300a1</p><section>mdo sde</section><text>gang gis kyang ma yin/ gang gi yang ma yin/ gang la yang mi gnas te/ gang mi gnas pa de'i gnas dmigs su med do/ /yang btsun pa shA ri'i bu gang 'das pa dang / ma 'ongs pa dang / da ltar</text></item>
<item><p>300a2</p><section>mdo sde</section><text>byung ba'i de bzhin nyid ces brjod cing kun tu gnas nas smra ba de dag ni de bzhin gshegs pa la skur ba 'debs pa'o/ /de ci'i phyir zhe na/ 'di ltar de bzhin nyid ni g.yo ba med pa rlom sems med pa'o/ /'di ltar de</text></item>
<item><p>300a3</p><section>mdo sde</section><text>bzhin nyid ni nyams pa med pa'o/ /'di ltar de bzhin nyid ni stong pa'o/ /mtshan ma med pa'o/ /smon pa med pa'o/ /yang btsun pa shA ri'i bu gang 'das pa'i de bzhin nyid de yang dmigs su med/ gang ma 'ongs pa'i de</text></item>
<item><p>300a4</p><section>mdo sde</section><text>bzhin nyid de yang dmigs su med/ gang da ltar byung ba'i de bzhin nyid de yang dmigs su med pa nas de bzhin du sbyar te/ sems kyi bar gyi de bzhin nyid de yang dmigs su med do/ /'on kyang btsun pa shA</text></item>
<item><p>300a5</p><section>mdo sde</section><text>ri'i bu de bzhin nyid ma gtogs par gang bstan pa 'am/ rab tu bshad par nus pa'i chos gzhan gang yang mi dmigs so/ /shA ri'i bus smras pa/ 'jam dpal de bzhin gshegs pa de bzhin nyid la bzhugs</text></item>
<item><p>300a6</p><section>mdo sde</section><text>nas chos ston tam/ 'jam dpal gyis smras pa/ btsun pa shA ri'i bu de bzhin nyid yod pa ma yin na/ ji ltar de bzhin gshegs pa de bzhin nyid la bzhugs te chos ston/ btsun pa shA ri'i bu chos kyang</text></item>
<item><p>300a7</p><section>mdo sde</section><text>yod pa ma yin na/ ji ltar de bzhin gshegs pa de bzhin nyid la bzhugs te chos ston/ de bzhin gshegs pa yang yod pa ma yin na/ ji ltar de bzhin gshegs pa de bzhin nyid la bzhugs te chos ston/</text></item>
<item><p>300a8</p><section>mdo sde</section><text>chos thams cad kyang yod pa ma yin te/ dmigs su med/ de bzhin gshegs pa yang yod pa ma yin te dmigs su med do/ /de'i chos bstan pa na 'di 'dra ste/ 'di la dmigs pa 'am mi dmigs pa</text></item>
<item><p>300b1</p><section>mdo sde</section><text>gnyis kyis rab tu phye ba med do/ /de bzhin gshegs pa ni brjod pa'am mi brjod pas rab tu phye ba ma yin no/ /de ci'i phyir zhe na/ btsun pa shA ri'i bu 'di ltar de bzhin gshegs pa ni brjod pa yang dag par chad pa/</text></item>
<item><p>300b2</p><section>mdo sde</section><text>btags pa med pa/ gdags par bya ba ma yin pa'o/ /shA ri'i bus smras pa/ 'jam dpal su zhig chos bstan pa 'di lta bu 'di'i snod du 'gyur/ 'jam dpal gyis smras pa/ btsun pa shA ri'i bu gang 'dus byas</text></item>
<item><p>300b3</p><section>mdo sde</section><text>kyi khams rnam par 'khrugs par mi 'gyur zhing yongs su mya ngan las 'da' bar 'dod par yang mi 'gyur ba de ni chos bstan pa 'di lta bu 'di'i snod du 'gyur ro/ /gang 'das pa'i chos rnams mi dmigs shing 'das</text></item>
<item><p>300b4</p><section>mdo sde</section><text>pa'i chos rnams kun shes par mi 'gyur ba dang / gang 'das pa dang / ma 'ongs pa dang / da ltar byung ba'i chos rnams mi dmigs shing 'das pa dang / ma 'ongs pa dang / da ltar byung ba'i chos rnams kun shes par mi 'gyur</text></item>
<item><p>300b5</p><section>mdo sde</section><text>ba de chos bstan pa 'di lta bu 'di'i snod du 'gyur ro/ /gang kun nas nyon mongs pa dang / rnam par byang ba mi mthong zhing de nye bar len par yang mi 'gyur ba de chos bstan pa 'di lta bu 'di'i snod du 'gyur ro/ /gang bdag</text></item>
<item><p>300b6</p><section>mdo sde</section><text>dang bdag med par yang spyod par mi 'gyur ba dang / gang len pa dang / 'dor bar yang spyod par yang mi 'gyur ba de chos bstan pa 'di lta bu 'di'i snod du 'gyur te/ de ni bshad pa 'di'i don kun shes par 'gyur</text></item>
<item><p>300b7</p><section>mdo sde</section><text>ro/ /shA ri'i bus smras pa/ 'jam dpal 'di la ci zhig kun shes par 'gyur/ 'jam dpal gyis smras pa/ btsun pa shA ri'i bu bshad pa 'di'i don shes par 'gyur ba ci zhig yod na/ 'di la ci</text></item>
<item><p>300b8</p><section>mdo sde</section><text>zhig kun shes par 'gyur zhes de skad 'dri/ shA ri'i bus smras pa/ 'jam dpal chos zab mo bstan pa 'di mngon sum du 'gyur ba nyung / 'di ni yongs su 'dzin par 'gyur ba nyung ngo / /</text></item>
<item><p>301a1</p><section>mdo sde</section><text>'jam dpal dgra bcom pa dang / slob pa dang / mi slob pa rnams kyang / phyogs 'di la sgyid lug par 'gyur na byis pa so so'i skye bo rnams lta ci smos/ 'jam dpal gyis smras pa/ btsun pa</text></item>
<item><p>301a2</p><section>mdo sde</section><text>shA ri'i bu dgra bcom pa rnams la ni sa med do/ /de ci'i phyir zhe na/ 'di ltar dgra bcom pa yang med na sa gang la dgra bcom pa gnas par 'gyur/ dgra bcom pa dag ni gnas med pas rab tu phye ba'o/ /dgra bcom pa</text></item>
<item><p>301a3</p><section>mdo sde</section><text>dag ni dmigs su med pas rab tu phye ba'o/ /dgra bcom pa dag ni brjod pa dang / mi brjod pa shin du chad pas rab tu phye ba'o/ /de ci'i phyir zhe na/ 'di ltar dgra bcom pa dag ni brjod pa dang / mi brjod pa yang dag par chad pa ste btags</text></item>
<item><p>301a4</p><section>mdo sde</section><text>pa med pa'o/ /dgra bcom pa dag ni sar dbye ba dag dang bral ba/ 'dus ma byas kyis rab tu phye ba/ 'jug pa med pa/ 'dus ma byas kyis rab tu phye ba ste/ dgra bcom pa dag ni 'dus ma byas pa gnas pa med pa yin na ci zhig dgra</text></item>
<item><p>301a5</p><section>mdo sde</section><text>bcom pa dag sar 'gyur/ dgra bcom pa dag ni ming dang gzugs kyis rab tu phye ba ma yin no/ /byis pa so so'i skye bo rnams ni ming dang gzugs la rnam par rtog go/ /ming dang gzugs de yang rtog pa med cing rnams par</text></item>
<item><p>301a6</p><section>mdo sde</section><text>rtog pa med par dgra bcom pa rnams kyis shes te/ de'i phyir dgra bcom pa dag ni ming dang gzugs kyis rab tu phye ba ma yin no/ /byis pa rnams kyang mi dmigs/ byis pa'i chos dang / dgra bcom pa dang / dgra bcom pa'i</text></item>
<item><p>301a7</p><section>mdo sde</section><text>chos rnams kyang mi dmigs so/ /nam mi dmigs pa de'i tshe na mi rtog go/ /kun du mi spyod do/ /de spyod pa med/ spros pa med cing nye bar zhi ba ste/ yod do zhes khas mi len/ med do zhes khas mi len/ yod kyang yod la med</text></item>
<item><p>301a8</p><section>mdo sde</section><text>kyang med do zhes khas mi len/ yod pa yang ma yin/ med pa yang ma yin zhes de skad kyang khas mi len to/ /nam khas mi len pa de na dmigs pa med do/ /de dmigs pa thams cad dang bral bas sems</text></item>
<item><p>301b1</p><section>mdo sde</section><text>med cing sems dang bral te gnas med pa'i tshul gyis dge sbyong gi chos la gnas pa zhes bya'o/ /de nas 'jam dpal gzhon nur gyur pas bstan pa 'di bshad pa na 'khor de'i dge slong lnga brgya po stan las langs</text></item>
<item><p>301b2</p><section>mdo sde</section><text>nas 'di skad ces 'jam dpal gzhon nur gyur pa mi blta'o/ /'jam dpal gzhon nur gyur pa la mi mnyan to/ /'jam dpal gzhon nur gyur pa phyogs gang na gnas pa'i phyogs de yang spang bar bya'o/ /de ci'i phyir</text></item>
<item><p>301b3</p><section>mdo sde</section><text>zhe na/ 'di ltar 'jam dpal gzhon nur gyur pa ni ston pa mngon sum du gyur bzhin du kun nas nyon mongs pa dang / rnam par byang ba mtshan nyid gcig tu ston pas chos ma yin pa smra'o zhes brjod nas de dag yang</text></item>
<item><p>301b4</p><section>mdo sde</section><text>'di snyam du sems te/ bdag cag ji ltar bcom ldan 'das kyis legs par gsungs pa'i chos 'dul ba la tshangs par spyod pa spyad snyam nas dong ngo / /de nas gnas brtan shA ri'i bus 'jam dpal gzhon nur gyur pa</text></item>
<item><p>301b5</p><section>mdo sde</section><text>la 'di skad ces smras so/ /'jam dpal khyod 'di ltar sems can rnams kyis chos kun shes par 'gyur bar bya ba'i phyir chos mi ston tam/ 'jam dpal gyis smras pa/ btsun pa shA ri'i bu de bzhin no/ /shA ri'i bus smras</text></item>
<item><p>301b6</p><section>mdo sde</section><text>pa/ dge slong lnga brgya po de dag bstan las langs te 'phya smod/ mi snyan par zer zhing dong ngo / /'jam dpal gyis smras pa/ btsun pa shA ri'i bu gang gi phyir dge slong lnga brgya po de dag 'di skad ces/ 'jam dpal</text></item>
<item><p>301b7</p><section>mdo sde</section><text>gzhon nur gyur pa mi blta'o/ /'jam dpal gzhon nur gyur pa la mi mnyan to/ /'jam dpal gzhon nur gyur pa gang na gnas pa'i sa phyogs de yang spang bar bya'o zhes zer ba de ni legs so legs so/ /shA ri'i bu dge</text></item>
<item><p>301b8</p><section>mdo sde</section><text>slong de dag gi tshig de ni legs par smras pa'o/ /de ci'i phyir zhe na/ 'di ltar 'jam dpal gzhon nur gyur pa ni yod pa ma yin te dmigs su med do/ /gang yod pa ma yin te dmigs su med pa de la blta ba dang</text></item>
<item><p>302a1</p><section>mdo sde</section><text>mnyan par mi nus so/ /'jam dpal gzhon nur gyur pa phyogs gang na gnas pa'i phyogs de yang spang bar bya'o/ /de ci'i phyir zhe na/ 'jam dpal gzhon nur gyur pa yod pa ma yin te dmigs su med pas gang de'i</text></item>
<item><p>302a2</p><section>mdo sde</section><text>gnas kyang yod pa ma yin te/ dmigs su med do/ /gang yod pa ma yin te dmigs su med pa de ni bsten par bya ba ma yin no/ /de nas dge slong lnga brgya po de dag 'jam dpal gzhon nur gyur pas bstan pa 'di thos pa dang / slar</text></item>
<item><p>302a3</p><section>mdo sde</section><text>phyogs der log nas 'jam dpal gzhon nur gyur pa la 'di skad ces smras so/ /'jam dpal bdag cag ni ji ltar khyod kyis bstan pa de ltar mi shes so/ /'jam dpal gyis smras pa/ dge slong dag legs so legs so/ /</text></item>
<item><p>302a4</p><section>mdo sde</section><text>de lta bu ni ston pa'i nyan thos rnams kyis bya ba ste/ dge slong dag 'di la ni kun shes par bya ba med/ rnam par shes par bya ba med do/ /de ci'i phyir zhe na/ 'di ltar chos kyi dbyings 'di ni gnas med pa'i tshul gyis gnas pa nyid do/ /</text></item>
<item><p>302a5</p><section>mdo sde</section><text>chos kyi dbyings gang yin pa de dbyings ma yin no/ /de ni yod pa ma yin te dmigs su med cing g.yo ba med la 'chi 'pho med do/ /gang g.yo ba med cing 'chi 'pho med pa de kun shes par bya ba ma yin/ rnam par shes par</text></item>
<item><p>302a6</p><section>mdo sde</section><text>bya ba ma yin no/ /gang kun shes par bya ba dang / rnam par shes par bya ba'i rlom sems med pa de ni ston pa'i nyan thos shes bya/ mchog thob pa zhes bya/ gtso bo zhes bya/ sbyin gnas shes bya'o/ /bstan pa 'di bshad pa na dge</text></item>
<item><p>302a7</p><section>mdo sde</section><text>slong lnga brgya po de dag las dge slong bzhi brgya ni len pa med par zag pa rnams las sems rnam par grol lo/ /dge slong brgya ni sems cher 'khrugs nas lus de nyid dang sems can dmyal ba chen po ngu 'bod du lhung ngo / /</text></item>
<item><p>302a8</p><section>mdo sde</section><text>de nas tshe dang ldan pa shA ri'i bus 'jam dpal gzhon nur gyur pa la 'di skad ces smras so/ /'jam dpal khyod sems can rjes su bsrung ba'i chos mi ston pas dge slong brgya po de dag chud zos te ngo mtshar byas so/ /de nas</text></item>
<item><p>302b1</p><section>mdo sde</section><text>bcom ldan 'das kyis gnas brtan shA ri'i bu la 'di skad ces bka' stsal to/ /shA ri'i bu khyod de skad ma zer cig /de ci'i phyir zhe na/ shA ri'i bu dge slong brgya po de dag sems can dmyal ba chen po ngu 'bod du reg pa</text></item>
<item><p>302b2</p><section>mdo sde</section><text>thang cig reg nas dga' ldan gyi lha rnams dang skal ba mnyam par skye bar 'gyur ro/ /shA ri'i bu gal te dge slong de dag gis chos kyi rnam grangs 'di ma thos su zin na de dag gdon mi za bar sems can dmyal bar 'gro bar</text></item>
<item><p>302b3</p><section>mdo sde</section><text>'gyur te/ las de zad nas mir skye bar 'gyur ba zhig na de dag gis chos kyi rnam grangs 'di la brten pas bskal par sems can dmyal ba myong bar 'gyur ba'i las de yang cung zad cig myong bar byas so/ /shA ri'i bu de'i phyir dge</text></item>
<item><p>302b4</p><section>mdo sde</section><text>slong brgya po de dag de bzhin gshegs pa byams pa'i nyan thos thog ma 'dus par dgra bcom pa zag pa zad par 'gyur ro/ /shA ri'i bu de lta bas na chos kyi rnam grangs 'di som nyi dang bcas pas thos na ni dam pa yin gyis/</text></item>
<item><p>302b5</p><section>mdo sde</section><text>bsam gtan bzhi la snyoms par zhugs pas ni de lta ma yin/ tshad med pa bzhis ni de lta ma yin/ gzugs med pa'i snyoms par 'jug pa bzhi bsgoms pas ni de lta ma yin no/ /de ci'i phyir zhe na/ chos 'di lta bu ma thos</text></item>
<item><p>302b6</p><section>mdo sde</section><text>par 'khor ba las yongs su ma grol/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrugs pa rnams las yongs su ma grol zhes bshad do/ /de nas</text></item>
<item><p>302b7</p><section>mdo sde</section><text>tshe dang ldan pa shA ri'i bus 'jam dpal gzhon nur gyur pa la 'di skad ces smras so/ /'jam dpal 'di ltar sems can yongs su smin par bya ba'i phyir khyod kyis chos kyi rnam grangs 'di legs par bshad pa ngo mtshar to/ /</text></item>
<item><p>302b8</p><section>mdo sde</section><text>'jam dpal gyis smras pa/ btsun pa shA ri'i bu de bzhin nyid ni 'bri ba ma yin/ 'phel ba ma yin no/ /chos kyi dbyings kyang 'bri ba ma yin/ 'phel ba yang ma yin no/ /sems can gyi khams kyang 'bri ba ma yin/</text></item>
<item><p>303a1</p><section>mdo sde</section><text>'phel ba ma yin/ kun nas nyon mongs pa ma yin/ rnam par byang ba ma yin no/ /de ci'i phyir zhe na/ 'di ltar de dag ni yod pa ma yin zhing dmigs su med de tha snyad tsam du zad pas ci yang ma yin/ gang gis</text></item>
<item><p>303a2</p><section>mdo sde</section><text>gang gi yang ma yin/ gang la yang mi gnas te gnas pa med do/ /btsun pa shA ri'i bu gang 'di lta bu'i mi 'gag pa de ni byang chub bo/ /byang chub gang yin pa de ni thar pa'o/ /thar pa gang yin pa de ni rnam par mi rtog pa'o/ /</text></item>
<item><p>303a3</p><section>mdo sde</section><text>gang rnam par mi rtog pa de ni mi byed cing 'gyur ba med do/ /gang mi byed cing 'gyur ba med pa de ni yongs su mya ngan las 'das pa'o/ /de nas bcom ldan 'das kyis gnas brtan shA ri'i bu la 'di skad ces bka' stsal to/ /shA</text></item>
<item><p>303a4</p><section>mdo sde</section><text>ri'i bu 'jam dpal gzhon nur gyur pas ji skad bstan pa de bzhin te/ de bzhin nyid ni 'bri ba ma yin/ 'phel ba ma yin no/ /chos kyi dbyings kyang 'bri ba ma yin/ 'phel ba ma yin no/ /sems can gyi khams</text></item>
<item><p>303a5</p><section>mdo sde</section><text>kyang 'bri ba ma yin/ 'phel ba ma yin no/ /kun nas nyon mongs pa ma yin/ rnam par byang ba ma yin no/ /de ci'i phyir zhe na/ 'di ltar de dag yod pa ma yin zhing dmigs su med de tha snyad tsam du zad pas ci yang ma yin/</text></item>
<item><p>303a6</p><section>mdo sde</section><text>gang gis kyang ma yin/ gang la 'ang mi gnas te gnas pa med do/ /de nas bcom ldan 'das kyis de'i tshe tshigs su bcad pa 'di dag bka' stsal to/ /'das pa dag dang ma 'ongs dang / /da ltar byung chos</text></item>
<item><p>303a7</p><section>mdo sde</section><text>brjod pa ni/ /don gyis ma yin tha snyad tsam/ /gcig dang sna tshogs mtshan nyid min/ /mtshan nyid med par gang rtog pa/ /de dag nyid ni mtshan nyid 'gyur/ /mtshan nyid med la rtog pa med/ /rtog pa nyid kyang</text></item>
<item><p>303a8</p><section>mdo sde</section><text>mtshan nyid min/ /'dus ma byas la gang rtog dang / /mya ngan 'das la gang rtog pa/ /gnyi ga bdud kyi las yin zhes/ /de ni mkhas pa rnams kyis bshad/ /phung po skye mched khams kyi rnams/ /de dag ming</text></item>
<item><p>303b1</p><section>mdo sde</section><text>gis brjod pa ste/ /ming dang skye mched gang yin pa/ /de gnyis mtshan nyid gcig pa yin/ /tshul bzhin la ni gang rtog pa/ /de nyid tshul bzhin ma yin no/ /mkhas pa cung zad mi rtog ste/ /stong pa ji bzhin spyod</text></item>
<item><p>303b2</p><section>mdo sde</section><text>yul lo/ /gang dag rtog pa de dag g.yo/ /rtog pa med pa g.yo ba med/ /rtog pa rnams ni g.yo bar 'gyur/ /rtog pa med pa mya ngan 'da'/ /gang gis rang bzhin 'di shes pa/ /de ni ye shes ldan zhes bya/ /de phyir zag pa rjes</text></item>
<item><p>303b3</p><section>mdo sde</section><text>su thob/ /de ni rtog med ye shes so/ /ye shes kyis ni ye shes brjod/ /ye shes brjod pa rnams kyang gsog /ye shes 'di ltar gang bzod pa/ /de ni ye shes ldan zhes bya/ /gang gis stong gsum 'di dag rnams/ /</text></item>
<item><p>303b4</p><section>mdo sde</section><text>rin chen bkang ste byin pa bas/ /gang gis dam chos 'di 'dra la/ /bzod pa de ni bzod pa mchog /bskal pa bye ba bsam yas su/ /sbyin dang tshul khrims bzod pa dang / /brtson 'grus bsam gtan bsnyen pas ni/ /</text></item>
<item><p>303b5</p><section>mdo sde</section><text>mdo sde 'di dang mtshungs ma yin/ /chos 'di dang ni theg pa 'di/ /yang dag rdzogs pa'i sangs rgyas gsungs/ /mdo sde 'di la brten byas na/ /thams cad de bzhin gshegs par 'gyur/ /chos kyi rnam grangs 'di</text></item>
<item><p>303b6</p><section>mdo sde</section><text>bshad pa na srog chags 'bum ni chos rnams la chos kyi mig rdul dang bral zhing dri ma med par rnam par dag go/ /dge slong lnga brgya ni len pa med par zag pa rnams las sems rnam par grol lo/ /gzugs na spyod</text></item>
<item><p>303b7</p><section>mdo sde</section><text>pa'i lha'i bu brgyad khri ni bla na med pa yang dag par rdzogs pa'i byang chub tu sems bskyed nas de dag thams cad bskal pa skar ma lta bu zhes bya ba la bla na med pa yang dag par rdzogs pa'i byang chub mngon par rdzogs</text></item>
<item><p>303b8</p><section>mdo sde</section><text>par 'tshangs brgya bar 'gyur te/ de dag thams cad kyang 'di ltar de bzhin gshegs pa dgra bcom pa yang dag par rdzogs pa'i sangs rgyas me tog ces bya bar ming 'thun par 'gyur ro zhes bcom ldan 'das kyis</text></item>
<item><p>304a1</p><section>mdo sde</section><text>lung bstan to/ /bcom ldan 'das kyis de skad ces bka' stsal nas/ 'jam dpal gzhon nur gyur pa dang / tshe dang ldan pa shA ri'i bu dang / lha dang / mi dang / lha ma yin dang / dri zar bcas pa'i 'jig rten</text></item>
<item><p>304a2</p><section>mdo sde</section><text>yi rangs te/ bcom ldan 'das kyis gsungs pa la mngon par stod do/ /'phags pa 'jam dpal gnas pa zhes bya ba theg pa chen po'i mdo rdzogs so// // rgya gar gyi mkhan po su ren dra bo d+h-i dang /</text></item>
<item><p>304a3</p><section>mdo sde</section><text>zhu chen gyi lo ts+tsha ba ban d+he ye shes sdes bsgyur cing zhus te gtan la phab pa/ / @#/ /rgya gar skad du/ Ar+ya a mri ta dA na nA ma ma hA yA na sU tra/ bod skad du/ 'phags pa bdud</text></item>
<item><p>304a4</p><section>mdo sde</section><text>rtsi brjod pa zhes bya ba theg pa chen po'i mdo/ 'di skad bdag gis thos pa dus gcig na/ bcom ldan 'das rgyal po'i khab na 'od ma'i tshal bya ka lan da ka gnas pa na dge slong lnga brgya tham pa'i dge slong gi dge</text></item>
<item><p>304a5</p><section>mdo sde</section><text>'dun chen po dang thabs gcig tu bzhugs te/ byang chub sems dpa' bdun khri nyis stong gi byang chub sems dpa'i dge 'dun chen po dang yang thabs gcig go/ /de'i tshe byang chub sems dpa' sems dpa'</text></item>
<item><p>304a6</p><section>mdo sde</section><text>chen po byams pa zhes bya ba 'khor de nyid du 'dus par gyur te 'dug go/ /de nas byang chub sems dpa' sems dpa' chen po byams pa stan las langs te bla gos phrag pa gcig tu gzar nas pus mo g.yas</text></item>
<item><p>304a7</p><section>mdo sde</section><text>pa'i lha nga sa la gtsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bdag la bskabs</text></item>
<item><p>304a8</p><section>mdo sde</section><text>dbye bar gnang na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu bar 'tshal lo/ /bcom ldan 'das kyis bka' stsal pa/ byams pa</text></item>
<item><p>304b1</p><section>mdo sde</section><text>de bzhin gshegs pas khyod la rtag tu skabs phyes/ byams pa khyod ci dang ci 'dod pa de bzhin gshegs pa dgra bcom pa yang dag par rdzogs pa'i sangs rgyas la dris shig dang / dris pa de dang de'i lung bstan pas ngas</text></item>
<item><p>304b2</p><section>mdo sde</section><text>khyod kyi sems rangs par bya'o/ /de skad ces bka' stsal pa dang / bcom ldan 'das la byang chub sems dpa' sems dpa' chen po byams pas 'di skad ces gsol to/ /bcom ldan 'das byang chub sems dpa'</text></item>
<item><p>304b3</p><section>mdo sde</section><text>sems dpa' chen po rnams chos du dag dang ldan na bdud kyi ris thams cad kyis bgegs bgyid par mi 'gyur ba dang / bdud kyi 'khor thams cad kyis 'da' bar bgyid par ma lags pa dang / sems can rnams la snying brtse</text></item>
<item><p>304b4</p><section>mdo sde</section><text>ba'i slad du tshe ring du skyong bar bgyid pa dang / myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur lags/ de nas bcom ldan 'das kyis byang chub sems dpa' sems dpa'</text></item>
<item><p>304b5</p><section>mdo sde</section><text>chen po byams pa la legs so zhes bya ba byin te/ byams pa legs so legs so/ /byams pa khyod skye bo mang po la phan pa'i phyir bzhugs te/ skye bo mang po la bde ba dang / 'jig rten la snying brtse ba dang / lha dang mi rnams</text></item>
<item><p>304b6</p><section>mdo sde</section><text>kyi skye bo phal po che'i don dang / phan pa dang bde ba'i phyir de bzhin gshegs pa dgra bcom pa yang dag par rdzogs pa'i sangs rgyas la don 'di 'dri bar sems pa khyod yang legs so/ /de'i phyir byams pa khyod legs par</text></item>
<item><p>304b7</p><section>mdo sde</section><text>rab tu nyon la yid la zung shig dang ngas bshad do/ /byang chub sems dpa' sems dpa' chen po byams pas de ltar 'tshal lo zhes gsol te/ bcom ldan 'das kyi ltar nyan pa dang / bcom ldan 'das kyis de la 'di</text></item>
<item><p>304b8</p><section>mdo sde</section><text>skad ces bka' stsal to/ /byams pa byang chub sems dpa' sems dpa' chen po rnams chos lnga dang ldan na bdud kyi ris thams cad kyis bgegs bya bar mi 'gyur ba dang / bdud kyi 'khor thams cad kyis 'da' bar bya ba</text></item>
<item><p>305a1</p><section>mdo sde</section><text>ma yin pa dang / sems can rnams la snying brtse ba'i phyir tshe ring du skyong bar byed pa dang / myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /lnga po dag gang</text></item>
<item><p>305a2</p><section>mdo sde</section><text>zhe na/ 'di lta ste/ rgyun mi 'chad par chos sbyin pa dang / rgyun mi 'chad par sems can thams cad la mi 'jigs pa sbyin pa dang / rgyun mi 'chad par byams pa chen po dang / snying rje chen po dang / dga' ba chen po dang / btang</text></item>
<item><p>305a3</p><section>mdo sde</section><text>snyoms chen po bsgom pa dang / rgyun mi 'chad par mchod rten rnying pa bcos pa dang / rgyun mi 'chad par sems can thams cad byang chub kyi sems la mos par bya ba ste/ byams pa byang chub sems dpa' sems dpa' chen</text></item>
<item><p>305a4</p><section>mdo sde</section><text>po rnams chos lnga po de dag dang ldan na bdud kyi ris thams cad kyis bgegs bya bar mi 'gyur ba dang / bdud kyi 'khor thams cad kyis 'da' bar bya ba ma yin pa dang / sems can rnams la snying brtse ba'i phyir tshe ring du skyong</text></item>
<item><p>305a5</p><section>mdo sde</section><text>bar byed pa dang / myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /bcom ldan 'das kyis chos lnga bstan pa 'di bshad pa na dge slong lnga stong ni len pa med par zag pa</text></item>
<item><p>305a6</p><section>mdo sde</section><text>rnams las sems rnam par grol lo/ /byang chub sems dpa' bdun khri nyis stong ni mi skye ba'i chos la bzod pa thob par gyur to/ /lha'i bu brgyad khri bzhi stong ni chos rnams la chos kyi mig rdul med cing dri ma dang</text></item>
<item><p>305a7</p><section>mdo sde</section><text>bral ba nyon mongs pa med pa rnam par dag go/ /de nas bcom ldan 'das la byang chub sems dpa' sems dpa' chen po byams pas 'di skad ces gsol to/ /bcom ldan 'das bdag spobs lags so/ /bde bar</text></item>
<item><p>305a8</p><section>mdo sde</section><text>gshegs pa bdag spobs lags so/ /bcom ldan 'das kyis bka' stsal pa/ rigs kyi bu de'i dus la bab par shes na'o/ /de nas byang chub sems dpa' sems dpa' chen po byams pa/ bcom ldan 'das kyis gnang ba</text></item>
<item><p>305b1</p><section>mdo sde</section><text>de'i tshe stan las langs te bla gos phrag pa gcig tu gzar nas pus mo g.yas pa'i lha nga sa la gtsugs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /</text></item>
<item><p>305b2</p><section>mdo sde</section><text>sems can 'dod chags dang / zhe sdang dang / gti mug thams cad kyi bro nad can/ lta ba thams cad kyi rab rib dang ling tog gis mun pas bsgribs pa thams cad kyis nyon mongs pa thams cad kyi bro nad gso ba dang / chos</text></item>
<item><p>305b3</p><section>mdo sde</section><text>kyi mig bla na med pa yongs su sbyang ba'i slad du bcom ldan 'das chos kyi rnam grangs bstan pa 'di ni a la la rmad du byung ba chen po lags so/ /bcom ldan 'das chos kyi rnam grangs bstan pa 'di ni a la la bdud</text></item>
<item><p>305b4</p><section>mdo sde</section><text>rtsi chen po lags so/ /bcom ldan 'das chos kyi rnam grangs bstan pa 'di ni a la la sman pa'i rgyal po chen po lta bu lags so/ /tha na dud 'gro'i skye gnas su skyes pa yang rung ste/ gang dag gi rna lam du chos kyi rnam</text></item>
<item><p>305b5</p><section>mdo sde</section><text>grangs 'di grag par gyur pa de dag ni dge ba'i rtsa ba chen po'i tshogs bsags pa dag ste/ sems can thams cad las khyad par du 'phags pa lags/ sangs rgyas thams cad la lta ba dang ldan pa lags/ skye bo mang</text></item>
<item><p>305b6</p><section>mdo sde</section><text>po la lhag par bgyi ba bgyis pa lags/ dge ba'i rtsa ba skrun pa lags so/ /de dag las kyi sgrib pa de yongs su dag nas dud 'gro'i yul de las yongs su thar te mi'i lus thob par 'gyur zhing / thob nas kyang tshe rabs</text></item>
<item><p>305b7</p><section>mdo sde</section><text>snga ma dran te/ de bzhin gshegs pa'i bstan pa la dad pa rnyed nas sangs rgyas kyi zhing gang dang gang du skye bar 'tshal ba de dang der skye bar 'gyur na/ mir gyur nas thos pa rnams lta smos kyang ci 'tshal/ bcom</text></item>
<item><p>305b8</p><section>mdo sde</section><text>ldan 'das chos kyi rnam grangs 'di thos pa de ni 'di ltar sems can rnams kyi don chen po lags so/ /bcom ldan 'das gang dag chos kyi rnam grangs 'di thos pa'i sems can de dag ni bla na med pa yang dag par</text></item>
<item><p>306a1</p><section>mdo sde</section><text>rdzogs pa'i byang chub la nges pa'i tshogs la gnas par 'gyur ba lags te/ btsun pa bcom ldan 'das de dag ni de bzhin gshegs pa dgra bcom pa yang dag par rdzogs pa'i sangs rgyas rnams kyis yongs</text></item>
<item><p>306a2</p><section>mdo sde</section><text>su bzung bas myur du bla na med pa yang dag par rdzogs pa'i byang chub mngon par rdzogs par 'tshang brgya bar 'gyur lags so/ /bcom ldan 'das kyis bka' stsal pa/ byams pa legs so legs so/ /byams pa</text></item>
<item><p>306a3</p><section>mdo sde</section><text>khyod kyis ji skad smras pa de ni de bzhin no/ /de ni bden no de ni kho na'o/ /de ni ma nor ba'o/ /gang dag chos kyi rnam grangs 'di the tsom dang bcas pas thos pa'i sems can de dag kyang dge ba'i rtsa ba chung ngu dang ldan pa ma</text></item>
<item><p>306a4</p><section>mdo sde</section><text>yin na/ gang dag the rtsom med par nyan pa dang / 'dzin pa dang / 'chang ba dang / klog pa dang / kun chub par byed pa dang / rgya cher yang dag par ston pa lta smos kyang ci dgos/ mdo sde 'dzin pa de lta bu de dag la bdud kyi</text></item>
<item><p>306a5</p><section>mdo sde</section><text>las 'byung bar mi 'gyur ro/ /de dag la 'dod chags dang / zhe sdang dang / gti mug dang / nga rgyal dang / ser sna dang / khro ba dang / gnod sems kyis gnod par mi 'gyur ro/ /de'i lus la rims nad dang / nad 'byung bar</text></item>
<item><p>306a6</p><section>mdo sde</section><text>mi 'gyur ro/ /yul gang na mdo sde 'di lta bu 'dzin pa dang / chos smra ba gnas pa 'am/ chos kyi rnam grangs 'di glegs bam du bris te yod pa'i yul der nad dang / yams kyi nad dang / gnod pa'i nad dang / 'go</text></item>
<item><p>306a7</p><section>mdo sde</section><text>ba'i nad dang / 'khrug pa thams cad rab tu zhi bar 'gyur ro/ /de nas bcom ldan 'das la byang chub sems dpa' sems dpa' chen po byams pas 'di skad ces gsol to/ /bcom ldan 'das slad ma'i tshe slad</text></item>
<item><p>306a8</p><section>mdo sde</section><text>ma'i dus lnga brgya pa tha ma la dam pa'i chos 'jig par 'gyur ba'i dus la bab cing / sangs rgyas kyi byang chub 'jig par 'gyur ba 'jigs pa chen pos 'jig pa'i dus la bab pa na bdag gis chos kyi rnam</text></item>
<item><p>306b1</p><section>mdo sde</section><text>grangs 'di skyes bu dam pa de dag la rab tu bstan par bgyi'o/ /de dag la gzi byin stsal bar bgyi'o/ /yul gang na mdo sde 'di 'dzin pa de lta bu dag gnas pa'i yul der bdag gis dus ma lags pa'i bser ma</text></item>
<item><p>306b2</p><section>mdo sde</section><text>dang / dgung char dang / mu ge dang / bro nad ya nga ba dang / mi ngas dang / yams kyi nad dang / 'go ba'i nad dang / gnod pa dang / 'khrug pa thams cad rab tu zhi bar bgyi'o/ /yul gang na chos kyi rnam grangs 'di 'chang ba dang / glegs bam</text></item>
<item><p>306b3</p><section>mdo sde</section><text>du bgyis pa 'am/ rgyal mtshan gyi rtse mor btags pa la mchod pa bgyid pa'i yul der bdag gi byin gyis brlabs kyis pha rol gyi dmag tshogs thams cad dang / chom rkun dang / srin po dang / mkha' 'gro ma'i</text></item>
<item><p>306b4</p><section>mdo sde</section><text>ya nga ba thams cad rab tu zhi bar 'gyur ro/ /gang dag na chos smra ba 'di lta bu dag dang / mdo sde 'di 'chang ba'i yul der bdag gis lo tog dang / nor dang / 'bru dang / me tog dang / lo ma dang / 'bras bu thams cad phun sum</text></item>
<item><p>306b5</p><section>mdo sde</section><text>tshogs pa dang / bde ba thams cad 'byung bar byin gyis brlab par bgyi'o/ /bcom ldan 'das kyis bka' stsal pa/ byams pa khyod sems can thams cad kyi don gyi phyir dang / de bzhin gshegs pa'i dam pa'i chos yongs</text></item>
<item><p>306b6</p><section>mdo sde</section><text>su gzung ba'i phyir dang / de bzhin gshegs pa'i chos kyi tshul yongs su bskyed pa'i phyir go cha chen po bgos te seng ge'i sgra bsgrags pa legs so legs so/ /chos kyi rnam grangs 'di khyod la yongs su</text></item>
<item><p>306b7</p><section>mdo sde</section><text>gtad kyis phyi ma'i tshe/ phyi ma'i dus lnga brgya pa tha ma la dam pa'i chos nub pa'i dus la bab cing sangs rgyas kyi byang chub 'jig par 'gyur la/ 'jigs pa chen pos 'jig pa'i dus la bab pa'i tshe khyod kyi chos</text></item>
<item><p>306b8</p><section>mdo sde</section><text>kyi rnam grangs 'di sems can thams cad la bstan par bya'o/ /rab tu bsgrags par bya'o/ /skyes bu dam pa de dag gi mos pa bskyed par bya'o/ /don dam pa'i chos nyid tshad mar byas la mngon par brtson pas</text></item>
<item><p>307a1</p><section>mdo sde</section><text>las gzhan mi bya bar rab tu bsgrags par bya'o/ /don dam pa'i chos nyid kho na las brtsams te dbang du byas la bstan par bya'o/ /ci nas kyang skyes bu dam pa de dag gis chos kyi rnam grangs 'di</text></item>
<item><p>307a2</p><section>mdo sde</section><text>ji lta ba bzhin du phyin ci ma log par don rtogs par 'gyur ba de ltar bstan par bya'o/ /byang chub sems dpa' byams pas gsol pa/ bcom ldan 'das de ltar 'tshal lo/ /de nas dbang po dang bcas pa'i lha rnams</text></item>
<item><p>307a3</p><section>mdo sde</section><text>dang / tshangs pa dang bcas pa'i lha rnams dang / skye dgu'i bdag po dang bcas pa rnams kyis chos kyi rnam grangs 'di mjug tu phyin pa'i dus la bab par shes nas/ bcom ldan 'das dang / byang chub sems dpa'</text></item>
<item><p>307a4</p><section>mdo sde</section><text>sems dpa' chen po byams pa la lha'i me tog dang / bdug pa dang / spos dang / me tog phreng dang / byug pa dang / phye ma dang / gos dang / gdugs dang / rgyal mtshan dang / ba dan dag gis mchod nas 'di skad ces</text></item>
<item><p>307a5</p><section>mdo sde</section><text>bcom ldan 'das gang gis sems can dpag tu ma mchis pa rnams kyi don bgyis pa chos kyi rnam grangs 'di ni a la la bdud rtsi brjod pa lags so zhes smras so/ /de nas bcom ldan 'das kyis tshe dang ldan</text></item>
<item><p>307a6</p><section>mdo sde</section><text>pa kun dga' bo la bka' stsal pa/ kun dga' bo chos kyi rnam grangs 'di lta bu thos par dkas/ khyod kyis chos kyi rnam grangs 'di zung shig /yi ger bris shig /chongs shig /lhogs shig /kun chub par</text></item>
<item><p>307a7</p><section>mdo sde</section><text>gyis shig /tshe dang ldan pa kun dga' bos gsol pa/ bcom ldan 'das bdag gis chos kyi rnam grangs 'di gzung lags na/ bcom ldan 'das chos kyi rnam grangs 'di'i ming ci lags/ 'di ci ltar</text></item>
<item><p>307a8</p><section>mdo sde</section><text>gzung bar bgyi/ bcom ldan 'das kyis bka' stsal pa/ kun dga' bo de'i phyir khyod kyis chos kyi rnam grangs 'di bdud rtsi brjod pa zhes bya bar zung shig /byams pas zhus pa zhes bya bar yang zung</text></item>
<item><p>307b1</p><section>mdo sde</section><text>shig / bcom ldan 'das kyis de skad ces bka' stsal nas/ tshe dang ldan pa kun dga' bo dang / byang chub sems dpa' sems dpa' chen po byams pa dang / dge slong de dag dang / byang chub sems dpa' de dag dang /</text></item>
<item><p>307b2</p><section>mdo sde</section><text>thams cad dang ldan pa'i 'khor de dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par stod do/ /'phags pa bdud rtsi brjod pa</text></item>
<item><p>307b3</p><section>mdo sde</section><text>zhes bya ba theg pa chen po'i mdo rdzogs so// // rgya gar skad du/ Ar+ya mai tre ya pras+thA na nA ma ma hA yA na sU tra/ bod skad du/ 'phags pa byams pa 'jug pa zhes bya ba theg pa chen po</text></item>
<item><p>307b4</p><section>mdo sde</section><text>'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi</text></item>
<item><p>307b5</p><section>mdo sde</section><text>kun dga' ra ba na dge slong lnga stong tham pa'i dge slong gi dge 'dun chen po dang / byang chub sems dpa' khri'i byang chub sems dpa'i dge 'dun chen po thams cad kyang mngon par shes pas mngon par shes pa yin zhing /</text></item>
<item><p>307b6</p><section>mdo sde</section><text>byang chub sems dpa' sems dpa' chen po thams cad kyang phyir mi ldog pa sha stag dang thabs gcig tu bzhugs so/ /de'i tshe 'jam dpal gzhon nur gyur pa yang 'khor de nyid du 'dus par gyur te 'dug go/ /byang chub sems</text></item>
<item><p>307b7</p><section>mdo sde</section><text>dpa' spobs pa brtsegs pa dang / byang chub sems dpa' rnam par rtse ba dang / byang chub sems dpa' spyan ras gzigs dbang phyug dang / byang chub sems dpa' mthu chen thob dang / byang chub sems dpa' zla 'od gzhon nur</text></item>
<item><p>307b8</p><section>mdo sde</section><text>gyur pa dang / byang chub sems dpa' sems dpa' chen po byams pa yang 'khor de nyid du 'dus par gyur te 'khod do/ /de nas byang chub sems dpa' sems dpa' chen po byams pa stan las langs te bla gos phrag pa gcig tu</text></item>
<item><p>308a1</p><section>mdo sde</section><text>gzar nas pus mo g.yas pa'i lha nga sa la gtsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das gal te zhus nas zhu ba lung</text></item>
<item><p>308a2</p><section>mdo sde</section><text>bstan pa'i slad du/ bcom ldan 'das kyis bdag skabs phye na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/ /de nas byang chub sems dpa' byams pas</text></item>
<item><p>308a3</p><section>mdo sde</section><text>zhus nas/ de'i tshe bcom ldan 'das cang mi gsung bar dus yol bar mdzad do/ /de nas 'jam dpal gzhon nur gyur pas byang chub sems dpa' sems dpa' chen po byams pa la 'di skad ces smras so/ /byams pa 'di ltar byas dang /</text></item>
<item><p>308a4</p><section>mdo sde</section><text>zhus nas zhu ba lung bstan pa'i phyir khyod la de bzhin gshegs pa skabs 'byed par mdzad do/ /gal te de bzhin gshegs pa la sangs rgyas kyi theg pa las brtsams te zhu bar mi byed/ rang sangs rgyas kyi theg pa las brtsam</text></item>
<item><p>308a5</p><section>mdo sde</section><text>sa te zhu bar mi byed/ nyan thos kyi theg pa las brtsams te zhu bar mi byed/ phung po dang / khams dang skye mched yongs su shes par bya ba'i phyir zhu bar mi byed/ 'dod chags dang / zhe sdang dang / gti mug zad par bya ba'i phyir zhu bar mi</text></item>
<item><p>308a6</p><section>mdo sde</section><text>byed/ pha rol du phyin pa las brtsams te zhu bar mi byed/ pha rol du phyin pa yongs su rdzogs par bya ba'i phyir zhu bar mi byed na/ de ltar na zhus nas zhu ba lung bstan pa'i phyir khyod la de bzhin gshegs pa skabs 'byed par mdzad</text></item>
<item><p>308a7</p><section>mdo sde</section><text>do/ /gal te khyod 'du byed rnams las yang dag par 'da' bar bya ba dang / mya ngan las 'das pa 'thob par bya ba'i phyir zhu bar mi byed dam/ gal te khyod bden pa khong du chud par bya ba'i phyir zhu bar mi byed dam/ lam dang / lam</text></item>
<item><p>308a8</p><section>mdo sde</section><text>bsgom par bya ba'i phyir zhu bar mi byed dam/ gal te khyod 'bras bu thob par bya ba dang / mngon sum du bya ba'i phyir zhu bar mi byed dam/ gal te khyod mi gnas pa'i phyir de bzhin gshegs pa la zhu bar mi byed dam/ yi ge</text></item>
<item><p>308b1</p><section>mdo sde</section><text>rnams mi brjod par zhu bar byed na/ de lta na zhus nas zhu ba lung bstan pa'i phyir khyod la de bzhin gshegs pas skabs 'byed par mdzad do/ /de ci'i phyir zhe na/ byams pa ji tsam du sgro 'dogs pa de tsam du chags pa yod la/</text></item>
<item><p>308b2</p><section>mdo sde</section><text>sangs rgyas bcom ldan 'das rnams kyi chos bstan pa ni chags pa med pa'i phyir ro/ /de nas tshe dang ldan pa shA ri'i bus 'jam dpal gzhon nur gyur pa la 'di skad ces smras so 'jam dpal sgro btags pa sgro btags pa zhes bya ba/</text></item>
<item><p>308b3</p><section>mdo sde</section><text>'jam dpal ji tsam gyis na sgro btags par 'gyur/ 'jam dpal gyis smras pa/ btsun pa shA ra dwa ti'i bu chos thams cad ni stong pa nyid mnyam pa nyid kyis mnyam pa yin/ mtshan ma med pa mnyam pa nyid kyis mnyam pa yin/</text></item>
<item><p>308b4</p><section>mdo sde</section><text>smon pa med pa mnyam pa nyid kyis mnyam pa yin/ ji lta ba bzhin mnyam pa nyid kyis mnyam pa yin/ de bzhin nyid mnyam pa nyid kyis mnyam pa yin/ chos kyi dbyings mnyam pa nyid kyis mnyam pa yin/ yang dag pa'i mtha' mnyam</text></item>
<item><p>308b5</p><section>mdo sde</section><text>pa nyid kyis mnyam pa yin/ mi skye mi 'gag mi gnas pa mnyam pa nyid kyis mnyam pa yin/ ma skyes ma byung ba mnyam pa nyid kyis mnyam pa yin/ chos thams cad nam mkha' dang mnyam pa nyid kyis mnyam pa yin na/ btsun pa</text></item>
<item><p>308b6</p><section>mdo sde</section><text>shA ra dwa ti'i bu gang dag 'di ltar chos thams cad mnyam pa la mi mnyam par brtags nas med bzhin du sgro 'dogs pas sgro 'dogs par byed de/ 'di ni sangs rgyas so/ /'di ni chos so/ /'di ni dge 'dun no/ /'di ni bdag go/ /'di ni</text></item>
<item><p>308b7</p><section>mdo sde</section><text>sems can no/ /'di ni gang zag go/ /'di ni shed las skyes pa'o/ /'di ni shed bu'o/ /'di ni byed pa po'o/ /'di ni tshor ba po'o/ /'di ni chad pa'o/ /'di ni rtag pa'o/ /'di ni so so'i skye bo'o/ /'di ni nyan thos so/ /'di ni rang sangs rgyas so/ /'di</text></item>
<item><p>308b8</p><section>mdo sde</section><text>ni byang chub sems dpa'o/ /'di ni kha na ma tho ba dang bcas pa'o/ /'di ni kha na ma tho ba med pa'o/ /'di ni zag pa dang bcas pa'o/ /'di ni zag pa med pa'o/ /'di ni 'dus byas so/ /'di ni 'dus ma byas so/ /'di ni kun nas nyon mongs pa'o/ /</text></item>
<item><p>309a1</p><section>mdo sde</section><text>'di ni rnam par byang ba'o/ /'di ni dge ba'o/ /'di ni mi dge ba'o/ /'di ni 'jig rten pa'o/ /'di ni 'jig rten las 'das pa'o/ /'di ni 'khor ba'o/ /'di ni mya ngan las 'das pa'o/ /'di ni dngos po'o/ /'di ni dngos po</text></item>
<item><p>309a2</p><section>mdo sde</section><text>ma yin pa'o/ /'di ni yod pa'o/ /'di ni med pa'o/ /'di ni thob pa'o/ /'di ni mngon par rtogs pa'o/ /'di ni mngon sum du bya ba'o/ /'di ni lam mo/ /'di ni lam gyi 'bras bu'o zhes bya ba 'di ni sgro btags pa zhes bya'o/ /</text></item>
<item><p>309a3</p><section>mdo sde</section><text>de ci'i phyir zhe na/ btsun pa shA ra dwa ti'i bu mnyam pa nyid ni rnam par rtog pa med cing gang dag 'di ltar rnam par rtog pa de dag ni mnyam pa nyid du sgro 'dogs pa yin te/ mi mnyam par sgro 'dogs pa ni ma yin la/ gang</text></item>
<item><p>309a4</p><section>mdo sde</section><text>dag mthong ba med par mnyam pa nyid mthong ba de dag ni mnyam pa nyid mthong ba yin/ sgro 'dogs pa la spyod pa ni mi mnyam par mthong ba yin zhing / gang dag mnyam pa nyid la sgro mi 'dogs pa de dag ni mnyam pa nyid du</text></item>
<item><p>309a5</p><section>mdo sde</section><text>mthong ba yin la/ sgro 'dog pa la spyod pa ni mnyam pa nyid mthong ba ma yin pa'i phyir ro/ /bstan pa 'di bshad pa na dge slong nyis brgya len pa med par zag pa rnams las sems rnam par grol te/ dge slong de dag</text></item>
<item><p>309a6</p><section>mdo sde</section><text>'dul ba la dbang mdzad pa'i phyir bcom ldan 'das cang mi gsung bar dus yol bar mdzad do/ /de nas byang chub sems dpa' sems dpa' chen po byams pas 'jam dpal gzhon nur gyur pa la 'di skad ces smras</text></item>
<item><p>309a7</p><section>mdo sde</section><text>so/ /'jam dpal kho bo ni nyan thos kyi theg pa las brtsams te de bzhin gshegs pa la zhu bar mi byed do/ /rang sangs rgyas kyi theg pa las btsams/ yang dag par rdzogs pa'i sangs rgyas kyi theg pa las brtsams</text></item>
<item><p>309a8</p><section>mdo sde</section><text>te de bzhin gshegs pa la zhu bar mi byed pa nas kho bo ni mi gnas pa'i bar du de bzhin gshegs pa la zhu bar mi byed do/ /'jam dpal kho bo ni de bzhin gshegs pa la ci nas de bzhin nyid dang mi 'gal ba de ltar zhu bar byed do/ /'jam</text></item>
<item><p>309b1</p><section>mdo sde</section><text>dpal kho bo ni gang dag de bzhin nyid dang 'gal bar mi byed pa dang / gang dag chos thams cad dben pa nyid kyi phyir chos ci yang mi dmigs pa dang / gang dag chos kyi dbyings mi g.yo ba nyid kyi phyir 'dod chags dang / zhe sdang dang / gti</text></item>
<item><p>309b2</p><section>mdo sde</section><text>mug rnams kyis mi gos pa dang / gang dag 'khor ba mi dmigs pa nyid kyi phyir 'khor ba las 'da' bar mi byed pa dang / gang dag gang nas kyang 'ong ba med pa nyid dang / gang du 'ang 'gro ba med pa nyid kyi phyir mya ngan las 'das pa</text></item>
<item><p>309b3</p><section>mdo sde</section><text>thob par mi byed pa de dag gi phyir de bzhin gshegs pa la zhu bar byed do/ /'jam dpal kho bo ni ci nas kyang yi ge rnams kyang mi brjod tshig gi lam la yang mi dpyod la/ shes rab kyis kyang bye brag phyed par 'gyur ba dang /</text></item>
<item><p>309b4</p><section>mdo sde</section><text>shes pa yang gang yang med la/ 'di la rnam par grol ba yang gang yang med pa de ltar de bzhin gshegs pa la zhu bar byed do/ /de ci'i phyir zhe na/ yi ge stong pa nyid kyi phyir dang / thams cad skye ba med pa nyid kyi phyir ro/ /</text></item>
<item><p>309b5</p><section>mdo sde</section><text>de nas 'khor der byang chub sems dpa' gang dag 'dus par gyur pa de dag 'di snyam du sems te/ kye ma byang chub sems dpa' sems dpa' chen po byams pa 'di ni de kho na ltar ldem po ngag snel zhir 'dug pa'i tshig 'di</text></item>
<item><p>309b6</p><section>mdo sde</section><text>dag kyang ston la brjod pa thams cad kyang chos nyid dang 'thun par sbyor ba las na zab mo'i shes rab dang ldan no snyam mo/ /de nas bcom ldan 'das la byang chub sems dpa' sems dpa' chen po rnam par rtse bas 'di</text></item>
<item><p>309b7</p><section>mdo sde</section><text>skad ces gsol to/ /bcom ldan 'das byang chub sems dpa' sems dpa' chen po byams pa 'di de tsam du zab mo'i bzod pa la nges shing shes rab dang / spobs pa ston pa la mkhas pa ni ngo mtshar lags so/ /bcom</text></item>
<item><p>309b8</p><section>mdo sde</section><text>ldan 'das byang chub sems dpa' sems dpa' chen po byams pas yun ji srid cig nas bla na med pa yang dag par rdzogs pa'i byang chub tu sems bskyed pa de bcom ldan 'das skye bo mang po la sman pa dang / skye bo mang po la</text></item>
<item><p>310a1</p><section>mdo sde</section><text>bde ba dang / lha dang mi rnams kyi don dang / sman pa'i slad du de bzhin gshegs pas legs par bka' stsal du gsol/ de ltar bgyis na byang chub sems dpa'i theg pa pa'i rigs kyi bu 'am/ rigs kyi bu</text></item>
<item><p>310a2</p><section>mdo sde</section><text>mo rnams kyis gnas de dag kyang thos la/ 'jug pa de yang thos nas slar zhing bla na med pa yang dag par rdzogs pa'i byang chub la brtson par 'gyur lags so/ /de skad ces gsol pa dang / bcom ldan 'das kyis byang</text></item>
<item><p>310a3</p><section>mdo sde</section><text>chub sems dpa' sems dpa' chen po rnam par rtse ba la 'di skad ces bka' stsal to/ /rigs kyi bu byang chub sems dpa' sems dpa' chen po byams pas ni yun ring po nas tshangs par spyad pa spyod do/ /rigs kyi bu</text></item>
<item><p>310a4</p><section>mdo sde</section><text>byang chub sems dpa' sems dpa' chen po byams pas ni sngon gyi rgyal ba rnams la bya ba byas so/ /dge ba'i rtsa ba bskyed do/ /zab mo'i bzod pa dang ldan no/ /rigs kyi bu byang chub sems dpa' sems dpa' chen po</text></item>
<item><p>310a5</p><section>mdo sde</section><text>byams pa yang dag par zhugs te/ bskal pa brgyad khri bzhi stong lon nas de'i 'og tu gdod ngas bla na med pa yang dag par rdzogs pa'i byang chub tu sems bskyed do/ /de skad ces bka' stsal pa dang / bcom ldan 'das</text></item>
<item><p>310a6</p><section>mdo sde</section><text>la byang chub sems dpa' sems dpa' chen po rnam par rtse bas 'di skad ces gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gang gi thad du/ byang chub</text></item>
<item><p>310a7</p><section>mdo sde</section><text>sems dpa' sems dpa' chen po byams pas bla na med pa yang dag par rdzogs pa'i byang chub tu sems bskyed pa'i mtshan ci lags pa/ de bzhin gshegs pa dgra bcom pa yang dag par rdzogs pa'i sangs rgyas kyis</text></item>
<item><p>310a8</p><section>mdo sde</section><text>legs par bka' stsal du gsol/ de skad ces gsol pa dang / bcom ldan 'das kyis byang chub sems dpa' sems dpa' chen po rnam par rtse ba la 'di skad ces bka' stsal to/ /rigs kyi bu de'i phyir legs</text></item>
<item><p>310b1</p><section>mdo sde</section><text>par rab tu nyon la yid la zung shig dang ngas khyod la bshad do/ /bcom ldan 'das de ltar 'tshal lo zhes gsol nas/ byang chub sems dpa' sems dpa' chen po rnam par rtse ba dang / thams cad dang ldan pa'i 'khor</text></item>
<item><p>310b2</p><section>mdo sde</section><text>de bcom ldan 'das kyi ltar nyan pa dang / bcom ldan 'das kyis de dag la 'di skad ces bka' stsal to/ /rnam par rtse ba sngon byung ba 'das pa'i dus na bskal pa grangs med pa bas kyang ches grangs med pa/ yun ring zhing</text></item>
<item><p>310b3</p><section>mdo sde</section><text>tshad med/ bsam gyis mi khyab/ dpag tu med pa'i snga rol de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig</text></item>
<item><p>310b4</p><section>mdo sde</section><text>rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das gser bzangs 'od ces bya ba 'jig rten du byung ngo / /rigs kyi bu de bzhin gshegs pa</text></item>
<item><p>310b5</p><section>mdo sde</section><text>gser bzangs 'od kyi spu'i khung bu re re nas 'od zer bye ba khrag khrig 'bum phrag mang po byung ste/ de bzhin gshegs pa'i 'od zer de dag kyang gser gyi 'od ltar bzang la 'od zer re res kyang stong gsum gyi stong chen po</text></item>
<item><p>310b6</p><section>mdo sde</section><text>'jig rten gyi khams re re 'od kyis snang bar byed do/ /'od zer re res kyang pad ma bye ba khrag khrig 'bum phrag mang po dag gis shar phyogs 'gengs par byed do/ /lho phyogs dang / nub phyogs dang / byang phyogs dang / phyogs</text></item>
<item><p>310b7</p><section>mdo sde</section><text>mtshams dang / steng dang / 'og kyang de dang 'dra'o/ /phyogs re rer yang de bzhin gshegs pa re res sangs rgyas kyi zhing bye ba khrag khrig 'bum phrag du ma 'gengs par mdzad do/ /de bzhin gshegs pa'i sku re res kyang sems</text></item>
<item><p>310b8</p><section>mdo sde</section><text>can bye ba khrag khrig 'bum phrag du ma sangs rgyas dang / chos rnams la 'dul bar mdzad de/ phyir mi ldog pa la 'god de/ rigs kyi bu de bzhin gshegs pa dgra bcom pa yang dag par rdzogs pa'i sangs rgyas gser bzangs 'od</text></item>
<item><p>311a1</p><section>mdo sde</section><text>de'i gser gyi 'od kyis 'jig rten gyis khams/ rtag tu snang bar byed do/ /sangs rgyas kyi zhing de na nyi ma dang zla ba gnyis kyi ming med do/ /rgyu skar dang / gza' dang / skar ma dang / me'i 'od kyi ming yang mi grag go/ /</text></item>
<item><p>311a2</p><section>mdo sde</section><text>de skad ces bka' stsal pa dang bcom ldan 'das la byang chub sems dpa' sems dpa' chen po rnam par rtse bas 'di skad ces gsol to/ /btsun pa bcom ldan 'das da ltar sangs rgyas kyi zhing de na ji ltar</text></item>
<item><p>311a3</p><section>mdo sde</section><text>gdugs mtshan rnam par gzhag par 'gyur lags/ de skad ces gsol pa dang / bcom ldan 'das kyis byang chub sems dpa' sems dpa' chen po rnam par rtse ba la 'di skad ces bka' stsal to/ /rigs kyi bu</text></item>
<item><p>311a4</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas gser bzangs 'od kyi sangs rgyas kyi zhing de nas gzhi chen po de rin po che sna bdun las grub pa yin te/ lag mthil ltar mnyam par 'gyur la</text></item>
<item><p>311a5</p><section>mdo sde</section><text>rin po che snar bdun gyi sa gzhi chen po de las kyang rin po che sna bdun gyi pad ma shing rta'i phang lo tsam la mdzes shing blta na sdug pa dang / dri zhim po'i ngad ldang la yid du 'ong ba dag mngon par 'phags te/ pad ma re re</text></item>
<item><p>311a6</p><section>mdo sde</section><text>las dri bsung gi ngad ldang ba'i dri des kyang stong gsum gyi stong chen po'i 'jig rten gyi khams khyab ste/ sems can gang dag gis dri de tshor ba de dag thams cad kyang bla na med pa yang dag par rdzogs pa'i byang chub tu</text></item>
<item><p>311a7</p><section>mdo sde</section><text>nges so/ /pad ma de dag kyang snga dro'i dus kyi tshe na me tog rgyas la/ phyem red kyi dus kyi tshe ni rnyis par 'gyur te/ des na sems can de dag 'di snyam du sems te/ phyem red kyi dus la bab po snyam mo/ /rigs kyi</text></item>
<item><p>311a8</p><section>mdo sde</section><text>bu de ltar na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser bzangs 'od de'i sangs rgyas kyi zhing de na nyin mtshan rnam par gzhag par mngon pa yod do/ /rigs</text></item>
<item><p>311b1</p><section>mdo sde</section><text>kyi bu sangs rgyas kyi zhing de na mi khom pa brgyad ni tha na ming tsam yang med do/ /sdug bsngal ba'i ming tsam dang / nyan thos dang rang sangs rgyas rnams kyang ming tsam yang med do/ /sangs rgyas kyi zhing de ni byang chub sem</text></item>
<item><p>311b2</p><section>mdo sde</section><text>sa dpa' 'khrig pa'i chos dang bral ba/ dri nga ba med pa 'ba' shig gis yongs su gang bar gyur to/ /'dus pa re re la byang chub sems dpa' khrag khrig phrag bcu gnyis yod de/ de'i mjug tu bcom ldan 'das de'i</text></item>
<item><p>311b3</p><section>mdo sde</section><text>byang chub sems dpa' dpag tu med grangs med pa 'dus par gyur to/ /de bzhin gshegs pa dgra bcom pa yang dag par rdzogs pa'i sangs rgyas gser bzangs 'od de yang chos gzhan mi ston te/ byang chub</text></item>
<item><p>311b4</p><section>mdo sde</section><text>sems dpa'i sde snod phyir mi ldog pa'i 'khor lo 'ba' shig ston par mdzad do/ /byang chub sems dpa'i sde snod phyir mi ldog pa'i 'khor lo'i chos kyi rnam grangs gang zhe na/ 'di lta ste/ chos gang yang de bzhin</text></item>
<item><p>311b5</p><section>mdo sde</section><text>nyid las phyir mi ldog pa dang / chos gang yang chos kyi dbyings las phyir mi ldog pa dang / chos gang yang yang dag pa'i mtha' las phyir mi ldog pa dang / 'dod chags 'dod chags kyi ngo bo nyid las phyir mi ldog pa dang / zhe sdang</text></item>
<item><p>311b6</p><section>mdo sde</section><text>zhe sdang gi ngo bo nyid las phyir mi ldog pa dang / gti mug gti mug gi ngo bo nyid las phyir mi ldog pa dang / gzugs gzugs kyi ngo bo nyid las phyir mi ldog pa dang / tshor ba dang / 'du shes dang / 'du byed rnams dang / rnam par shes pa</text></item>
<item><p>311b7</p><section>mdo sde</section><text>rnam par shes pa'i ngo bo nyid las phyir mi ldog pa dang / mig mig gi ngo bo nyid las phyir mi ldog pa dang / rna ba dang / sna dang / lce dang / lus dang / yid yid kyi ngo bo nyid las phyir mi ldog pa dang / ngo bo nyid gang yin pa de ni dngos po med</text></item>
<item><p>311b8</p><section>mdo sde</section><text>la/ dngos po med pa gang yin pa de ni gang nas kyang phyir mi ldog la/ gang du yang mi 'jug pa'o/ /rigs kyi bu de ltar na de bzhin gshegs pa dgra bcom pa yang dag par rdzogs pa'i sangs rgyas gser bzangs 'od de/</text></item>
<item><p>312a1</p><section>mdo sde</section><text>sangs rgyas kyi zhing de na byang chub sems dpa' de dag la byang chub sems dpa'i sde snod phyir mi ldog pa'i 'khor lo'i chos gyi rnam grangs yang dag par ston to/ /de'i tshe chos kyi rgyal po chos dang ldan pa</text></item>
<item><p>312a2</p><section>mdo sde</section><text>gling bzhi pa'i dbang phyug 'khor los sgyur ba'i rgyal po gser mdog bya ba zhig byung ngo / /rigs kyi bu rgyal po gser mdog des bcom ldan 'das de bzhin gshegs pa dgra bcom pa yang dag par rdzogs</text></item>
<item><p>312a3</p><section>mdo sde</section><text>pa'i sangs rgyas gser bzangs 'od de byang chub sems dpa'i dge 'dun chen po dang bcas pa la lo bye ba phrag brgyad bcu rtsa bzhi'i bar du mchod pa dang bsnyen bkur thams cad kyis bsnyed bkur byas/ bla mar byas/</text></item>
<item><p>312a4</p><section>mdo sde</section><text>ri mor byas/ mchod pa byas so/ /rigs kyi bu 'di ltar rgyal po chen po bzhi dang lha'i dbang po brgya byin dang / mi mjed kyi bdag po tshangs pa 'khor dang bcas pas kyang rgyal po gser mdog gi bsam pa rig nas/ bcom</text></item>
<item><p>312a5</p><section>mdo sde</section><text>ldan 'das de bzhin gshegs pa gser bzangs 'od de la bsnyen bkur bya bar spro bar gyur to/ /rigs kyi bu rgyal po gser mdog des 'khor gyi khyams dpag tshad brgyad bcu rtsa bzhi pa zhig byas te/ 'khor gyi khyams</text></item>
<item><p>312a6</p><section>mdo sde</section><text>der dar gyi lda ldi ni bres/ me tog gis ni pus mo nub pa tsam du khyab par byas/ steng gi bar snang la ni mu tig dmar po'i dra ba bres/ snying po'i spos kyi mchog gis ni bdugs te/ 'khor gyi khyams der de bzhin</text></item>
<item><p>312a7</p><section>mdo sde</section><text>gshegs pa de'i gdan bye ba 'bum phrag dgu bcu rtsa dgu ri ba'i ras bcos bu bye ba khrag khrig 'bum phrag du ma bting ba khri'i rkang pa rin po che du mas spras pa zhig bshams so/ /byang chub sems dpa' re re'i stan yang</text></item>
<item><p>312a8</p><section>mdo sde</section><text>bye ba phrag 'bum ri ba dag bshams so/ /de'i tshe de bzhin gshegs pa de dpag tshad nyis stong na bzhugs te/ rigs kyi bu 'di ltar rgyal po gser mdog gis gshegs shul dpag tshad nyis stong legs par rgyan</text></item>
<item><p>312b1</p><section>mdo sde</section><text>nas/ 'di lta ste/ lam de'i ngos g.yas g.yon du stegs bu rin po che sna tshogs kyis spras pa dag byas so/ /lam de yang pus mo nub pa tsam du me tog gis khebs par byas so/ /steng gi bar snang la ni rin po che sna</text></item>
<item><p>312b2</p><section>mdo sde</section><text>tshogs kyi dra ba'i bla re bres so/ /stegs bu de dag la yang rin po che'i shing ljon pa 'phang du mda' rgyang gang tsam yod pa dag btsugs so/ /rin po che'i shing ljon pa gcig nas rin po che'i shing ljon pa gcig tu rin</text></item>
<item><p>312b3</p><section>mdo sde</section><text>po che'i thag gu bres so/ /rin po che'i shing ljon pa gnyis gnyis kyi bar du rdzing rin po che'i stegs bus bskor ba gser gyi bye ma bdal ba/ bai dUr+ya'i them skas kyi rim pa dang bcas pa/ me tog ud pa la dang / pad ma dang /</text></item>
<item><p>312b4</p><section>mdo sde</section><text>ku mu da dang / pad ma dkar pos gang ba/ ngur pa skad 'byin pa dang ldan pa dag byas so/ /de bzhin du rin po che'i shing ljon pa'i bar thams cad du yang rdzing dag byas te bkod pa de kho na dang 'dra bar bkod do/ /rin po che'i</text></item>
<item><p>312b5</p><section>mdo sde</section><text>shing ljon pa thams cad kyi drung du me tog sil ma thogs pa'i mi lnga brgya lnga brgya bkod do/ /rin po che'i spos kyi snod thogs pa'i mi lnga brgya lnga brgya bkod do/ /rnga bo che dang / rdza rnga dang / khar rnga dang / kim pa la dang / pi bang</text></item>
<item><p>312b6</p><section>mdo sde</section><text>dang / khar dkrol la sogs pa rol mo'i cha spyad rnam pa sna tshogs thogs pa'i mi lnga brgya lnga brgya bkod do/ /gdugs dang / rgyal mtshan dang / ba dan thogs pa'i mi lnga brgya lnga brgya bkod do/ /de ltar rin po che'i shing ljon pa re</text></item>
<item><p>312b7</p><section>mdo sde</section><text>re'i drung thams cad du mi brgya phrag de snyed de snyed bkod nas/ gang gi tshe bcom ldan 'das de bzhin gshegs pa gser bzangs 'od phan tshun du gshegs pa de'i tshe khyod kyis me tog sil ma 'di dag gis gtor cig /tsan dan gyi phye ma</text></item>
<item><p>312b8</p><section>mdo sde</section><text>'di dag gis gtor cig /pog por 'di dag gis bdugs par gyis shig /sil snyan 'di dag kyang dkrol cig /gdugs dang / rgyal mtshan dang / ba dan 'di dag kyang sgrengs shig ces bsgo'o/ /rin po che'i shing ljon pa thams cad kyi</text></item>
<item><p>313a1</p><section>mdo sde</section><text>drung du rin po che'i me tog gi snod thogs pa'i mi lnga brgya lnga brgya yang bkod do/ /lhag ma rnams kyang de bzhin du sbyar te/ gang gi tshe de bzhin gshegs pa de lam 'di nas phan tshun du gshegs pa de'i tshe khyod kyis</text></item>
<item><p>313a2</p><section>mdo sde</section><text>rin po che'i me tog 'di dag gis gtor cig ces bsgo'o/ /rigs kyi bu 'di ltar bcom ldan 'das de bzhin gshegs pa gser bzangs 'od de gtsug lag khang de nas byung ma thag du 'khor gyi khyams su gshegs te de'i</text></item>
<item><p>313a3</p><section>mdo sde</section><text>bar du gtsug lag khang nas byang chub sems dpa' rnams la snang ba byung ngo / /rigs kyi bu 'di ltar lam dpag tshad nyis stong po de dag byang chub sems dpa' sems dpa' chen pos gang ste/ byang chub sems dpa' sems</text></item>
<item><p>313a4</p><section>mdo sde</section><text>dpa' chen po re re phan tshun du 'dom re re tsam na 'greng ngo / /rigs kyi bu 'di ltar de bzhin gshegs pa de phan tshun du gshegs pa na/ 'di lta ste/ sangs rgyas kyi mthus byang chub sems dpa' re re'i mgo bo'i drang thad kyi</text></item>
<item><p>313a5</p><section>mdo sde</section><text>steng na dngul gyi gdugs dkar po gser gyi rtsa ba can/ mu tig dmar po'i dra bas g.yogs pa gser gyi dril bu g.yer ka'i dra bas bskor ba/ ma bzung bar nam mkha' la phan tshun du 'gro'o/ /byang chub sems dpa'</text></item>
<item><p>313a6</p><section>mdo sde</section><text>thams cad kyang de dang 'dra'o/ /rin po che'i gdugs de dag la dril bu g.yer ka'i dra ba btags pa gang yin pa de dag rlung gis bskyod pa las sgra snyan cing yid du 'ong ba 'byung ste/ rin po che'i gdugs de dag rlung gis bskyod</text></item>
<item><p>313a7</p><section>mdo sde</section><text>pa las sgra ji lta bu 'byung ba de 'dra ba ni sil snyan yan lag 'bum dang ldan pa las kyang mi 'byung ngo / /rin po che'i gdugs dang dril bu g.yer ka de dag dang / rin po che'i shing ljon pa'i lo ma de dag dang / rin po che'i thag gu</text></item>
<item><p>313a8</p><section>mdo sde</section><text>de dag dang / rin po che'i stegs bu de dag dang / sil snyan dang glu dbyangs de dag las kyang sangs rgyas kyi mthus chos kyi sgo rnam pa sna tshogs kyi sgra 'byung ste/ de na sems can gang dag sbyin pa la mos pa de dag gis ni</text></item>
<item><p>313b1</p><section>mdo sde</section><text>sbyin pa'i sgra thos so/ /gang dag tshul khrims la mos pa de dag gis ni tshul khrims kyi sgra thos so/ /de bzhin du gang dag bzod pa dang / brtson 'grus dang / bsam gtan la mos pa dang / gang dag shes rab la mos pa de dag</text></item>
<item><p>313b2</p><section>mdo sde</section><text>gis ni shes rab kyi sgra thos so/ /de bzhin du stong pa nyid dang / mtshan ma med pa dang / smon pa med pa dang / skye ba med pa dang / 'gag pa med pa'i sgra dang / de bzhin du dbang po dang / stobs dang / byang chub kyi yan lag dang / lam gyi</text></item>
<item><p>313b3</p><section>mdo sde</section><text>sgra dang / de bzhin du mngon par shes pa dang / stobs dang / mi 'jigs pa dang / so so yang dag par rig pa dang / sangs rgyas kyi chos ma 'dres pa dag gi sgra 'byung ste/ sems can rnams ji lta bur mos pa de lta bu'i sgra 'byung</text></item>
<item><p>313b4</p><section>mdo sde</section><text>zhing thos so/ /chos kyi sgra de thos nas kyang sems can dpag tu med grangs med pa dag bla na med pa yang dag par rdzogs pa'i byang chub tu nges par gyur to/ /rigs kyi bu de bzhin gshegs pa dgra bcom pa yang dag par rdzogs</text></item>
<item><p>313b5</p><section>mdo sde</section><text>pa'i sangs rgyas gser bzangs 'od de lam de nas phan tshun du gshegs pa na/ dbu'i drang thad kyi steng gi bar snang la rin po che 'bum phrag du mas spras pa'i lha'i rin po che'i gdugs ma bzungs bar 'phags te phan tshun</text></item>
<item><p>313b6</p><section>mdo sde</section><text>du 'gro'o/ /rin po che'i gdugs de dang / dril bu g.yer ka de dag rlung gis bskyod pa las kyang sgra snyan cing yid du 'ong ba 'byung ste/ de bzhin gshegs pa'i phyag rgya zhes bya ba'i chos bstan pa byung ngo / /de skad ces bka' stsal</text></item>
<item><p>313b7</p><section>mdo sde</section><text>pa dang / bcom ldan 'das la byang chub sems dpa' sems dpa' chen po rnam par rtse bas 'di skad ces gsol to/ /bcom ldan 'das de bzhin gshegs pa gser bzangs 'od de'i rin po che'i gdugs de las byung ba de bzhin gshegs</text></item>
<item><p>313b8</p><section>mdo sde</section><text>pa'i phyag rgya zhes bgyi ba'i chos bstan pa gang lags pa de/ bcom ldan 'das de bzhin gshegs pas legs par bka' stsal du gsol/ de skad ces gsol pa dang / bcom ldan 'das kyis byang chub sems dpa' sems</text></item>
<item><p>314a1</p><section>mdo sde</section><text>dpa' chen po rnam par rtse ba la 'di skad ces bka' stsal to/ /rigs kyi bu de'i phyir legs par rab tu nyon la yid la zung shig dang / de bzhin gshegs pa'i phyag rgya'i brtsam pa tsam ngas bshad par bya'o/ /rigs</text></item>
<item><p>314a2</p><section>mdo sde</section><text>kyi bu chos thams cad ni stong pa nyid kyi phyag rgya dang / mtshan ma med pa'i phyag rgya dang / smon pa med pa'i phyag rgya dang / skye ba med pa dang / 'gag pa med pa dang / gnas pa med pa'i phyag rgya dang / dngos po med pa'i phyag rgya dang / chos kyi dbyings</text></item>
<item><p>314a3</p><section>mdo sde</section><text>kyi phyag rgya dang / de bzhin nyid kyi phyag rgya dang / yang dag pa'i mtha'i phyag rgya dang / ji lta ba bzhin gyi phyag rgya dang / 'dod chags dang bral ba'i phyag rgya dang / dben pa'i phyag rgya dang / rnam par grol ba'i phyag rgya dang / mtshan nyid med</text></item>
<item><p>314a4</p><section>mdo sde</section><text>pa'i phyag rgya dang / byed pa med pa dang 'gro ba med pa'i phyag rgya dang / gzung du med pa dang gnas med pa'i phyag rgyas btab pa'o/ /rigs kyi bu chos thams cad ni nam mkha'i phyag rgyas btab pa'o/ /rigs kyi bu dper na nam mkha'</text></item>
<item><p>314a5</p><section>mdo sde</section><text>la ni phyag rgya brko bar sla ba yang ma yin la phyag rgyar yang 'dug pa dang / phyag rgya'i 'bur yang gdab tu med de/ de ci'i phyir zhe na/ gnas kyang med/ rkyen yang med/ rgyu yang med/ skyed pa yang med/ rten yang med pa'i phyir ro/ /rigs</text></item>
<item><p>314a6</p><section>mdo sde</section><text>kyi bu de bzhin du byang chub sems dpa' sems dpa' chen po gang chos thams cad nam mkha' dang 'dra ba dang / nam mkha'i rnam pa can dang / nam mkha'i ngo bo nyid dang / nam mkha' ston par yang dag par shes pa dang / nam mkha'</text></item>
<item><p>314a7</p><section>mdo sde</section><text>la ni chos thams cad gdags su med par gnas te gdags pa tsam du zad do/ /ji ltar nam mkha'i chos thams cad gdags su med par gnas te gdags pa tsam du zad pa de bzhin du chos thams cad la yang gdags</text></item>
<item><p>314a8</p><section>mdo sde</section><text>su med par gnas te/ gdags pa tsam du zad par yang dag par shes pa dang / gang chos rnams gdags pa tsam du shes pa de ni de bzhin nyid dang 'gal bar mi byed pa'o/ /gang de bzhin nyid dang 'gal bar mi byed pa de ni de</text></item>
<item><p>314b1</p><section>mdo sde</section><text>bzhin gshegs pa'i phyag rgya shes pa'o/ /'di ni de bzhin gshegs pa'i phyag rgya ste/ des na de bzhin nyid la rmongs par mi 'gyur ro/ /bstan pa 'di bshad pa na byang chub sems dpa' lnga rgyas mi skye ba'i chos rnams la</text></item>
<item><p>314b2</p><section>mdo sde</section><text>bzod pa thob par gyur to/ /de nas bcom ldan 'das kyis byang chub sems dpa' sems dpa' chen po rnam par rtse ba la bka' stsal pa/ rigs kyi bu 'di ltar de bzhin gshegs pa dgra bcom pa yang dag par rdzogs pa'i</text></item>
<item><p>314b3</p><section>mdo sde</section><text>sangs rgyas gser bzangs 'od de byang chub sems dpa'i dge 'dun dang bcas par 'khor gyi khyams der gshegs te der byon pa na lha 'bum dag mchod pa'i las bya ba la spro bar gyur te/ me tog ud pa la dang / pad ma dang /</text></item>
<item><p>314b4</p><section>mdo sde</section><text>ku mu da dang / pad ma dkar po rnams 'thor bar byed do/ /lha'i me tog man dA ra ba'i char yang 'bebs so/ /sil snyan bye ba phrag 'bum dag kyang dkrol bar byed do/ /rigs kyi bu 'di ltar de bzhin gshegs pa gser bzang</text></item>
<item><p>314b5</p><section>mdo sde</section><text>'od de 'khor gyi khyams der bzhugs pa na rgyal po chen po bzhi dang / lha'i dbang po brgya byin dang / mi mjed kyi bdag po tshangs pa mchod pa'i las bya ba dang / bsnyen bkur bya ba dang / bla mar bya ba'i phyir nye bar gnas par gyur to/ /</text></item>
<item><p>314b6</p><section>mdo sde</section><text>mchod pa ji lta bu dag gi phyir spro bar gyur ce na/ 'di lta ste/ de bzhin gshegs pa de byang chub sems dpa'i dge 'dun dang bcas par bzhugs pa la/ byang chub sems dpa' re re'i rgyab na glang po che dkar po rgyan thams</text></item>
<item><p>314b7</p><section>mdo sde</section><text>cad kyis brgyan pa nye bar gnas la/ glang po che'i rgyal po de'i sna la yang 'di lta ste/ rlung dang nyi ma bskyab pa'i phyir rin po che'i gdugs gsal zhing blta na sdug pa thogs pa dang / glang po che'i rgyal po thams cad kyi sna la</text></item>
<item><p>314b8</p><section>mdo sde</section><text>yang mu tig sngon po gsal ba'i mu tig gi do shal 'phyang ba dang / mu tig gi do shal de las kyang chu bsil zhing bai dUr+ya sngon po 'dra la yan lag brgyad dang ldan pa 'bab ste/ chu des chu'i bya ba byed pa'o/ /byang chub sems dpa'</text></item>
<item><p>315a1</p><section>mdo sde</section><text>dag 'khod ma thag tu 'di lta ste/ lha'i mthus lag pa g.yas pa la rin po che'i lhung bzed byung bar gyur to/ /lha rnams kyang byang chub sems dpa' de dag gi lhung bzed 'dzin par byed do/ /de bzhin</text></item>
<item><p>315a2</p><section>mdo sde</section><text>gshegs pa gser bzangs 'od de la ni tshangs pa nyid rin po che'i gdugs thogs te snam logs na 'dug go/ /rin po che'i gdugs de las kyang mu tig gi do shal dag 'phyang ngo / /mu tig gi do shal de dag las</text></item>
<item><p>315a3</p><section>mdo sde</section><text>kyang chu bsil zhing bai dUr+ya sngon po 'dra la yan lag brgyad dang ldan pa 'bab ste/ chu des de bzhin gshegs pa de'i chu'i bya ba mdzad do/ /lha'i dbang po brgya byin ni bcom ldan 'das de'i lhung bzed 'dzin to/ /rigs kyi</text></item>
<item><p>315a4</p><section>mdo sde</section><text>bu 'di ltar de bzhin gshegs pa de byang chub sems dpa'i 'khor dang bcas par bzhugs ma thag tu byang chub sems dpa' de dag la lha mo re re mdun na 'dug ste/ lha'i spos dri zhim po sna du ma mchis la 'thag</text></item>
<item><p>315a5</p><section>mdo sde</section><text>par byed do/ /spos de 'thag pa na yang rdzi phyogs dang rdzi phyogs ma yin par ser bu ldang ste/ ser bu des byang chub sems dpa' de dag gi lus la spos kyis phog par byed do/ /skyes bu dam pa de dag ni dri nga ba med pa ste/</text></item>
<item><p>315a6</p><section>mdo sde</section><text>de dag ni lha mo'i 'du shes kyang 'jug par mi byed la de dag ni spos kyi mtshan ma yang mi skyed na chags par lta ga la 'gyur te de ni gnas med do/ /rigs kyi bu 'di ltar rgyal po gser mdog des de bzhin gshegs</text></item>
<item><p>315a7</p><section>mdo sde</section><text>pa gser bzangs 'od bzhugs par rig nas bu stong dang / bud med brgyad khri bzhi stong dang / rgyal po brgyad khri bzhi stong dang / khyim bdag brgyad khri bzhi stong dang / tshong dpon brgyad khri bzhi stong dang / blon po brgyad khri</text></item>
<item><p>315a8</p><section>mdo sde</section><text>bzhi stong dang / bu mo brgyad khri bzhi stong dang / gzhan yang skye bo'i tshogs mang po dag dang lhan cig tu rang gi lag nas bca' ba dang bza' ba bsod pa mang po mchog tu gtsang bas tshim par byas te ci bzhed pa</text></item>
<item><p>315b1</p><section>mdo sde</section><text>bstabs so/ /tshim par byas shing ci bzhed pa bstabs te bshos gsol nas stsang sder gyur ste phyag bcabs par rig nas/ de bzhin gshegs pa la bye ba 'bum phrag dgu bcu rtsa dgu ri ba'i ras bcos bu phrugs gcig</text></item>
<item><p>315b2</p><section>mdo sde</section><text>phul lo/ /byang chub sems dpa' re re la yang bye ba phrag 'bum ri ba'i ras bcos bu phrugs re re phul lo/ /phul nas skye bo'i tshogs chen po de dag dang / yul mi gtso bo rnams dang lhan cig tu thal mo sbyar nas 'di lta ste/</text></item>
<item><p>315b3</p><section>mdo sde</section><text>chos mnyan pa la gus pa'i phyir de bzhin gshegs pa'i spyan sngar 'khod do/ /rigs kyi bu 'di ltar de bzhin gshegs pa gser bzangs 'od des skye bo'i tshogs chen po gus par 'khod pa dang / byang chub sems</text></item>
<item><p>315b4</p><section>mdo sde</section><text>dpa' rnams chos 'dod par thugs su chud nas sgo so so ba zhes bya ba'i chos kyi rnam grangs bstan to/ /de skad ces bka' stsal pa dang / bcom ldan 'das la byang chub sems dpa' sems dpa' chen po rnam par</text></item>
<item><p>315b5</p><section>mdo sde</section><text>rtse bas 'di skad ces gsol to/ /bcom ldan 'das gang bcom ldan 'das de bzhin gshegs pa gser bzangs 'od des bstan pa'i byang chub sems dpa' rnams kyi sgo so so ba zhes bgyi ba'i chos kyi rnam grangs</text></item>
<item><p>315b6</p><section>mdo sde</section><text>de gang lags/ bcom ldan 'das kyis chos kyi rnam grangs de legs par bka' stsal du gsol/ de ltar bgyis na byang chub sems dpa'i theg pa pa'i rigs kyi bu 'am/ rigs kyi bu mo rnams kyang sgo so so</text></item>
<item><p>315b7</p><section>mdo sde</section><text>ba'i chos kyi rnam grangs de la slob par 'gyur lags so/ /de skad ces gsol pa dang / bcom ldan 'das kyis byang chub sems dpa' rnam par rtse ba la 'di skad ces bka' stsal to/ /rigs kyi bu de'i phyir legs par</text></item>
<item><p>315b8</p><section>mdo sde</section><text>rab tu nyon la yid la zung shig dang / sgo so so ba'i chos kyi rnam grangs de las brtsam pa tsam zhig bshad par bya'o/ /rigs kyi bu byang chub sems dpa' rnams kyi sgo so so ba ni gzhan ma yin gyi pha rol tu phyin</text></item>
<item><p>316a1</p><section>mdo sde</section><text>pa drug kho nar zad de/ 'di lta ste/ sbyin pa'i pha rol du phyin pa dang / tshul khrims kyi pha rol du phyin pa dang / bzod pa'i pha rol du phyin pa dang / brtson 'grus kyi pha rol du phyin pa dang / bsam gtan gyi pha rol du phyin pa dang / shes</text></item>
<item><p>316a2</p><section>mdo sde</section><text>rab kyi pha rol du phyin pa ste/ rigs kyi bu byang chub sems dpa' rnams kyi sgo so so ba ni de yin no/ /de ci'i phyir zhe na/ 'di nyid la sngon gyi de bzhin gshegs pa rnams kyis kyang bslabs nas bla na med pa yang dag par</text></item>
<item><p>316a3</p><section>mdo sde</section><text>rdzogs pa'i byang chub mngon par rdzogs par sangs rgyas te chos kyi 'khor lo yang bskor/ sems can rnams kyang yongs su smin par mdzad nas yongs su mya ngan las 'das la/ ma 'ongs pa'i de bzhin gshegs</text></item>
<item><p>316a4</p><section>mdo sde</section><text>pa rnams kyang sgo so so ba 'di nyid la bslabs nas bla na med pa yang dag par rdzogs pa'i byang chub mngon par rdzogs par 'tshangs rgya bar 'gyur zhing / da ltar byung ba'i dus kyi de bzhin gshegs pa dgra bcom pa</text></item>
<item><p>316a5</p><section>mdo sde</section><text>yang dag par rdzogs pa'i sangs rgyas gang dag 'jig rten gyi khams dpag tu med grangs med pa dag na bzhugs shing 'tsho la gzhes pa'i de bzhin gshegs pa'i de dag kyang sgo so so ba'i chos kyi rnam grangs</text></item>
<item><p>316a6</p><section>mdo sde</section><text>'di nyid la bslabs nas bla na med pa yang dag par rdzogs pa'i byang chub mngon par rdzogs par sangs rgyas te chos kyi 'khor lo bskor bar mdzad pa'i phyir ro/ /rigs kyi bu gang byang chub sems dpa'i sgo so so</text></item>
<item><p>316a7</p><section>mdo sde</section><text>ba yang dag par smra bas smra ba ni pha rol du phyin pa drug po 'di dag nyid yang dag par smra bas smra ba'o/ /de la sgo so so ba de'i bye brag ni gang yin/ nyes pa ni gang yin/ rnam par gnon pa ni gang yin/ nges par 'byung ba ni</text></item>
<item><p>316a8</p><section>mdo sde</section><text>gang yin zhe na/ ser sna'i sems ni byang chub sems dpa'i nyes pa'o/ /kun du 'dzin pa'i sems ni byang chub sems dpa'i nyes pa'o/ /yongs su 'dzin pa'i sems ni byang chub sems dpa'i nyes pa'o/ /nor kun du</text></item>
<item><p>316b1</p><section>mdo sde</section><text>srung la bgo bsha' mi byed pa ni byang chub sems dpa'i nyes pa'o/ /de la byang chub sems dpa' gang ser sna'i sems rnam par gnon cing bcom nas sbyin pa yid la byed pa skyed pa de ni de'i rnam par gnon pa yin</text></item>
<item><p>316b2</p><section>mdo sde</section><text>no/ /de longs spyod ji ltar chung yang rung / longs spyod rgya chen po dag yod kyang rung ste/ dge sbyong dang / bram ze dang / slong ba rnams la bgo bsha' byed la de dga' ba'i sems dang / kun du 'dzin pa med pa'i sems</text></item>
<item><p>316b3</p><section>mdo sde</section><text>dang / mgu ba'i sems dang / rnam par smin pa la re ba med par sems can thams cad la snying rje bas phan pa'i dngos po sngon du btang ba'i sems bskyed pas lag pa brkyang ste/ sbyin pa sbyin par byed pa'i byang chub sems</text></item>
<item><p>316b4</p><section>mdo sde</section><text>dpa' de ni sgo so so ba la slob pa yin te/ 'di ni byang chub sems dpa'i nges par 'byung ba'o/ /rigs kyi bu 'chal pa'i tshul khrims ni byang chub sems dpa'i nyes pa'o/ /nyams pa'i tshul khrims dang /</text></item>
<item><p>316b5</p><section>mdo sde</section><text>'dres pa'i tshul khrims dang / zhig pa'i tshul khrims dang / ral ba'i tshul khrims dang / nag nog gi tshul khrims ni byang chub sems dpa'i nyes pa'o/ /byang chub sems dpa'i 'chal pa'i tshul khrims dang /</text></item>
<item><p>316b6</p><section>mdo sde</section><text>nyams pa'i tshul khrims dang / 'dres pa'i tshul khrims dang / zhig pa'i tshul khrims dang / ral ba'i tshul khrims dang / nag nog gi tshul khrims gang zhe na/ byang chub sems dpa' gang nyan thos kyi sems</text></item>
<item><p>316b7</p><section>mdo sde</section><text>sam/ rang sangs rgyas kyi sems sam/ dmigs pa can gyi sems bskyed pa dang / nyan thos kyi theg pa 'am/ rang sangs rgyas kyi theg pa 'am/ dmigs pa'i lta ba 'dod pa dang / nyan thos kyi gtam 'am/ rang sangs</text></item>
<item><p>316b8</p><section>mdo sde</section><text>rgyas kyi gtam 'am/ dmigs pa can gyi gtam la dga' bar 'dzin pa 'di ni byang chub sems dpa'i tshul khrims 'chal ba dang / tshul khrims nyams pa dang / tshul khrims 'dres pa dang / tshul khrims zhig pa dang /</text></item>
<item><p>317a1</p><section>mdo sde</section><text>tshul khrims ral ba dang / tshul khrims nag nog can zhes bya'o/ /byang chub sems dpa'i sgo so so ba la mi spyod pa dang / mi slob pa ni tshul khrims 'chal ba'i rab yin no/ /de skad ces bka' stsal pa</text></item>
<item><p>317a2</p><section>mdo sde</section><text>dang / bcom ldan 'das la byang chub sems dpa' sems dpa' chen po rnam par rtse bas 'di skad ces gsol to/ /bcom ldan 'das ci'i slad du byang chub sems dpa' sems dpa' chen pos de bzhin gshegs</text></item>
<item><p>317a3</p><section>mdo sde</section><text>pa'i bslab pa gzhan las 'gal ba bgyi na ni tshul khrims 'chal bar mi 'gyur la/ gang gi tshe nyan thos kyi sems sam/ rang sangs rgyas kyi sems sam/ dmigs pa can gyi sems bskyed pa de'i tshe ni tshul</text></item>
<item><p>317a4</p><section>mdo sde</section><text>khrims 'chal ba'i rab tu 'gyur lags/ de skad ces gsol pa dang / bcom ldan 'das kyis byang chub sems dpa' sems dpa' chen po rnam par rtse ba la 'di skad ces bka' stsal to/ /rigs kyi bu byang chub</text></item>
<item><p>317a5</p><section>mdo sde</section><text>sems dpas de bzhin gshegs pa'i bslab pa gzhan las 'gal bar byas sam/ ngas ltung bar 'gyur ba'i chos bzhi gang dag gsungs pa de dag gi nyes pa byas sam/ mi dge ba bcu'i las kyi lam yang dag par</text></item>
<item><p>317a6</p><section>mdo sde</section><text>blangs te 'dug gam/ mtshams med pa lnga byas su zin kyang / byang chub sems dpa' de byang chub kyi sems kyang ma btang ma spangs te/ byang chub kyi sems dang ma bral la/ dmigs pa can gyi sems dang / mngon</text></item>
<item><p>317a7</p><section>mdo sde</section><text>par zhen pa'i sems kyang mi skyed na byang chub sems dpa' de ni tshul khrims dang ldan pa kho na yin pa dang / tshul khrims ma nyams pa dang / tshul khrims ma 'dres pa dang / tshul khrims ma zhig pa dang / tshul</text></item>
<item><p>317a8</p><section>mdo sde</section><text>khrims ma ral ba dang / tshul khrims nag nog can ma yin par gzung bar bya ste/ byang chub sems dpa'i sgo so so ba la spyod pa dang slob pa yang yin no/ /de ci'i phyir zhe na/ de dag ni byang chub sems dpa'i</text></item>
<item><p>317b1</p><section>mdo sde</section><text>byang chub la bar du gcod par byed pa ma yin pa'i phyir ro/ /byang chub sems dpa' sdig pa'i las byas pas srid par 'gro ba skyed du zin kyang 'on kyang byang chub sems dpa' ni ji tsam du srid par 'gro ba skyed pa de</text></item>
<item><p>317b2</p><section>mdo sde</section><text>tsam du pha rol du phyin pa drug yongs su rdzogs par 'gyur ro/ /byang chub sems dpa' de bzhin gshegs pa'i bslab pa ji ltar bcas pa la bslabs su zin kyang de nyan thos kyi sems sam/ rang sangs rgyas kyi</text></item>
<item><p>317b3</p><section>mdo sde</section><text>sems sam/ dmigs par lta ba dang lhan cig bsten par byed na byang chub sems dpa' byang chub sems dpa'i tshul khrims las nyams par 'gyur ro/ /rigs kyi bu dang byang chub sems dpa' gang byang chub kyi</text></item>
<item><p>317b4</p><section>mdo sde</section><text>sems mi gtong la/ dmigs par lta ba'i sems kyang mi skyed pa'i byang chub sems dpa' de ni byang chub sems dpa'i sgo so so ba la spyod pa dang slob pa yin no/ /rigs kyi bu gzhan yang gnod sems kyi</text></item>
<item><p>317b5</p><section>mdo sde</section><text>tha ba'i nyes pa'i sems ni byang chub sems dpa'i nyes pa'o/ /sems can rnams la mi snyoms pa'i yid la byed pa ni byang chub sems dpa'i nyes pa'o/ /sems can rnams dang chos rnams la tha dad par</text></item>
<item><p>317b6</p><section>mdo sde</section><text>'du shes pa ni byang chub sems dpa'i nyes pa'o/ /sems can rnams la dmigs pa la rten pa'i byams pa phyogs gcig pa ni byang chub sems dpa'i nyes pa'o/ /stong pa nyid la mi bzod pa ni byang chub sems dpa'i nyes</text></item>
<item><p>317b7</p><section>mdo sde</section><text>pa'o/ /'di la ni sbyin no/ /'di la ni mi sbyin no snyam pa de ni byang chub sems dpa'i nyes pa'o/ /'di la ni yon dbul lo/ /'di la ni mi dbul lo snyam pa de ni byang chub sems dpa'i nyes pa'o/ /'di la ni chos</text></item>
<item><p>317b8</p><section>mdo sde</section><text>bshad par bya'o/ /'di la ni chos bshad par mi bya'o snyam pa de ni byang chub sems dpa'i nyes pa'o/ /'di la ni bsnyen bkur bya'o/ /'di la ni bsnyen bkur mi bya'o snyam pa de ni byang chub sems dpa'i nyes pa'o/ /</text></item>
<item><p>318a1</p><section>mdo sde</section><text>byang chub sems dpa' ji tsam du so sor 'gyed par byed de/ 'di ni tshul khrims dang ldan pa'o/ /'di ni tshul khrims 'chal ba'o snyam du so sor phye nas tshul khrims 'chal ba la brnyas par byed pa de ni byang</text></item>
<item><p>318a2</p><section>mdo sde</section><text>chub sems dpa'i nyes pa'o/ /de ci'i phyir zhe na/ byang chub sems dpa' ni sems can thams cad la sems mnyam pa dang / chos thams cad la sems mnyam par bya dgos shing nyi ma dang zla ba'i dkyil 'khor 'dra ba dang / sa</text></item>
<item><p>318a3</p><section>mdo sde</section><text>dang chu dang me dang / rlung dang / nam mkha' lta bur snyoms pa'i sems dang / stong pa nyid la bzod pa dang ldan par bya dgos pa'i phyir ro/ /byang chub sems dpa' gang sems can gang yang yongs su mi gtong la/ mi gnas pa'i sems</text></item>
<item><p>318a4</p><section>mdo sde</section><text>dang / tshad nges par mi byed pas sems can thams cad kyi phyir snying rje bskyed cing byams pas mos par byas te/ khyab par byas nas bsgrubs te gnas la/ chos rnams la yang stong ngo snyam du bzod pa de ni byang chub</text></item>
<item><p>318a5</p><section>mdo sde</section><text>sems dpa'i sgo so so ba la spyod pa dang slob pa yin no/ /gzhan yang byang chub sems dpa' gang 'khor ba la tshad nges par byed pa de ni byang chub sems dpa'i nyes pa ste/ bskal pa 'di tsam gyi bar du ni bdag 'khor bar</text></item>
<item><p>318a6</p><section>mdo sde</section><text>bya'o/ /bskal pa 'di tsam gyi bar du ni 'khor bar mi bya'o snyam pa de ni byang chub sems dpa'i nyes pa'o/ /sems can 'di snyed cig ni bdag gis grol bar bya'o/ /sems can 'di snyed cig ni bdag gis grol bar</text></item>
<item><p>318a7</p><section>mdo sde</section><text>mi bya'o/ snyam pa de ni byang chub sems dpa'i nyes pa'o/ /'di ni brtson 'grus so/ /bdag ni brtson 'grus can no/ /bla na med pa yang dag par rdzogs pa'i byang chub 'di mngon par rdzogs par 'tshang rgya bar bya'o</text></item>
<item><p>318a8</p><section>mdo sde</section><text>snyam pa de ni byang chub sems dpa'i nyes pa'o/ /de la byang chub sems dpa'i rnam par gzhom pa gang zhe na/ rigs kyi bu 'di la byang chub sems dpas 'di ltar go cha bgo bar bya ste/ 'khor ba'i sngon gyi mtha'</text></item>
<item><p>318b1</p><section>mdo sde</section><text>mi mngon no zhes ji skad du 'byung ba de srid du bdag 'khor ba na 'khor 'khor to/ /gal te bdag sems can re re'i phyir yang bskal pa de kho na snyed du 'khor ba na 'khor bar bya dgos par gyur na yang bdag gis</text></item>
<item><p>318b2</p><section>mdo sde</section><text>spro bar bya'o/ /rnam grangs 'di bzhin du sems can thams cad kyi don gyi phyir phyi ma'i mtha'i mur thug pa de ji srid pa de srid du 'khor ba na 'khor dgos na yang bdag gis spro ste/ de yang brtson 'grus dang / nga rgyal dang / byang</text></item>
<item><p>318b3</p><section>mdo sde</section><text>chub la mngon par zhen pa spangs la mi dmigs pa'i brtson 'grus kyi go chas spro bar bya'o snyam te/ de ltar byang chub sems dpa' go cha bgos pa de ni byang chub sems dpa'i sgo so so ba la spyod pa dang slob pa yin</text></item>
<item><p>318b4</p><section>mdo sde</section><text>no/ /rigs kyi bu gzhan yang byang chub sems dpa' gang grong dang / grong khyer dang grol rdal dang / yul 'khor dang / rgyal po'i pho brang dag tu song na sems can rnams kyi don nus shing lcogs la/ 'os yin</text></item>
<item><p>318b5</p><section>mdo sde</section><text>bzhin du de dgon pa'i phyogs dben pa cig tu 'dug nas dben pa na spyod cing bsam gtan gyi ro'i dga' ba dang / bde ba la rten cing gnas pa de ni byang chub sems dpa'i nyes pa'o/ /byang chub sems dpa' gang sbyin pa</text></item>
<item><p>318b6</p><section>mdo sde</section><text>yang sbyin par byed la skyo ba yang med/ sems kyi dmigs pa la yang mi sten/ nang du yang dag 'jog kyang 'phel bar byed/ bsam gtan gyi ro myong ba yang med mi gnas pa'i bsam gtan pa yang yin na byang chub</text></item>
<item><p>318b7</p><section>mdo sde</section><text>sems dpa' de ni byang chub sems dpa'i sgo so so ba la spyod pa dang slob pa yin no/ /rigs kyi bu gzhan yang byang chub sems dpa' gang shes rab kyi pha rol tu phyin pa la spyod pa na chos thams cad rang bzhin gyis</text></item>
<item><p>318b8</p><section>mdo sde</section><text>stong par shes nas 'di la bdag gam/ sems can nam/ srog gam/ gang zag gang yang med do snyam du de ltar shes nas bdag nyid dul bar bya ba dang / zhi gnas la rnal 'byor du brtson par gnas la</text></item>
<item><p>319a1</p><section>mdo sde</section><text>sems can gzhan phyin ci log tu dmigs pa'i 'dzin 'khris zin pa de dag la stong pa nyid bdag med pa'i tshul de mi rjod mi ston/ brda sprod par mi byed pa de ni byang chub sems dpa' de'i thabs la mi</text></item>
<item><p>319a2</p><section>mdo sde</section><text>mkhas pa yin par rig par bya ste/ nyes pa byed pa yang ma yin no/ /byang chub sems dpa' gang shes rab kyi pha rol tu phyin pa la spyod pa na chos thams cad ngo bo nyid med par shes shing chos thams cad</text></item>
<item><p>319a3</p><section>mdo sde</section><text>ngo bo nyid kyis stong par shes nas 'di la bdag gam/ sems can nam/ srog gam/ gang zag gang yang med do snyam ste/ 'di ltar ngo bo nyid kyis stong pa'i chos 'di dag lus kyis mngon sum du byas te/ thams</text></item>
<item><p>319a4</p><section>mdo sde</section><text>cad la mi dmigs pa'i sems dang ldan la/ sems can phyin ci log tu sems shing dmigs pa can gang yin pa de dag kyang phyin ci log gis zin cing dmigs pa'i sems su gyur pa de las rab tu</text></item>
<item><p>319a5</p><section>mdo sde</section><text>grol bar byas nas/ de dag la yang chos thams cad ngo bo nyid med do zhes chos ston cing de dag kyang chos thams cad rang bzhin gyis stong ngo zhes bya ba la 'dzud par byed pa'i byang chub sems dpa' de ni thabs la</text></item>
<item><p>319a6</p><section>mdo sde</section><text>mkhas pa yin par rig par bya ste/ byang chub sems dpa'i sgo so so ba la spyod pa dang slob pa yang yin no/ /rigs kyi bu de ltar na bcom ldan 'das de bzhin gshegs pa dgra bcom pa yang dag par rdzogs</text></item>
<item><p>319a7</p><section>mdo sde</section><text>pa'i sangs rgyas gser bzangs 'od bshos gsol nas/ 'khor gyis khyams der 'khor de'i nang du byang chub sems dpa'i sgo so so ba zhes bya ba'i chos kyi rnam grangs 'di rgyas par bshad do/ /bcom ldan 'das</text></item>
<item><p>319a8</p><section>mdo sde</section><text>des chos kyi rnam grangs 'di bshad pa na sems can tshad med pa dag bla na med pa yang dag par rdzogs pa'i byang chub tu nges par gyur to/ /rigs kyi bu ngas bskal pa 'am/ bskal pa las lhag par byang chub</text></item>
<item><p>319b1</p><section>mdo sde</section><text>sems dpa'i sgo so so ba'i chos kyi rnam grangs las brtsams te/ chos bstan du zin kyang spobs pa 'am/ chos kyi sgo rnams zad par mi 'gyur mod kyi 'on kyang de'i brtsam pa tsam bstan pa yin no/ /</text></item>
<item><p>319b2</p><section>mdo sde</section><text>rigs kyi bu de ltar na rgyal po gser mdog des de bzhin gshegs pa de byang chub sems dpa'i dge 'dun dpag tu med pa dang thabs gcig tu lo bye ba phrag brgyad bcu rtsa bzhi tham par bkod pa de lta bu dang /</text></item>
<item><p>319b3</p><section>mdo sde</section><text>bsnyen bkur dang / phu dud du bya ba de lta bus bkur sti byas/ bla mar byas/ rim gro byas mchod pa byas so/ / de nas bcom ldan 'das la byang chub sems dpa' sems dpa' chen po rnam par rtse bas 'di skad ces</text></item>
<item><p>319b4</p><section>mdo sde</section><text>gsol to/ /btsun pa bcom ldan 'das rgyal po gser mdog des de bzhin gshegs pa de dang / byang chub sems dpa' de dag gi gtsug lag khang ma bgyis lags sam/ de bzhin gshegs pa de dang / byang chub</text></item>
<item><p>319b5</p><section>mdo sde</section><text>sems dpa' de dag gang na bzhugs bzhugs lags/ de skad ces gsol pa dang / bcom ldan 'das kyis byang chub sems dpa' sems dpa' chen po rnam par rtse ba la 'di skad ces bka' stsal to/ /rigs</text></item>
<item><p>319b6</p><section>mdo sde</section><text>kyi bu de bzhin gshegs pa de dang / byang chub sems dpa' de dag gi rang rang gis sprul pa'i khang pa brtsegs pa'i nang na gnas gnas so/ /de nas bcom ldan 'das kyis byang chub sems dpa' sems dpa' chen po rnam par rtse ba la bka' stsal pa/ rigs kyi bu de ltar</text></item>
<item><p>319b7</p><section>mdo sde</section><text>lo bye ba phrag brgyad bcu rtsa bzhi po de dag 'das pa'i tha ma'i nyin par rgyal po gser mdog gis de bzhin gshegs pa de la bshos gsol phul te/ slar gshegs par rig nas bsam pa 'di lta bu zhig bsams te/ ci bdag dge ba'i rtsa ba 'di brgya byin</text></item>
<item><p>319b8</p><section>mdo sde</section><text>du 'gyur bar yongs su bsngo bar bya 'am/ 'on te tshangs par 'gyur ba yongs su bsngo bar bya 'am/ 'on te 'khor los sgyur ba thob par bya ba'i phyir yongs su bsngo bar bya snyam mo/ /de nas de'i sems bskyed pa bcom ldan 'das de bzhin gshegs pa gser bzangs 'od des thugs su chud</text></item>
<item><p>320a1</p><section>mdo sde</section><text>do/ /de nas de bzhin gshegs pas rgyal po de'i sems kyi yongs su rtog pa thugs kyis mkhyen nas rgyal po dang / skye bo'i tshogs mang po de dag gi mdun du steng gi bar snang la de bzhin gshegs</text></item>
<item><p>320a2</p><section>mdo sde</section><text>pa'i sku de kho na bzhin du rnam pa thams cad yongs su rdzogs pa'i lus shig sprul te/ de steng gi bar snang de la 'dug nas rgyal po gser mdog la tshigs su bcad pa 'di skad ces smras so/ /dper na mi ni shes</text></item>
<item><p>320a3</p><section>mdo sde</section><text>rab 'chal/ /byis pa'i rang bzhin gyur pa zhig /rgyal po bsnyen bkur byas nas ni/ /bya dga' chung ngu gsol bar byed/ /de bzhin la las sangs rgyas la/ /bsam gyis mi khyab mchod byas nas/ /tshangs pa brgya byin</text></item>
<item><p>320a4</p><section>mdo sde</section><text>rgyal po'i srid/ /dma' ba'i gnas la 'dod par byed/ /rgyal por gyur dang brgya byin dang / /de bzhin tshangs par 'gyur ba rnams/ /'di dag mi rtag brtan ma yin/ /brnyan ma yin te 'jig tshul can/ /srogs chags</text></item>
<item><p>320a5</p><section>mdo sde</section><text>kun la phan pa'i phyir/ /byang chub sems ni bskyed par gyis/ /sangs rgyas 'jig rten mkhas rnams kyis/ /de 'dra'i sems ni bsngags pa yin/ /rgyal po khyod ni yul 'khor bcas/ /mchod pa rgya chen</text></item>
<item><p>320a6</p><section>mdo sde</section><text>byas zin gyis/ /byang chub sems ni bla na med/ /rgya chen sems ni khyod kyis bskyed/ /dma' ba'i smon lam ma 'debs shig /de ni byis pa'i spyod yul yin/ /shes rab bzang po mkhas par gyis/ /byang</text></item>
<item><p>320a7</p><section>mdo sde</section><text>chub mchog la 'jug par gyis/ /mya ngan 'das pa 'dod pa'i phyir/ /sangs rgyas de bzhin gshegs rnams la/ /gang gis stong gsum thams cad kyang / /rin chen bkang ste phul ba bas/ /gang gis thal mo</text></item>
<item><p>320a8</p><section>mdo sde</section><text>sbyar byas nas/ /sems kyi byang chub bsngo byas la/ /tshig tu brjod pa ma byas kyang / /de ni de bas shin du che/ /gang gis sems can thams cad la/ /bskal pa bye ba brjod med du/ /sems can kun</text></item>
<item><p>320b1</p><section>mdo sde</section><text>la bsnyen byas kyang / /de yi bcu drug char mi phod/ /gang zhig thal sbyar byang chub sems bskyed dang / /phyogs bcu dag na 'jig rten don mdzad pa/ /rnam 'dren sangs rgyas gang dag bzhugs rnams la/ /bsod nams</text></item>
<item><p>320b2</p><section>mdo sde</section><text>'dod pa'i mi 'gas sngon chad kyi/ /'khor bar bskal pa bye bar mchod pa bas/ /mi gang mkhas shing 'dzangs pa'i rang bzhin can/ /bde bar gshegs pa'i bstan la yid ches shing / /byang chub sems ni brtan por</text></item>
<item><p>320b3</p><section>mdo sde</section><text>bskyed nas kyang / /bde gshegs mchod rten la ni me tog 'bul/ /'di ni de bas bsod nams khyad par brjod/ /byang chub sems kyis me tog 'bul byed la/ /bsod nams snga ma de ni dper mi rung / /rgya mtsho dang ni chu</text></item>
<item><p>320b4</p><section>mdo sde</section><text>yi thigs pa bzhin/ /sangs rgyas zhing 'dir sems can ji snyed pa/ /bskal pa re re la ni sangs rgyas gyur/ /bskal pa mang por las gzhan mi byed par/ /bsod nams bshad kyang mtha' ni thug pa med/ /de dag byang chub</text></item>
<item><p>320b5</p><section>mdo sde</section><text>sems kyi rnam smin bstan/ /bskal pa mtha' yas bar du bshad na yang / /chung zad tsam yang yongs su brjod mi 'gyur/ /sa gzhi dag las rdul ni blangs pa bzhin/ /de ltar rgyal po skyes mchog khyod kyis kyang / /</text></item>
<item><p>320b6</p><section>mdo sde</section><text>byang chub sems kyi phan yon 'di thos nas/ /myur du blo gros dma' ba kun spangs la/ /byang chub phyir ni rgya chen sems skyed cig /'jig rten 'dren pa gser gyi mchod sdong 'od/ /bsam gyis mi khyab yon tan kun</text></item>
<item><p>320b7</p><section>mdo sde</section><text>ldan pa/ /de yis byang chub sems kyi rnam par smin/ /'di 'dra zhes ni phan yon 'di dag bstan/ /byang chub sems kyi rnam smin bstan pa yi/ /bsod nams de la gal te gzugs yod na/ /zhing rnams gang gA'i</text></item>
<item><p>320b8</p><section>mdo sde</section><text>bye snyed gang byas kyang / /de dag bkang bas cha tsam zad pa med/ /rjes su bstan pa 'di 'dra thos nas kyang / /rgyal po'i gtso bo sems ni dga' gyur te/ /sor mo bcu yi thal mo sbyar byas nas/ /sangs rgyas phyag 'tshal</text></item>
<item><p>321a1</p><section>mdo sde</section><text>zhes ni tshigs tu smras/ /byang chub phyir ni bdag gis sems bskyed do/ /bdag ni chos rje sangs rgyas grub par shog /byang chub rdul bral 'dus ma byas rtogs nas/ /sems can gang gA'i bye snyed dgrol bar</text></item>
<item><p>321a2</p><section>mdo sde</section><text>bgyi/ /sangs rgyas sku des tshigs bcad 'di brjod nas/ /de tshe rgyal po'i gtso bo dga' gyur pa/ /shes nas stong gsum thams cad rab g.yos te/ /ngang pa'i rgyal po bzhin du mkha' las song / /rgyal po gser</text></item>
<item><p>321a3</p><section>mdo sde</section><text>mdog sems ni dang gyur nas/ /bu dang bu mo de bzhin chung ma dang / /rgyal po dang ni tshong dpon khyim bdag rnams/ /sangs rgyas la ni phyag 'tshal 'dong zhes bos/ /bye ba brgya phrag drug bcus yongs bskor cing / /me tog</text></item>
<item><p>321a4</p><section>mdo sde</section><text>rnams dang phreng dang bdug pa thogs/ /sangs rgyas ga la bar ni gnyi rgyud song / /zhabs la phyag 'tshal nas ni phyogs gcig 'dug /de bzhin bu dang bu mo chung ma dang / /blon po dang ni tshong dpon khyim bdag dang / /rgyal po</text></item>
<item><p>321a5</p><section>mdo sde</section><text>gzhan dang de bzhin 'khor gyi rnams/ /de dag kyang ni phyag 'tshal gus par 'khod/ /lha rnams kyis kyang de bzhin bar snang thams cad khyab/ /sil snyan dkrol zhing me tog char pa phab/ /gser gyi mdog de yul</text></item>
<item><p>321a6</p><section>mdo sde</section><text>gyi mis bskor nas/ /thal mo sbyar byas sangs rgyas zhu bar byed/ /stobs bcu ldan pa dpag med lha yi lha/ /mi 'dul kha lo sgyur ba khyod la zhu/ /gang gis byang chub sems ni brtan por bskyed/ /de yi bsod nams</text></item>
<item><p>321a7</p><section>mdo sde</section><text>ji tsam skyed 'gyur lags/ /bcom ldan ji ltar spyod pa spyad bgyis na/ /bskal pa mang por sdug bsngal mi mthong bar/ /nges par bde dang bde blag tshim gyur pas/ /byang chub bdud rtsi mya ngan med pa rtogs/ /</text></item>
<item><p>321a8</p><section>mdo sde</section><text>bdag gzhar rkang lag btang yang mi 'tshal zhing / /mgo dang rang sha stsal bar mi 'tshal bar/ /bdag ni nges par bde gnas spyod pa yi/ /thabs 'dir thub pas bdag la bstan du gsol/ /rtag tu bde dang bde blag</text></item>
<item><p>321b1</p><section>mdo sde</section><text>ldan par shog /nams kyang bdag lus sdug bsngal ma gyur cig /byams dang bzod dang dul dang sdom pa la/ /gnas nas bdag gis byang chub mchog rig shog /le lo ma mchis rtag tu bslab la slob/ /bdag gis</text></item>
<item><p>321b2</p><section>mdo sde</section><text>bslab pa nams kyang gzhig mi bgyi/ /'dren pa bdag ni dam bcas brtan par bgyi/ /nams kyang tshig tsam lhur len yong mi bgyid/ /rang byung bsod nams 'bras bu bdag la gsungs/ /de bzhin gshegs pa</text></item>
<item><p>321b3</p><section>mdo sde</section><text>theg pa bde ba gsungs/ /ji ltar spyod pa'i bslab pa bka' stsal gsol/ /thos nas ji ltar bstan bzhin gnas par bgyi/ /gser 'od gser bkod 'od bzangs des gsungs pa/ /kye kye sa yi bdag po mnyan par</text></item>
<item><p>321b4</p><section>mdo sde</section><text>gyis/ /bde ba'i rgyu'i bsod nams khyod la bshad/ /bslab pa 'ang bshad kyis de phyir nga las nyon/ /gang gis stong gsum rin chen gang byas la/ /stobs bcu mnga' ba rnams la 'bul byed pa/ /de bas byang chub tu ni</text></item>
<item><p>321b5</p><section>mdo sde</section><text>smon byed pa/ /bsod nams shin du mang po 'phel bar 'gyur/ /gang gis zhing rnams gang gA'i bye ma snyed/ /rin chen gang bar byas nas sbyin pa byin/ /de bas byang chub tu ni smon byed pa/ /bsod nams shin du mang po 'phel</text></item>
<item><p>321b6</p><section>mdo sde</section><text>bar 'gyur/ /gang gis bskal pa bye ba khrag khrig tu/ /sems can thams cad la ni mchod pa byed/ /de bas byang chub tu ni smon byed pa/ /bsod nams shin du mang po 'phel bar 'gyur/ /gal te sems can</text></item>
<item><p>321b7</p><section>mdo sde</section><text>thams cad dgra bcom gyur/ /ye shes dbang thob gyur pa de dag la/ /bsod nams 'dod pa'i gang zag la la zhig /bskal pa khrag khrig bar du mchod pa byed/ /gang gis snying rje bskyed nas byang chub tu/ /rgya</text></item>
<item><p>321b8</p><section>mdo sde</section><text>chen sems ni skyed par byed gyur te/ /sems can la la gang gis byang chub tu/ /sems kyi gtso bo bskyed pa byas nas kyang / /gom pa bdun ni bor ba'i bsod nams 'di/ /de bas khyad par 'phags par 'gyur ba yin/ /</text></item>
<item><p>322a1</p><section>mdo sde</section><text>gal te sems can mtha' dag sangs rgyas te/ /spobs pa mtha' yas ldan pa nyid gyur la/ /ji ltar sngon gyi 'khor ba'i bskal pa'i bar/ /sems can gcig pus mchod pa byas pa dang / /mkhas pa'i mi ni</text></item>
<item><p>322a2</p><section>mdo sde</section><text>gang yang rung ba yis/ /byang chub mchog tu sems ni bskyed nas kyang / /me tog gcig pu phul ba'i bsod nams 'di/ /de bas khyad par 'phags par 'gyur ba yin/ /bskal pa bye ba khrag khrig mang por ni/ /bsod</text></item>
<item><p>322a3</p><section>mdo sde</section><text>nams de yi bshad pa brtsams byas kyang / /bsod nams 'bras bu de yi bshad pa ni/ /nams kyang zad par 'gyur ba ma yin no/ /rigs kyi bu 'di ltar bcom ldan 'das de bzhin gshegs pa gser bzangs 'od</text></item>
<item><p>322a4</p><section>mdo sde</section><text>des rgyal po gser mdog de la 'di skad ces bka' stsal to/ /rgyal po chen po chos gcig dang ldan na/ byang chub sems dpa' sems dpa' chen po myur du theg pa bde bas bla na med pa yang dag par rdzogs pa'i byang</text></item>
<item><p>322a5</p><section>mdo sde</section><text>chub mngon par rdzogs par 'tshang rgya bar 'gyur la/ sdug bsngal ba dang / yid mi bde ba yang mi 'gyur ro/ /chos gcig po gang zhe na/ 'di lta ste/ bag yod pa ste/ rgyal po chen po byang chub sems dpa'</text></item>
<item><p>322a6</p><section>mdo sde</section><text>bag yod pa ni myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /de la bag yod pa gang zhe na/ 'di lta ste/ bslab pa yongs su mi gtong ba dang / dam bcas pa</text></item>
<item><p>322a7</p><section>mdo sde</section><text>las mi nyams pa dang / sems can thams cad la byams pas gnas pa dang / sems can thams cad yongs su mi gtong ba dang / byang chub la 'dun pa brtan pa dang / brtson 'grus mi gtong ba dang / dge ba'i bshes</text></item>
<item><p>322a8</p><section>mdo sde</section><text>gnyen rnams la sten cing bsnyen bkur byed pa dang / chos la gus pa dang / thos pa mang pos chog mi shes pa dang / gzhan dag la chos kyi bgo bsha' byed pa dang / zang zing med par chos ston pa dang / sbyangs pa'i yon tan dang /</text></item>
<item><p>322b1</p><section>mdo sde</section><text>yo byad bsnyungs pa rnams mi gtong ba dang / 'dod pa nyung ba dang / chog shes pa dang / nga rgyal bcom pa dang / chos mnyan pa la rna blags te nyan pa dang / bla ma la gus pa dang / bzod pa la gnas pa dang / gnod sems kyi tha</text></item>
<item><p>322b2</p><section>mdo sde</section><text>ba'i nyes pa rnam par spangs pa dang / zab mo stong pa nyid kyi chos la mos pa dang / dmigs par lta ba thams cad rnam par spangs pa dang / nang du yang dag 'jog la 'dun pa drag po dang ldan pa dang / sems can yongs</text></item>
<item><p>322b3</p><section>mdo sde</section><text>su smin par bya ba la mi g.yel ba dang / 'du shes zlog pa dang / bre mo'i gtam rnam par spong ba dang / lus dang sems dben par gnas pa dang / dgon par gnas pa dang / sems mnyen pa dang / tshul khrims mchog tu mi</text></item>
<item><p>322b4</p><section>mdo sde</section><text>'dzin pa dang / bdag la mi bstod pa dang / gzhan la mi smod pa dang / 'gyod pa thams cad las nges par 'byung bar byed pa dang / mngon par 'byung ba dang / dge sbyong gi tshul la rgyun du dga' ba dang / gsong por smra ba dang / bzhin khro</text></item>
<item><p>322b5</p><section>mdo sde</section><text>gnyer med pa dang / chos thams cad skye ba med pa dang / 'gag pa med pa la 'dzud pa dang / chos thams cad nam mkha' dang 'dra bar rtogs pa 'di ni byang chub sems dpa'i bag yod pa zhes bya'o/ /rgyal po chen po gzhan yang</text></item>
<item><p>322b6</p><section>mdo sde</section><text>byang chub sems dpa'i bag yod pa ni 'di lta ste/ nyan thos dang rang sangs rgyas kyi sems dang / dmigs par lta ba'i sems tha na rmi lam du yang yid la mi byed pa ste/ rgyal po chen po 'di ni byang chub sems dpa'i</text></item>
<item><p>322b7</p><section>mdo sde</section><text>bag yod pa'o/ /rgyal po chen po chos bzhi dang ldan pa'i byang chub sems dpa' ni myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ mgo bo dang / rkang lag dang / mig dang /</text></item>
<item><p>322b8</p><section>mdo sde</section><text>yan lag dang / sha dang / khrag dang / rus pa dang / rkang dang / tshil dang / mdog dang / lpags pa dang / lus thams cad yongs su gtang ba yang yongs su gtang mi dgos par bdog pa thams cad yongs su gtong bar yang</text></item>
<item><p>323a1</p><section>mdo sde</section><text>'gyur la/ theg pa bde bas kyang bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ bzhi gang zhe na/ rgyal po chen po 'di la byang chub sems dpa' ni dge ba'i</text></item>
<item><p>323a2</p><section>mdo sde</section><text>chos yongs su btsal ba la yi dam brtan pa yin te/ de ni dge ba'i rtsa ba gang ci skyed kyang rung ste/ de la brtan por gnas shing zhum pa med pa'i sems dang ldan la theg pa chen po la shin du brtan no/ /rgyal po chen po</text></item>
<item><p>323a3</p><section>mdo sde</section><text>gzhan yang byang chub sems dpa' ni tshul khrims kyi phung po shin du yongs su dag pa/ 'phags pa dang mkhas pas bsngags pa/ bla na med pa yang dag par rdzogs pa'i byang chub kyis yongs su zin pa dang ldan pa yin</text></item>
<item><p>323a4</p><section>mdo sde</section><text>te/ des ni bdag nyid tshul khrims la gnas par rig nas chos kyi dga' ba nyams su myong ngo / /rgyal po chen po gzhan yang byang chub sems dpa' ni byams pas gnas pa dang / bsam gtan la bsam gtan pa dang / mi</text></item>
<item><p>323a5</p><section>mdo sde</section><text>gnas pa'i bsam gtan pa yin te/ rgyal po chen po byang chub sems dpa' ting nge 'dzin la gnas shing mi gnas pa yid la byed pa dang / sems can thams cad la snyoms pa'i sems dang ldan pa'i bde bar gnas pa ci 'dra</text></item>
<item><p>323a6</p><section>mdo sde</section><text>ba de lta bu'i bde ba'i rnam pa gzhan med de/ rgyal po chen po gzhan yang byang chub sems dpa' ni ji lta ba bzhin du chos la rtog pa yin te/ de ni 'di ltar ji lta ba bzhin du yongs su rtog ste/ 'du byed kyi rnam pa 'di dag</text></item>
<item><p>323a7</p><section>mdo sde</section><text>thams cad ni stong pa ste/ 'di la bdag gam/ sems can nam/ srog gam/ gang zag gam/ yongs su gtong ba gang yin pa 'am/ yongs su btang ba gang yin pa 'am/ len pa gang yin pa 'am/ bzod par</text></item>
<item><p>323a8</p><section>mdo sde</section><text>byed pa gang yin pa 'am/ gang la bzod par bya ba 'am/ bzod par bya ba gang yin pa 'am/ rtsom pa gang yin pa 'am/ gang gi phyir rtsom pa 'am/ bsam gtan byed pa gang yin pa 'am/ bsam gtan du bya ba gang</text></item>
<item><p>323b1</p><section>mdo sde</section><text>yin pa 'am/ sgom par byed pa gang yin pa 'am/ bsgom par bya ba gang yin pa gang yang med do snyam mo/ /de de ltar ji lta ba bzhin du rtog pa na 'dus byas kyi chos thams cad rang bzhin gyis stong par rig nas dmigs</text></item>
<item><p>323b2</p><section>mdo sde</section><text>par lta ba gang la yang mngon par zhen pa med la bde bar yang gnas te/ rgyal po chen po chos bzhi po de dag dang ldan pa'i byang chub sems dpa' sems dpa' chen po ni bde ba thams cad dang ldan par myur du bla</text></item>
<item><p>323b3</p><section>mdo sde</section><text>na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /rigs kyi bu de ltar rgyal po gser mdog des bye ba khrag khrig 'bum phrag dgu bcu rtsa dgu ri ba'i gos kyi sbyin pa de</text></item>
<item><p>323b4</p><section>mdo sde</section><text>bzhin gshegs pa de la phul nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser gzangs 'od de la 'di skad ces gsol to/ /bcom ldan 'das sems can</text></item>
<item><p>323b5</p><section>mdo sde</section><text>thams cad la glo ba rje ba'i slad du bdag gis bla na med pa yang dag par rdzogs pa'i byang chub tu sems bskyed do zhes gsol nas/ de'i tshe tshigs su bcad pa 'di dag gsol to/ /bdag ni zhum pa ma mchis sems</text></item>
<item><p>323b6</p><section>mdo sde</section><text>kyis su/ /mi mchog spyan sngar tshig ni gsol bar bgyi/ /sems can kun la snying rje bskyed nas kyang / /'dren pa sems ni byang chub gzhol bar bgyi/ /bdag la nams kyang g.yo sgyu ma mchis te/ /stobs bcu</text></item>
<item><p>323b7</p><section>mdo sde</section><text>ldan pas bdag gi bsam pa mkhyen/ /yon tan mnga' ba grags chen 'dra ba ni/ /lha mi gzhan la bdag gis dbang ma mchis/ /bdag ni sdug rnams skyabs dang skyob pa dang / /dpung gnyen gyur te sdug bsngal chos</text></item>
<item><p>323b8</p><section>mdo sde</section><text>rnams dgrol/ /khyu mchog bdag nyid bde la gnas nas kyang / /srog chags rnams ni bdag gis de la dgod/ /'dren pa bde gshegs gsungs pa'i chos gang dag /de la bdag ni spyad phyir gnas par bgyi/ /'dren</text></item>
<item><p>324a1</p><section>mdo sde</section><text>pa ji ltar khyod ni lha mis mchod/ /de ltar bdag kyang mi rnams mchod rten shog /byang chub thams cad mchog ni tshol bgyid cing / /bskal pa mang por sbyin pa sbyin par bgyi/ /zas skom gos dang shing rta</text></item>
<item><p>324a2</p><section>mdo sde</section><text>bzhon pa dang / /gser dngul rin chen du ma'i sbyin pa bgyi/ /'dren pa bdag ni bslab la gus par bgyid/ /de ni ji bzhin yongs su bsrung bar bgyi/ /nyams par mi bgyid gang la 'ang gnas mi bgyid/ /'dren pa bdag ni</text></item>
<item><p>324a3</p><section>mdo sde</section><text>tshul khrims dag par bgyid/ /sems can kun la snyoms pa'i bsam pa yis/ /srog chags rnams la byams pa'i sems su bgyi/ /bkur sti bgyis dang bkur sti ma bgyis la/ /mtho bar 'gyur dang dma' bar 'gyur</text></item>
<item><p>324a4</p><section>mdo sde</section><text>ma mchis/ /bskal pa bye ba mang po bsam yas par/ /bdag ni ji srid sngan chad 'khor bar gyur/ /mi dpa' khyod la brten nas de srid du/ /sems can gcig gi phyir yang spro bar bgyi/ /lha mi'i 'dren pa bde gshegs</text></item>
<item><p>324a5</p><section>mdo sde</section><text>gsungs pa yi/ /bsam gtan bde ba de la gnas par bgyi/ /'dren pa bsam gtan bde la reg gnas shing / /rtag tu dgon pa'i gnas su gnas par bgyi/ /bdag ni stong pa nyid la nges par bgyi/ /lta ba la ni</text></item>
<item><p>324a6</p><section>mdo sde</section><text>rten par yong mi bgyid/ /dma' ba'i spyod pa rtag tu rnam par spang / /mchog gi spyod pa dri med spyad par bgyi/ /rigs kyi bu de ltar rgyal po gser mdog gis bla na med pa yang dag par rdzogs pa'i byang chub tu sems bskyed</text></item>
<item><p>324a7</p><section>mdo sde</section><text>ma thag pa de'i mod la stong gsum gyi stong chen po'i 'jig rten gyi khams 'di rnam pa drug tu rab tu g.yos so/ /rgyal po brgyad khri bzhi stong po de dag gis kyang bla na med pa yang dag par rdzogs pa'i byang chub tu sems bskyed do/ /</text></item>
<item><p>324a8</p><section>mdo sde</section><text>khyim bdag brgyad khri bzhi stong po de dag dang / tshong dpon brgyad khri bzhi stong po de dag dang / bu dang bu mo dang / chung ma de dag dang / gzhan skye bo'i tshogs chen po de dag dang / lha'i bu brgyad khri bzhi stong rnams rgyal po gser mdog de'i</text></item>
<item><p>324b1</p><section>mdo sde</section><text>rjes su slob cing thams cad kyis bla na med pa yang dag par rdzogs pa'i byang chub tu sems bskyed do/ /rigs kyi bu 'di ltar rgyal po gser mdog des bu thu bo rgyal por bcug go/ /bcug nas kyang bu rnams dang / bu mo</text></item>
<item><p>324b2</p><section>mdo sde</section><text>rnams dang / chung ma rnams dang / tshong dpon dang / khyim bdag dang / blon po dang / rgyal phran rnams dang lhan gcig tu srog chags bye bas bskor te dad pas khyims nas khyim med par rab tu byung ngo / /de dag de ltar rab tu byung</text></item>
<item><p>324b3</p><section>mdo sde</section><text>nas lo khri'i bar du tshangs par spyod pa yongs su dag pa yongs su byang ba spyad do/ /rgyal po gser mdog gis kyang mngon par shes pa bsgrubs nas mang du thos pa'i mthar phyin par gyur to/ /byams pa'i ting nge 'dzin</text></item>
<item><p>324b4</p><section>mdo sde</section><text>kyang bsgrubs so/ /de dge ba'i rtsa ba de dang / lhag pa'i bsam pa yang dag par zhugs pa des 'khor los sgyur ba'i rgyal por gyur pas sangs rgyas nyi khri mnyes par byas te/ sangs rgyas bcom ldan 'das de dag</text></item>
<item><p>324b5</p><section>mdo sde</section><text>thams cad la yang na bza' dang / zhal zas dang / gzims cha dang / gdan dang / snyun gyi gsos sman dang / yo byad kyis bsnyen bkur byas/ bla mar byas nas sangs rgyas bcom ldan 'das de dag thams cad kyi thad du</text></item>
<item><p>324b6</p><section>mdo sde</section><text>dad pas khyim nas khyim med par rab tu byung ngo / /rigs kyi bu de'i tshe de'i dus na rgyal po gser mdog tu gyur pa de gzhan zhig yin pa snyam du khyod som nyi 'am/ yid gnyis sam/ the tsom za na rigs kyi bu khyod</text></item>
<item><p>324b7</p><section>mdo sde</section><text>kyis de ltar mi blta'o/ /de ci'i phyir zhe na/ byang chub sems dpa' sems dpa' chen po byams pa 'di de'i tshe de'i dus na rgyal po gser mdog tu gyur to/ /rigs kyi bu de'i tshe de'i dus na tshangs par gyur pa bcom ldan 'das</text></item>
<item><p>324b8</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas gser gzangs 'od de la mchod pa'i las la brtson par gyur pa gang yin pa de gzhan zhig yin pa snyam du khyod som nyi 'am/ yid</text></item>
<item><p>325a1</p><section>mdo sde</section><text>gnyis sam/ the tshom za na rigs kyi bu khyod kyis de ltar mi blta'o/ /de ci'i phyir zhe na/ rnam par rtse ba khyod nyid de'i tshe de'i dus na tshangs par gyur to/ /rigs kyi bu de'i tshe de'i dus na lha'i dbang po brgya</text></item>
<item><p>325a2</p><section>mdo sde</section><text>byin bcom ldan 'das gser bzangs 'od la bsnyen bkur dang rim gro byed par spro bar gyur pa gang yin pa de gzhan zhig yin pa snyam du khyod som nyi 'am/ yid gnyis sam/ the tsom za na rigs kyi bu khyod kyis</text></item>
<item><p>325a3</p><section>mdo sde</section><text>de bltar mi blta'o/ /de ci'i phyir zhe na/ nga nyid de'i tshe de'i dus na lha'i dbang po brgya byin du gyur te/ byang chub tu sems ma bskyed par mi gnas pa'i sems kyis de bzhin gshegs pa de la bsnyen bkur byas</text></item>
<item><p>325a4</p><section>mdo sde</section><text>so/ /rigs kyi bu de'i tshe de'i dus na sems can ji snyed kyis rgyal po gser mdog dang lhan cig tu bla na med pa yang dag par rdzogs pa'i byang chub tu sems bskyed pa de dag gi nang na tha na sems can gcig</text></item>
<item><p>325a5</p><section>mdo sde</section><text>kyang bla na med pa yang dag par rdzogs pa'i byang chub las phyir ldog pa ngas ma mthong ste/ de dag thams cad ni shes rab che ba dang / brtson 'grus che ba sha stag ste/ byang chub kyi phyogs kyi chos rnams yang dag par</text></item>
<item><p>325a6</p><section>mdo sde</section><text>bsgrubs shing / pha rol du phyin pa drug yongs su rdzogs par byas nas sangs rgyas kyi zhing tha dad pa dag tu mtshan tha dad pa'i de bzhin gshegs par gyur te 'jig rten du byung nas thams cad kyis chos kyi</text></item>
<item><p>325a7</p><section>mdo sde</section><text>'khor lo bskor te/ chos kyi 'khor lo bskor nas yongs su mya ngan las 'das so/ /de bzhin gshegs pa dgra bcom pa yang dag par rdzogs pa'i sangs rgyas de dag thams cad kyang nga dang / khyod dang / byang</text></item>
<item><p>325a8</p><section>mdo sde</section><text>chub sems dpa' byams pa dang / 'khor 'dir byang chub sems dpa' sems dpa' chen po 'dus pa gang yin pa 'di dag gis kyang mthong ngo / /mchod pa byas so/ /bsnyen bkur byas so/ /de bzhin gshegs</text></item>
<item><p>325b1</p><section>mdo sde</section><text>pa de dag gi dam pa'i chos kyang bzung ngo / /de nas bcom ldan 'das la byang chub sems dpa' sems dpa' chen po rnam par rtse bas 'di skad ces gsol to/ /bcom ldan 'das bla na med pa yang dag par rdzogs pa'i</text></item>
<item><p>325b2</p><section>mdo sde</section><text>byang chub de tsam du yun ring du thogs pa dang / bla na med pa yang dag par rdzogs pa'i byang chub tu sems bskyed pa yang de tsam du dka' ba ni ngo mtshar lags so/ /de ci'i slad du zhe na/ der srog chags bye</text></item>
<item><p>325b3</p><section>mdo sde</section><text>ba khrag khrig 'bum phrag de snyed kyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser bzangs 'od de'i gsung rab la bla na med pa yang dag par rdzogs pa'i</text></item>
<item><p>325b4</p><section>mdo sde</section><text>byang chub tu sems bskyed la/ bcom ldan 'das kyis ni ma bskyed pa'i slad du'o/ /de skad ces gsol nas/ bcom ldan 'das kyis byang chub sems dpa' sems dpa' chen po rnam par rtse ba la 'di skad ces bka'</text></item>
<item><p>325b5</p><section>mdo sde</section><text>stsal to/ /rigs kyi bu de ni de bzhin te/ khyod ji skad zer ba bzhin du bla na med pa yang dag par rdzogs pa'i byang chub 'di ni yun ring du thogs so/ /bla na med pa yang dag par rdzogs pa'i byang chub tu sems</text></item>
<item><p>325b6</p><section>mdo sde</section><text>bskyed pa yang dka'o/ /rigs kyi bu ngas mngon par shes pa bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser bzangs 'od de'i sngon rol dang de'i 'og tu yang</text></item>
<item><p>325b7</p><section>mdo sde</section><text>sangs rgyas mang po bye ba khrag khrig phrag 'bum dag la ngas ri mo byas/ mchod pa byas/ bkur sti byas/ bla mar byas mod kyi/ de srid du ngas bla na med pa yang dag par rdzogs pa'i byang chub tu sems ma</text></item>
<item><p>325b8</p><section>mdo sde</section><text>bskyed de gzhan du na nga 'di snyam du sems te/ sangs rgyas bcom ldan 'das 'di dag de tsam du mdzes shing de tsam du blta na sdug la/ de tsam du snying du sdug pa ni ngo mtshar to snyams ste/ de dag la nga'i sdug</text></item>
<item><p>326a1</p><section>mdo sde</section><text>pa'i sems dang / dga' ba dang / gus pa skyed par zad de/ des bla na med pa yang dag par rdzogs pa'i byang chub tu ni sems ma bskyed do/ /rigs kyi bu de bas na rnam grangs 'dis khyod kyis 'di</text></item>
<item><p>326a2</p><section>mdo sde</section><text>ltar rig par bya ste/ sangs rgyas bye ba khrag khrig 'bum phrag dpag tu med grangs med pa dag dang / rang sangs rgyas bye ba khrag khrig 'bum phrag dpag tu med grangs med pa dag dang / nyan thos bye ba khrag</text></item>
<item><p>326a3</p><section>mdo sde</section><text>khrig 'bum phrag dpag tu med grangs med pa dag la byang chub sems dpa' rnams kyis ji ltar mchod pa byas su zin kyang de srid du yang de dag bla na med pa yang dag par rdzogs pa'i byang chub tu sems</text></item>
<item><p>326a4</p><section>mdo sde</section><text>mi skyed de/ gzhan du na phyis gang gi tshe dge ba'i rtsa ba yongs su 'dus par gyur pa de'i 'og tu bla na med pa yang dag par rdzogs pa'i byang chub tu sems bskyed par zad do/ /de nas bcom ldan 'das kyis</text></item>
<item><p>326a5</p><section>mdo sde</section><text>de'i tshe tshigs su bcad pa 'di dag bka' stsal to/ /dang po dag ni don dam gzigs pa dang / /grags pa chen po shes rab pha rol son/ /mi mchog sangs rgyas bye ba khrag khrig dang / /bsam</text></item>
<item><p>326a6</p><section>mdo sde</section><text>yas rnams la gus pas mchod pa byed/ /dang por yon tan 'byung gnas rnams mchod kyang / /bdag ni mkhas pa chos kun shes pa'i mchog /'jig rten mchod rten sangs rgyas gyur cig ces/ /</text></item>
<item><p>326a7</p><section>mdo sde</section><text>de srid du yang sems ni skyed mi byed/ /de dag rang rgyal bye ba snyed la yang / /gus pa bskyed nas mchod pa byed mod kyi/ /mi 'dul kha lo sgyur ba rdzogs sangs rgyas/ /gyur ces sems ni de srid skyed mi byed/</text></item>
<item><p>326a8</p><section>mdo sde</section><text>gus pa rgya chen yang dag bskyed nas kyang / /dbang du gyur pa bye snyed mchod mod kyi/ /ye shes rgya mtsho mi mchog 'dra bar ni/ /de srid du yang sems ni skyed mi byed/ /don dam gzigs pa rnams kyi</text></item>
<item><p>326b1</p><section>mdo sde</section><text>gzugs mthong nas/ /dga' ba'i shugs ni rgya chen bsam mi khyab/ /mkhas pa mi 'dul rdzogs pa'i sangs rgyas su/ /gyur ces sems ni de srid skyed mi byed/ /gang tshe de dag bsod nams rgya chen bsag /</text></item>
<item><p>326b2</p><section>mdo sde</section><text>lus dang yid kyis bden pa bsgoms pa na/ /'dren pa mi rnams mchog tu gyur cig ces/ /byang chub don du sems ni skyed par byed/ /de dag gis ni bskal pa bye ba snyed/ /bsnyen bkur byas pas bsod nams</text></item>
<item><p>326b3</p><section>mdo sde</section><text>tshogs bsags nas/ /sems dge ba dang 'jam zhing mnyen pa yis/ /de tshe byang chub tu yang sems skyed de/ /bdag gis dge ba'i rtsa ba gang bsags pa/ /des ni bdag kyang thams cad gzigs gyur</text></item>
<item><p>326b4</p><section>mdo sde</section><text>cig /nams kyang bdag gi smon lam nyams ma gyur/ /de dag de skad smon lam 'jug par 'gyur/ /bdag gis dge ba'i rtsa ba gang bsags pa/ /des ni srog chags thams cad rgal gyur cig /</text></item>
<item><p>326b5</p><section>mdo sde</section><text>mi dge'i las ni bdag gis gang byas pa/ /de yi 'bras bu mi bzad bdag gis spang / /mthu dang brtson 'grus brtan po bskyed nas ni/ /phyi nas byang chub mchog tu sems kyang bskyed/ /sems ni nams kyang</text></item>
<item><p>326b6</p><section>mdo sde</section><text>zhum par ma gyur cig /dga' ba rgya chen bsam yas thob gyur cig /mkhas pa sems la dmigs par mi byed de/ /byang chub mi dmigs bdag nyid kun mi dmigs/ /chos 'di mtha' dag stong par shes na ni/ /</text></item>
<item><p>326b7</p><section>mdo sde</section><text>des na byang chub sems ni brjed mi 'gyur/ /de skad ces bka' stsal pa dang / bcom ldan 'das la byang chub sems dpa' sems dpa' chen po rnam par rtse bas 'di skad ces gsol to/ /bcom ldan 'das ci'i</text></item>
<item><p>326b8</p><section>mdo sde</section><text>slad du byang chub sems dpa' sems dpa' chen po byams pa la/ byams pa zhes bgyi/ byang chub sems dpa' sems dpa' chen po byams pa 'dis ming 'di ga las rnyed lags/ de skad ces gsol pa</text></item>
<item><p>327a1</p><section>mdo sde</section><text>dang / bcom ldan 'das kyis byang chub sems dpa' sems dpa' chen po rnam par rtse ba la 'di skad ces bka' stsal to/ /rigs kyi bu sngon byung ba 'das pa'i dus na bskal pa grangs med</text></item>
<item><p>327a2</p><section>mdo sde</section><text>pa bas kyang ches grangs med pa yun ring po tshad med pa 'das pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar gshegs pa/</text></item>
<item><p>327a3</p><section>mdo sde</section><text>'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das rin chen gdugs shes bya ba 'jig rten du byung ste/ rigs kyi bu de bzhin gshegs</text></item>
<item><p>327a4</p><section>mdo sde</section><text>pa rin chen gdugs de btsas ma thag tu gom pa bdun bor ba na gnas gtsang ma'i ris kyi lha rnams kyis steng gi bar snang la rin po che sna bdun gyi gdugs bzung ngo / /rin po che'i gdugs des kyang stong gsum</text></item>
<item><p>327a5</p><section>mdo sde</section><text>gyi stong chen po'i 'jig rten gyi khams thams cad snang bar byas so/ /der lha rnams kyis kye ma 'di ni de bzhin gshegs pa rin chen gdugs shes bya bar 'gyur ro zhes sgra bsgrags te/ des na de bzhin</text></item>
<item><p>327a6</p><section>mdo sde</section><text>gshegs pa de'i mtshan rin chen gdugs shes bya bar gyur to/ /de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rin chen gdugs de'i brtan gsung rab la dge</text></item>
<item><p>327a7</p><section>mdo sde</section><text>slong blo gros brtan po zhes bya ba tshong dpon gyi rigs las rab tu byung ba zhig yod de/ rigs kyi bu dge slong blo gros brtan po de bsod snyoms par gyur to/ /de'i tshe de'i dus na de bzhin gshegs pa</text></item>
<item><p>327a8</p><section>mdo sde</section><text>rin chen gdugs de'i bstan pa la bab pa na 'dzam bu'i gling de na grong brgyad khri bzhi stong yod do/ /grong khyer brgyad khri bzhi stong yod do/ /grong rdal brgyad khri bzhi stong yod do/ /yul 'khor brgyad</text></item>
<item><p>327b1</p><section>mdo sde</section><text>khri bzhi stong yod do/ /tshong 'dus brgyad khri bzhi stong yod do/ /dge slong blo gros brtan po de yang grong dang / grong khyer dang / grong rdal dang / yul 'khor dang / tshong 'dus de dag thams cad du bsod snyoms kyi</text></item>
<item><p>327b2</p><section>mdo sde</section><text>phyir rgyu bar gyur la/ de 'di snyam du sems te/ nam srog chags brgya tshang bar bslab pa'i gzhi lnga la ma bkod kyi bar du bdag gis zan mi bza'o snyam mo/ /rigs kyi bu 'di ltar dge slong blo gros</text></item>
<item><p>327b3</p><section>mdo sde</section><text>brtan po des de lta bu'i yi dam de bcas nas grong ngam/ grong khyer ram/ grong rdal lam/ yul 'khor ram/ tshong 'dus gang dang gang du bsod snyoms kyi phyir rgyu ba de dang der nam srog chags brgya tshang bar</text></item>
<item><p>327b4</p><section>mdo sde</section><text>bslab pa'i gzhi lnga la ma bkod kyi bar du zan mi za'o/ /rigs kyi bu dge slong blo gros brtan po des gang gi tshe nyi ma gcig gis srog chags brgya bslab pa'i gzhi lnga la bkod pa de'i dus dang de'i skabs</text></item>
<item><p>327b5</p><section>mdo sde</section><text>kyang yod do/ /gang gi tshe nyi ma gnyis kyis srog chags brgya bslab pa'i gzhi lnga la bkod pa de'i dus dang de'i skabs kyang yod do/ /des zan bcad nas nyi ma gsum pa'i tshe zan za'o/ /gang</text></item>
<item><p>327b6</p><section>mdo sde</section><text>gi tshe nyi ma gsum gyis srog chags brgya bslab pa'i gzhi lnga la bkod pa de'i dus dang de'i skabs kyang yod do/ /nyi ma bzhis srog chags brgya tshang bar bslab pa'i gzhi lnga la bkod pa</text></item>
<item><p>327b7</p><section>mdo sde</section><text>de'i dus dang de'i skabs kyang yod do/ /rigs kyi bu gang gi tshe nyi ma lnga dang / drug dang / bdun gyis srog chags brgya bslab pa'i gzhi lnga la bkod pa de'i dus dang / de'i skabs kyang yod de/</text></item>
<item><p>327b8</p><section>mdo sde</section><text>de zhag bdun gyi bar du zan chad kyang sems can rnams la snying rje ba'i phyir sems yongs su mi skyo ste zhag brgyad pa'i tshe zan za'o/ /rigs kyi bu rnam grangs de lta bus dge slong blo gros brtan</text></item>
<item><p>328a1</p><section>mdo sde</section><text>po des lo brgyad khri bzhi stong gi bar du yongs su mi skyo ba'i sems kyis grong khyer chen po de dag tu song zhing grong dang / grong khyer dang / grong rdal dang / yul 'khor dang / tshong 'dus de dag tu</text></item>
<item><p>328a2</p><section>mdo sde</section><text>song nas sems can de dag bslab pa'i gzhi lnga la bkod do/ /rigs kyi bu dge slong blo gros brtan po des lo brgyad khri bzhi stong po de dag 'das nas srog chags skyes pa dang / bud med dang / khye'u dang /</text></item>
<item><p>328a3</p><section>mdo sde</section><text>bu mo bye ba khrag khrig 'bum phrag sum bcu rtsa drug bslab pa'i gzhi lnga la bkod do/ /rigs kyi bu 'di ltar dge slong blo gros brtan po de 'di snyam du sems te/ bdag gis sems can mang po</text></item>
<item><p>328a4</p><section>mdo sde</section><text>'di dag bslab pa'i gzhi lnga la bkod zin gyis/ bdag gis 'di dag bla na med pa yang dag par rdzogs pa'i byang chub la gzud gor ma chag go snyam ste/ de de dag gi thad du song nas lo bzhi khri nyis</text></item>
<item><p>328a5</p><section>mdo sde</section><text>stong gi bar du sangs rgyas kyi bsngags pa brjod do/ /chos kyi bsngags pa brjod do/ /dge 'dun gyi bsngags pa brjod do/ /theg pa chen po'i bsngags pa brjod do/ /sems can bslab pa'i gzhi lnga la</text></item>
<item><p>328a6</p><section>mdo sde</section><text>bkod pa gang yin pa'i sems can de dag gi nang nas lo brgyad khri bzhi stong po gzhan 'das nas srog chags bye ba phrag sum bcu tshang ba gang dag sngon gyi sangs rgyas rnams la dge ba'i rtsa ba bskyed</text></item>
<item><p>328a7</p><section>mdo sde</section><text>pa rgya chen po la mos pa de dag bla na med pa yang dag par rdzogs pa'i byang chub la btsud do/ /lhag ma dman pa la mos pa rkyen gyi mthu dang ldan pa de dag ni rang sangs rgyas kyi byang chub dang / nyan thos kyi theg</text></item>
<item><p>328a8</p><section>mdo sde</section><text>pa la sems bskyed du bcug go/ /rigs kyi bu 'di ltar dge slong blo gros brtan po de 'di snyam du sems te/ bdag gis sems can 'di dag theg pa gsum po la mos par byas zin gyis/ bdag gis</text></item>
<item><p>328b1</p><section>mdo sde</section><text>sems can 'di dag bag yod par gnas par bya ba'i phyir ting nge 'dzin la gzud pa bstan to snyam mo/ /rigs kyi bu de ltar dge slong blo gros brtan po des yang lo nyi khri chig stong gi bar du srog</text></item>
<item><p>328b2</p><section>mdo sde</section><text>chags bye ba khrag khrig 'bum phrag sum bcu rtsa drug po de dag la ting nge 'dzin la dmigs pa'i lung phog go/ /rigs kyi bu dge slong blo gros brtan po des srog chags bye ba khrag khrig 'bum phrag</text></item>
<item><p>328b3</p><section>mdo sde</section><text>sum bcu rtsa drug po'i sems can de dag thams cad ci nas byams pa'i ting nge 'dzin sgrub par 'gyur ba de lta de lta bur gdams ngag bstan cing / de lta de lta bur rjes su ston to/ /rigs kyi bu 'di ltar</text></item>
<item><p>328b4</p><section>mdo sde</section><text>dge slong blo gros rtan po de gang gi tshe grong du 'gro ba de'i tshe byams pa'i ting nge 'dzin la snyoms par zhugs te 'gro'o/ /de byams pa'i ting nge 'dzin la snyoms par zhugs nas grong ngam/ grong khyer ram/</text></item>
<item><p>328b5</p><section>mdo sde</section><text>grong rdal lam/ yul 'khor ram/ tshong 'dus su bsod snyoms kyi phyir 'gro ste/ de 'gro ba na de na sems can byams pa la gnas pa gang yin pa de dag thams cad dge slong blo gros brtan po de'i rkang pa</text></item>
<item><p>328b6</p><section>mdo sde</section><text>sgo'i them pa la bzhag pa'i tshe byams pa'i ting nge 'dzin la snyoms par zhugs par gyur to/ /rigs kyi bu lhag pa'i bsam pa dang / dge ba'i rtsa ba la yid ches pa dang / stong pa nyid la mos pa'i</text></item>
<item><p>328b7</p><section>mdo sde</section><text>khyad par la ltos/ de'i phyir dge slong blo gros brtan po'i rkang pa sgo'i them pa la bzhag pa'i tshe sems can de dag thams cad byams pa'i ting nge 'dzin la ji ltar 'dzud pa bzhin du byams pa'i ting nge</text></item>
<item><p>328b8</p><section>mdo sde</section><text>'dzin la snyoms par zhugs so/ /de nas de'i tshe dge slong blo gros brtan po de'i byams pa'i ting nge 'dzin gyi rnam par 'phrul pa de lta bu mthong nas sa bla pa'i lha rnams kyis a la la byang chub</text></item>
<item><p>329a1</p><section>mdo sde</section><text>sems dpa' sems dpa' chen po 'di ni byams par 'gyur te/ 'di ltar 'di grong dang / grong khyer dang / grong rdal dang / yul 'khor dang / tshong 'dus su 'gro ba na sems can rnams byams pa'i ting nge 'dzin la snyoms</text></item>
<item><p>329a2</p><section>mdo sde</section><text>par 'jug pa'i phyir ro zhes sgra sgrogs shing skad 'byin par byed do/ /sa bla pa'i lha rnams kyi sgra thos nas bar snang gi lha rnams kyis sgra bsgrags shing skad phyung ngo / /de dag gi sgra thos nas rgyal chen bzhi'i ris kyi lha</text></item>
<item><p>329a3</p><section>mdo sde</section><text>rnams dang / sum bcu rtsa gsum pa'i lha rnams dang / 'thab bral dang / dga' ldan dang / 'phrul dga' dang / gzhan 'phrul dbang byed kyi lha rnams nas gnas gtsang ma'i lha rnams kyi bar du gcig nas gcig tu sgra</text></item>
<item><p>329a4</p><section>mdo sde</section><text>thos nas a la la byang chub sems dpa' sems dpa' chen po 'di ni byams par 'gyur te/ 'di ltar 'di grong dang / grong khyer dang / grong rdal dang / yul 'khor dang / tshong 'dus su song ba na sems can rnams byams pa'i</text></item>
<item><p>329a5</p><section>mdo sde</section><text>ting nge 'dzin la snyoms par zhugs pa'i phyir ro zhes sgra bsgrags shing skad phyung ngo / /de'i ming de la yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen gdugs</text></item>
<item><p>329a6</p><section>mdo sde</section><text>des rjes su yi rang bar mdzad de/ 'di skad du byang chub sems dpa' dge slong blo gros brtan po 'di ni srid par 'gro ba'i 'chi 'pho dang skye ba thams cad du byang chub sems dpa' sems dpa' chen po byams pa zhes bya bar 'gyur te/</text></item>
<item><p>329a7</p><section>mdo sde</section><text>mngon par grags par 'gyur ro/ /byang chub thob pa'i tshe yang 'di'i ming de nyid du 'gyur te 'jig rten du nyan thos kyi dge 'dun dpag tu med pa dang / rin po che bkod pa'i sangs rgyas kyi zhing gi bde ba thams cad dang ldan</text></item>
<item><p>329a8</p><section>mdo sde</section><text>pa'i sems can rnams 'dus pa'i nang du de bzhin gshegs pa dgra bcom pa yang dag par rdzogs pa'i sangs rgyas byams pa zhes bya bar 'gyur ro zhes lung bstan to/ /rigs kyi bu de'i tshe de'i dus na dge slong</text></item>
<item><p>329b1</p><section>mdo sde</section><text>blo gros brtan po zhes bya bar gyur pa de gzhan zhig yin pa snyam du khyod som nyi 'am/ yid gnyis sam/ the tsom za bar srid de/ de tshun chad tshe rabs thams cad du ming 'di lta ste/ byams pa zhes bya ba 'ba' shig tu</text></item>
<item><p>329b2</p><section>mdo sde</section><text>gyur to/ /byang chub thob pa'i tshe yang 'di'i ming 'di lta ste/ de bzhin gshegs pa dgra bcom pa yang dag par rdzogs pa'i sangs rgyas byams pa zhes bya ba de kho nar 'gyur te/ rigs kyi bu rgyu ni de yin no/ /rkyen ni de yin</text></item>
<item><p>329b3</p><section>mdo sde</section><text>te/ des na byang chub sems dpa' sems dpa' chen po byams pa la byams pa zhes bya'o/ /de nas bcom ldan 'das kyis byang chub sems dpa' sems dpa' chen po byams pa'i sngon byung ba 'di bshad ma thag pa</text></item>
<item><p>329b4</p><section>mdo sde</section><text>de'i mod la stong gsum gyi stong chen po'i 'jig rten gyi khams 'di rnam pa drug tu g.yos so/ /steng gi bar snang la yang lha'i glu dbyangs grag go/ /me tog gi char yang bab po/ /de nas de'i tshe rgyal po chen po bzhi dang /</text></item>
<item><p>329b5</p><section>mdo sde</section><text>lha'i dbang po brgya byin dang / mi mjed kyi bdag po tshangs pa dang / gzhan yang lha'i bu 'bum phrag du ma dag gis lha'i me tog mAn dA ra ba dag khyer nas byang chub sems dpa' sems dpa' chen po byams pa ga la</text></item>
<item><p>329b6</p><section>mdo sde</section><text>ba der gtor te/ tshig 'di skad du kye ma byang chub sems dpa' sems dpa' chen po byams pa 'di ni skye bo mang po la phan pa'i phyir zhugs te/ skye bo mang po la bde ba dang / 'jig rten la snying brtse ba dang / lha dang / mi rnams</text></item>
<item><p>329b7</p><section>mdo sde</section><text>kyi skye bo phal po che'i don dang / phan pa dang bde ba'i phyir go cha chen po bgos te/ 'di ltar thams cad mkhyen pa nyid ma thob par yang sems can bye ba khrag khrig 'bum phrag de snyed kyi don byas pa'i phyir ro/ /sems can gang</text></item>
<item><p>329b8</p><section>mdo sde</section><text>dag byang chub sems dpa' sems dpa' chen po byams pa'i ming tsam thos pa de dag kyang rnyed pa'i mchog legs par rnyed pa yin na sha'i mig gis mngon sum du mthong nas dga' ba thob pa de dag lta ci smos/</text></item>
<item><p>330a1</p><section>mdo sde</section><text>btsun pa bcom ldan 'das byang chub sems dpa' sems dpa' chen po byams pa la bdag cag phyag 'tshal lo zhes smras so/ /de nas lha'i bu de dag gis tshig de skad ces smras ma thag pa de'i mod la skye</text></item>
<item><p>330a2</p><section>mdo sde</section><text>bo'i tshogs chen po dang bcas/ lha dang / mi dang / lha ma yin dang bcas pa'i 'jig rten gyis tshig 'thun par tshig 'di skad du byang chub sems dpa' sems dpa' chen po byams pa la phyag 'tshal lo/ /byang chub</text></item>
<item><p>330a3</p><section>mdo sde</section><text>sems dpa' sems dpa' chen po byams pa la phyag 'tshal lo/ /phyag 'tshal lo zhes smras so/ /chos kyi rnam grangs 'di bstan pa na srog chags khri nyis stong chos rnams la chos kyi mig rdul med cing dri ma dang</text></item>
<item><p>330a4</p><section>mdo sde</section><text>bral ba rnam par dag go/ /dge slong lnga stong ni len pa med par zag pa rnams las sems rnam par grol lo/ /srog chags stong phrag du ma ni dge ba'i rtsa ba yongs su smin par gyur te/ de dag kyang de bzhin gshegs</text></item>
<item><p>330a5</p><section>mdo sde</section><text>pa dgra bcom pa yang dag par rdzogs pa'i sangs rgyas byams pa'i 'khor 'dus pa gnyis pa la dgra bcom pa mngon sum du byed par 'gyur ro zhes de dag kyang bcom ldan 'das kyis lung bstan to/ /de nas tshe dang ldan</text></item>
<item><p>330a6</p><section>mdo sde</section><text>pa kun dga' bo stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad</text></item>
<item><p>330a7</p><section>mdo sde</section><text>ces gsol to/ /bcom ldan 'das chos kyi rnam grangs 'di'i ming ci lags/ 'di ji ltar gzung bar bgyi/ de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka'</text></item>
<item><p>330a8</p><section>mdo sde</section><text>stsal to/ /kun dga' bo de'i phyir khyod kyis chos kyi rnam grangs 'di'i ming byams pa'i dang po sems bskyed pa zhes bya bar zung shig /byang chub sems dpa' rnam par rtse bas zhus pa zhes bya bar yang zung shig /</text></item>
<item><p>330b1</p><section>mdo sde</section><text>byang chub sems dpa' lung bstan pa zhes bya bar yang zung shig /de bzhin gshegs pa'i phyag rgya bstan pa zhes bya bar yang zung shig /byang chub sems dpa'i sgo so so ba zhes bya bar yang zung shig /kun dga'</text></item>
<item><p>330b2</p><section>mdo sde</section><text>bo chos kyi rnam grangs 'di gzung ba'i phyir dang / gzhan dag la yang rgyas par yang dag par bstan par bya ba'i bar gyi phyir khyod la gtad do/ /kun dga' bo rigs kyi bu 'am/ rigs kyi bu mo gang gis stong gsum gyi</text></item>
<item><p>330b3</p><section>mdo sde</section><text>stong chen po'i 'jig rten gyi khams 'di rin po che sna bdun gyis gang bar byas te/ de bzhin gshegs pa rnams la phul ba bas ni gang gis byang chub sems dpa' sems dpa' chen po byams pa'i dang po 'jug</text></item>
<item><p>330b4</p><section>mdo sde</section><text>pa 'di thos nas sems kyi rgyud byang chub tu gzhol ba dang / byang chub tu smon pas mos par byed dam/ 'dzin tam/ 'chang ngam/ kun chub par byed dam/ sgom 'am/ gzhan dag la rgyas par yang dag par ston par byed na</text></item>
<item><p>330b5</p><section>mdo sde</section><text>'di ni de bas ches bsod nams mang du skyed par 'gyur ro/ /de nas de'i tshe bcom ldan 'das kyis tshigs su bcad pa 'di dag bka' stsal to/ /mi lus 'thob pa rnyed par dka'/ /sangs rgyas 'byung ba'ang rnyed par</text></item>
<item><p>330b6</p><section>mdo sde</section><text>dka'/ /sangs rgyas dad pa rnyed par dka'/ /byang chub sems kyang rnyed par dka'/ /gnas skabs bzhi po 'di dag ni/ /bskal pa bye bar rnyed dka' ste/ /de phyir thob nas ma spangs shig /mthu rtsal dag kyang chud</text></item>
<item><p>330b7</p><section>mdo sde</section><text>ma gzan/ /mi lus thob pa rnyed pa dang / /sangs rgyas 'byung ba rnyed pa dang / /sangs rgyas dad pa 'ang rnyed pa dang / /byang chub sems ni bskyed gyur na/ /de phyir brtson 'grus bskyed nas kyang / /rtag tu bag ni yod par</text></item>
<item><p>330b8</p><section>mdo sde</section><text>gyis/ /drang srong chen po de dag gis/ /bag yod pas ni byang chub brnyes/ /sangs rgyas chos rnams thams cad kyi/ /rtsa ba'i sgo dang tshul gyi lam/ /bag yod pa dang brtson 'grus yin/ /mkhas pa rnams</text></item>
<item><p>331a1</p><section>mdo sde</section><text>kyang 'di la slob/ /bcom ldan 'das kyis de skad ces bka' stsal nas/ byang chub sems dpa' rnam par rtse ba dang / byang chub sems dpa' byams pa dang / thams cad dang ldan pa'i 'khor de dag dang /</text></item>
<item><p>331a2</p><section>mdo sde</section><text>lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa byams pa 'jug pa zhes bya ba theg pa chen po'i mdo</text></item>
<item><p>331a3</p><section>mdo sde</section><text>rdzogs so// // rgya gar gyi mkhan po pradz+nyA bar ma dang / dzi na mi tra dang / su ren dra bo d+hi dang / zhu chen gyi lo ts+tsha ba ban d+he ye shes sde la sogs pas bsgyur cing zhus te gtan la phab pa/ /</text></item>
<item><p>331a4</p><section>mdo sde</section><text>@#/ /rgya gar skad du/ Ar+ya lo kA nu sa mA nA a ba tA ra nA ma ma hA yA na sU tra/ bod skad du/ 'phags pa 'jig rten gyi rjes su 'thun par 'jug pa zhes bya ba theg pa chen po'i mdo/ sangs rgyas dang</text></item>
<item><p>331a5</p><section>mdo sde</section><text>byang chub sems dpa' thams cad la phyag 'tshal lo/ /'di skad bdag gis thos pa dus gcig na/ thub pa'i rgyal po ri la bzhugs/ /byang chub sems dpa' sems chen dang / /nyan thos rnams kyis mdun gyis bltas/ /</text></item>
<item><p>331a6</p><section>mdo sde</section><text>de nas mkhas pa 'jam dbyangs kyis/ /btud de rgyal la 'di skad gsol/ /slad ma'i skye bo rnams slad du/ /dpa' bo chen pos bshad du gsol/ /sangs rgyas kun gyi yon tan 'byung / /zab cing rgya chen phun sum</text></item>
<item><p>331a7</p><section>mdo sde</section><text>tshogs/ /mdo sde dam pa blo rab kyis/ /smra ba'i mchog gis bshad du gsol/ /'jig rten mgon po'i thugs skyes sras/ /gces 'dzin mchog la bka' stsal pa/ /rtse gcig sems su yid byos la/ /</text></item>
<item><p>331a8</p><section>mdo sde</section><text>nyon cig da ni bshad par bya/ /blo dang ldan pas yon tan zhus/ /de bzhin gshegs pas bka' stsal pa/ /chos smra sems can mchog rnams kyis/ /chos nyid de ni mnyan par gyis/ /de bzhin gshegs</text></item>
<item><p>331b1</p><section>mdo sde</section><text>rnams dpag med la/ /rang sangs rgyas ni thams cad dang / /nyan thos dag gis rnam kun du/ /rdzogs pa'i sangs rgyas bsags pa na/ /de bzhin gshegs pa spros med la/ /byis pa spros pa spyod pa yi/ /</text></item>
<item><p>331b2</p><section>mdo sde</section><text>sems can kun gyis rgyal ba rnams/ /rig par mi nus smos ci dgos/ /sangs rgyas kyis ni sangs rgyas dang / /sangs rgyas chos nyid gang yin dang / /rang byung sku thugs ci 'dra dang / /shes rab ci 'dra rab</text></item>
<item><p>331b3</p><section>mdo sde</section><text>tu mkhyen/ /'jig rten du ni 'jig rten sgron/ /rnam par 'dren pa rnams byung yang / /'jig rten dang ni 'dres med la/ /'jig rten du yang snang ba ston/ /sku dang sku yi phrin las dang / /gsung gis gang dag</text></item>
<item><p>331b4</p><section>mdo sde</section><text>brjod pa dang / /yid dang yid kyi rnam rtog rnams/ /rgyal ba'i thams cad 'jig rten 'das/ /'jig rten na ni thugs brtse bas/ /'jig rten mgon po 'od mdzad pa/ /'jig rten ji ltar rtog pa bzhin/ /</text></item>
<item><p>331b5</p><section>mdo sde</section><text>sems can rnams la chos stan to/ /'jig rten 'das pa'i spyod rnams kyis/ /sangs rgyas thams cad yang dag 'phags/ /de dag phrin las 'jig rten 'das/ /rnam par smin pa bla na med/ /</text></item>
<item><p>331b6</p><section>mdo sde</section><text>gal te 'jig rten rnam 'dren rnams/ /'jig rten 'thun par mi 'jug na/ /sangs rgyas chos nyid gang yin dang / /sangs rgyas sus kyang shes mi 'gyur/ /'jig rten kun la phan bzhed pa/ /skyob pa</text></item>
<item><p>331b7</p><section>mdo sde</section><text>rdzu 'phrul ldan pa po/ /rang byung sdig pa mi mnga' ba/ /de dag g.yo ba bsam mi khyab/ /bde bar gshegs pa rnams kyi sku/ /'khrig pa las ni byung min la/ /yab dang yum yang ston mdzad pa/ /'di ni</text></item>
<item><p>331b8</p><section>mdo sde</section><text>'jig rten 'thun 'jug yin/ /bskal pa bye ba grangs med nas/ /shes rab pha rol phyin las byung / /'on kyang byis pa nyid ston pa/ /'di ni 'jig rten 'thun 'jug yin/ /sangs rgyas 'od ni dpag med de/ /</text></item>
<item><p>332a1</p><section>mdo sde</section><text>phyogs bcu dag tu snang mdzad kyang / /mdom gang 'od du ston mdzad pa/ /'di ni 'jig rten 'thun 'jug yin/ /mi yi dam pa nam du yang / /zhabs gnyis sa la mi reg ste/ /'on kyang lam srang</text></item>
<item><p>332a2</p><section>mdo sde</section><text>de ston pa/ /'di ni 'jig rten 'thun 'jug yin/ /'dod pa de dag rnam smad de/ /'dod pa'i rdzab las yang dag 'phags/ /'on kyang sras la sogs ston pa/ /'di ni 'jig rten 'thun 'jug yin/ /</text></item>
<item><p>332a3</p><section>mdo sde</section><text>mar me mdzad nas bzung nas su/ /de bzhin gshegs pa 'dod chags bral/ /sgra gcan zin la sras shes gsungs/ /'di ni 'jig rten 'thun 'jug yin/ /lha dang 'jig rten bcas pa yi/ /nga ni</text></item>
<item><p>332a4</p><section>mdo sde</section><text>mchog ces bka' stsal pa/ /phyin nas chos ni tshol mdzad pa/ /'di ni 'jig rten 'thun 'jug yin/ /thub chen 'dzam shing grib ma la/ /bzhugs te bsam gtan mdzad bstan dang / /lo drug bar du dka'</text></item>
<item><p>332a5</p><section>mdo sde</section><text>spyad pa/ /'di ni 'jig rten 'thun 'jug yin/ /gnyis su med par zhing 'di na/ /byang chub snying por bzhugs nas ni/ /bdud 'dul rnam par ston mdzad pa/ /'di ni 'jig rten 'thun 'jug yin/ /</text></item>
<item><p>332a6</p><section>mdo sde</section><text>byang chub mtshungs med sangs rgyas te/ /lhar bcas 'jig rten ston yin yang / /thugs las chung ngu nyid ston pa/ /'di ni 'jig rten 'thun 'jug yin/ /dpa' bo thugs rje che ldan pa/ /bstan pa'i</text></item>
<item><p>332a7</p><section>mdo sde</section><text>phyir ni 'dir gshegs la/ /gsol ba 'debs la gzhes mdzad pa/ /'di ni 'jig rten 'thun 'jug yin/ /rang byung rnams kyi mkhyen pa ni/ /phyir zhing 'jug pa mi mnga' yang / /de dag dran pa ston</text></item>
<item><p>332a8</p><section>mdo sde</section><text>mdzad pa/ /'di ni 'jig rten 'thun 'jug yin/ /rdzogs pa'i sangs rgyas rnams la ni/ /byon dang bzhud pa mi mnga' yang / /'on kyang bzhud par rnam snang ba/ /'di ni 'jig rten 'thun 'jug yin/ /</text></item>
<item><p>332b1</p><section>mdo sde</section><text>rgyal ba rnams ni mkha' 'dra ste/ /chos rnams kun la mi gnas kyang / /ldang ba ltar yang snang ba ni/ /'di ni 'jig rten 'thun 'jug yin/ /zhabs ni pad ma'i 'dab 'dra ste/ /de dag rdul gyis mi gos la/ /</text></item>
<item><p>332b2</p><section>mdo sde</section><text>zhabs kyang 'khru ba mdzad pa ni/ /'di ni 'jig rten 'thun 'jug yin/ /de dag dri ma mi mnga' ste/ /sku ni gser gyi mdog 'dra yang / /rdzogs pa'i sangs rgyas khrus mdzad pa/ /'di ni 'jig rten 'thun</text></item>
<item><p>332b3</p><section>mdo sde</section><text>'jug yin/ /zhal ni pad ma'i dri ldan zhing / /tshems ni dri med mu tig 'dra/ /'on kyang tshems shing gsol mdzad pa/ /'di ni 'jig rten 'thun 'jug yin/ /de dag bsgrim pa mi mnga' yang / /de dag</text></item>
<item><p>332b4</p><section>mdo sde</section><text>zhal zas gsol mdzad cing / /sbyin pa po la 'bras bu che/ /'di ni 'jig rten 'thun 'jug yin/ /sku mkhregs rdo rje 'dra ba'i phyir/ /zag pa dag ni mi mnga' yang / /bshang ba'i sar ni gshegs mdzad pa/ /</text></item>
<item><p>332b5</p><section>mdo sde</section><text>'di ni 'jig rten 'thun 'jug yin/ /de dag snyun ni mi mnga' yang / /dge 'dun bsdu ba mdzad pa'i phyir/ /sman kyang bstan par mdzad pa ni/ /'di ni 'jig rten 'thun 'jug yin/ /sangs rgyas yon tan kun</text></item>
<item><p>332b6</p><section>mdo sde</section><text>ldan te/ /sku la 'gyur ba mi mnga' yang / /de dag rga ba ston mdzad pa/ /'di ni 'jig rten 'thun 'jug yin/ /'jig rten khams ni dpag tu med/ /zhabs kyi mthe bos g.yo mdzad la/ /'on kyang</text></item>
<item><p>332b7</p><section>mdo sde</section><text>nyam chung ston mdzad pa/ /'di ni 'jig rten 'thun 'jug yin/ /yid kyi sku dang rab ldan pas/ /de bzhin gshegs pa chos sku yang / /rnag can sku ni ston mdzad pa/ /'di ni 'jig rten 'thun 'jug</text></item>
<item><p>332b8</p><section>mdo sde</section><text>yin/ /sangs rgyas rnam rtog mi mnga' yang / /sems can spyod yul ji bzhin du/ /de dag spyod pa rnam par rtog /'di ni 'jig rten 'thun 'jug yin/ /de dag rtag tu mnyam bzhag la/ /'greng dang bzhugs</text></item>
<item><p>333a1</p><section>mdo sde</section><text>dang bzhud pa dang / /de bzhin mnal bar snang ba yang / /'di ni 'jig rten 'thun 'jug yin/ /rdzogs pa'i sangs rgyas thub dka' la/ /grang dang tsha dang grib ma dang / /de bzhin nyi ma sten mdzad pa/ /</text></item>
<item><p>333a2</p><section>mdo sde</section><text>'di ni 'jig rten 'thun 'jug yin/ /tshangs pa'i khyim na tshangs pa ltar/ /rgyal ba rtag par na bza' gsol/ /'on kyang na bza' legs mdzad pa/ /'di ni 'jig rten 'thun 'jug yin/ /spyi gtsug ltar ni</text></item>
<item><p>333a3</p><section>mdo sde</section><text>mi mthong phyir/ /spu gris gcad du yong med kyang / /dbu 'breg par ni ston mdzad pa/ 'di ni 'jig rten 'thun 'jug yin/ /rdzu 'phrul rkang pa rab bsgoms te/ /de dag rdzu 'phrul rnam ston la/ /bsam</text></item>
<item><p>333a4</p><section>mdo sde</section><text>gtan mdzad pa snang ba yang / /'di ni 'jig rten 'thun 'jug yin/ /'jig rten rnam par 'dren pa kun/ /ro bro mchog rnams brnyes gyur kyang / /ngan ngon dag ni bsten mdzad pa/ /'di ni 'jig rten</text></item>
<item><p>333a5</p><section>mdo sde</section><text>'thun 'jug yin/ /bsod nams mi zad thams cad kyi/ /sangs rgyas thams cad yang dag 'phags/ /'on kyang ma brnyes ston mdzad pa/ /'di ni 'jig rten 'thun 'jug yin/ /dga' ba'i</text></item>
<item><p>333a6</p><section>mdo sde</section><text>zas ni mngon bsgrubs te/ /bskal pa bye ba bzhugs mdzad kyang / /rtag tu zhal zas gsol mdzad pa/ /'di ni 'jig rten 'thun 'jug yin/ /bsod nams pha rol phyin pas 'phags/ /</text></item>
<item><p>333a7</p><section>mdo sde</section><text>lha yi na bza' brnyes gyur kyang / /phyag dar khrod pa gsol mdzad pa/ /'di ni 'jig rten 'thun 'jug yin/ /'og min gzhal med khang pa rnams/ /rnam 'dren rnams kyis yongs spangs te/ /</text></item>
<item><p>333a8</p><section>mdo sde</section><text>rtswa khyim rnams ni sten mdzad pa/ /'di ni 'jig rten 'thun 'jug yin/ /'dren pa rnams ni zhal dbugs kyis/ /rgya mtsho chen po skam mdzad kyang / /char pa'i skyabs kyang rab 'dzin pa/ /'di ni</text></item>
<item><p>333b1</p><section>mdo sde</section><text>'jig rten 'thun 'jug yin/ /bdud rnams bye ba dpag med pa/ /thugs bskyed tsam gyis 'dul mdzad kyang / /bdud kyi bgegs rnams ston mdzad pa/ /'di ni 'jig rten 'thun 'jug yin/ /nga dang</text></item>
<item><p>333b2</p><section>mdo sde</section><text>nga zhes lta ba gang / /de ni rang byung rnams la med/ /'on kyang nga dang nga'i zhes gsungs/ /'di ni 'jig rten 'thun 'jug yin/ /skyob pa sangs rgyas chos kun la/ /mi mkhyen pa ni mi mnga' yang / /</text></item>
<item><p>333b3</p><section>mdo sde</section><text>gzhan la yongs su 'dri mdzad pa/ /'di ni 'jig rten 'thun 'jug yin/ /sems can kun gyi don gyi phyir/ /rnam par 'dren pa 'byung mdzad kyang / /rab tu dben par snang ba ste/ /'di ni 'jig rten</text></item>
<item><p>333b4</p><section>mdo sde</section><text>'thun 'jug yin/ /de dag sna tshogs sku med kyang / /sems can mos pa ji bzhin du/ /sku lus sprul pa mdzad pa ni/ /'di ni 'jig rten 'thun 'jug yin/ /'jig rten kun gyi sgra skad kyis/ /</text></item>
<item><p>333b5</p><section>mdo sde</section><text>de bzhin gshegs pa mi g.yo la/ /'on kyang sgra chung sten mdzad pa/ /'di ni 'jig rten 'thun 'jug yin/ /rdzogs pa'i sangs rgyas spros mi mnga'/ /chos rnams kun la gsal gyur kyang / /</text></item>
<item><p>333b6</p><section>mdo sde</section><text>spros dang bcas par gsung mdzad pa/ /'di ni 'jig rten 'thun 'jug yin/ /ming med pa yi chos kyi rnams/ /bsam du med pa'i ming dag gis/ /sems can rnams la yongs brjod pa/ /'di ni</text></item>
<item><p>333b7</p><section>mdo sde</section><text>'jig rten 'thun 'jug yin/ /chos rnams sems can med pa dang / /shin du dngos po med mkhyen la/ /sems can mang po 'dul mdzad pa/ /'di ni 'jig rten 'thun 'jug yin/ /gang</text></item>
<item><p>333b8</p><section>mdo sde</section><text>gis las byas 'di nyid kyis/ /myong bar gyur pa ma yin yang / /gang gis byas pa ston mdzad pa/ /'di ni 'jig rten 'thun 'jug yin/ /chos rnams thams cad stong pa la/ /skyes bu</text></item>
<item><p>334a1</p><section>mdo sde</section><text>mchog rnams mngon sum yang / /'chi 'pho skye ba ston mdzad pa/ /'di ni 'jig rten 'thun 'jug yin/ /'jig rten 'di nas srid gzhan du/ /su yang 'khor bar yong min la/ /</text></item>
<item><p>334a2</p><section>mdo sde</section><text>'khor ba yang ni ston mdzad pa/ /'di ni 'jig rten 'thun 'jug yin/ /phung po dag dang khams rnams dang / /skye mched rang bzhin gcig bzhed la/ /khams gsum po dag ston</text></item>
<item><p>334a3</p><section>mdo sde</section><text>mdzad pa/ /'di ni 'jig rten 'thun 'jug yin/ /dus gsum dag tu sems can gyi/ /rang bzhin dmigs pa ma yin la/ /sems can khams kyang ston mdzad pa/ /'di ni 'jig rten 'thun 'jug yin/ /</text></item>
<item><p>334a4</p><section>mdo sde</section><text>kun la mi mkhyen rnam bral te/ /thams cad mkhyen cing thams cad gzigs/ /'on kyang sngon tha' mi gsung ba/ /'di ni 'jig rten 'thun 'jug yin/ /yang dag ji bzhin gzhan min par/ /chos rnams rtogs par</text></item>
<item><p>334a5</p><section>mdo sde</section><text>thugs chud la/ /'on kyang gzhag pa ston mdzad pa/ /'di ni 'jig rten 'thun 'jug yin/ /dam pa'i don du chos rnams kun/ /zab par rab tu mkhyen gyur la/ /sna tshogs su ni ston mdzad pa/ /'di ni 'jig rten 'thun 'jug</text></item>
<item><p>334a6</p><section>mdo sde</section><text>yin/ /sems can bsam pa ji bzhin du/ /'phags pa'i bden pa ston mdzad cing / /brdzun par yang ni ston mdzad pa/ /'di ni 'jig rten 'thun 'jug yin/ /bdud ni bye ba phrag brgya yis/ /dge 'dun dbye bar mi nus</text></item>
<item><p>334a7</p><section>mdo sde</section><text>kyang / /dge 'dun dbyen ni ston mdzad pa/ /'di ni 'jig rten 'thun 'jug yin/ /chos gang yang ni ma bslabs la/ /ma bslabs pa yang gang yang med/ /slob dang mi slob ston mdzad pa/ /'di ni 'jig rten 'thun</text></item>
<item><p>334a8</p><section>mdo sde</section><text>'jug yin/ /'dus byas rnams ni ngo bo nyid/ /ngo bo nyid kyis grol bcings med/ /'on kyang rnam par grol ba ston/ /'di ni 'jig rten 'thun 'jug yin/ /mya ngan 'das la 'gro med kyang / /dgra bcom de ni 'gro 'ong zhes/ /</text></item>
<item><p>334b1</p><section>mdo sde</section><text>sems can rnams la de bstan pa/ /'di ni 'jig rten 'thun 'jug yin/ /don dang don min mi gzigs la/ /'gog pa dang ni dam pa'i don/ /smra ba rnams kyis mchog gsung ba/ /'di ni 'jig rten 'thun 'jug</text></item>
<item><p>334b2</p><section>mdo sde</section><text>yin/ /dngos po med pa gsal ba'i dngos/ /rnyog ma med pa'i rab ston kyang / /chos rnams chud za med ces pa/ /'di ni 'jig rten 'thun 'jug yin/ /chos rnams thams cad brjod med par/ /</text></item>
<item><p>334b3</p><section>mdo sde</section><text>de bzhin gshegs pas rab mkhyen kyang / /brjod pa dag ni ston mdzad pa/ /'di ni 'jig rten 'thun 'jug yin/ /sangs rgyas mkhyen pa chags mi mnga'/ /dus rnams kun du</text></item>
<item><p>334b4</p><section>mdo sde</section><text>mnyam bzhag kyang / /dbang po rnams ni sbed mdzad pa/ /'di ni 'jig rten 'thun 'jug yin/ /de bzhin gshegs pa rdo rje'i sku/ /sangs rgyas cung zad mi bsnyun yang / /dge</text></item>
<item><p>334b5</p><section>mdo sde</section><text>slong byang chub yan lag smras/ /'di ni 'jig rten 'thun 'jug yin/ /sdig pa thams cad yongs zad de/ /bsod nams kun gyis mngon 'phags kyang / /las kyi rgyud ni ston mdzad pa/ /'di ni</text></item>
<item><p>334b6</p><section>mdo sde</section><text>'jig rten 'thun 'jug yin/ /skyobs pa sangs rgyas dus gsum la/ /mthar thug 'gyur ba yod min yang / /mtshams gcod pa yang ston mdzad pa/ /'di ni 'jig rten 'thun</text></item>
<item><p>334b7</p><section>mdo sde</section><text>'jug yin/ /de bzhin gshegs pa chos sku ste/ /gcig ci 'dra bar de bzhin kun/ /'on kyang tha dad ston mdzad pa/ /'di ni 'jig rten 'thun 'jug yin/ /sangs</text></item>
<item><p>334b8</p><section>mdo sde</section><text>rgyas rang sangs rgyas rnams dang / /nyan thos so so'i skye bo dang / /'khor ba dang ni mya ngan 'das/ /tshig gi lam gyis rab tu phye/ /sangs rgyas ye shes mtha' yas te/ /</text></item>
<item><p>335a1</p><section>mdo sde</section><text>chos kyi dbyings las byung yin dang / /sangs rgyas zhing ni ston mdzad pa/ /'di ni 'jig rten 'thun 'jug yin/ /rdzogs pa'i sangs rgyas bsam mi khyab/ /de bzhin gshegs pa bsam mi khyab/ /sems can 'dul ba'i don</text></item>
<item><p>335a2</p><section>mdo sde</section><text>gyi phyir/ /'di ni 'jig rten 'thun 'jug yin/ /zag med yod pa ma yin yang / /de bzhin gshegs pa nyan thos la/ /zag pa med pa nyid gsung ba/ /'di ni 'jig rten 'thun 'jug yin/ /mkhyen pas de dag gnyis min</text></item>
<item><p>335a3</p><section>mdo sde</section><text>yang / /dus gsum dag ni rnams gzigs shing / /gnyis kyi 'du shes ston mdzad pa/ /'di ni 'jig rten 'thun 'jug yin/ /sangs rgyas chos nyid gang yin dang / /sangs rgyas rig par su 'dod pa/ /de ni chos dbyings</text></item>
<item><p>335a4</p><section>mdo sde</section><text>zhugs shig pa/ /'di ni 'jig rten 'thun 'jug yin/ /skye ba med pa bzod ston pa/ /rtag tu yang dag rab tu mkhyen/ /mkhyen nas rab tu ston mdzad pa/ /'di ni 'jig rten 'thun 'jug yin/ /rtag tu chos kyi dbyings</text></item>
<item><p>335a5</p><section>mdo sde</section><text>mtshungs te/ /'jug pa med cing 'byung med kyang / /'gro ba gnas pa ston mdzad pa/ /'di ni 'jig rten 'thun 'jug yin/ /mi skye ba la gcig pa 'am/ /mang po yod pa ma yin yang / /sna tshogs rim pa ston mdzad pa/ /</text></item>
<item><p>335a6</p><section>mdo sde</section><text>'di ni 'jig rten 'thun 'jug yin/ /de dag tha dad sku med kyang / /sangs rgyas zhing rnams dpag med du/ /sku lus dag ni sprul mdzad pa/ /'di ni 'jig rten 'thun 'jug yin/ /stong gsum bye ba brgya bgrangs</text></item>
<item><p>335a7</p><section>mdo sde</section><text>pa/ /sangs rgyas zhing du brjod bya ba/ /der ni skye ba ston mdzad pa/ /'di ni 'jig rten 'thun 'jug yin/ /de bzhin gshegs pas dus kun du/ /chos ni gnas par rab mkhyen kyang / /chos kyi 'khor lo rab skor ba/ /'di ni 'jig</text></item>
<item><p>335a8</p><section>mdo sde</section><text>rten 'thun 'jug yin/ /sangs rgyas 'od ni dpag med cing / /sku lus dpag tu med min yang / /dpag tu yod par ston mdzad pa/ /'di ni 'jig rten 'thun 'jug yin/ /chos kyi dbyings la mchog med de/ /dus gsum</text></item>
<item><p>335b1</p><section>mdo sde</section><text>dag tu stong nyid kyang / /mchog gis chos rnams ston mdzad pa/ /'di ni 'jig rten 'thun 'jug yin/ /zhig pa med cing skye med la/ /chos kyi dbyings dang mnyam gyur kyang / /sreg pa'i bskal pa ston mdzad pa/ /</text></item>
<item><p>335b2</p><section>mdo sde</section><text>'di ni 'jig rten 'thun 'jug yin/ /chos kyi dbyings ni grub med de/ /de la ngo bo nyid med kyang / /'on kyang nges par 'byung ston pa/ /'di ni 'jig rten 'thun 'jug yin/ /gzigs pa ci yang mi mnga' yang / /</text></item>
<item><p>335b3</p><section>mdo sde</section><text>lhag mthong gis ni gzigs gyur cing / /lta ba thams cad ston mdzad pa/ /'di ni 'jig rten 'thun 'jug yin/ /chos rnams kun la byed pa po/ /shin du yod pa ma yin yang / /byas dang ma byas ston mdzad pa/ /</text></item>
<item><p>335b4</p><section>mdo sde</section><text>'di ni 'jig rten 'thun 'jug yin/ /mya ngan 'das dang nam mkhar ni/ /rgyal ba grangs su ma chud kyang / /khams kyi grangs rnams ston mdzad pa/ /'di ni 'jig rten 'thun 'jug yin/ /grangs med stobs rnams</text></item>
<item><p>335b5</p><section>mdo sde</section><text>brnyes gyur la/ /mthu las nyams pa mi mnga' yang / /zhabs 'bring ba dag tshol mdzad pa/ /'di ni 'jig rten 'thun 'jug yin/ /nam yang byis pa'i blo ldan dang / /sangs rgyas 'dren pa mi mnga' yang / /byis pa de dag 'dul</text></item>
<item><p>335b6</p><section>mdo sde</section><text>mdzad pa/ /'di ni 'jig rten 'thun 'jug yin/ /yon tan ldan pa thams cad kyi/ /pha rol de bzhin gshegs byon kyang / /de la nga ni gzhan zhes pa/ /'di ni 'jig rten 'thun 'jug yin/ /mi skye ba ni rtag tu skyes/ /</text></item>
<item><p>335b7</p><section>mdo sde</section><text>de dag rgyu las byung min yang / /ma rig rkyen gyis 'byung zhes pa/ /'di ni 'jig rten 'thun 'jug yin/ /rgyal po brnyed dang bkur sti las/ /sgrib pa med pa nyid brnyes la/ /chog shes pa ni ston mdzad pa/ /</text></item>
<item><p>335b8</p><section>mdo sde</section><text>'di ni 'jig rten 'thun 'jug yin/ /gang na sems can 'dul yod par/ /snang ba der ni 'dren pa rnams/ /de dag spyod pa ston mdzad pa/ /'di ni 'jig rten 'thun 'jug yin/ /rig pa gsum gyi tshogs bsags pa/ /</text></item>
<item><p>336a1</p><section>mdo sde</section><text>rigs pa skyed par nges par ston/ /'di la mthong ba ci yang med/ /'di ni 'jig rten 'thun 'jug yin/ /'jig rten sgron ma thams cad du/ /skye bo dpag tu med pa 'dul/ /gling bzhi dag kyang ston mdzad pa/ /</text></item>
<item><p>336a2</p><section>mdo sde</section><text>'di ni 'jig rten 'thun 'jug yin/ /'jig rten gsum po gang na yang / /chos gang phung po gnas pa med/ /'on kyang chos grub bka' stsal pa/ /'di ni 'jig rten 'thun 'jug yin/ /mtha' gsum gyi ni mthar</text></item>
<item><p>336a3</p><section>mdo sde</section><text>skyes pa/ /de bzhin gshegs rnams ston mdzad cing / /sems can rnams la rab ston pa/ /'di ni 'jig rten 'thun 'jug yin/ /chos rnams kun gyi rgyud mkhyen nas/ /'chi 'pho skye ba rnam spangs la/ /de</text></item>
<item><p>336a4</p><section>mdo sde</section><text>dag thams cad ston mdzad pa/ /'di ni 'jig rten 'thun 'jug yin/ /mi skye ba ni gang mthong ba/ /ma rig de ni ye shes bgegs/ /rig pa skyed par ston mdzad pa/ /'di ni 'jig rten 'thun 'jug yin/ /rdzogs pa'i</text></item>
<item><p>336a5</p><section>mdo sde</section><text>sangs rgyas gcig yin yang / /sems can yongs su smin bya'i phyir/ /'byung ba dag ni bsam mi khyab/ /'di ni 'jig rten mthun 'jug yin/ /gang dag mdo sde 'di 'dra 'di/ /</text></item>
<item><p>336a6</p><section>mdo sde</section><text>phyi ma'i dus na thos 'gyur zhing / /the tsom med la shes 'gyur ba/ /de dag sngon gyi rgyal ba mthong / /'jig rten mgon gyis de gsungs nas/ /sras po 'jam pa'i</text></item>
<item><p>336a7</p><section>mdo sde</section><text>dbyangs la sogs/ /rab tu dga' zhing yi rangs te/ /ston pa'i bka' la mngon par bstod/ /'phags pa 'jig rten gyi rjes su 'thun par 'jug pa zhes bya ba theg pa chen po'i mdo rdzogaso// //</text></item>
<item><p>336a8</p><section>mdo sde</section><text>dA na shI la dang zhu chen gyi lo ts+tsha ba ban d+he ye shes sdes bsgyur cing zhus te/ skad gsar chad kyis kyang bcos nas gtan la phab pa/ bkra shis par gyur gcig / / // //</text></item>
</list>