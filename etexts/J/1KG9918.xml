<list>
<item><p>1a1</p><section>mdo sde</section><text>(na) @#/ ! /mdo sde sna tshogs kyi skor bzhugs so/ /</text></item>
<item><p>1a2</p><section>mdo sde</section><text>(黃) 經藏第十二部</text></item>
<item><p>1b1</p><section>mdo sde</section><text>@##/ /rgya gar skad du/ Ar+ya pra t+yuta pan ne bud d+ha sam mu sa mA d+hi nA ma ma hA yA na sU tra/ bod skad du/</text></item>
<item><p>1b2</p><section>mdo sde</section><text>'phags pa da ltar gyi sangs rgyas mngon sum du bzhugs pa'i ting nge 'dzin ces bya ba theg pa chen po'i mdo/</text></item>
<item><p>1b3</p><section>mdo sde</section><text>bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis</text></item>
<item><p>1b4</p><section>mdo sde</section><text>thos pa dus gcig na/ bcom ldan 'das rgyal po'i khab na/ smig ma'i tshal bya ka lan da ka gnas pa na</text></item>
<item><p>1b5</p><section>mdo sde</section><text>dge slong lnga brgya tsam gyi dge slong gi dge 'dun chen po dang thabs gcig tu bzhugs te/ thams cad kyang dgra</text></item>
<item><p>1b6</p><section>mdo sde</section><text>bcom pa/ zag pa zad pa/ nyon mongs pa med pa/ dbang dang ldan par gyur pa/ bya ba byas pa/ byed pa</text></item>
<item><p>1b7</p><section>mdo sde</section><text>byas pa/ khur bor ba/ bdag gi don rjes su thob pa/ srid par kun du sbyor ba yongs su zad pa/ yang</text></item>
<item><p>1b8</p><section>mdo sde</section><text>dag pa'i shes pas sems shin du rnam par grol ba/ sems kyi dbang thams cad kyi dam pa'i pha rol du</text></item>
<item><p>2a1</p><section>mdo sde</section><text>son pa/ rnam par thar pa brgyad thob pa sha stag ste/ gang zag gcig ma gtogs pa ni 'di lta ste/ tshe dang ldan pa kun dga' bo'o/ /de'i tshe byang chub sems dpa' sems dpa' chen po bzang skyong zhes bya ba</text></item>
<item><p>2a2</p><section>mdo sde</section><text>rgyal po'i khab kyi grong khyer chen po nas byung ste/ byang chub sems dpa' lnga brgya tsam thams cad kyang khyim par gyur cing bslab pa'i gzhi lnga yongs su bzung ba sha stag dang lhan cig tu chos nyan pa'i phyir bcom ldan 'das kyi zhabs 'bring</text></item>
<item><p>2a3</p><section>mdo sde</section><text>byed par gyur to/ /de nas byang chub sems dpa' sems dpa' chen po bzang skyong phyem red kyi dus kyi tshe nang du yang dag 'jog las langs nas bcom ldan 'das ga la ba der song ste phyin nas/ bcom ldan 'das kyi zhabs la mgo bos</text></item>
<item><p>2a4</p><section>mdo sde</section><text>phyag 'tshal te lan bdun bskor ba byas nas/ bcom ldan 'das kyi spyan sngar phyogs gcig tu 'dug go/ /byang chub sems dpa' lnga brgya tsam po de dag kyang phyem red kyi dus kyi tshe nang du yang dag 'jog las langs nas/ bcom ldan 'das</text></item>
<item><p>2a5</p><section>mdo sde</section><text>ga la ba der dong ste lhags nas/ bcom ldan 'das kyi zhabs la mgo bos phyag 'tshal te/ bcom ldan 'das la lan bdun bskor ba byas nas/ bcom ldan 'das kyi spyan sngar phyogs gcig tu 'khod do/ /dge slong lnga brgya tsam po de dag kyang</text></item>
<item><p>2a6</p><section>mdo sde</section><text>phyem red kyi dus kyi tshe nang du yang dag 'jog las langs nas/ bcom ldan 'das ga la ba der dong ste lhags nas/ bcom ldan 'das kyi zhabs la mgo bos phyag 'tshal te/ bcom ldan 'das la lan bdun bskor ba byas nas/ bcom ldan</text></item>
<item><p>2a7</p><section>mdo sde</section><text>'das kyi spyan sngar phyogs gcig tu 'khod do/ /yang de'i tshe tshe dang ldan pa shA ri'i bu dang / tshe dang ldan pa maud gal gyi bu chen po mnyan yod kyi grong khyer chen por dbyar gnas nas dge slong lnga brgya tsam dang lhan cig tu rim gyis</text></item>
<item><p>2a8</p><section>mdo sde</section><text>yul rgyu zhing rgyal po'i khab kyi grong khyer chen po ga la ba dang / smig ma'i tshal bya ka lan da ka gnas pa gang na ba dang / bcom ldan 'das ga la ba der dong ste lhags nas/ bcom ldan 'das kyi zhabs la mgo bos phyag</text></item>
<item><p>2b1</p><section>mdo sde</section><text>'tshal te/ bcom ldan 'das la lan gsum bskor ba byas nas/ bcom ldan 'das kyi spyan sngar phyogs gcig tu 'khod do/ /de nas de'i tshe bcom ldan 'das kyis ji lta bu'i rdzu 'phrul mngon par bya ba mngon par mdzad pas dge slong dag</text></item>
<item><p>2b2</p><section>mdo sde</section><text>yul so so na rten cing gnas pa de dag thams cad rgyal po'i khab kyi grong khyer chen po ga la ba dang / smig ma'i tshal bya ka lan da ka gnas pa ga la ba dang / bcom ldan 'das ga la ba der dong ste lhags nas/ bcom ldan 'das kyi zhabs</text></item>
<item><p>2b3</p><section>mdo sde</section><text>la mgo bos phyag 'tshal te/ bcom ldan 'das la lan gsum bskor ba byas nas/ bcom ldan 'das kyi spyan sngar phyogs gcig tu 'khod pa de lta bu'i rdzu 'phrul mngon par bya ba mngon par mdzad do/ /yang de'i tshe smig ma'i tshal bya ka</text></item>
<item><p>2b4</p><section>mdo sde</section><text>lan da ka gnas par dge slong 'bum lhan cig tu 'dus te 'khod par gyur to/ /de nas de'i tshe bcom ldan 'das kyis ji lta bu'i rdzu 'phrul mngon par bya ba mngon par mdzad pas skye dgu'i bdag mo chen mo gau ta mi la sogs pa dge slong ma</text></item>
<item><p>2b5</p><section>mdo sde</section><text>sum khri rgyal po'i khab kyi grong khyer chen po ga la ba dang / smig ma'i tshal bya ka lan da ka gnas pa ga la ba dang / bcom ldan 'das ga la ba der song ste lhags nas/ bcom ldan 'das kyi zhabs la mgo bos phyag 'tshal te/</text></item>
<item><p>2b6</p><section>mdo sde</section><text>bcom ldan 'das la lan bdun bskor ba byas nas/ bcom ldan 'das kyi spyan sngar phyogs gcig tu 'khod pa de lta bu'i rdzu 'phrul mngon par bya ba mngon par mdzad do/ /de nas de'i tshe bcom ldan 'das kyis ji lta bu'i rdzu 'phrul mngon</text></item>
<item><p>2b7</p><section>mdo sde</section><text>par bya ba mngon par mdzad pas byang chub sems dpa' sems dpa' chen po dkon mchog 'byung gnas shes bya ba yangs pa'i grong khyer chen po nas byung ste/ li tsa bi gzhon nu nyi khri brgyad stong gis yongs su bskor cing mdun du bdar</text></item>
<item><p>2b8</p><section>mdo sde</section><text>nas lhan cig tu rgyal po'i khab kyi grong khyer chen po ga la ba dang / smig ma'i tshal bya ka lan da ka gnas pa ga la ba dang / bcom ldan 'das ga la ba der dong ste lhags nas/ bcom ldan 'das kyi zhabs la mgo bos phyag 'tshal te/</text></item>
<item><p>3a1</p><section>mdo sde</section><text>bcom ldan 'das la lan gsum bskor ba byas nas/ bcom ldan 'das kyi spyan sngar phyogs gcig tu 'khod pa dang / byang chub sems dpa' sems dpa' chen po phug sbas kyang grong khyer chen po tsam pa ya nas byung ste/ srog</text></item>
<item><p>3a2</p><section>mdo sde</section><text>chags nyi khri brgyad stong gis yongs su bskor cing mdun du bdar nas lhan cig tu rgyal po'i khab kyi grong khyer chen po ga la ba dang / smig ma'i tshal bya ka lan da ka gnas pa ga la ba dang / bcom ldan 'das ga la ba der dong ste lhag</text></item>
<item><p>3a3</p><section>mdo sde</section><text>nas/ bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas/ bcom ldan 'das kyi spyan sngar phyogs gcig tu 'khod pa dang / byang chub sems dpa' sems dpa' chen po 'dam</text></item>
<item><p>3a4</p><section>mdo sde</section><text>bus byin yang grong khyer chen po bA rA Na sI nas byung ste/ srog chags nyi khri brgyad stong gis yongs su bskor cing mdun du bdar nas lhan cig tu rgyal po'i khab kyi grong khyer chen po ga la ba dang / smig ma'i tshal bya ka lan da ka gnas pa ga la ba dang /</text></item>
<item><p>3a5</p><section>mdo sde</section><text>bcom ldan 'das ga la ba der dong ste lhag nas/ bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas/ bcom ldan 'das kyi spyan sngar phyogs gcig tu 'khod pa dang / byang chub</text></item>
<item><p>3a6</p><section>mdo sde</section><text>sems dpa' sems dpa' chen po mtshams bzangs yang ser skya'i gnas kyi grong khyer chen po nas byung ste/ srog chags nyi khri brgyad stong gis yongs su bskor cing mdun du bdar nas lhan cig tu rgyal po'i khab kyi grong khyer chen po ga la</text></item>
<item><p>3a7</p><section>mdo sde</section><text>ba dang / smig ma'i tshal bya ka lan da ka gnas pa ga la ba dang / bcom ldan 'das ga la ba der dong ste lhags nas/ bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas/ bcom ldan</text></item>
<item><p>3a8</p><section>mdo sde</section><text>'das kyi spyan sngar phyogs gcig tu 'khod pa dang / byang chub sems dpa' sems dpa' chen po ded dpon chen po dang / khyim bdag mgon med zas sbyin yang mnyan yod kyi grong khyer chen po nas byung ste/ srog chags nyi khri brgyad stong gis</text></item>
<item><p>3b1</p><section>mdo sde</section><text>yongs su bskor cing mdun du bdar nas lhan cig tu rgyal po'i khab kyi grong khyer chen po ga la ba dang / smig ma'i tshal bya ka lan da ka gnas pa ga la ba dang / bcom ldan 'das ga la ba der dong ste lhags nas/ bcom ldan 'das kyi</text></item>
<item><p>3b2</p><section>mdo sde</section><text>zhabs la mgo bos phyag 'tshal te/ bcom ldan 'das la lan gsum bskor ba byas nas/ bcom ldan 'das kyi spyan sngar phyogs gcig tu 'khod pa dang / byang chub sems dpa' sems dpa' chen po dbang pos byin yang ko'u sham bi'i</text></item>
<item><p>3b3</p><section>mdo sde</section><text>grong khyer chen po nas byung ste/ srog chags nyi khri brgyad stong gis yongs su bskor cing mdun du bdar nas rgyal po'i khab kyi grong khyer chen po ga la ba dang / smig ma'i tshal ka lan da ka gnas pa ga la ba dang / bcom ldan 'das ga la ba der dong</text></item>
<item><p>3b4</p><section>mdo sde</section><text>ste lhags nas/ bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas/ bcom ldan 'das kyi spyan sngar phyogs gcig tu 'khod pa dang / byang chub sems dpa' sems dpa' chen po chu lha yang</text></item>
<item><p>3b5</p><section>mdo sde</section><text>gnas bcas kyi grong khyer chen po nas byung ste/ srog chags nyi khri brgyad stong gis yongs su bskor cing mdun du bdar nas lhan cig tu rgyal po'i khab kyi grong khyer chen po ga la ba dang / smig ma'i tshal bya ka lan da ka gnas pa ga la ba dang / bcom ldan</text></item>
<item><p>3b6</p><section>mdo sde</section><text>'das ga la ba der dong ste lhag nas/ bcom ldan 'das kyi zhabs la mgo bos phyag 'tshal nas/ bcom ldan 'das la lan gsum bskor ba byas nas/ bcom ldan 'das kyi spyan sngar phyogs gcig tu 'khod pa dang / rgyal po ma skyes dgra yang rgyal po'i</text></item>
<item><p>3b7</p><section>mdo sde</section><text>khab kyi grong khyer chen po nas byung ste/ srog chags sum khri tsam gyis yongs su bskor cing mdun du bdar nas lhan cig tu smig ma'i tshal bya ka lan da ka gnas pa ga la ba dang / bcom ldan 'das ga la ba der dong ste lhags nas/ bcom ldan 'das</text></item>
<item><p>3b8</p><section>mdo sde</section><text>kyi zhabs la mgo bos phyag 'tshal te/ bcom ldan 'das la lan gsum bskor ba byas nas/ bcom ldan 'das kyi spyan sngar phyogs gcig tu 'khod pa dang / rgyal po chen po bzhi dang / lha'i dbang po brgya byin dang / mi mjed kyi bdag po tshangs pa dang /</text></item>
<item><p>4a1</p><section>mdo sde</section><text>lha'i bu dpal bzangs kyang lha bye ba khrag khrig brgya stong phrag du mas yongs su bskor cing mdun du bdar te/ lhan cig tu bcom ldan 'das ga la ba der dong nas lhags pa dang / bcom ldan 'das kyi zhabs la mgo bos phyag</text></item>
<item><p>4a2</p><section>mdo sde</section><text>'tshal te/ bcom ldan 'das la lan gsum bskor ba byas nas/ bcom ldan 'das kyi spyan sngar phyogs gcig tu 'khod pa dang / lha'i bu dbang phyug chen po yang gnas gtsang ma'i ris kyi lha'i bu stong phrag du mas yongs su bskor cing</text></item>
<item><p>4a3</p><section>mdo sde</section><text>mdun du bdar nas bcom ldan 'das ga la ba der dong ste lhags pa dang / bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas/ bcom ldan 'das kyi spyan sngar phyogs gcig tu</text></item>
<item><p>4a4</p><section>mdo sde</section><text>'khod pa dang / lha ma yin gyi dbang po bzhi yang lha ma yin bye ba khrag khrig brgya stong phrag du ma dang lhan cig /klu'i rgyal po dga' bo dang nye dga' yang klu bye ba khrag khrig brgya stong phrag du ma dang lhan cig /klu'i rgyal po ma dros kyang klu bye ba khrag</text></item>
<item><p>4a5</p><section>mdo sde</section><text>khrig brgya stong phrag du ma dang lhan cig /klu'i rgyal po gzi can yang klu bye ba khrag khrig brgya stong phrag du ma dang lhan cig /klu'i rgyal po e la'i 'dab ma yang klu bye ba khrag khrig brgya stong phrag du ma dang lhan cig tu bcom ldan 'das ga la</text></item>
<item><p>4a6</p><section>mdo sde</section><text>ba der dong ste lhags nas/ bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas/ phyogs gcig tu 'khod pa de lta bu'i rdzu 'phrul mngon par bya ba mngon par mdzad do/ /yang de'i tshe stong</text></item>
<item><p>4a7</p><section>mdo sde</section><text>gsum gyi stong chen po'i 'jig rten gyi khams 'di/ 'di nas steng du tshangs pa'i 'jig rten man chad tha na 'khar ba'i rtse mo gzugs pa'i sa khyon tsam yang dbang che ba dbang che bar grags pa'i lha dang / klu dang / gnod sbyin dang / dri za dang /</text></item>
<item><p>4a8</p><section>mdo sde</section><text>lha ma yin dang / nam mkha' lding dang / mi 'am ci dang / lto 'phye chen po rnams kyis ma gang ba gang yang med par gyur to/ /de nas byang chub sems dpa' sems dpa' chen po bzang skyong stan las langs nas bla gos phrag pa gcig tu bzar nas</text></item>
<item><p>4b1</p><section>mdo sde</section><text>pus mo g.yas pa'i lha nga sa la gtsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /btsun pa gal te zhus nas zhu ba lung bstan pa'i slad du/ bcom ldan 'das kyis</text></item>
<item><p>4b2</p><section>mdo sde</section><text>bdag la skabs phye na/ bdag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la phyogs 'ga' zhig zhu'o/ /de skad ces gsol pa dang / bcom ldan 'das kyis byang chub sems dpa'</text></item>
<item><p>4b3</p><section>mdo sde</section><text>sems dpa' chen po bzang skyong la 'di skad ces bka' stsal to/ /bzang skyong de bzhin gshegs pa dgra bcom pa yang dag par rdzogs pa'i sangs rgyas la khyod ci dang ci 'dod pa dris shig dang / dris pa de dang de lung bstan pas ngas khyod kyi</text></item>
<item><p>4b4</p><section>mdo sde</section><text>sems rangs par bya'o/ /de skad ces bka' stsal pa dang / byang chub sems dpa' sems dpa' chen po bzang skyong gis bcom ldan 'das la 'di skad ces gsol to/ /bcom ldan 'das byang chub sems dpa' sems dpa' chen pos ting nge</text></item>
<item><p>4b5</p><section>mdo sde</section><text>'dzin gang la gnas na thos pa rgya mtsho 'dra ba dang / thos pa bstsags pa rnams su gyur pa dang / nem nur ma mchis pa dang / the tshom ma mchis pa dang / yid gnyis ma mchis pa rnams su 'gyur ba dang / bla na med pa yang dag par</text></item>
<item><p>4b6</p><section>mdo sde</section><text>rdzogs pa'i byang chub las mi nyams shing yongs su mi nyams pa rnams su 'gyur ba dang / mi ngal ba rnams su mi skye ba dang / skye ba dran pa rnams su 'gyur ba dang / tha na rmi lam du yang de bzhin gshegs pa mthong ba dang mi</text></item>
<item><p>4b7</p><section>mdo sde</section><text>'bral ba rnams su 'gyur ba dang / gzugs bzang zhing mdzes la lta na sdug cing kha dog bzang po rgyas pa mchog dang ldan pa rnams su 'gyur ba dang / rigs mtho ba dang rigs che ba rnams su 'gyur ba dang / g.yog 'khor</text></item>
<item><p>4b8</p><section>mdo sde</section><text>mang zhing g.yog 'khor mi phyed pa rnams su 'gyur ba dang / rtogs pa dang ldan pa rnams su 'gyur ba dang / dran pa dang ldan pa rnams su 'gyur ba dang / blo gros dang ldan pa rnams su 'gyur ba dang / dpal dang ldan pa rnams su 'gyur ba dang /</text></item>
<item><p>5a1</p><section>mdo sde</section><text>brtan pa dang ldan pa rnams su 'gyur ba dang / rdzu 'phrul dang ldan pa rnams su 'gyur ba dang / shes rab dang ldan pa rnams su 'gyur ba dang / bsod nams dang ldan pa rnams su 'gyur ba dang / ngo tsha shes shing khrel yod pa dang ldan</text></item>
<item><p>5a2</p><section>mdo sde</section><text>pa rnams su 'gyur ba dang / nga rgyal bcag pa rnams su 'gyur ba dang / byams pa la gnas pa rnams su 'gyur ba dang / ye shes dang ldan pa rnams su 'gyur ba dang / blo dang ldan pa rnams su 'gyur ba dang / brtson 'grus dang</text></item>
<item><p>5a3</p><section>mdo sde</section><text>ldan pa rnams su 'gyur ba dang / ma zhum pa rnams su 'gyur ba dang / don gyi rjes su 'gro ba rnams su 'gyur ba dang / chos kyi rjes su 'gro ba rnams su 'gyur ba dang / zhi gnas kyi rjes su 'gro ba rnams su 'gyur ba dang / lhag</text></item>
<item><p>5a4</p><section>mdo sde</section><text>mthong gi rjes su 'gro ba rnams su 'gyur ba dang / bsam gtan gyi rjes su 'gro ba rnams su 'gyur ba dang / ting nge 'dzin gyi rjes su 'gro ba rnams su 'gyur ba dang / shes rab kyi rjes su 'gro ba rnams su 'gyur ba dang / stong pa nyid dang /</text></item>
<item><p>5a5</p><section>mdo sde</section><text>mtshan ma med pa dang / smon pa med pa'i chos rnams kyis mi skrag mi dngang dngang bar mi 'gyur ba rnams su 'gyur ba dang / g.yang sa chen por mi ltung ba'i steng du chos rab tu 'dzin pa dang / chos smra ba chen po rnams su 'gyur ba dang / sangs rgyas kyi</text></item>
<item><p>5a6</p><section>mdo sde</section><text>zhing gang dang gang du skye bar sems kyi smon pa de dang der skye ba dang / mu stegs can gyi gnas thams cad kyis yongs su mi zin pa rnams su 'gyur ba dang / rgyu'i stobs can rnams su 'gyur gyi rkyen kyi stobs can rnams su mi 'gyur ba dang /</text></item>
<item><p>5a7</p><section>mdo sde</section><text>bsam pa'i stobs can rnams su 'gyur ba dang / sbyor ba'i stobs can rnams su 'gyur ba dang / dbang po'i stobs can rnams su 'gyur ba dang / dmigs pa'i stobs can rnams su 'gyur ba dang / nges par sems pa'i stobs can rnams su</text></item>
<item><p>5a8</p><section>mdo sde</section><text>'gyur ba dang / zhi gnas kyi stobs can rnams su 'gyur ba dang / rnam par lta ba'i stobs can rnams su 'gyur ba dang / mos pa'i stobs can rnams su 'gyur ba dang / smon lam gyi stobs can rnams su 'gyur ba dang / bsam pa</text></item>
<item><p>5b1</p><section>mdo sde</section><text>yongs su mi zad pa rnams su 'gyur ba dang / thos pa rgya mtsho dang mtshungs pas rgya mtsho chu gter lta bu rnams su 'gyur ba dang / dkar po'i chos yongs su rdzogs pas zla ba lta bu rnams su 'gyur ba dang / mi shes pa'i mun pa bsal bas nyi ma</text></item>
<item><p>5b2</p><section>mdo sde</section><text>lta bu rnams su 'gyur ba dang / snang bar byed pas mar me lta bu rnams su 'gyur ba dang / shin tu mi gos pas bar snang lta bu rnams su 'gyur ba dang / sems nam mkha' dang mtshungs pas mi gnas pa rnams su 'gyur ba dang / chos thams</text></item>
<item><p>5b3</p><section>mdo sde</section><text>cad nges par rtogs pas rdo rje lta bu rnams su 'gyur ba dang / mthu brtan pas ri lta bu rnams su 'gyur ba dang / mi g.yo bas brtan pa'i chos rnams su 'gyur ba dang / legs par gnas pas sgo'i them pa lta bu rnams su 'gyur ba dang / sems</text></item>
<item><p>5b4</p><section>mdo sde</section><text>las su rung bas byi la'i lpags pa lta bu rnams su 'gyur ba dang / bya ltar gang dang gang du 'dod par 'gro bas yongs su 'dzin pa ma mchis pa rnams su 'gyur ba dang / gdol bu lta bur nga rgyal bcag pa rnams su 'gyur ba dang / grong dang grong khyer dang</text></item>
<item><p>5b5</p><section>mdo sde</section><text>grong rdal dang / yul 'khor dang / pho brang 'khor la mngon par dga' ba mi skyed pa dang / ri dgas dang / spre'u dang / mtshungs pas dgon pa la mngon par dga' ba rnams su 'gyur ba dang / khyim pa dang rab tu byung ba rnams dang / lhan</text></item>
<item><p>5b6</p><section>mdo sde</section><text>cig tu mi sten pas ma 'dres pa rnams su 'gyur ba dang / tshogs yongs su sdud pas tshogs kyi ston pa rnams su 'gyur ba dang / sems can thams cad kyis mi bskyod pa rnams su 'gyur ba dang / bdud thams cad kyis gdul dka'</text></item>
<item><p>5b7</p><section>mdo sde</section><text>ba rnams su 'gyur ba dang / chos thams cad shin tu nges par shes pas so so yang dag par rig pa thob pa rnams su 'gyur ba dang / sangs rgyas kyi chos thams cad la gzhan gyi dring mi 'jog pa rnams su 'gyur ba dang / byams pa chen po</text></item>
<item><p>5b8</p><section>mdo sde</section><text>rab tu mi g.yo bas zil kyis gnan par dka' zhing bsam pa brtan pa rnams su 'gyur ba dang / dmigs su med pa la spyad cing brjod du med pa'i spyod yul dang ldan pas lhag pa'i bsam pa zab pa rnams su 'gyur ba dang / chos kyi shugs kyis</text></item>
<item><p>6a1</p><section>mdo sde</section><text>dga' bas bag yod pa mang zhing bsam pa mnyen pa rnams su 'gyur ba dang / sangs rgyas thams cad la mchod pa dang rim gro'i las bgyid pas lhag pa'i bsam pa rgya che ba rnams su 'gyur ba dang / dge ba'i rtsa ba sna tshogs yang</text></item>
<item><p>6a2</p><section>mdo sde</section><text>dag par bsgrubs pas lhag pa'i bsam pa sna tshogs rnams su 'gyur ba dang / rgyan kyis brgyan pa rnam par dag pas lhag pa'i bsam pa dge ba rnams su 'gyur ba dang / brdzun dang khong khro ba'i skyon spangs pas lhag pa'i bsam pa bzang po</text></item>
<item><p>6a3</p><section>mdo sde</section><text>rnams su 'gyur ba dang / thams cad mkhyen pa'i ye shes kyi snang ba thob pas lhag pa'i bsam pa yongs su dag pa rnams su 'gyur ba dang / sems dang zhing tha ba med la shes rab rgyas pa yongs su bzung bas yid bde ba'i lhag pa'i</text></item>
<item><p>6a4</p><section>mdo sde</section><text>bsam pa rnams su 'gyur ba dang / 'jig rten gyi khams thams cad rgyan gyis brgyan pa rnam par dag pas bkod pa chen po la spyad pa'i lhag pa'i bsam pa rnams su 'gyur ba dang / nyan thos dang / rang sangs rgyas kyi sems</text></item>
<item><p>6a5</p><section>mdo sde</section><text>yid la bgyi ba dang bral bas/ tshul khrims yongs su dag pa rnams su 'gyur ba dang / brtsams pa thams cad nyams su lon pas yi dam la brtan pa rnams su 'gyur ba dang / sems can thams cad dge ba'i chos</text></item>
<item><p>6a6</p><section>mdo sde</section><text>rjes su spyod pa'i sngon du 'gro ba rnams su 'gyur ba dang / byang chub sems dpa' thams cad kyi bslab pa rnams dang pha rol tu phyin pa rnams la yongs su mi 'jigs pa rnams su 'gyur ba dang / sangs rgyas kyi chos thams cad</text></item>
<item><p>6a7</p><section>mdo sde</section><text>la phyir mi ldog pa rnams su 'gyur ba dang / bdud dang mu stegs can gzhan dang phas kyi rgol ba thams cad kyis zil gyis mi non pa rnams su 'gyur ba dang / yid la byed pa rnams sangs rgyas kyi chos rnams la gzhog</text></item>
<item><p>6a8</p><section>mdo sde</section><text>pas chos thams cad la mos pa rnams su 'gyur ba dang / sangs rgyas thams cad la phar 'du shes pa rnams su 'gyur ba dang / chos thams cad la snang ba skyes pas sangs rgyas thams cad kyi byin gyis brlabs pa rnams su</text></item>
<item><p>6b1</p><section>mdo sde</section><text>'gyur ba dang / sangs rgyas kyi chos thams cad mngon du gyur pas shes pa sgrib pa med pa rnams su 'gyur ba dang / chos thams cad la rlom sems med pas sgyu ma'i skyes bu rnams su 'gyur ba dang / ma skyes ma 'ongs shing</text></item>
<item><p>6b2</p><section>mdo sde</section><text>'gro ba med pa'i chos dang ldan pas sprul pa lta bu rnams su 'gyur ba dang / dus gsum la rtog pas rmi lam lta bu rnams su 'gyur ba dang / 'jig rten gyi khams thams cad du rang gi lus yang dag par ston pas gzugs</text></item>
<item><p>6b3</p><section>mdo sde</section><text>brnyan lta bu rnams su 'gyur ba dang / 'pho ba med cing mi gnas la rten pa med pa'i chos can pas brag cha lta bu rnams su 'gyur ba dang / 'chi 'pho dang / skye ba thams cad la grib ma lta bu rnams su 'gyur ba dang / dngos</text></item>
<item><p>6b4</p><section>mdo sde</section><text>po'i 'du shes spangs pas dngos po med par shes pa la gnas pa rnams su 'gyur ba dang / gnyis la kun tu spyod pa med pas mtshan nyid med pa'i chos la gzhol ba rnams su 'gyur ba dang / byang chub kyi sems tshad med pas/</text></item>
<item><p>6b5</p><section>mdo sde</section><text>chos kyi dbyings kyi mthas gtugs pa rnams su 'gyur ba dang / sems kyi rgyud mi g.yo bas 'jig rten gyi khams thams cad du mi g.yo ba rnams su 'gyur ba dang / sangs rgyas kyi zhing thams cad la mi chags pa'i spyod yul</text></item>
<item><p>6b6</p><section>mdo sde</section><text>dang ldan pa rnams su 'gyur ba dang / chos thams cad kyi tshig rab tu dbye ba la mkhas pas/ gzungs kyi sgo rnams su zhugs pa rnams su 'gyur ba dang / sangs rgyas kyi chos thams cad kyi snod du gyur pas chos kyi snod rnams su</text></item>
<item><p>6b7</p><section>mdo sde</section><text>'gyur ba dang / sangs rgyas kyi gzi brjid kyis brtan pas de bzhin gshegs pa thams cad kyis byin gyis brlabs pa rnams su 'gyur ba dang / khyu mchog dang seng ge'i sgra sgrogs pas bag tsha ba med pa rnams su 'gyur ba dang /</text></item>
<item><p>6b8</p><section>mdo sde</section><text>'jig rten pa thams cad yang dag par dga' bar byed pas 'jigs pa med pa rnams su 'gyur ba dang / sangs rgyas thams cad dang mnyam pas rmongs pa med pa rnams su 'gyur ba dang / chos thams cad la gzhan gyi dring mi 'jog</text></item>
<item><p>7a1</p><section>mdo sde</section><text>cing the tsom dang bral bas de bzhin nyid rab tu rtogs pa rnams su 'gyur ba dang / dris pa thams cad lung bstan pa la srid pa dang dus gsum ston nus pa rnams su 'gyur ba dang / snying rje chen po thob pas phan pa 'dod</text></item>
<item><p>7a2</p><section>mdo sde</section><text>pa rnams su 'gyur ba dang / chos ston pa la ngal ba med pa rnams su 'gyur ba dang / sems can thams cad yongs su mi gtong ba la gnas pa rnams su 'gyur ba dang / sgyu med pas g.yo med pa rnams su 'gyur ba dang /</text></item>
<item><p>7a3</p><section>mdo sde</section><text>'jig rten thams cad kyi sgron mar gyur pas drang po rnams su 'gyur ba dang / khams gsum thams cad na tshad med pa rnams su 'gyur ba dang / tha snyad tsam du rnam par dpyod pas nyon mongs pa med pa la gnas pa rnams su 'gyur ba dang /</text></item>
<item><p>7a4</p><section>mdo sde</section><text>gzhi med pa la dga' bas ma 'dres par gnas pa rnams su 'gyur ba dang / rnam par mi rtog pa'i chos can pas yang dag pa'i mtha' la gnas pa rnams su 'gyur ba dang / theg pa chen po la sems can thams cad gzhog pas thams cad</text></item>
<item><p>7a5</p><section>mdo sde</section><text>mkhyen pa'i gtam yang dag par ston pa rnams su 'gyur ba dang / 'jigs shing spu zing zhes byed pa thams cad dang bral bas mi 'jigs pa thob pa rnams su 'gyur ba dang / mdo sde'i chos kyi rnam grangs thams cad la de bzhin gshegs</text></item>
<item><p>7a6</p><section>mdo sde</section><text>pa'i dgongs te gsungs pa la mkhas pa rnams su 'gyur ba dang / 'khor thams cad kyi nang du nye bar 'gro bas bzhin kun tu ston pa rnams su 'gyur ba dang / theg pa chen po la 'jig rten pa thams cad kyis mchod cing thams cad mkhyen pa</text></item>
<item><p>7a7</p><section>mdo sde</section><text>ltar bsod nams gyi bdag po rnams su 'gyur ba dang / 'jig rten pa thams cad kyi sbyin gnas su gyur pas yon tan zad mi shes pa rnams su 'gyur ba dang / de bzhin gshegs pa'i zhabs kyi drung du dga' ba dang / dad pa chen po rab tu</text></item>
<item><p>7a8</p><section>mdo sde</section><text>rnyed pa rnams su 'gyur ba dang / sangs rgyas kyi chos thams cad yongs su dri ba la dge ba'i spobs pa can rnams su 'gyur ba dang / 'khor gyi nang du 'jigs shing bag tsha ba spangs pas yid spa mi 'gong ba rnams su 'gyur ba dang / phas kyi</text></item>
<item><p>7b1</p><section>mdo sde</section><text>rgol ba thams cad tshar gcod pas smra ba'i stag lta bu rnams su 'gyur ba dang / pha rol gyi phyogs thams cad 'joms pas dam bcas pa ma nyams pa rnams su 'gyur ba dang / sangs rgyas thams cad kyis gnang bas chos kyi 'phel ba'i</text></item>
<item><p>7b2</p><section>mdo sde</section><text>gtam gtan la 'bebs pa'i phyir/ seng ge'i sgra sgrog cing seng ge'i khri la 'dug pa mang ba rnams su 'gyur ba dang / yang dag par brjod pa la 'jug pa thams cad rab tu rtogs pas/ 'jig rten rgyang phan pa thams cad ma bstan</text></item>
<item><p>7b3</p><section>mdo sde</section><text>pa rnams su 'gyur ba dang / sangs rgyas su 'gyur ba'i rgyu la gnas pas dam pa'i chos smra ba rnams su 'gyur ba dang / de bzhin gshegs pa'i zhabs 'bring bgyid pas chos 'dod pa rnams su 'gyur ba dang / dge ba'i bshes gnyen la</text></item>
<item><p>7b4</p><section>mdo sde</section><text>bsnyen bkur bgyid pa la mi skyo ba rnams su 'gyur ba dang / phyogs bcur rnam par rgyu bas gnas ma mchis pa rnams su 'gyur ba dang / sems can thams cad yongs su smin par bgyid pas smon lam 'debs pa rnams su 'gyur ba dang /</text></item>
<item><p>7b5</p><section>mdo sde</section><text>rin po che'i mchog la ngal sos par bgyid pa la mkhas pas/ chos kyi rgya mtshor zhugs pa rnams su 'gyur ba dang / 'jig rten gyi khams thams cad rnam pa sna tshogs kyis brgyan pas/ 'jig rten gyi khams thams cad mi</text></item>
<item><p>7b6</p><section>mdo sde</section><text>g.yo ba rnams su 'gyur ba dang / sangs rgyas kyi cho 'phrul gyis rnam par 'phrul gyis/ rnam par rol pa spyod pas cho 'phrul chen po myong ba rnams su 'gyur ba dang / sangs rgyas blta ba sems kyi skad cig gcig la rag las</text></item>
<item><p>7b7</p><section>mdo sde</section><text>pa rnams su 'gyur ba dang / chos la gus pa rnyed pas/ ye shes kyis bskor ba rnams su 'gyur ba dang / chos kyi sku dang 'dra bar rtogs pas/ nam mkha' lta bu rnams su 'gyur ba dang / sangs rgyas kyi gdung mi 'chad</text></item>
<item><p>7b8</p><section>mdo sde</section><text>par bgyid pas/ byang chub sems dpa' rnams yang dag par 'dzin tu 'jug pa rnams su 'gyur ba dang / byang chub sems dpa'i spyod pa thams cad rgyun mi gcod pa rnams su 'gyur ba dang / legs par gnas</text></item>
<item><p>8a1</p><section>mdo sde</section><text>shing myur ba'i cang shes pas/ go ca chen po bgos pa rnams su 'gyur ba dang / de bzhin gshegs pa'i stobs bcu'i sa la thams cad mkhyen pa nyid du dbang bskur bas dbang bskur ba rnams su 'gyur ba dang /</text></item>
<item><p>8a2</p><section>mdo sde</section><text>bgrang ba'i tshul gyi chog shes pas 'du shes kyi rnam pa thams cad rab tu rtogs pa rnams su 'gyur ba dang / grangs kyi rnam pa thams cad nye bar rtogs pas 'jig pa dang / chags pa thams cad la mkhas pa rnams su 'gyur ba</text></item>
<item><p>8a3</p><section>mdo sde</section><text>dang / gtong ba thams cad la nan tan bgyid pas mi gnas shing len pa ma mchis pa rnams su 'gyur ba dang / 'gyod pa med pa'i sbyin bdag chen por gyur pas gtong ba la mkhas pa rnams su 'gyur ba dang / srid pa'i 'gro ba thams</text></item>
<item><p>8a4</p><section>mdo sde</section><text>cad kyi skye ba'i gnas rnams don du mi gnyer ba rnams su 'gyur ba dang / 'jig rten gyi khams gzhan na bzhugs pa'i/ sangs rgyas bcom ldan 'das rnams kyi/ sangs rgyas kyi zhing dag mthong zhing / chos kyang nyan la de yang 'dzin</text></item>
<item><p>8a5</p><section>mdo sde</section><text>cing mi bskyud la lnga mngon par shes pa yang ma lags shing / drug mngon par shes pa yang ma lags shing / byang chub sems dpa' de rnams 'jig rten gyi khams 'di nas shi 'phos te/ sangs rgyas kyi zhing de dag na gnas pa yang ma lags</text></item>
<item><p>8a6</p><section>mdo sde</section><text>la/ byang chub sems dpa' de rnams 'jig rten gyi khams 'di nyid na gnas bzhin du/ sangs rgyas rnams kyang mthong la chos kyang nyan cing / de thams cad kyang kun tu 'dzin te/ ji ltar bdag da ltar bcom ldan 'das kyi spyan</text></item>
<item><p>8a7</p><section>mdo sde</section><text>snga na mchis bzhin du the tsom dang nem nur ma mchis pa de bzhin du/ byang chub sems dpa' de rnams kyang tha na rmi lam na yang sangs rgyas mthong zhing / chos nyan pa dang mi 'bral ba rnams su 'gyur ba'i ting nge 'dzin gang lags/</text></item>
<item><p>8a8</p><section>mdo sde</section><text>bzang skyong gis zhus pa'i ting nge 'dzin gyi le'u ste dang po'o// // de skad ces gsol pa dang /</text></item>
<item><p>8b1</p><section>mdo sde</section><text>bcom ldan 'das kyis byang chub sems dpa' sems dpa' chen po bzang skyong la 'di skad ces bka' stsal to/ /bzang skyong legs so legs so/ /yang bzang skyong khyod skye bo mang po la phan pa dang / skye bo mang po la</text></item>
<item><p>8b2</p><section>mdo sde</section><text>bde ba dang / 'jig rten la snying brtse ba dang / skye bo phal po che dang / lha dang mi rnams kyi don dang phan pa dang bde ba'i phyir zhugs shing / bzang skyong khyod de ltar de bzhin gshegs pa la don 'di 'dri bar sems pa legs</text></item>
<item><p>8b3</p><section>mdo sde</section><text>so/ /bzang skyong khyod ni sngon gyi rgyal ba la bya ba byas shing dge ba'i rtsa ba bskyed pa/ sangs rgyas bye ba khrag khrig brgya stong mang po la bsnyen bkur byas pa/ chos don du gnyer ba/ chos 'dod pa/ mi dmigs pa/</text></item>
<item><p>8b4</p><section>mdo sde</section><text>tshangs par spyod pa/ byang chub sems dpa' rnams yang dag par slob par byed pa/ byang chub sems dpa' rnams yang dag par dga' bar byed pa/ byang chub sems dpa' rnams la ston pa/ byang chub</text></item>
<item><p>8b5</p><section>mdo sde</section><text>sems dpa' rnams la yang dag par 'dzin du 'jug pa/ byang chub sems dpa' rnams la yang dag par gzeng bstod pa/ byang chub sems dpa' rnams la lung 'bog pa/ byang chub sems dpa' rnams</text></item>
<item><p>8b6</p><section>mdo sde</section><text>la sgrub par byed pa/ byang chub sems dpa' rnams la phan par 'dod pa/ snying rje che ba/ sems can thams cad la sems mnyam pa/ sems kyi dbang thams cad kyi dam pa'i pha rol tu son pa/ sangs rgyas</text></item>
<item><p>8b7</p><section>mdo sde</section><text>mthong ba smon lam rgya che ba/ spyod yul zab pa/ thams cad mkhyen pa sems pa/ byang chub yang dag par 'dzin pa/ de bzhin gshegs pa'i gdung ston pa/ byang chub kyi sems rdo rje lta bu dang mnyam zhing</text></item>
<item><p>8b8</p><section>mdo sde</section><text>mtshungs pa/ sems can thams cad kyi bsam pa kun tu spyod pa la mkhas pa/ sangs rgyas thams cad dang mngon sum du gnas pa ste/ bzang skyong khyod kyi yon tan brjod na lta mthar mi phyin to/ /bzang skyong da ltar gyi</text></item>
<item><p>9a1</p><section>mdo sde</section><text>sangs rgyas mngon sum du bzhugs pa zhes bya ba'i ting nge 'dzin yod de/ ting nge 'dzin de bzung zhing ma brjed la/ rna blags te nyan cing sems mi g.yeng ba rnyed na/ yon tan gyi khyad par de dag rnyed pa mi dka' bar 'gyur ro/ /</text></item>
<item><p>9a2</p><section>mdo sde</section><text>de nas byang chub sems dpa' sems dpa' chen po bzang skyong gis bcom ldan 'das la 'di skad ces gsol to/ /btsun pa bcom ldan 'das de bas na de bzhin gshegs pas ting nge 'dzin de bshad par gsol/ de ni skye bo</text></item>
<item><p>9a3</p><section>mdo sde</section><text>mang po la sman pa dang / skye bo mang po la bde ba dang / 'jig rten la snying brtse ba dang / skye bo phal po che dang / lha dang mi'i don dang / sman pa dang bde bar 'gyur zhing / ma 'ongs pa'i byang chub sems dpa' sems dpa' chen po</text></item>
<item><p>9a4</p><section>mdo sde</section><text>rnams la yang snang ba chen po bgyis par 'gyur ro/ /de nas bcom ldan 'das kyis byang chub sems dpa' sems dpa' chen po bzang skyong la 'di skad ces bka' stsal to/ /bzang skyong de'i phyir legs par rab tu nyon la</text></item>
<item><p>9a5</p><section>mdo sde</section><text>yid la zung shig dang ngas khyod la bshad do/ /bcom ldan 'das de bzhin no/ /zhes gsol te byang chub sems dpa' sems dpa' chen po bzang skyong dang / lha dang / mi dang / lha ma yin dang / dri zar bcas pa'i 'jig</text></item>
<item><p>9a6</p><section>mdo sde</section><text>rten bcom ldan 'das kyis ltar nyan pa dang / bcom ldan 'das kyis de la 'di skad ces bka' stsal to/ /bzang skyong chos gcig la kun tu bsten nges par bsten cing bsgom pa la lan mang du byas/ lam du byas/</text></item>
<item><p>9a7</p><section>mdo sde</section><text>gzhir byas/ yang dag par bslang / legs par byang bar byas/ shin tu yongs su sbyangs/ shin tu mnyam par bzhag /shin tu yang dag par brtsams na yon tan thams cad khyad par du 'phags par 'gyur ro/ /</text></item>
<item><p>9a8</p><section>mdo sde</section><text>chos gcig po gang zhe na/ 'di lta ste/ da ltar gyi sangs rgyas mngon sum du bzhugs pa zhes bya ba'i ting nge 'dzin te/ mang du thos pa sngon du 'gro ba'i chos rnams yongs su rdzogs par 'gyur ro/ /bzang skyong de la</text></item>
<item><p>9b1</p><section>mdo sde</section><text>da ltar gyi sangs rgyas mngon sum du bzhugs pa zhes bya ba'i ting nge 'dzin de gang zhe na/ 'di lta ste/ sangs rgyas la dmigs pa'i sems yid la byed pa/ sems mi g.yeng ba/ dran pa nye bar gnas pa/ shes rab thob pa/ brtson</text></item>
<item><p>9b2</p><section>mdo sde</section><text>'grus mi gtong ba/ dge ba'i bshes gnyen rnams la bsnyen bkur byed pa/ stong pa nyid kun tu sten pa/ sgom pa mang du byed pa/ sgrib pa rnams spong ba/ rmugs pa dang gnyid rnam par spong ba/ gtam yongs su spong ba/ sdig</text></item>
<item><p>9b3</p><section>mdo sde</section><text>pa'i grogs po rnams rnam par spong ba/ dge ba'i bshes gnyen rnams la nges par sten pa/ dbang po rnams mi g.yeng ba/ zas kyi tshod shes pa/ nam gyi cha stod dang / cha smad la mi nyal ba'i brtson 'grus dang</text></item>
<item><p>9b4</p><section>mdo sde</section><text>ldan pa/ gos dang / zas dang / mal stan dang / na ba'i gsos sman dang / yo byad rnams la mi chags pa/ dgon pa la gnas pa mi gtong ba/ lus la ched che bar mi byed pa/ srog la mi lta ba/ lus gtong</text></item>
<item><p>9b5</p><section>mdo sde</section><text>ba/ sems can la phan 'dogs pa/ gnyen rnams yongs su spong ba/ skyes pa'i sa ring du byed pa/ byams pa la kun tu sten pa/ snying rje thob pa/ dga' ba la gnas pa/ btang snyoms sgom pa/</text></item>
<item><p>9b6</p><section>mdo sde</section><text>nye ba'i nyon mongs pa rnams yongs su gtong ba/ bsam gtan rnams sgrub cing de dag gi ro myong bar mi byed pa/ gzugs kyi 'du shes rnam par 'jig pa/ mi sdug pa'i 'du shes rnyed pa/ dran pa mi g.yeng ba</text></item>
<item><p>9b7</p><section>mdo sde</section><text>phung po rnams yongs su mi 'dzin pa/ khams rnams la rlom sems med pa/ skye mched rnams la mngon par mi chags pa/ rigs smra bas snyems par mi byed pa/ nga rgyal tshar gcod pa/ gzhan gyi rnyed pa la phrag</text></item>
<item><p>9b8</p><section>mdo sde</section><text>dog med pa/ sems can la phan pa'i gzhir gyur pa/ sems can thams cad la sems mnyam pa/ sems can thams cad mi gtong ba/ sems can thams cad yongs su grol bar byed pa/ sems can thams cad la bdag tu 'du shes pa/ sems can</text></item>
<item><p>10a1</p><section>mdo sde</section><text>thams cad la mar 'du shes pa/ phar 'du shes pa/ bur 'du shes pa/ gnyen du 'du shes pa/ sems can thams cad la nyon mongs pa med par 'du shes pa/ dngos po thams cad yongs su mi 'dzin pa/ tshul</text></item>
<item><p>10a2</p><section>mdo sde</section><text>khrims mchog tu mi 'dzin pa/ ting nge 'dzin la nges par sten pa/ mang du thos pa 'dod cing des kyang rlom sems su mi byed pa/ tshul khrims kyi phung po la skyon med pa/ ting nge 'dzin gyi phung po la g.yo ba med pa/ chos rnams</text></item>
<item><p>10a3</p><section>mdo sde</section><text>la the tsom med pa/ sangs rgyas dang 'thun pa/ chos mi spong ba/ dge 'dun mi 'byed pa/ phra ma'i tshig spong ba/ 'phags pa rnams kyi drung du nye bar 'gro zhing de dag la bsnyen bkur byed pa/ byis pa rnams rnam par spong ba/</text></item>
<item><p>10a4</p><section>mdo sde</section><text>'jig rten pa'i gtam la mngon par mi dga' zhing mi 'dod la ring du byed pa/ 'jig rten las 'das pa'i gtam la mngon par dga' zhing 'dod la 'dun cing sten pa/ gtam rgyud ma yin pa rnam par spong ba/ dga' bar byed pa'i</text></item>
<item><p>10a5</p><section>mdo sde</section><text>chos drug la sten pa/ snyen pa rnams smra ba/ sgrib pa lnga spong ba/ rnam par grol ba'i skye mched lnga la sten pa/ phung po lnga yongs su shes pa/ mi dge ba bcu'i las kyi lam rnam par spong ba/ dge ba bcu'i las kyi lam sgom pa</text></item>
<item><p>10a6</p><section>mdo sde</section><text>stobs bcu sgrub pa/ kun nas mnar sems kyi dngos po dgu rnam par sbyong ba/ 'du shes dgu rnam par 'jig pa/ le lo'i dngos po brgyad rnam par spong ba/ brtsam pa'i dngos po brgyad la nges par sten pa/ zil gyis</text></item>
<item><p>10a7</p><section>mdo sde</section><text>gnon pa'i skye mched brgyad la kun tu sten pa/ rnam par grol ba brgyad sgom pa/ skyes bu chen po'i rnam par rtog pa brgyad thob pa/ 'phags pa'i lam yan lag brgyad pa dang 'thun pa/ bsam</text></item>
<item><p>10a8</p><section>mdo sde</section><text>gtan la mi chags pa/ thos pas rlom sems mi byed pa/ nga rgyal bcom pa/ chos nyan par 'dod pa/ chos 'dod pa/ chos don du gnyer ba/ chos la 'dun pa/ chos la phyogs pa/ chos la 'bab</text></item>
<item><p>10b1</p><section>mdo sde</section><text>pa chos la gzhol ba/ chos la brtson pa/ bdag tu 'du shes pas rlom sems su mi byed pa/ sems can du 'du shes pa spong ba/ srog tu 'du shes pa mi dmigs pa/ gang zag tu 'du shes pa yongs su</text></item>
<item><p>10b2</p><section>mdo sde</section><text>spong ba/ phung por 'du shes pa rnams sel ba/ dngos por 'du shes pa la mi gnas pa/ mya ngan las 'da' ba mi 'dod pa/ phung po rnams mi 'dod pa/ 'khor ba la mi zad pa'i 'jigs par 'du shes pa/ phung po rnams la</text></item>
<item><p>10b3</p><section>mdo sde</section><text>gshed mar 'du shes pa/ khams rnams la sbrul gdug par 'du shes pa/ skye mched rnams la grong stong par 'du shes pa/ khams gsum la mi bde bar 'du shes pa/ mya ngan las 'das pa la phan yon du lta ba/</text></item>
<item><p>10b4</p><section>mdo sde</section><text>'dod pa rnams la mchil ma'i thal ba ltar spong bar 'du shes pa/ zas la mi mthun par 'du shes pa/ mngon par 'byung ba la gzhol ba/ khyim na gnas pa la mngon par mi dga' ba/ bu dang bu mo rnams la dgrar</text></item>
<item><p>10b5</p><section>mdo sde</section><text>'du shes pa/ chung ma la sring mor 'du shes pa/ sangs rgyas kyi bstan pa la mi phyed par dad pa/ sems can thams cad dang mi mthun pa med pa/ 'jig rten gyi khams thams cad du gnas pa med pa/</text></item>
<item><p>10b6</p><section>mdo sde</section><text>sangs rgyas thams cad mngon sum du gyur pa/ legs par bsnyen par rdzogs shing tshangs pa legs par spyad pa/ lus thams cad rtogs pa/ mos pa yongs su dag pa/ lhag pa'i bsam pa dge ba/</text></item>
<item><p>10b7</p><section>mdo sde</section><text>sems las su rung ba/ mi rigs pa la brtson pa rnams rnam par spong ba/ rigs par brtson pa rnam par ston pa/ mtshan ma thams cad rnam par sel ba/ dus gsum mnyam pa/ sangs rgyas</text></item>
<item><p>10b8</p><section>mdo sde</section><text>thams cad rjes su dran pa/ dge ba'i rtsa ba thams cad skyed pa/ sangs rgyas thams cad kyi byin gyis brlabs pa/ ting nge 'dzin thams cad la dbang ba/ sangs rgyas kyi sku'i mtshan la mngon par mi chags pa/ chos</text></item>
<item><p>11a1</p><section>mdo sde</section><text>thams cad la mnyam pa/ 'jig rten dang mi rtsod pa/ bya ba rnams la mi mthun pa med pa/ rten cing 'brel par 'byung ba rtogs pa/ nges par 'byung ba'i lam de bzhin gshegs pa'i sa la bzod pa thob pa/</text></item>
<item><p>11a2</p><section>mdo sde</section><text>chos kyi dbyings la 'jug pa/ nam mkha'i khams yongs su shes pa/ sems can gyi khams la mngon par mi chags pa/ mi skye ba/ mi 'gag pa/ gnas pa med pa/ mya ngan las 'das pa'i dbyings mngon sum</text></item>
<item><p>11a3</p><section>mdo sde</section><text>du gyur pa/ shes rab kyi mig rnam par sbyong ba/ chos thams cad la gnyis su med pa/ byang chub kyi sems la mtha' dang dbung med pa/ sems kyi rgyud gcig tu gyur pa/ sangs rgyas thams cad dang thogs</text></item>
<item><p>11a4</p><section>mdo sde</section><text>pa med pa'i ye shes la 'jug pa/ ye shes la sgrib pa med pa/ byang chub kyi phyir sems yongs su smin pa/ sangs rgyas kyi ye shes gzhan la rag ma las pa/ dge ba'i bshes gnyen rnams la ston par 'du</text></item>
<item><p>11a5</p><section>mdo sde</section><text>shes pa/ byang chub sems dpa' rnams la mi 'byed pa/ bdud kyi las rnams rnam par spong ba/ 'gro ba thams cad sprul pa dang mtshungs pa/ de bzhin gshegs pa blta ba la mig yor dang mtshungs pa/ byang chub</text></item>
<item><p>11a6</p><section>mdo sde</section><text>kyi sems yongs su tshol ba/ pha rol tu phyin pa rnams la sems mnyam pa/ de bzhin gshegs pa rnams blta ba la yang dag pa'i mtha' dang mnyam pa/ sangs rgyas thams cad la yon tan gyi chos thams</text></item>
<item><p>11a7</p><section>mdo sde</section><text>cad mnyam pa 'di ni bzang skyong da ltar gyi sangs rgyas mngon sum du bzhugs pa zhes bya ba'i ting nge 'dzin ces bya'o/ /bzang skyong gis zhus pa'i ting nge 'dzin gyi le'u ste gnyis pa'o// //</text></item>
<item><p>11a8</p><section>mdo sde</section><text>bzang skyong chos de rnams ni ting nge 'dzin de yongs su skyed par 'gyur te/ bzang skyong de la ting nge 'dzin gang chos de rnams kyis yongs su skyed par 'gyur ba'i ting nge 'dzin de gang zhe na/ 'di lta ste/ da ltar gyi sangs rgyas</text></item>
<item><p>11b1</p><section>mdo sde</section><text>mngon sum du bzhugs pa zhes bya ba'i ting nge 'dzin to/ /bzang skyong da ltar gyi sangs rgyas mngon sum du bzhugs pa zhes bya ba'i ting nge 'dzin de yang gang zhe na/ bzang skyong de la dge slong ngam/ dge slong ma 'am/ dge bsnyen</text></item>
<item><p>11b2</p><section>mdo sde</section><text>nam/ dge bsnyen ma tshul khrims yongs su rdzogs par spyod par 'gyur la/ des gcig pu dben par song ste 'dug nas 'di snyam du bcom ldan 'das de bzhin gshegs pa dgra bcom pa yang dag par rdzogs pa'i sangs</text></item>
<item><p>11b3</p><section>mdo sde</section><text>rgyas tshe dpag med de phyogs gang rol na gnas te 'tsho zhing gzhes la chos kyang ston cing bzhugs snyam du sems bskyed par bya'o/ /des ji skad du thos pa'i rnam pas sangs rgyas kyi zhing 'di nas nub phyogs logs su</text></item>
<item><p>11b4</p><section>mdo sde</section><text>sangs rgyas kyi zhing bye ba phrag 'bum 'das pa na 'jig rten gyi khams bde ba can na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas tshe dpag med de/ da ltar byang chub</text></item>
<item><p>11b5</p><section>mdo sde</section><text>sems dpa'i tshogs kyis yongs su bskor cing mdun du bdar te bzhugs so/ /'tsho'o/ gzhes so/ /chos kyang ston to/ snyam du yid la byed de/ des kyang sems ma g.yengs pas/ de bzhin gshegs pa</text></item>
<item><p>11b6</p><section>mdo sde</section><text>yid la byed do/ /bzang skyong 'di lta ste dper na skyes pa 'am/ bud med gang la la zhig nyal ba'i rmi lam du gzugs kyi rnam pa mthong ste/ dngul lam/ gser ram/ mdza' bshes sam/ nye du 'am/ snag</text></item>
<item><p>11b7</p><section>mdo sde</section><text>gi gnyen mtshams sam/ mdza' bo dang / yid du 'ong ba dang / sdug pa dang mi mthun pa med pa dag mthong la/ de rmi lam na de dag dang lhan gcig tu rtse zhing dga' la dga' dgur spyod cing / smra kun tu smra bar rmis</text></item>
<item><p>11b8</p><section>mdo sde</section><text>pa las de sad nas ji ltar mthong ba dang / thos pa dang bye brag phyed pa dang / rnam par shes pa dang / smras pa dang / kun tu smras pa/ de thams cad gzhan la yang brjod cing / de rmi lam gyi mtshan ma rjes su dran pas mchi ma klog</text></item>
<item><p>12a1</p><section>mdo sde</section><text>par byed pa de bzhin du/ bzang skyong byang chub sems dpa' 'am/ khyim pa 'am/ rab tu byung ba yang rung gcig pu dben par song ste 'dug la/ de bzhin gshegs pa dgra bcom pa yang dag par rdzogs pa'i</text></item>
<item><p>12a2</p><section>mdo sde</section><text>sangs rgyas tshe dpag med ji skad du thos pa'i rnam pas yid la byas te/ tshul khrims kyi phung po la skyon med cing dran pa g.ying ba med par nyin zhag gcig gam/ gnyis sam/ gsum 'am/ bzhi 'am/ lnga 'am/ drug gam/</text></item>
<item><p>12a3</p><section>mdo sde</section><text>nyin zhag bdun du yid la bya'o/ /de gal te nyin zhag bdun du sems mi g.ying bar de bzhin gshegs pa tshe dpag med yid la byed pa de nyin zhag bdun yongs su tshang ste 'das nas/ bcom ldan 'das de bzhin gshegs pa tshe</text></item>
<item><p>12a4</p><section>mdo sde</section><text>dpag med mthong ngo / /de gal te nyin mo bcom ldan 'das de mthong na/ de nyal ba'i rmi lam du bcom ldan 'das de bzhin gshegs pa tshe dpag med de'i zhal ston to/ /bzang skyong 'di lta ste dper na bud med dam skyes pa</text></item>
<item><p>12a5</p><section>mdo sde</section><text>nyal ba'i rmi lam na bdag nyid khyim na 'dug par yang mi shes/ phyogs na 'dug par yang mi shes shing / de'i mig gi dbang po la brtsig pas sgrib par yang mi byed/ mun pa dang rab rib tu yang mi byed pa de bzhin du/</text></item>
<item><p>12a6</p><section>mdo sde</section><text>bzang skyong byang chub sems dpa' sems dpa' chen po de yang ji ltar 'jig rten gyi bar dag gis sgrib par yang mi byed/ ri'i rgyal po ri rab dang / ri'i rgyal po khor yug dang / khor yug chen po dang / de bzhin du</text></item>
<item><p>12a7</p><section>mdo sde</section><text>gzhan yang ri nag po rnams kyis mig gi dbang po la sgrib par mi byed pa de lta de ltar sems bskyed de/ byang chub sems dpa' de lha'i mig thob pas/ de bzhin gshegs pa mthong ba yang ma yin/ lha'i rna ba'i khams</text></item>
<item><p>12a8</p><section>mdo sde</section><text>thob pas/ dam pa'i chos nyan pa yang ma yin/ rdzu 'phrul gyi stobs thob pas/ 'jig rten gyi khams der skad cig tu 'gro ba yang ma yin gyi/ bzang skyong byang chub sems dpa' de 'jig rten gyi khams</text></item>
<item><p>12b1</p><section>mdo sde</section><text>'di nyid na gnas bzhin du/ bcom ldan 'das de bzhin gshegs pa tshe dpag med de mthong zhing bdag nyid 'jig rten gyi khams de na 'dug pa snyam du shes la/ chos kyang nyan to/ /'chad pa thos nas kyang chos de dag kun 'dzin</text></item>
<item><p>12b2</p><section>mdo sde</section><text>to/ /kun chub par byed do/ /'dzin par byed do/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas tshe dpag med de la bkur stir byed do/ /bla mar byed do/ /ri mor byed do/ /</text></item>
<item><p>12b3</p><section>mdo sde</section><text>mchod par byed do/ /byang chub sems dpa' de ting nge 'dzin de las langs nas kyang ji skad du thos pa dang / ji ltar bzung ba dang / ji ltar kun chub par byas pa'i chos de dag gzhan la yang rgya cher yang dag par 'chad</text></item>
<item><p>12b4</p><section>mdo sde</section><text>do// // bam po gnyis pa/ bzang skyong 'di lta ste dper na/ skyes bu zhig rgyal po'i khab kyi grong khyer chen po na 'dug pa las yangs pa can gyi grong khyer na smad tshong ma yid</text></item>
<item><p>12b5</p><section>mdo sde</section><text>bzangs shes bya ba zhig yod par thos so/ /skyes bu gnyis pas ni smad 'tshong ma a mra skyong zhes bya ba zhig yod par thos so/ /skyes bu gsum pas ni sngon gyi smad 'tshong ma ud pa la'i mdog ces bya ba yod par thos</text></item>
<item><p>12b6</p><section>mdo sde</section><text>so/ /de rnams kyis de dag thos nas so sor so so la sems chags par gyur mod kyi/ skyes bu de rnams kyis smad 'tshong ma de rnams mthong ba ni ma yin te/ ming dang gzugs dang kha dog tsam zhig thos</text></item>
<item><p>12b7</p><section>mdo sde</section><text>pas/ 'dod chags kyi sems bskyed par gyur to/ /de dag phyi phyir zhing de yid la byed bzhin du nyal ba dang rmi lam du yang smad 'tshong ma de dag gi drung du bdag cag dong ba snyam du shes te/</text></item>
<item><p>12b8</p><section>mdo sde</section><text>ji ltar skyes bu de dag rgyal po'i khab kyi grong khyer chen po na 'khod cing sngon ma nyal bar/ de lta de ltar 'dod chags dang ldan pa'i sems skyed pa de bzhin du/ skyes bu de dag nyal nas kyang rmi lam na smad 'tshong ma de dag mthong zhing phan tshun sprad de/</text></item>
<item><p>13a1</p><section>mdo sde</section><text>'khrig pa'i chos la brten nas/ 'khrig pa la dad pa de dang yang bral bar gyur par rmis so/ /de dag sad nas ji ltar mthong ba dang / thos pa dang / shes pa dang / rtogs pa'i rmi lam na myong ba rjes su dran nas/</text></item>
<item><p>13a2</p><section>mdo sde</section><text>bzang skyong khyod gang na ba der dong ste phyin nas khyod la don de dag brjod do/ /khyod kyis don de dag thos nas lung 'di nyid kyis ci nas kyang de dag bla na med pa yang dag par rdzogs pa'i byang chub las phyir mi ldog par 'gyur ba de lta de ltar</text></item>
<item><p>13a3</p><section>mdo sde</section><text>chos bstan to/ /ngas kyang skyes bu de dag ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas legs par sad pa zhes bya ba rnams su 'gyur ro zhes lung ston to/ /skyes bu de</text></item>
<item><p>13a4</p><section>mdo sde</section><text>dag bzod pa rnyed kyang da dung sngon gyi mtshan ma de dag mthong zhing rjes su dran no/ /bzang skyong de bzhin du byang chub sems dpa' da ltar gyi sangs rgyas mngon sum du bzhugs pa'i ting nge 'dzin 'di dang ldan pa de ni 'jig rten gyi khams</text></item>
<item><p>13a5</p><section>mdo sde</section><text>'di nyid na 'dug bzhin du/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas tshe dpag med de thos so/ /des de bzhin gshegs pa de'i mtshan dang gzugs dang / yon tan tsam zhig</text></item>
<item><p>13a6</p><section>mdo sde</section><text>thos nas sems mi g.yeng bar/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag med de yang dag par rjes su dran par byed do/ /de phyi phyir zhing yid la byed pas de bzhin</text></item>
<item><p>13a7</p><section>mdo sde</section><text>gshegs pa de mthong ngo / /da ltar gyi sangs rgyas mngon sum du bzhugs pa'i byang chub sems dpa'i ting nge 'dzin la gnas te/ des de bzhin gshegs pa de mthong nas/ bcom ldan 'das chos gang dang ldan na</text></item>
<item><p>13a8</p><section>mdo sde</section><text>byang chub sems dpa' sems dpa' chen po 'jig rten gyi khams 'dir skye bar 'gyur zhes zhu ba zhu'o/ /de bzhin du sangs rgyas kyi zhing gang dang gang du skye bar 'dod pa de'i tshe de bzhin gshegs pa la zhu'o/ /de skad</text></item>
<item><p>13b1</p><section>mdo sde</section><text>zhus nas bcom ldan 'das de bzhin gshegs pa 'od dpag med des byang chub sems dpa' de la 'di skad ces bka' stsal to/ /rigs kyi bu sangs rgyas rjes su dran pa kun tu bsten/ nges par bsten</text></item>
<item><p>13b2</p><section>mdo sde</section><text>cing / bsgoms la mang du byas na 'jig rten gyi khams 'dir skye bar byed do/ /sangs rgyas rjes su dran pa kun tu bsten/ nges par bsten cing bsgoms la mang du byas na sangs rgyas kyi zhing 'dir skye bar 'gyur ro/ /</text></item>
<item><p>13b3</p><section>mdo sde</section><text>rigs kyi bu de la sangs rgyas rjes su dran pa de gang zhe na/ 'di lta ste/ gang de bzhin gshegs pa yid la byed pa ste/ 'di ltar de ni de bzhin gshegs pa dgra bcom pa yang dag por rdzogs pa'i sangs rgyas rig pa dang zhabs</text></item>
<item><p>13b4</p><section>mdo sde</section><text>su ldan pa/ bde bar gshegs pa/ 'jig rten mkhyen pa skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das skyes bu chen po'i mtshan sum cu rtsa gnyis dang gser</text></item>
<item><p>13b5</p><section>mdo sde</section><text>gyi mdog lta bu'i sku dang ldan pa/ gser gyi gzugs 'tsher zhing gsal la legs par gnas pa dang 'dra ba/ rin po che'i mchod sdong ltar shin tu brgyan pa/ nyan thos kyi dge 'dun gyi nang na chos kyang ston te ci nas kyang</text></item>
<item><p>13b6</p><section>mdo sde</section><text>chud mi za ba de ltar ston to/ /ci zhig chud mi za zhe na/ sa chud mi gzon no/ /chu dang me dang rlung dang / 'byung po dang / lha dang / bram ze dang / skye dgu'i bdag po chud mi gzon to/ /gzugs chud mi gzon</text></item>
<item><p>13b7</p><section>mdo sde</section><text>to/ /tshor ba dang / 'du shes dang / 'du byed dang / rnam par shes pa chud mi gzon to/ /de bzhin gshegs pa rlom sems su mi byed/ mi dmig /mngon par mi chags/ yang dag par mi shes/ mi rtog /rnam</text></item>
<item><p>13b8</p><section>mdo sde</section><text>par mi rtog /yang dag par rjes su mi mthong ste/ gang de ltar de bzhin gshegs pa mi dmigs par yid la byed pas stong pa nyid kyi ting nge 'dzin thob pa de ni sangs rgyas rjes su dran pa zhes bya ste/</text></item>
<item><p>14a1</p><section>mdo sde</section><text>byang chub sems dpa' de ting nge 'dzin de bsgoms shing ting nge 'dzin de la mnyam par bzhag nas/ ting nge 'dzin de las langs te/ bzang skyong khyod gang na ba der song nas phyin pa dang ting nge 'dzin de rjod do/ /bzang</text></item>
<item><p>14a2</p><section>mdo sde</section><text>skyong de la khyod kyis ci nas kyang byang chub sems dpa' de bla na med pa yang dag par rdzogs pa'i byang chub las phyir mi ldog par 'gyur ba de lta de ltar chos ston to/ /de la ngas kyang skyes bu de ni ma 'ongs pa'i dus na de bzhin</text></item>
<item><p>14a3</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas spobs pa rnyed pa zhes bya bar 'gyur ro zhes lung ston to/ /bzang skyong khyod nyid dang gnas brtan 'od srung chen po dang / byang chub sems dpa' dbang pos</text></item>
<item><p>14a4</p><section>mdo sde</section><text>byin dang / byang chub sems dpa' mtshams bzangs dang / gzhan yang byang chub sems dpa' gang gis ting nge 'dzin 'di thob pa rnams ting nge 'dzin 'di las dbang du gyur pa yin te/ bzang skyong sngon byung ba 'das pa'i dus na skyes</text></item>
<item><p>14a5</p><section>mdo sde</section><text>bu gcig cig dgon pa'i mya ngam zhig tu song ba dang / de bkres shing skom nas rmugs pa dang gnyid kyis non te/ nyal ba dang / rmi lam na bza' ba dang / btung ba mang po zhig rnyed do/ /rnyed nas kyang ji tsam chog par zos te/</text></item>
<item><p>14a6</p><section>mdo sde</section><text>bkres pa dang / skom pa de dag kyang med par gyur to/ /de sad pa dang / lus dang lto ma rgyas par gyur nas/ de 'di snyam du 'di lta ste/ rmi lam dang 'dra ba de lta bu'i chos shig yod do/ snyam ste de de ltar rtogs pas mi skye</text></item>
<item><p>14a7</p><section>mdo sde</section><text>ba'i chos la bzod pa thob par gyur to/ /bla na med pa yang dag par rdzogs pa'i byang chub las kyang phyir mi ldog par gyur to/ /bzang skyong de bzhin du byang chub sems dpa' khyim pa 'am rab tu byung ba yang rung / phyogs gang dang gang</text></item>
<item><p>14a8</p><section>mdo sde</section><text>na de bzhin gshegs pa bzhugs par thos pa'i phyogs de dang de logs su de bzhin gshegs pa de yid la byas na/ des sangs rgyas mthong ba thob bo/ /des dngos po'i 'du shes su mi bya'i nam mkha'i 'du shes su bya ste/</text></item>
<item><p>14b1</p><section>mdo sde</section><text>de nam mkha'i 'du shes la shin tu gnas shing sangs rgyas kyi 'du shes shin tu yid la byas pas/ de bzhin gshegs pa bai dUr+ya'i sku gzugs lta bu bzang po byang chub sems dpa' des mngon sum du mthong bar 'gyur te/ byang chub</text></item>
<item><p>14b2</p><section>mdo sde</section><text>sems dpa' des de bzhin gshegs pa dgra bcom pa yang dag par rdzogs pa'i sangs rgyas de lta bu de mthong bar 'gyur ro/ /bzang skyongs 'di lta ste dper na skyes bu la la zhig rang skyes pa'i yul nas ljongs kyi phyogs gzhan</text></item>
<item><p>14b3</p><section>mdo sde</section><text>zhig tu song ste phyin pa dang / rang skyes pa'i yul de rjes su dran nas ji ltar mthong ba dang / thos pa dang / shes pa dang / rtogs pa'i chos rnams yid la byed pa las rmugs pa dang gnyid kyis non te/ de nyal ba dang rmi lam</text></item>
<item><p>14b4</p><section>mdo sde</section><text>na rang skyes pa'i yul du song nas de na bdag nyid 'dug pa snyam du shes shing / ji ltar sngon mthong ba dang / thos pa dang / bye brag phyed pa dang / rnam par shes pa de dag kyang mthong ngo / /de na 'gro zhing ldog pa dag kyang byed do/ /de sad</text></item>
<item><p>14b5</p><section>mdo sde</section><text>pa dang gnyen 'dab dang / mdza' bshes dang / nye du dang / snag gi gnyen mtshams rnams kyi nang du nga ni 'di ltar song song ngo / /ngas ni 'di dag mthong ngo / /der ngas ni 'di dag myong ngo / zhes don de dag kyang rjod do/ /bzang skyong</text></item>
<item><p>14b6</p><section>mdo sde</section><text>de bzhin du byang chub sems dpa' sems dpa' chen po khyim pa'am rab tu byung ba yang rung / phyogs gang dang gang na de bzhin gshegs pa bzhugs par thos pa'i phyogs dang de logs su dran pa dang ldan zhing / sems</text></item>
<item><p>14b7</p><section>mdo sde</section><text>g.ying ba med pas sangs rgyas mthong ba thob par bya ba'i phyir de bzhin gshegs pa de yid la bya'o/ /de ltar na byang chub sems dpa' des de bzhin gshegs pa bai dUr+ya'i sku gzugs bzang por gnas par mthong bar 'gyur ro/ /</text></item>
<item><p>14b8</p><section>mdo sde</section><text>bzang skyong 'di lta ste dper na dge slong mi sdug pa sgom pa zhig gis mdun na rnam par bam pa'i gzugs rnams mthong zhing rnam par sngos pa dang / rnam par brnags pa dang / rnam par dmar ba dang / rnam par zos pa dang /</text></item>
<item><p>15a1</p><section>mdo sde</section><text>sha rnams lpags pa 'am/ sha dang khrag med pa 'am/ dkar po 'am/ kha dog dung dang 'dra ba 'am/ keng rus shig mdun du mthong na/ rnam par sngos pa nas/ keng rus kyi bar du de dag gang nas kyang ma 'ongs/ gang du</text></item>
<item><p>15a2</p><section>mdo sde</section><text>yang ma song ngo / /de dag sus kyang ma byas/ sus kyang ma bgags te/ bzang skyongs 'on kyang dge slong de'i sems rtse gcig pa'i dbang gis mdun na keng rus 'dug pa mthong ngo / /bzang skyong de bzhin du sangs rgyas kyis</text></item>
<item><p>15a3</p><section>mdo sde</section><text>yongs su bzung ba'i byang chub sems dpa' ting nge 'dzin 'di la gnas pa rnams phyogs gang dang gang na de bzhin gshegs pa dgra bcom pa yang dag par rdzogs pa'i sangs rgyas bzhugs pa'i phyogs de dang de logs</text></item>
<item><p>15a4</p><section>mdo sde</section><text>su sangs rgyas mthong ba 'thob par bya ba'i phyir yid la byed do/ /phyogs de dang de logs su yid la byas pas des phyogs de dang de logs su de bzhin gshegs pa dgra bcom pa yang dag par rdzogs pa'i sangs rgyas de</text></item>
<item><p>15a5</p><section>mdo sde</section><text>dag mthong ngo / /de ci'i phyir zhe na/ bzang skyong 'di lta ste/ sangs rgyas mthong ba 'thob par 'gyur ba 'di ni ting nge 'dzin 'di'i rgyu 'thun pa yin no/ /ting nge 'dzin 'di la gnas pa'i byang chub sems dpa' ni sangs rgyas</text></item>
<item><p>15a6</p><section>mdo sde</section><text>kyi mthu dang / rang gis dge ba'i rtsa ba'i stobs bskyed pa dang / ting nge 'dzin thob pa'i phyir dang / 'di dag gsum tshogs shing 'dus pas des de bzhin gshegs pa rnams mthong zhing snang bar 'gyur ro bzang skyong 'di lta ste</text></item>
<item><p>15a7</p><section>mdo sde</section><text>dper na bud med dam skyes pa gang la la mgo 'khru zhing rgyan 'dogs pa'i rang bzhin can zhig yod la/ de 'bru mar dang ba'i snod dam/ chu dang ba'i snod dam/ yongs su phyis pa'i me long gi dkyil 'khor ram/</text></item>
<item><p>15a8</p><section>mdo sde</section><text>mthing bus bskus pa'i sa phyogs la/ bdag nyid blta bar bsams nas des der bdag nyid kyi gzugs mthong na/ bzang skyong de la ji snyam du sems 'bru mar dang ba'i snod dam chu dang ba'i snod dam yongs su phyis pa'i</text></item>
<item><p>15b1</p><section>mdo sde</section><text>me long gi dkyil 'khor ram/ mthing bus bskus pa'i sa'i phyogs de la/ gang skyes pa 'am bud med kyi gzugs snang ba de skyes pa 'am/ bud med gang yang de'i nang du song ba 'am/ de'i nang du zhugs pa yod dam/ bzang skyong gis</text></item>
<item><p>15b2</p><section>mdo sde</section><text>gsol pa/ btsun pa bcom ldan 'das de ni ma mchis mod kyi/ btsun pa bcom ldan 'das 'bru mar dang / chab de dang zhing rnyog pa ma mchis pa 'am/ me long gi dkyil 'khor de legs par yongs su phyis pa 'am/ mthing bus bskus</text></item>
<item><p>15b3</p><section>mdo sde</section><text>pa'i sa chen po de dag pa'i slad du gzugs brnyan mdun na mchis te/ chab dang / 'bru mar dang / me long dang / sa chen po de las skyes pa 'am/ bud med kyi lus de byung ba'ang ma lags/ gang nas kyang ma mchis/ gang du yang ma mchis/ gang nas kyang</text></item>
<item><p>15b4</p><section>mdo sde</section><text>ma skyes/ gang du yang ma 'gags so/ /bcom ldan 'das kyis bka' stsal pa/ bzang skyong legs so legs so/ /bzang skyong khyod yang legs so/ /bzang skyong de de bzhin no/ /ji skad smras pa bzhin te/ gzugs rnams shin tu yongs su dag pa las</text></item>
<item><p>15b5</p><section>mdo sde</section><text>gzugs brnyan rnams snang bar 'gyur ro/ /de bzhin du byang chub sems dpa' de yang ting nge 'dzin 'di shin tu bsgoms pas tshegs chung ngus de bzhin gshegs pa de rnams byang chub sems dpa' des mthong ngo / /mthong nas kyang zhu ba zhu zhing zhus</text></item>
<item><p>15b6</p><section>mdo sde</section><text>pa lung bstan pas yid rangs par 'gyur ro/ /de 'di snyam du de bzhin gshegs pa 'di ga zhig nas byon tam/ bdag ga zhig tu son tam/ snyam pa las/ des de bzhin gshegs pa de gang nas kyang ma byon par rab tu shes so/ /</text></item>
<item><p>15b7</p><section>mdo sde</section><text>bdag gi lus kyang gang du yang ma song bar rab tu 'du shes nas/ de 'di snyam du khams gsum pa 'di dag ni sems tsam mo/ /de ci'i phyir zhe na/ 'di ltar bdag ji lta ji ltar rnam par</text></item>
<item><p>15b8</p><section>mdo sde</section><text>rtogs pa/ de lta de ltar snang ngo / /sems de yang nang na yang med/ phyi rol na yang med/ gnyi ga med par yang mi dmigs te/ /gzhan du na dmigs pa la brten nas skye'o/ /</text></item>
<item><p>16a1</p><section>mdo sde</section><text>gang rten cing 'brel par byung ba de ni dngos po med pa'o/ /gang dngos po med pa de ni ma skyes pa'o/ /gang ma skyes pa de ni dmigs su med pa'o/ /gang dmigs su med pa de ni rang bzhin stong pa'o/ /gang</text></item>
<item><p>16a2</p><section>mdo sde</section><text>rang bzhin stong pa de ni gdags su med pa'o/ /gang gdags su med pa de ni blta ba 'am/ rnam par shes pa 'am/ chags par bya ba 'am/ bstan pa 'am/ chud gzan par bya ba 'am/ rab tu gzhag par bya ba mi nus so/ /</text></item>
<item><p>16a3</p><section>mdo sde</section><text>de nas de'i tshe bcom ldan 'das kyis tshigs su bcad pa 'di dag gsungs so/ /sems kyis sangs rgyas byed pa ste/ /sems nyid kyis kyang mthong ba'o/ /sems nyid nga yi sangs rgyas te/ /sems nyid de bzhin gshegs</text></item>
<item><p>16a4</p><section>mdo sde</section><text>pa'o/ /sems nyid nga yi lus yin te/ /sangs rgyas sems kyis mthong ba'o/ /sems nyid nga yi byang chub ste/ /sems nyid rang bzhin med pa'o/ /sems kyis sems ni mi shes shing / /sems kyis sems</text></item>
<item><p>16a5</p><section>mdo sde</section><text>ni mi mthong ngo / /sems su 'du shes mi shes yin/ /sems su mi shes mya ngan 'da'/ /chos 'di dag ni snying po med/ /rlom sems las ni kun 'byung ste/ /stong pa nyid las gang rlom pa'i/ /rlom sems</text></item>
<item><p>16a6</p><section>mdo sde</section><text>de 'dir stong pa yin/ bzang skyong gis zhus pa'i ting nge 'dzin gyi le'u ste/ gsum pa'o// //</text></item>
<item><p>16a7</p><section>mdo sde</section><text>bzang skyong ting nge 'dzin 'di la gnas pa'i byang chub sems dpa' de'i ye shes ni de lta bu yin no/ /bzang skyong chos bzhi dang ldan na/ byang chub sems dpa' sems dpa' chen po da ltar gyi sangs rgyas mngon sum du bzhugs pa'i ting nge</text></item>
<item><p>16a8</p><section>mdo sde</section><text>'dzin 'di thob bo/ /bzhi gang zhe na/ 'di lta ste/ mi 'phrogs pa'i dad pa dang / phyir mi ldog pa'i brtson 'grus dang / gzhan gyi dring la mi 'jog pa'i shes rab dang / dge ba'i bshes gnyen la bsnyen</text></item>
<item><p>16b1</p><section>mdo sde</section><text>bkur byed pa ste/ bzang skyong chos bzhi po de dag dang ldan na/ byang chub sems dpa' sems dpa' chen po da ltar gyi sangs rgyas mngon sum du bzhugs pa'i ting nge 'dzin 'di 'thob bo/ /bzang skyong gzhan yang chos bzhi dang ldan na/</text></item>
<item><p>16b2</p><section>mdo sde</section><text>byang chub sems dpa' sems dpa' chen po ting nge 'dzin 'di 'thob bo/ /bzhi gang zhe na/ 'di lta ste/ zla ba gsum gyi bar du se gol brdabs pa tsam yang bdag gi 'du shes mi skyed pa dang / zla ba gsum gyi bar du</text></item>
<item><p>16b3</p><section>mdo sde</section><text>se gol brdabs pa tsam yang rmugs pa dang / gnyid kyis mi non pa dang / bshang ba dang / gci ba byed pa ma gtogs par zla ba gsum gyi bar du brtson 'grus brtsams te 'chag pa la zhugs nas sa la mi 'dug pa dang /</text></item>
<item><p>16b4</p><section>mdo sde</section><text>gzhan dag la yang chos kyi sbyin pa rgya cher gtong ba'i steng du rnyed pa dang / bkur sti dang / tshigs su bcad pa la mi re ba ste/ bzang skyong chos bzhi po de dag dang ldan na/ byang chub sems dpa' sems dpa'</text></item>
<item><p>16b5</p><section>mdo sde</section><text>chen po ting nge 'dzin 'di 'thob bo/ /bzang skyong gzhan yang chos bzhi dang ldan na/ byang chub sems dpa' sems dpa' chen po ting nge 'dzin 'di 'thob bo/ /bzhi gang zhe na/ 'di lta ste/ sangs rgyas blta bar</text></item>
<item><p>16b6</p><section>mdo sde</section><text>sems can rnams la skul ba dang / chos mnyan par sems can rnams la skul ba dang / byang chub kyi sems skyed par sems can rnams la skul ba dang / phrag dog med pa ste/ bzang skyong chos bzhi po de dag dang</text></item>
<item><p>16b7</p><section>mdo sde</section><text>ldan na/ byang chub sems dpa' sems dpa' chen po ting nge 'dzin 'di 'thob bo/ /bzang skyong gzhan yang chos bzhi dang ldan na/ byang chub sems dpa' sems dpa' chen po ting nge 'dzin 'di 'thob bo/ /bzhi gang zhe na/</text></item>
<item><p>16b8</p><section>mdo sde</section><text>'di lta ste/ ting nge 'dzin 'di 'dod pas/ de bzhin gshegs pa'i sku gzugs byed du bcug ste/ tha na ri mor yang 'drir 'jug pa dang / ting nge 'dzin 'di 'dod pas/ ting nge 'dzin 'di yun ring du gnas par bya ba'i phyir ci nas kyang</text></item>
<item><p>17a1</p><section>mdo sde</section><text>ting nge 'dzin 'di 'dzin par legs par bris shing / glegs bam sbyin pa dang / mngon pa'i nga rgyal can gyi gang zag rnams mngon pa'i nga rgyal med pa'i chos 'di lta ste/ bla na med pa yang dag par rdzogs pa'i byang chub la 'jog pa</text></item>
<item><p>17a2</p><section>mdo sde</section><text>dang / de bzhin gshegs pa'i bstan pa bsrung ba dang / sba ba dang / yang dag par gzung ba'i phyir gnas pa ste/ bzang skyong chos bzhi po de dag dang ldan na/ byang chub sems dpa' sems dpa' chen po ting nge 'dzin 'di 'thob bo/ /</text></item>
<item><p>17a3</p><section>mdo sde</section><text>de nas de'i tshe bcom ldan 'das kyis tshigs su bcad pa 'di dag gsungs so/ /bde gshegs bstan pa la ni dad pa skyed/ /stong pa nyid kyi chos bshad ma smod cig /brtson 'grus brtsams shing gnyid ni spangs byas te/ /</text></item>
<item><p>17a4</p><section>mdo sde</section><text>zla gsum tshang bar nam yang ma 'dug shig /rnyed dang bkur sti tshigs bcad mi rten par/ /bde gshegs gsungs pa'i chos ni bshad bya zhing / /mtshungs pa med pa'i bstan pa rgyas par bya/ /rten pa med na chos 'di thob par 'gyur/ /</text></item>
<item><p>17a5</p><section>mdo sde</section><text>phrag dog med cing khro ba bskyed mi bya/ /'dod chags spangs shing sems ni rnam grol la/ /mnyam par gzhag cing bsam gtan dga' byas te/ /sbyor bar byed na chos 'di 'thob par 'gyur/ /gser mdog bsod nams</text></item>
<item><p>17a6</p><section>mdo sde</section><text>brgya pa'i mtshan mnga' la/ /mdzes shing kun nas yongs su rgyas gyur pa/ /gser gyi gzugs bzhin du ni lta sdug pa'i/ /bsod nams mchog mtshan sangs rgyas dran par byos/ /sangs rgyas 'das pa 'am</text></item>
<item><p>17a7</p><section>mdo sde</section><text>yang na ma byon pa/ /thal mo sbyar te rjes su dran par byos/ /mi mchog gang dag da ltar bzhugs pa yang / /de dag mchod phyir bde gshegs dran par byos/ /dang ba'i sems kyis me tog phreng ba dang / /byug pa</text></item>
<item><p>17a8</p><section>mdo sde</section><text>dag dang bza' dang bca' ba yis/ /bde bar gshegs pa la ni mchod pa byos/ /ting 'dzin 'di ni rnyed par dka' mi 'gyur/ /ting nge 'dzin gyi mchog 'di 'dod pas na/ /sems ni rangs shing dga' ba 'dra med pas/ /</text></item>
<item><p>17b1</p><section>mdo sde</section><text>rnga dung rdza rnga dag gi sil snyan dang / /dpe med ring bsrel la ni rol mo byed/ /ting nge 'dzin gyi mchog ni 'dod pas na/ /ri mo legs par bris shing mtshan rdzogs la/ /gser gyi mdog 'dra rgya che skyon med pa'i/ /</text></item>
<item><p>17b2</p><section>mdo sde</section><text>mtshungs pa med pa'i sku gzugs byed pa dang / /dga' bar byed pa'i chos ni mdun bzhag nas/ /tshul khrims yongs dag thos pa tshol byed la/ /le lo'i dngos po yongs su spangs byas na/ /ting 'dzin 'di ni</text></item>
<item><p>17b3</p><section>mdo sde</section><text>ring por mi thogs rnyed/ /kun nas mnar sems su la 'ang ma byed cig /byams la gnas dang snying rje gnas pa dang / /'dod pa'i yon tan btang snyoms byas na ni/ /ting 'dzin 'di ni ring por mi thogs rnyed/ /</text></item>
<item><p>17b4</p><section>mdo sde</section><text>chos smra ba la 'ang de bzhin byams pa skyed/ /ston par 'du shes rtag tu nye bar zhog /nga rgyal ma byed chags pa spang bar byos/ /chos sbyin pa la nams kyang 'jungs ma gyur/ phan yon bzang po 'di dag blang bar byos/ /</text></item>
<item><p>17b5</p><section>mdo sde</section><text>gdams ngag gnas ni bde bar gshegs pas bstan/ /'di ni sangs rgyas mang po'i bstan pa ste/ /ting 'dzin 'di ni rnyed par dka' mi 'gyur/ /</text></item>
<item><p>17b6</p><section>mdo sde</section><text>bzang skyong gis zhus pa'i ting nge 'dzin gyi le'u ste/ bzhi pa'o// // bzang skyong gzhan yang byang chub sems dpa' sems dpa' chen po ting nge 'dzin 'di</text></item>
<item><p>17b7</p><section>mdo sde</section><text>'dod pas chos smra ba'i dge slong la gus pa dang bcas shing zhe sa dang bcas par bya ste/ glan ka btsal ba med pa'i sems kyis ston par 'du shes bskyed la/ ting nge 'dzin 'di la sbyar bar bya'o/ /bzang skyong gal te byang chub sems dpa'</text></item>
<item><p>17b8</p><section>mdo sde</section><text>des chos smra ba'i dge slong de la kun nas mnar sems kyi sems kyis gnas sam/ tha ba'i sems kyis gnas sam/ sems ma dad pas gnas na/ bzang skyong byang chub sems dpa' des ting nge 'dzin 'di thob pa ni gnas ma</text></item>
<item><p>18a1</p><section>mdo sde</section><text>yin te skabs med do/ /gal te chos smra ba'i dge slong de la ston pa'i 'du shes mi skyed na yang gnas de med do/ /bzang skyong de ci'i phyir zhe na/ de ltar ma gus pas ni dam pa'i chos nub par 'gyur ro/ /bzang skyong</text></item>
<item><p>18a2</p><section>mdo sde</section><text>'di lta ste dper na mig dang ldan pa'i skyes bu zhig gis nam thang zhing / sprin med pa'i mtshan mo nam gyi gung thun la gdong gyen du bar snang la bltas na/ des der skar ma'i gzugs mang po rnams mthong ngo / /bzang</text></item>
<item><p>18a3</p><section>mdo sde</section><text>skyong de bzhin du/ sangs rgyas kyis yongs su bzung ba'i byang chub sems dpa' sems dpa' chen po/ ting nge 'dzin 'di la gnas pa ni nam mkha'i 'du shes shin tu nye bar gnas shing / sangs rgyas kyi 'du shes shin tu</text></item>
<item><p>18a4</p><section>mdo sde</section><text>byin gyis brlabs pa'i phyir/ sangs rgyas kyi mthu dang / ting nge 'dzin 'di bsgoms pas/ 'jig rten gyi khams gzhan du shar phyogs su bltas na/ tshegs chung ngus sangs rgyas mang po rnams mig gi dbang po la</text></item>
<item><p>18a5</p><section>mdo sde</section><text>snang bar 'gyur ro/ /tshegs chung ngus sangs rgyas brgya phrag mang po dang / sangs rgyas stong phrag mang po dang / sangs rgyas brgya stong phrag mang po dang / sangs rgyas bye ba phrag mang po dang / sangs rgyas</text></item>
<item><p>18a6</p><section>mdo sde</section><text>bye ba brgya phrag mang po dang / sangs rgyas bye ba stong phrag mang po dang / sangs rgyas bye ba brgya stong phrag mang po dang / sangs rgyas bye ba khrag khrig brgya stong phrag mang po tshegs chung ngus mig gi dbang po la snang bar</text></item>
<item><p>18a7</p><section>mdo sde</section><text>'gyur ro/ /de bzhin du lho phyogs dang / nub phyogs dang / byang phyogs dang / phyogs mtshams bzhi dang / 'og gi phyogs dang / steng gi phyogs rgyas par bya ste/ de ltar phyogs bcur bltas na/</text></item>
<item><p>18a8</p><section>mdo sde</section><text>byang chub sems dpa' sems dpa' chen po des tshegs chung ngus sangs rgyas mang po rnams mig gi dbang po la snang bar 'gyur ro/ /tshegs chung ngus sangs rgyas brgya phrag mang po dang / sangs rgyas stong phrag mang po dang / sangs rgyas</text></item>
<item><p>18b1</p><section>mdo sde</section><text>brgya stong phrag mang po dang / sangs rgyas bye ba phrag mang po dang / sangs rgyas bye ba brgya phrag mang po dang / sangs rgyas bye ba stong phrag mang po dang / sangs rgyas bye ba brgya stong phrag mang po dang / sangs rgyas bye ba khrag khrig</text></item>
<item><p>18b2</p><section>mdo sde</section><text>brgya stong phrag mang po/ tshegs chung ngus mig gi dbang po la snang bar gyur to/ /bzang skyong de ltar sangs rgyas kyis yongs su bzung ba'i byang chub sems dpa' sems dpa' chen po da ltar gyi sangs rgyas mngon sum du bzhugs</text></item>
<item><p>18b3</p><section>mdo sde</section><text>pa'i byang chub sems dpa'i ting nge 'dzin 'di la gnas pa rnams ni tshegs chung ngus sangs rgyas mang po rnams mig gi dbang po la snang bar 'gyur ro/ /tshegs chung ngus sangs rgyas brgya phrag mang po dang / sangs rgyas stong phrag mang po</text></item>
<item><p>18b4</p><section>mdo sde</section><text>dang / sangs rgyas brgya stong phrag mang po dang / sangs rgyas bye ba phrag mang po dang / sangs rgyas bye ba brgya phrag mang po dang / sangs rgyas bye ba stong phrag mang po dang / sangs rgyas bye ba brgya stong phrag mang po dang / sangs rgyas</text></item>
<item><p>18b5</p><section>mdo sde</section><text>bye ba khrag khrig brgya stong phrag mang po rnams tshegs chung ngus mig gi dbang po la snang bar 'gyur ro/ /bzang skyong 'di lta ste dper na/ sangs rgyas kyi spyan gang dang ldan pas/ de bzhin gshegs pa dgra bcom pa yang dag par</text></item>
<item><p>18b6</p><section>mdo sde</section><text>rdzogs pa'i sangs rgyas kyis/ thams cad thugs su chud pa dang / thams cad gzigs par 'gyur ba'i/ de bzhin gshegs pa dgra bcom pa yang dag par rdzogs pa'i sangs rgyas kyi sangs rgyas kyi spyan yod do/ /bzang skyong de bzhin du</text></item>
<item><p>18b7</p><section>mdo sde</section><text>sangs rgyas kyis yongs su bzung ba'i/ byang chub sems dpa' sems dpa' chen po da ltar gyi sangs rgyas mngon sum du bzhugs pa'i ting nge 'dzin 'di la gnas pa rnams ni/ tshegs chung ngus mang du thos pa yongs su rdzogs par 'gyur ro/ /</text></item>
<item><p>18b8</p><section>mdo sde</section><text>sbyin pa'i pha rol tu phyin pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang /</text></item>
<item><p>19a1</p><section>mdo sde</section><text>shes rab kyi pha rol tu phyin pa yongs su rdzogs par 'gyur ro/ /tshul khrims dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong ba yongs su rdzogs</text></item>
<item><p>19a2</p><section>mdo sde</section><text>par 'gyur ro/ /byang chub sems dpa'i yon tan thams cad yongs su rdzogs par 'gyur ro/ /bla na med pa'i shes rab kyi dbang po dang / bla na med pa yang dag par rdzogs pa'i byang chub yongs su rdzogs par 'gyur ro/ /de nas de'i</text></item>
<item><p>19a3</p><section>mdo sde</section><text>tshe bcom ldan 'das kyis tshigs su bcad pa 'di dag gsungs so/ /dper na mig ldan mi zhig mtshan mo dben pa'i dus/ /nam gyi gung thun ldang byas nam mkha' rnam dag la/ /des ni skar ma mang po brgya stong mthong gyur</text></item>
<item><p>19a4</p><section>mdo sde</section><text>te/ /dran ldan bsams na nyin bar du 'ang dran par 'gyur/ /de ltar byang chub sems dpas ting 'dzin 'di thob nas/ /sangs rgyas dpa' bo mang po brgya stong mthong bar 'gyur/ /de las langs pa'i dus na 'ang dran 'gyur zhing / /'khor</text></item>
<item><p>19a5</p><section>mdo sde</section><text>la 'jig rten mgon po 'di 'dra'o zhes kyang smra/ /ji ltar nga'i mig sangs rgyas spyan de rnam dag la/ /rab rib med cing yongs dag des ni 'jig rten lta ba ltar/ /de ltar rgyal sras byang chub sems dpa' rnams kyi spyan/ /rdul med</text></item>
<item><p>19a6</p><section>mdo sde</section><text>ting 'dzin 'di yin des ni mi dbang mthong / /stobs bcu rkang gnyis dbang po 'jig rten gtso lta'i tshe/ /thub rnams dngos po'i 'du shes nam yang mi skyed do/ /dug bcom yongs dag dngos po'i 'du shes med</text></item>
<item><p>19a7</p><section>mdo sde</section><text>pa yi/ /byang chub sems dpa' gtso bo'i yon tan khyad par nyon/ chos mchog bsil ba de dag kyang ni mnyan par byos/ /stong pa nyid chos bde ba myur du dran par byos/ /ngas kyang rgyal ba'i</text></item>
<item><p>19a8</p><section>mdo sde</section><text>byang chub rnyed nas skye dgu la/ /skye bo mang la bde ba'i chos 'di bshad par bya/ /ji ltar byang chub sems dpa' tshe dpag med skyes nas/ /'jig rten mgon po brgya stong mang po mthong gyur pa/ /</text></item>
<item><p>19b1</p><section>mdo sde</section><text>de ltar byang chub sems dpa'i ting 'dzin 'di thob na/ /sangs rgyas dpa' bo mang po brgya stong mthong bar 'gyur/ /ji ltar dran ldan dge slong bzang po kun dga' bos/ /nga las thos pa rab bzung de yang kun 'dzin pa/ /de ltar byang chub</text></item>
<item><p>19b2</p><section>mdo sde</section><text>sems dpas ting 'dzin 'di thob na/ /chos mang thos shing de yang thams cad 'dzin par 'gyur/ /ting nge 'dzin 'di thos nas yang dag dga' bskyed la/ /'jig rten gsang tshig sna tshogs thams cad spang byos te/ /myur tu</text></item>
<item><p>19b3</p><section>mdo sde</section><text>dad par byos la chos kyi sbyin pa byin/ /de ltar yongs dag zhi ba'i sa 'di thob par 'gyur/ /bzang skyong gis zhus pa'i ting nge 'dzin gyi le'u ste lnga pa'o// //</text></item>
<item><p>19b4</p><section>mdo sde</section><text>bzang skyong de la byang chub sems dpas ting nge 'dzin 'di thob par bya ba dang / 'di lta ste/ yongs su bsgrub par bya ba'i phyir spro ba dang brtson 'grus chen po bskyed par bya'o/ /bzang skyong 'di lta ste dper na rgya mtsho chen po'i gru rin po</text></item>
<item><p>19b5</p><section>mdo sde</section><text>ches yongs su gang ba zhig rgya mtsho chen po rgal te 'jigs pa thams cad spangs pa las/ tshu rol gyi 'gram du chag na/ de la 'dzam bu'i gling pa'i mi rnams kyis sgra chen po dang / skad chen po dang / 'o dod bod par</text></item>
<item><p>19b6</p><section>mdo sde</section><text>bya'o/ /bdag cag ni rin po che 'di dag las nyams so/ /zhes mya ngan chen pos smre sngags kyang gdon par bya'o/ /bzang skyong de bzhin du rigs kyi bu 'am/ rigs kyi bu mo 'am/ dge slong ngam/</text></item>
<item><p>19b7</p><section>mdo sde</section><text>dge slong ma 'am/ dge bsnyen nam/ dge bsnyen ma gang la la ting nge 'dzin rin po che 'di lta bu 'di rna lam du grag par gyur la/ thos nas kyang glegs bam du 'dri bar mi byed/ ston par mi byed/ 'don par mi byed/</text></item>
<item><p>19b8</p><section>mdo sde</section><text>'dzin par mi byed/ klog par mi byed/ 'chad par mi byed/ sgom par mi byed/ nan tan gyis sgrub par mi byed na/ bzang skyong de la lha dang bcas pa'i 'jig rten gyis sgra chen po dang / skad chen po dang /</text></item>
<item><p>20a1</p><section>mdo sde</section><text>'o dod bod par bya'o/ /'di ltar ting nge 'dzin zab mo rin po che 'di lta bu sangs rgyas kyis bsngags pa/ sangs rgyas kyis bstod pa/ sangs rgyas kyis bstod du bcug pa/ sangs rgyas kyi yon tan thams cad</text></item>
<item><p>20a2</p><section>mdo sde</section><text>thob par 'gyur ba gang yin pa de thos nas yi ger 'dri bar mi byed/ ston par mi byed/ 'don par mi byed/ 'dzin par mi byed/ klog par mi byed/ 'chad par mi byed/ sgom par mi byed/ nan tan gyis sgrub par mi byed cing / nga rgyal</text></item>
<item><p>20a3</p><section>mdo sde</section><text>gyis non la mi shes te/ mang du thos pa yongs su rdzogs pa mi 'dzin pa'i sems can de dag ni ting nge 'dzin rin po che 'di lta bu 'di las yongs su nyams so zhes mya ngan chen pos smre sngags kyang gdon par bya'o/ /bzang skyong ting nge 'dzin</text></item>
<item><p>20a4</p><section>mdo sde</section><text>'di nyan mi 'dod par 'gyur ba dang / ting nge 'dzin 'di 'dzin par mi 'gyur ba'i sems can de dag ni bzang skyong yongs su nyams pa'i chos can yin par ngas bshad do/ /bzang skyong gang ting nge 'dzin rin po che 'di lta bu 'di thos nas</text></item>
<item><p>20a5</p><section>mdo sde</section><text>yi ger 'dri bar mi byed/ ston par mi byed/ 'don par mi byed/ 'dzin par mi byed/ klog par mi byed/ 'chad par mi byed/ sgom par mi byed/ nan tan gyis sgrub par mi byed pa'i sems can de dag ni yongs su nyams</text></item>
<item><p>20a6</p><section>mdo sde</section><text>pa ji tsam du 'gyur ba ltos shig /bzang skyong sems can de lta bu de rnams la ni chos de lta bu dag ched mi che bar ngas bshad do/ /bzang skyong 'di lta ste dper na/ skyes bu gang la la zhig byis pa'i rang bzhin can</text></item>
<item><p>20a7</p><section>mdo sde</section><text>shes rab 'chal pa'i rang bzhin can zhig la tsan dan dmar po sar pa zhig byin pa dang / de de la mi gtsang ba'i 'du shes skyed do/ /btsog pa'i 'du shes bskyed do/ /de la skyes bu mkhas pa'i rang bzhin can tsan dan gyi tshong pa</text></item>
<item><p>20a8</p><section>mdo sde</section><text>zhig gis 'di skad du kye skyes bu khyod tsan dan sar pa 'di la mi gtsang ba'i 'du shes ma skyed cig /btsog pa'i 'du shes ma skyed cig /kye skyes bu 'di'i dri ji tsam du dga' bar byed pa re shig snoms shig /</text></item>
<item><p>20b1</p><section>mdo sde</section><text>kye skyes bu 'di'i kha dog ci tsam du lta na sdug pa yang ltos shig smras pa dang / byis pa'i rang bzhin can shes rab 'chal pa'i rang bzhin can gyi skyes bu des tsan dan dmar po de mthong nas snom mi 'dod pa'i phyir rang gis ma blangs/ lta mi 'dod pa'i phyir</text></item>
<item><p>20b2</p><section>mdo sde</section><text>mig kyang 'dzum par byed pa de bzhin du/ bzang skyong ma 'ongs pa'i dus na/ dge slong byang chub sems dpa' rlom sems can lus ma bsgoms pa/ sems ma bsgoms pa/ tshul khrims ma bsgoms pa/</text></item>
<item><p>20b3</p><section>mdo sde</section><text>shes rab ma bsgoms pa/ tshul khrims 'chal pa/ dam pa'i chos nges pa'i don rin po che mi len pa/ dam pa'i chos nges pa'i don rin po che yongs su spong bar byed pa/ shes rab 'chal pa/ shes rab las yongs su nyams pa/ bsam gtan rnyed pas lhag</text></item>
<item><p>20b4</p><section>mdo sde</section><text>pa'i nga rgyal can/ gang zag la rten pa/ gang zag tu lta ba/ gang zag tu gnas pa/ chos su dmigs pa la mngon par zhen pa/ stong pa nyid bshad pas skrag pa de dag da ltar gyi sangs rgyas mngon sum du bzhugs</text></item>
<item><p>20b5</p><section>mdo sde</section><text>pa'i ting nge 'dzin 'di bshad pa thos na/ rna blags te nyan par mi byed/ mngon par dad par mi byed/ 'dzin par mi byed/ kun chub par mi byed/ 'chang bar mi byed/ klog par yang</text></item>
<item><p>20b6</p><section>mdo sde</section><text>mi byed na/ gzhan dag la rgya cher 'chad pa lta ci smos/ de dag de'i phyir byams pa dang / dga' ba rgya chen po yang mi 'thob na/ de bzhin nyid du sgrub pa lta ci smos pa'i steng du thos nas</text></item>
<item><p>20b7</p><section>mdo sde</section><text>kyang spong bar byed do/ /mngon par ma dad do/ /mi len to/ /mos par mi byed do/ /dpya ba'i bsam pa dang / bsting ba'i bsam pa dang / smad pa'i bsam pas tshig kyang</text></item>
<item><p>20b8</p><section>mdo sde</section><text>'di skad du gsung rab 'di dag 'bar ba dang / 'di ltar dge slong kun dga' bo 'dra ba 'jig rten du 'byung ba dang / 'di lta bu'i mdo sde 'byung ba ni ngo mtshar to zhes zer zhing / lkog tu dong nas kyang phan tshun du mdo</text></item>
<item><p>21a1</p><section>mdo sde</section><text>'di lta bu dag ni rang gis byas pa/ rang bzo byas pa ste/ 'di ni sangs rgyas kyis gsungs pa ma yin/ sangs rgyas kyis gnang ba ma yin no zhes de skad kyang rjod cing smod par byed de/ skyes bu blun po de lta bu</text></item>
<item><p>21a2</p><section>mdo sde</section><text>dag ni dam pa'i chos rin po che las yongs su nyams pa dang / dam pa'i chos rin po che yongs su spangs par rig par bya'o/ /bzang skyong 'di lta ste dper na/ skyes bu byis pa'i rang bzhin can de tsan dan dmar po de mthong nas yi</text></item>
<item><p>21a3</p><section>mdo sde</section><text>mi bsnam pa'i phyir sna yang 'gog pa dang / mi mthong bar bya ba'i phyir mig kyang 'dzums pa de bzhin du/ bzang skyong skyes bu blun po de dag kyang ting nge 'dzin rin po che 'di lta bu thos nas/ phyi phyir zhing mnyan par mi</text></item>
<item><p>21a4</p><section>mdo sde</section><text>sems/ gzung ba dang / kun chub par bya ba dang / bcang bar bya ba dang / bklag par bya bar mi sems pa'i steng du thos nas kyang 'di lta ste/ nyan mi 'dod pa'i phyir gnas de nas 'gro bar 'gyur ro/ /bzang skyong</text></item>
<item><p>21a5</p><section>mdo sde</section><text>'di lta ste dper na/ skyes bu rin po che 'tshong ba la la zhig gis skyes bu blun po'i rang bzhin can de rnams la nor bu rin po che bai dUr+ya rin thang med pa zhig bstan par bsams pa dang / de la skyes bu blun po'i rang bzhin can</text></item>
<item><p>21a6</p><section>mdo sde</section><text>de dag gis nor bu rin po che de mthong nas/ de la 'di skad ces smras so/ /kye skyes bu nor bu rin po che 'di'i rin ji tsam/ rin po che 'tshong ba des de dag la 'di skad ces smras so/ /nor bu rin po</text></item>
<item><p>21a7</p><section>mdo sde</section><text>che 'di'i 'od kyis phyogs ji tsam khyab pa de tsam gyi phyogs bzhir rin po che sna bdun gyis yongs su gang bar byas pa de byin cig /de ci'i phyir zhe na/ nor bu rin po che 'di'i rin thang tshang ba ni de yin no/ /sems can blun pa'i</text></item>
<item><p>21a8</p><section>mdo sde</section><text>rang bzhin can de dag gis de las nor bu rin po che'i rin thang thos pa dang / gad mos 'debs shing dpya bar byed sting bar byed la nor bu rin po che de yang lag pa gnyis kyis dpog par byed do/ /bzang skyong de bzhin du ma 'ongs</text></item>
<item><p>21b1</p><section>mdo sde</section><text>pa'i dus na dge slong rtog pa mang ba/ sngon gyi rgyal ba la bya ba byas pa/ dge ba'i rtsa ba bskyed pa de dag da ltar gyi sangs rgyas mngon sum du bzhugs pa'i ting nge 'dzin 'di thos nas/ 'di lta ste rgyas par bya ba'i phyir 'dzin par 'gyur/</text></item>
<item><p>21b2</p><section>mdo sde</section><text>kun chub par byed par 'gyur/ yi ger 'dri bar 'gyur/ yi ger 'drir 'jug par 'gyur/ 'chad par 'gyur/ klog par 'gyur/ gzhan dag la yang rgya cher yang dag par 'chad par 'gyur/ lhag par dad par 'gyur/</text></item>
<item><p>21b3</p><section>mdo sde</section><text>rtog pa mang bar 'gyur/ mos pa mang bar 'gyur/ spyod lam dang bar 'gyur/ ngo tsha shes pa dang 'gyod pa dang ldan par 'gyur/ bslab pa 'dod par 'gyur/ zab mo la mos par 'gyur/ shes rab dang ldan par 'gyur/</text></item>
<item><p>21b4</p><section>mdo sde</section><text>mang du thos par 'gyur/ byams pa la gnas pa dang snying rje thob par 'gyur/ de dag ting nge 'dzin 'di mnyan pa'i phyir gang la lar song ba der ston par 'gyur/ yang dag par ston par 'gyur ro/ /de 'di snyam du byang chub</text></item>
<item><p>21b5</p><section>mdo sde</section><text>sems dpa'i ting nge 'dzin sangs rgyas kyis gsungs pa/ 'di 'dra ba 'di ci nas kyang yun ring du gnas par gyur cig /rgyas par gyur cig /snyam du sems skyed par 'gyur ro/ /bzang skyong de na yang /</text></item>
<item><p>21b6</p><section>mdo sde</section><text>sems can gzhan kha cig bsod nams chung ba/ dge ba'i rtsa ba ma skyed pa/ sngon gyi rgyal ba la bya ba ma byas pa/ nga rgyal kyis gzir ba/ phrag dog gis gzir ba/ rnyed pa dang bkur sti</text></item>
<item><p>21b7</p><section>mdo sde</section><text>dang / tshigs su bcad pas gzir ba/ tshul khrims rnams yongs su ma dag pa/ ting nge 'dzin rnams ma thob pa/ shes rab rnams ma thob pa/ thos pa nyung ba/ slob dpon dang ma 'grogs</text></item>
<item><p>21b8</p><section>mdo sde</section><text>pa/ gang zag tu lta ba dang / gang zag tu rten pa/ gang zag la gnas pa/ chos su dmigs pa la mngon par zhen pa rnams ni stong pa nyid bshad pas skrag par 'gyur te/ de dag da ltar gyi sangs rgyas mngon sum du</text></item>
<item><p>22a1</p><section>mdo sde</section><text>bzhugs pa'i ting nge 'dzin 'di thos nas rtog par mi 'gyur/ mngon par dad par mi 'gyur/ yid ches par mi 'gyur/ mos par mi 'gyur ba'i steng du thos nas kyang gad mos 'debs par 'gyur/ 'phya bar 'gyur/</text></item>
<item><p>22a2</p><section>mdo sde</section><text>sting bar 'gyur / lkog tu dong nas kyang phan tshun nas smod par byed/ spong bar byed cing / tshig kyang 'di skad du dge slong 'di dag ni spyi rtol can no/ /dge slong 'di dag ni mu chor smra ba ste/ 'di ltar 'di dag ni sangs rgyas</text></item>
<item><p>22a3</p><section>mdo sde</section><text>kyis ma gsungs pa/ rang gis byas shing rang bzo byas pa/ tshig dang yi ge sna tshogs pa/ gtam tsam du bshad pa la mdo sde'i ming gis 'chad pa ngo mtshar to zhes zer zhing / mdo sde 'di dag ni sangs rgyas kyis gsungs pa</text></item>
<item><p>22a4</p><section>mdo sde</section><text>ma yin no zhes zer ba de dag skye bo rnams la yang de ltar shes par byed do/ /de ltar skyes bu blun po bsod nams chung ba dge ba'i rtsa ba rnams ma skyed pa/ sngon gyi rgyal ba la bya ba ma byas pa/ bla na med pa'i chos rin po che yongasu</text></item>
<item><p>22a5</p><section>mdo sde</section><text>spangs pas chos rin po che las phyi rol tu gyur pa de dag bsod nams chung ba nyid la bsten par 'gyur/ sgom par 'gyur/ mang du byed par 'gyur ro/ / bzang skyong lha dang mi dang lha ma yin du bcas pa'i 'khor 'di</text></item>
<item><p>22a6</p><section>mdo sde</section><text>rnams kyi mdun du khyod mos par bya'o/ /khyod kyis khong du chud par bya'o/ /rigs kyi bu 'am rigs kyi bu mo gang gis stong gsum gyi stong chen po'i 'jig rten gyi khams 'di rin po che sna bdun gyis yongs su bkang ste/</text></item>
<item><p>22a7</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas la phul ba bas/ rigs kyi bu 'am rigs kyi bu mo gang gis da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 'di nyan cing thos</text></item>
<item><p>22a8</p><section>mdo sde</section><text>nas kyang rtog par byed/ mngon par dad par byed/ yid ches par byed la 'di ni bden pa nyid do zhes mos par byed cing / sangs rgyas kyis gsungs pa yin no zhes tshig tu yang brjod na/ rigs kyi bu'am rigs kyi bu mo de'i bsod nams ches mang du 'phel bar 'gyur ro/ /</text></item>
<item><p>22b1</p><section>mdo sde</section><text>de nas de'i tshe don de nyid bstan par bya ba'i phyir bcom ldan 'das kyis tshigs su bcad pa 'di dag gsungs so/ /gang gis stong gsum thams cad du/ /rin po ches ni bkang byas te/ /byang chub btsal bar bya ba'i phyir/ /'jig rten</text></item>
<item><p>22b2</p><section>mdo sde</section><text>mgon la phul ba bas/ /gang gis sangs rgyas kyis sngags pa'i/ /mdo sde ting 'dzin 'di lta bu/ /thos nas mos par byed na ni/ /de'i bsod nams khyad par 'phags/ /sgyu dang gya gyu g.yo dang ldan/ /rgod cing dbang po ma bsdus la/ /</text></item>
<item><p>22b3</p><section>mdo sde</section><text>sdig pa'i grogs pos zin gyur pa/ /blo ngan rnams ni dad mi 'gyur/ /tshul khrims 'chal cing sdig chos can/ /nga zhes nga rgyal dam du gnas/ /phan tshun dag nas 'dus nas kyang / /rgyal ba'i stan la gad mos 'debs/ /</text></item>
<item><p>22b4</p><section>mdo sde</section><text>mdo sde de dag chos kyi rgyal/ /sangs rgyas kyis ni ma gsungs shes/ /ma bsdams de dag de 'dra ba'i/ /tshig dag kyang ni brjod par 'gyur/ /gang zhig ting 'dzin mdo 'di la/ /thos nas rtog par mi 'gyur ba/ /</text></item>
<item><p>22b5</p><section>mdo sde</section><text>ma rungs chud zos mi shes shing / /lta ba ngan la dmigs can no/ /sangs rgyas kyis ni gsungs pa yi/ /mdo sde 'di 'dra 'di dag la/ /bsod nams chung zhing dmigs gnas pas/ /dad par bya ba</text></item>
<item><p>22b6</p><section>mdo sde</section><text>mi nus so/ /gang zhig mdo sde 'di 'dra ba/ /thos nas dga' bar 'gyur ba ni/ /mi mchog tu ni mi 'gyur snyam/ /de la the tsom ma byed cig /gang zhig tshul khrims yongs dag cing / /lta ba</text></item>
<item><p>22b7</p><section>mdo sde</section><text>'ang rtag tu drang ba dang / /chos 'di la ni gus bcas pa/ /ngas ni de la chos bshad do/ /gang gis dpa' chen 'jig rten mgon/ /'od byed pa ni mthong gyur pa/ /de dag don du bshad par byas/ /</text></item>
<item><p>22b8</p><section>mdo sde</section><text>de dag kyang ni chos 'dzin shog /bzang skyong gis zhus pa'i ting nge 'dzin las lhag pa'i nga rgyal can gyi le'u ste drug pa'o// //</text></item>
<item><p>23a1</p><section>mdo sde</section><text>bam po gsum pa// //bzang skyong da ltar nga ting nge 'dzin 'di 'chad pa'i tshe gang gis nga la mnyes par byed pa de dag ni phyi ma'i tshe phyi ma'i dus lnga brgya pa tha ma la sdig pa'i grogs po'i lag tu song ba 'am/</text></item>
<item><p>23a2</p><section>mdo sde</section><text>dge ba'i bshes gnyen dang bral ba ma gtogs par ting nge 'dzin 'di thos nas spong ba 'am/ smod par 'gyur ba de ni gnas med de gnas ma yin te skabs med do/ /bzang skyong 'di na dge ba'i bshes gnyen gyi lag tu song ba las</text></item>
<item><p>23a3</p><section>mdo sde</section><text>kyang skyes bu blun po kha cig ting nge 'dzin 'di thos nas mngon par dad par mi byed/ yid ches par mi byed/ mos par mi byed na/ gang dag sdig pa'i grogs po'i lag tu song ba rnams lta smos kyang ci dgos/</text></item>
<item><p>23a4</p><section>mdo sde</section><text>bzang skyong de ci'i phyir zhe na/ mang du thos pa de ni de ltar bsgrub par dka'o/ /sangs rgyas blta ba de ni de ltar rnyed par dka'o/ /bzang skyong sangs rgyas kyi chos rnams la mos par bya ba ni de ltar dka'o/ /bzang skyong</text></item>
<item><p>23a5</p><section>mdo sde</section><text>sangs rgyas kyis chos thams cad skyed par byed pa da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 'di yang de ltar bsgrub par dka'o/ /bzang skyong byang chub sems dpa' khyim pa 'am/</text></item>
<item><p>23a6</p><section>mdo sde</section><text>rab tu byung ba gang la la zhig ting nge 'dzin 'di lta bu 'di thos nas mi skrag mi dngang dngang bar mi 'gyur/ gad mos mi 'debs/ 'phya bar mi byed/ sting bar mi byed/ spong bar mi byed pa'i steng du thos</text></item>
<item><p>23a7</p><section>mdo sde</section><text>nas kyang rjes su yi rang bar byed/ mngon par dad par byed/ yid ches par byed/ 'dun par byed cing ting nge 'dzin 'di bstan pa dang / gzung ba dang / kun chub par bya ba dang / bcang ba dang / bklag</text></item>
<item><p>23a8</p><section>mdo sde</section><text>pa dang / yi ger bri ba dang / bshad pa dang / bsgom pa'i phyir 'dod pa skyed pa ni bzang skyong rigs kyi bu 'am/ rigs kyi bu mo de lta bu de dag thams cad de bzhin gshegs pas gzigs so/ /de dag ni de bzhin gshegs pas mkhyen to/ /</text></item>
<item><p>23b1</p><section>mdo sde</section><text>bzang skyong skyes bu dam pa de lta bu de dag ji ltar de bzhin gshegs pas gzigs shing / ji ltar de bzhin gshegs pas mkhyen ces na/ gang dag ting nge 'dzin 'di 'dzin par 'gyur ba dang / kun chub par byed par 'gyur ba dang / 'chang</text></item>
<item><p>23b2</p><section>mdo sde</section><text>bar 'gyur ba dang / klog par 'gyur ba dang / yi ger 'dri bar 'gyur ba dang / ston par 'gyur ba dang / bsgom par 'gyur ba'i skyes bu dam pa de lta bu de dag ni bzang skyong tshul khrims 'chal par mi 'gyur/ dad pa med par mi 'gyur/ chos</text></item>
<item><p>23b3</p><section>mdo sde</section><text>mi 'dod par mi 'gyur/ log par lta bar mi 'gyur/ dmigs pa la mngon par zhen par mi 'gyur gyis/ bzang skyong rigs kyi bu 'am/ rigs kyi bu mo de lta bu de dag ni dad pa can du 'gyur ro/ /'di lta ste chos 'di lta bu 'di dag len par</text></item>
<item><p>23b4</p><section>mdo sde</section><text>byed pa'i rigs kyi bu dang rigs kyi bu mo de lta bu de dag ni rtog pa mang ba dang / mos pa mang ba dang / yid ches pa dang / chos 'dod pa dang / zab mo la mos pa rnams su 'gyur ro/ /bzang skyong rigs kyi bu 'am rigs kyi bu mo de lta bu de dag ni</text></item>
<item><p>23b5</p><section>mdo sde</section><text>bsod nams chung ba dang / dge ba'i rtsa ba chung bar mi 'gyur gyi/ bzang skyong rigs kyi bu 'am/ rigs kyi bu mo de lta bu de dag ni sngon gyi rgyal ba la bya ba byas shing / dge ba'i rtsa ba rnams 'bar ba yin no/ /bzang skyong rigs kyi bu 'am</text></item>
<item><p>23b6</p><section>mdo sde</section><text>rigs kyi bu mo de lta bu de dag ni sangs rgyas gcig la bsnyen bkur byas pa ma yin/ sangs rgyas gcig dang / gnyis dang / gsum la dge ba'i rtsa ba rnams bskyed pa ma yin gyi/ bzang skyong rigs kyi bu de lta bu de dag ni sangs rgyas</text></item>
<item><p>23b7</p><section>mdo sde</section><text>brgya la bsnyen bkur byas par 'gyur ro/ /rigs kyi bu de lta bu de dag ni sangs rgyas brgya la dge ba'i rtsa ba bskyed par 'gyur ro/ /de bzhin gshegs pa de dag las rigs kyi bu 'am rigs kyi bu mo de dag gis ting nge 'dzin 'di thos shing</text></item>
<item><p>23b8</p><section>mdo sde</section><text>rjes su yid rang ba dang mos par 'gyur ro/ /de dag phyi ma'i dus kyi tshe lnga brgya pa tha ma la yang ting nge 'dzin 'di thos nas mi spong bar 'gyur ba'i steng du thos nas kyang / rjes su yid rang bar 'gyur/ legs so/ /</text></item>
<item><p>24a1</p><section>mdo sde</section><text>zhes bya ba 'bul bar 'gyur/ 'chang bar 'gyur/ klog par 'gyur/ lung nod par 'gyur/ 'chad par 'gyur/ bsgom pa'i sbyor ba la brtson par 'gyur ro/ /bzang skyong rigs kyi bu 'am rigs kyi bu mo gang la la da ltar gyis</text></item>
<item><p>24a2</p><section>mdo sde</section><text>sangs rgyas mngon sum du bzhugs pa'i byang chub sems dpa'i ting nge 'dzin 'di thos nas mi skrag mi dngang dngang bar mi 'gyur zhing / mi spong ba'i steng du thos nas kyang rjes su yid rang bar byed/ mngon par dad par byed/ mngon par yid ches par</text></item>
<item><p>24a3</p><section>mdo sde</section><text>byed mos par byed/ legs so zhes bya ba 'bul bar byed cing / thos nas kyang 'dzin par byed/ kun chub par byed/ 'chang bar byed/ klog par byed/ yi ger 'dri bar byed/ yi ger 'drir 'jug par byed/ ston par byed cing tha na nyin zhag</text></item>
<item><p>24a4</p><section>mdo sde</section><text>'ga' yang ting nge 'dzin 'di bsgom pa'i phyir bsgom pa'i sbyor ba la brtson par byed na bzang skyong rigs kyi bu 'am rigs kyi bu mo de dag de'i gzhi las bsod nams mang po skyed par 'gyur ro/ /bsod nams kyi phung po tshad med pa dang grangs med</text></item>
<item><p>24a5</p><section>mdo sde</section><text>pa bskyed par 'gyur ro/ /rigs kyi bu dang rigs kyi bu mo de dag ni bla na med pa yang dag par rdzogs pa'i byang chub las phyir mi ldog par 'gyur ro/ /bsam pa bzhin du yongs su rdzogs pa'ang 'thob par 'gyur ro/ /bzang skyong 'on kyang</text></item>
<item><p>24a6</p><section>mdo sde</section><text>yang don de nyid lhag par yongs su rdzogs par bya ba'i phyir khyod la dpe bstan to/ /bzang skyong 'di lta ste dper na/ mi la la zhig byung bas stong gsum gyi stong chen po'i 'jig rten gyi khams 'di yang rdul phra rab kyi rdul du blags/</text></item>
<item><p>24a7</p><section>mdo sde</section><text>gang stong gsum gyi stong chen po'i 'jig rten gyi khams 'di'i rtswa dang / yal ga dang / lo ma dang / 'dab ma tha na sor bzhi tsam pa de dag thams cad kyang rdul phra rab kyi rdul du blags la/ de nas mi des rdul phra rab kyi rdul gcig</text></item>
<item><p>24a8</p><section>mdo sde</section><text>blangs te rdul phra rab kyi rdul de dag thams cad ji snyed yod pa de snyed kyi char bcad de/ tshul de lta bur rdul phra rab kyi rdul de dag thams cad cha de snyed du bcad na/ bzang skyong khyod ji snyam du sems/ rdul phra rab kyi rdul mang ba</text></item>
<item><p>24b1</p><section>mdo sde</section><text>yin nam/ byang chub sems dpa' bzang skyong gis gsol pa/ btsun pa bcom ldan 'das mang lags so/ /btsun pa bde bar gshegs pa mang lags so/ /bcom ldan 'das kyis bka' stsal pa/ bzang skyong rigs kyi bu 'am rigs</text></item>
<item><p>24b2</p><section>mdo sde</section><text>kyi bu mo gang la la zhig gis rdul phra rab kyi rdul de dag gi cha ji snyed yod pa de snyed kyi sangs rgyas kyi zhing rnams rin po che sna bdun gyis yongs su bkang ste/ de bzhin gshegs pa dgra bcom pa yang dag par rdzogs pa'i sangs rgyas rnams la</text></item>
<item><p>24b3</p><section>mdo sde</section><text>dbul bar phul na/ gzhi de las bsod nams mang du skyed dam/ gsol pa btsun pa bcom ldan 'das mang lags so/ /btsun pa bde bar gshegs pa mang lags so/ /bcom ldan 'das kyis bka' stsal pa/ bzang skyong khyod mos</text></item>
<item><p>24b4</p><section>mdo sde</section><text>par bya'o/ /khyod kyis khong du chud par bya'o/ /bzang skyong yang rigs kyi bu 'am/ rigs kyi bu mo gang gis de snyed kyi sangs rgyas kyi zhing rin po che sna bdun gyis yongs su bkang ste/ de bzhin gshegs pa la</text></item>
<item><p>24b5</p><section>mdo sde</section><text>dbul bar phul ba bas/ bzang skyong rigs kyi bu 'am rigs kyi bu mo gang gis da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 'di thos nas rtog par byed/ mngon par dad par byed/</text></item>
<item><p>24b6</p><section>mdo sde</section><text>yid ches par byed/ mos par byed la brtags shing mngon par dad de/ yid ches shing mos par byas nas kyang 'dzin par byed/ kun chub par byed/ 'chang bar byed/ klog par byed/ yi ger 'dri bar byed cing</text></item>
<item><p>24b7</p><section>mdo sde</section><text>gzhan dag la yang rgya cher 'chad par byed/ ston par byed/ yang dag par 'chad par byed na/ dge ba'i rtsa ba snga ma bas rigs kyi bu 'am rigs kyi bu de'i bsod nams kyi phung po ches mang du skyed na/ gang zhig tha na ba 'jos tsam</text></item>
<item><p>24b8</p><section>mdo sde</section><text>zhig bsgom pa'i sbyor ba la brtson par gnas pa lta ci smos/ bzang skyong gang zhig ting nge 'dzin 'di thos nas 'dzin par 'gyur/ kun chub par byed par 'gyur/ 'chang bar 'gyur/ klog par 'gyur/ yi ger 'dri bar</text></item>
<item><p>25a1</p><section>mdo sde</section><text>'gyur zhing / gzhan dag la yang rgya cher go bar byed/ ston par byed/ yang dag par 'chad par byed pa'i rigs kyi bu 'am/ rigs kyi bu mo de dag gi bsod nams kyi phung po de'i tshad kyang nga mi smra na/ bzang skyong rigs</text></item>
<item><p>25a2</p><section>mdo sde</section><text>kyi bu 'am/ rigs kyi bu mo gang ting nge 'dzin 'di bsgrubs te de bzhin nyid du slob cing / de bzhin nyid du nan tan byed pa lta ci smos/ de nas de'i tshe bcom ldan 'das kyis tshigs su bcad pa 'di dag gsungs so/ /stong chen po yi 'jig</text></item>
<item><p>25a3</p><section>mdo sde</section><text>rten khams 'di dag /rin chen bkang ste sbyin pa byin pa ni/ /de yi 'bras bu chung bar nga smra'o/ /gang gis chos 'di 'dra ba thos pa dang / /bsod nams mang 'dod byang chub sems dpa' gang / /ting 'dzin 'di ni 'chang zhing klog byed la/ /thos</text></item>
<item><p>25a4</p><section>mdo sde</section><text>nas snyom pa med par ston pa ni/ /bsod nams phung po mtha' med ldan par 'gyur/ /gang gis 'jig rten khams 'di rdul phran ltar/ /bcad cing gshegs te rdul du byas gyur pa/ /de snyed kyi ni 'jig rten khams kyi rnams/ /rin chen</text></item>
<item><p>25a5</p><section>mdo sde</section><text>bkang ste sbyin pa byin pa bas/ /gang gis ting 'dzin sangs rgyas rnams kyis gnang / /bde gshegs bsngags pa 'di la tshig bzhi pa'i/ /tshigs bcad 'ga' zhig kun du chub byed na/ /de yi bsod nams dpe yod mi 'gyur na/ /</text></item>
<item><p>25a6</p><section>mdo sde</section><text>gang zhig skad cig tsam 'am ba 'jos tsam/ /kun chub byed dam 'dzin dang klog pa lta/ /smos kyang mi dgos de yi steng du yang / /de yi bsod nams la ni tshad mi rnyed/ /sems can thams cad bde bar gshegs gyur</text></item>
<item><p>25a7</p><section>mdo sde</section><text>te/ /ye shes rnam dag don dam thugs su chud/ /de dag bskal pa bye ba rab mang ngam/ /de bas tshigs bcad gcig bshad bsod nams 'phags/ /de srid bar du chos mang bye ba rnams/ /bstan nas de dag mya ngan 'das pa</text></item>
<item><p>25a8</p><section>mdo sde</section><text>bas/ /ting 'dzin 'di las tshigs bcad gang 'dzin pa/ /de yi bsod nams tshad gzung sla ba min/ /ji tsam rgya che 'jig rten khams yod pa/ /phyogs bzhi dang ni 'og dang de bzhin steng / /rin chen bkang ste bsod nams 'dod pa'i</text></item>
<item><p>25b1</p><section>mdo sde</section><text>phyir/ /'jig rten mkhyen la dbul bar phul bas ni/ /gang zhig ting 'dzin zhi ba rdul med 'di/ /rab tu bsgoms shing gzhan la ston byed pa'i/ /bsod nams de la 'jig rten khams yangs pas/ /de'i cha dang dper yang mi 'gyur ro/ /</text></item>
<item><p>25b2</p><section>mdo sde</section><text>gang zhig ting 'dzin zhi ba 'di sgom pa/ /de ni nams kyang yid gnyis the tsom med/ /de la nams kyang log ltung 'jigs pa med/ /de ni chos la'ang nem nur mi 'byung ngo / /sangs rgyas bshad pa'i ting 'dzin 'di bsgoms pas/ /de ni nga</text></item>
<item><p>25b3</p><section>mdo sde</section><text>la'ang bsnyen bkur byas par 'gyur/ /bsod nams rgya che bsam mi khyab pa'ang bzung / /byang chub sems dpa' thos pas 'phags par 'gyur/ /gang zhig phyi dus 'jigs byed chen po'i tshe/ /ting 'dzin 'di ni thos nas</text></item>
<item><p>25b4</p><section>mdo sde</section><text>'dzin byed pa/ /des ni nga dang 'das pa'i sangs rgyas sam/ /ma byon dag la'ang bsnyen bkur byas par 'gyur/ /mos par bya zhing khong du chud par bya/ /bag yod pa las brtson 'grus brtsam par byos/ /dga' ba'i sems</text></item>
<item><p>25b5</p><section>mdo sde</section><text>kyis brtan par sbyor bar byos/ /ting 'dzin 'di ni rnyed par dka' mi 'gyur/ /ting 'dzin 'di ni yongs su 'dri byed na/ /des ni rgyal ba brgya yang mnyes par byas/ /gang zhig phyi dus 'jigs byed chen po'i tshe/ /ting 'dzin thos nas</text></item>
<item><p>25b6</p><section>mdo sde</section><text>mngon par dad byed pa/ /des ni nga dang dge slong 'di dag dang / /khyim bdag bzang skyong khyod kyang mthong ba yin/ /gang zhig ting 'dzin zhi ba 'phags pa 'di/ /dang ba'i sems kyis gzhan la rjod byed cing / /ting 'dzin chen po</text></item>
<item><p>25b7</p><section>mdo sde</section><text>'di ni thob gyur na/ /byang chub sems dpa' mang du thos shes bya/ /'di ni sangs rgyas kun gyis 'thun par bsngags/ /thos kun sangs rgyas byang chub tu yang bskyed/ /sangs rgyas kyis gnang mkhas pas bsngags pa yi/ /</text></item>
<item><p>25b8</p><section>mdo sde</section><text>ting 'dzin 'di ni shin tu goms byas na/ /ji ltar gnang zhing bde gshegs kyis bsngags pa'i/ /thos pa'i rigs ni rab tu thos par 'gyur/ /bzang skyong gis zhus pa'i ting nge 'dzin gyi/ le'u ste bdun pa'o// // bzang skyong</text></item>
<item><p>26a1</p><section>mdo sde</section><text>de la byang chub sems dpa' sems dpa' chen po'i ting nge 'dzin 'di ji ltar bsgom par bya zhe na/ bzang skyong 'di lta ste dper na nga da ltar khyod kyi mdun na 'dug cing chos ston pa de bzhin du bzang skyong byang chub sems dpa'as</text></item>
<item><p>26a2</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas de dag sangs rgyas kyi gdan la bzhugs shing chos ston par yang yid la bya'o/ /des rnam pa thams cad kyi mchog dang ldan pa/ gzugs bzang ba/ mdzes</text></item>
<item><p>26a3</p><section>mdo sde</section><text>pa/ blta na sdug pa sku yongs su grub pa dang ldan par de bzhin gshegs pa rnams yid la bya'o/ /de bzhin gshegs pa dgra bcom pa yang dag par rdzogs pa'i sangs rgyas kyi sku skyes bu chen po'i mtshan re re yang bsod nams brgyas bskyed</text></item>
<item><p>26a4</p><section>mdo sde</section><text>par blta'o/ /mtshan ma rnams kyang gzung bar bya'o/ /spyi gtsug bltar mi mthong ba yang yongs su zhu bar bya'o/ /zhus nas kyang skyes bu chen po'i mtshan rnams kyi mtshan ma rnams kyang gzung bar bya'o/ /bzung nas kyang 'di ltar bslab</text></item>
<item><p>26a5</p><section>mdo sde</section><text>par bya ste/ a la la de bzhin gshegs pa dgra bcom pa yang dag par rdzogs pa'i sangs rgyas de dag mdzes pa ni ngo mtshar te/ bdag kyang ma 'ongs pa'i dus na lus yongs su grub pa 'di lta bu dang ldan par 'gyur ro/ /mtshan</text></item>
<item><p>26a6</p><section>mdo sde</section><text>'di lta bu dag yongs su rdzogs par 'gyur ro/ /bdag kyang tshul khrims 'di lta bu dang ldan par 'gyur ro/ /de bzhin du ting nge 'dzin dang / de bzhin du shes rab dang / de bzhin du rnam par grol ba dang / de bzhin du rnam par grol ba'i ye shes</text></item>
<item><p>26a7</p><section>mdo sde</section><text>mthong ba dang / ldan par 'gyur ro/ /bdag kyang de bzhin du/ bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/ /mngon par rdzogs par sangs rgyas nas kyang 'khor bzhi dang lha dang</text></item>
<item><p>26a8</p><section>mdo sde</section><text>bcas pa'i 'jig rten la chos 'chad par 'gyur ro/ /snyam du bslab par bya'o/ /des de ltar rnam pa thams cad kyi mchog dang ldan par yid la byas nas yang 'di ltar bslab par bya ste/ nga zhes bya ba'i chos de ni gang yin nga'i</text></item>
<item><p>26b1</p><section>mdo sde</section><text>zhes bya ba'i chos de yang gang yin/ byang chub de yang gang yin/ byang chub mngon par rdzogs par 'tshang rgya ba de yang su yin/ ci lus kyis byang chub mngon par rdzogs par 'tshang rgya 'am/ 'on te sems kyis byang chub mngon par rdzogs</text></item>
<item><p>26b2</p><section>mdo sde</section><text>par 'tshang rgya/ gal te lus kyis byang chub mngon par rdzogs par 'tshang rgya zhes byar ni lus ni bems po g.yo ba med pa/ byed pa med pa/ sems pa med pa/ rtswa dang / shing dang / rdo dang / brtsig pa dang / mig yor dang 'dra ba yin</text></item>
<item><p>26b3</p><section>mdo sde</section><text>la/ byang chub ni gzugs med pa/ bstan tu med pa/ mi snang ba/ rnam par rig par byed pa ma yin na/ bems po g.yo ba med pa/ byed pa med pa/ sems pa med pa'i lus kyis gzugs med pa/ bstan tu med pa/ mi</text></item>
<item><p>26b4</p><section>mdo sde</section><text>snang ba/ rnam par rig par mi byed pa'i byang chub mngon par rdzogs par 'tshang rgya bar ji ltar 'gyur/ ci ste sems kyis byang chub mngon par rdzogs par 'tshang rgya zhes byar ni sems ni gzugs med pa/ bstan tu med pa/ mi</text></item>
<item><p>26b5</p><section>mdo sde</section><text>snang ba/ rnam par rig par byed pa ma yin pa/ sgyu ma lta bu yin la/ byang chub ni gzugs med pa/ bstan tu med pa/ mi snang ba/ rnam par rig par byed pa ma yin na/ gzugs med pa/ bstan tu med</text></item>
<item><p>26b6</p><section>mdo sde</section><text>pa/ mi snang ba/ rnam par rig par byed pa ma yin la/ sgyu ma lta bu'i sems kyis gzugs med pa/ bstan tu med pa/ mi snang ba/ rnam par rig par byed pa ma yin pa'i byang chub mngon par rdzogs par 'tshang rgya bar</text></item>
<item><p>26b7</p><section>mdo sde</section><text>ji ltar 'gyur snyam du bslab par bya'o/ /bzang skyong de la byang chub sems dpa'as/ 'di ltar bslab par bya ste/ lus kyis byang chub mngon par rdzogs par 'tshang mi rgya'o/ /sems kyis byang chub mngon par</text></item>
<item><p>26b8</p><section>mdo sde</section><text>rdzogs par 'tshang mi rgya'o/ /sems kyis sems med pa yang byang chub mngon par rdzogs par 'tshang mi rgya'o/ /gzugs kyis gzugs med pa yang byang chub mngon par rdzogs par 'tshang mi rgya'o/ /</text></item>
<item><p>27a1</p><section>mdo sde</section><text>sems kyis sems kyang byang chub mngon par rdzogs par 'tshang mi rgya'o/ /gzugs kyis gzugs kyang byang chub mngon par rdzogs par 'tshang mi rgya'o snyam du bslab par bya'o/ /bzang</text></item>
<item><p>27a2</p><section>mdo sde</section><text>skyong de ci'i phyir zhe na/ de bzhin gshegs pa'i sku ni mthar 'dzin pa thams cad rnam par spangs te/ des na de bzhin gshegs pa lus la lus kyi rjes su gzigs shing spyod do/ /sems la sems kyi</text></item>
<item><p>27a3</p><section>mdo sde</section><text>rjes su gzigs shing spyod do/ /bzang skyong shes rab gang chos thams cad rab tu shes par byed pa'i shes rab gzugs med pa/ bstan tu med pa/ mi snang ba/ rnam par rig par byed pa ma yin pa/</text></item>
<item><p>27a4</p><section>mdo sde</section><text>zag pa med pa de yang mngon par rdzogs par 'tshang rgya bar yang mi 'gyur ro/ /mngon par rdzogs par 'tshang mi rgya bar yang mi 'gyur ro/ /de ci'i phyir zhe na/ 'di ltar de bzhin gshegs pa/ rnams kyi sku zag</text></item>
<item><p>27a5</p><section>mdo sde</section><text>pa med pa/ de bzhin gshegs pa rnams kyi thugs zag pa med pa/ de bzhin gshegs pa dgra bcom pa yang dag par rdzogs pa'i sangs rgyas/ rnams kyi gzugs kyang zag pa med pa/ de bzhin</text></item>
<item><p>27a6</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas rnams kyi tshor ba dang / 'du shes dang / 'du byed dang / rnam par shes pa rnams kyang zag pa med pa yin na/ de bzhin gshegs pa dgra</text></item>
<item><p>27a7</p><section>mdo sde</section><text>bcom pa yang dag par rdzogs pa'i sangs rgyas rnams kyi tshul khrims sam/ ting nge 'dzin tam/ shes rab bam/ rnam par grol ba 'am/ rnam par grol ba'i ye shes mthong ba zag pa med</text></item>
<item><p>27a8</p><section>mdo sde</section><text>pa yin par lta smos kyang ci dgos/ bzang skyong de bzhin gshegs pa dgra bcom pa yang dag par rdzogs pa'i/ sangs rgyas rnams kyi chos thams cad kyang / zag pa med pa'o/ /de bzhin gshegs pa dgra bcom</text></item>
<item><p>27b1</p><section>mdo sde</section><text>pa yang dag par rdzogs pa'i sangs rgyas rnams kyis dam pa'i chos gang bshad pa 'am/ 'chad pa 'am/ 'chad par 'gyur ba'i chos de yang zag pa med pa ste/ byis pa' mi mkhas pa rnams kyis mi shes kyi/ mkhas</text></item>
<item><p>27b2</p><section>mdo sde</section><text>pa rnams kyis yang dag par rtogs so/ /bzang skyong de'i tshe na byang chub sems dpas 'di ltar bslab par bya ste/ ci lus kyis byang chub mngon par 'tshang rgya 'am/ 'on te shes rab kyis byang chub mngon par rdzogs par 'tshang rgya bar</text></item>
<item><p>27b3</p><section>mdo sde</section><text>'gyur snyam du bslab par bya'o/ /bzang skyong de la byang chub sems dpa' sems dpa' chen pos 'di ltar lus kyis kyang byang chub mngon par 'tshang mi rgya/ shes rab kyis kyang ma yin no/ /snyam du bslab par bya'o/ /</text></item>
<item><p>27b4</p><section>mdo sde</section><text>de ci'i phyir zhe na/ shes rab de ni zag pa med cing rnam pa thams cad du yongs su btsal kyang mi dmigs te/ de de'i rgyus byang chub btsal ba la btang snyoms su 'gyur ro/ /de ci'i phyir zhe na/ byang chub de yang zag pa med cing</text></item>
<item><p>27b5</p><section>mdo sde</section><text>rnam pa thams cad du yongs su btsal kyang mi dmigs so/ /des rang gis lus dang / rang gis sems yongs su btsal kyang mi dmigs so/ /des de ltar chos thams cad yongs su btsal kyang mi dmigs so/ /su zhig</text></item>
<item><p>27b6</p><section>mdo sde</section><text>byang chub mngon par rdzogs par 'tshang rgya zhes kyang mi dmigs so/ /gang gis byang chub mngon par 'tshang rgya zhes kyang mi dmigs so/ /ci zhig byang chub mngon par rdzogs par 'tshang rgya bar bya zhes kyang mi dmigs</text></item>
<item><p>27b7</p><section>mdo sde</section><text>shing mi mthong ngo / /de chos thams cad la de ltar rnam par lta ba na yang dag par mi mthong ngo / /de chos thams cad rang bzhin gyis zhi bar yang dag par rjes su mi mthong yang de dag rang bzhin gyis zhi ba ni ma yin no/ /</text></item>
<item><p>27b8</p><section>mdo sde</section><text>de ci'i phyir zhe na/ gang ma skyes pa de ni ma zhi ba'i phyir ro/ /de ma zhi ba'i chos thams cad la zhi ba'i chos rnams su rtog go/ /zhi ba'i chos thams cad la zhi ba dang bral bar rtog go/ /des de ltar brtags nas chos rnams zhi ba zhes kyang brtag par mi bya'o/ /ma zhi bar</text></item>
<item><p>28a1</p><section>mdo sde</section><text>yang brtag par mi bya'o/ /bzang skyong de ci'i phyir zhe na/ chos thams cad ni ma skyes pa dang / yongs su ma grub pa'i phyir ro/ /bzang skyong 'di lta ste dper na skyes bu la la zhig me ma bus ma 'bar bar 'di</text></item>
<item><p>28a2</p><section>mdo sde</section><text>skad du bdag gis me 'di zhi bar bya'o zhes zer na/ bzang skyong de ji snyam du sems/ skyes bu de yang dag par smra bas smra ba yin nam/ bzang skyong gis gsol pa/ btsun pa bcom ldan 'das de ni ma lags so/ /bcom ldan</text></item>
<item><p>28a3</p><section>mdo sde</section><text>'das kyis bka' stsal pa/ bzang skyong de bzhin te/ chos thams cad mi dmigs pa'i phyir ro/ /gang zhig 'di skad du 'jig rten gyi kun rdzob ma gtogs par nga ni chos thams cad yongs su shes par 'gyur ro/ /nga ni chos thams</text></item>
<item><p>28a4</p><section>mdo sde</section><text>cad spong bar 'gyur ro/ /nga ni chos thams cad mngon sum du byed par 'gyur ro/ /nga ni chos thams cad bsgom par 'gyur ro/ /nga ni chos thams cad zhi bar byed par 'gyur ro/ /nga ni chos thams cad thob par 'gyur ro/ /nga ni rgyun tu</text></item>
<item><p>28a5</p><section>mdo sde</section><text>zhugs pa'i 'bras bu thob par 'gyur ro/ /nga ni lan cig phyir 'ong ba'i 'bras bu thob par 'gyur ro/ /nga ni phyir mi 'ong ba'i 'bras bu thob par 'gyur ro/ /nga ni dgra bcom pa nyid thob par 'gyur ro/ /nga ni rang byang chub thob par</text></item>
<item><p>28a6</p><section>mdo sde</section><text>'gyur ro/ /nga ni bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /nga ni bla na med pa yang dag par rdzogs pa'i byang chub mngon par rdzogs par sangs rgyas nas chos ston par 'gyur ro/ /</text></item>
<item><p>28a7</p><section>mdo sde</section><text>nga ni sems can rnams 'khor ba las yongs su thar bar byed par 'gyur ro zhes zer na de yang dag par smra bas smra ba yin nam/ bzang skyong gis gsol pa/ btsun pa bcom ldan 'das de ni ma lags so/ /bcom ldan</text></item>
<item><p>28a8</p><section>mdo sde</section><text>'das kyis bka' stsal pa/ bzang skyong de lta bas na rigs kyi bu 'am/ rigs kyi bu mo dag yang dag par rdzogs pa'i byang chub 'dod pa dang / rigs kyi bu 'am/ rigs kyi bu mo rang byang chub 'dod pa dang / dgra bcom pa nyid 'dod pas</text></item>
<item><p>28b1</p><section>mdo sde</section><text>chos de dag la de ltar brtag par bya'o/ /chos de dag la de ltar brtags nas chos rnams zhi ba zhes brtag par mi bya'o/ /chos rnams ma zhi ba zhes kyang brtag par mi bya'o/ /bzang skyong de ci'i phyir zhe na/ 'di ltar gang la la zhig ci yang</text></item>
<item><p>28b2</p><section>mdo sde</section><text>med cing ma skyes te/ yongs su ma grub pa'i chos thams cad la chos thams cad zhi ba'o zhes rtog na 'di ni mtha' gcig go/ /chos thams cad ma zhi ba'o zhes rtog na 'di ni mtha' gnyis pa'o/ /bzang skyong gang zhi ba dang ma zhi ba'i</text></item>
<item><p>28b3</p><section>mdo sde</section><text>mtha' 'di gnyis mi dmigs pa dang / mi rtog pa dang / rnam par mi sgrub pa dang / yid la mi byed pa dang / kun tu mi spyod pa 'di ni bgrang ba'i tshul du 'jig rten gyi kun rdzob kyi bstan pas dbu ma'i lam zhes bya ste/ don dam par ni 'di</text></item>
<item><p>28b4</p><section>mdo sde</section><text>la mtha' dang dbung dmigs su med do/ /bzang skyong de ci'i phyir zhe na/ 'di ltar chos thams cad ni nam mkha' dang 'dra ba mya ngan las 'das pa dang mnyam pa ste/ de dag ni chad pa med pa/ ma zhig pa/ mi rtag pa/ ther zug tu gnas</text></item>
<item><p>28b5</p><section>mdo sde</section><text>pa ma yin pa/ yul na mi gnas pa/ phyogs na mi gnas pa/ mtshan ma med pa/ grangs med pa ste/ mkhas pa rnams kyis kyang de la grangs kyis nye bar mi 'gro zhing mi dmigs pas na chos thams cad ni grang med pa zhes bya'o/ /</text></item>
<item><p>28b6</p><section>mdo sde</section><text>bzang skyong de ltar byang chub sems dpas de bzhin gshegs pa dgra bcom pa yang dag par rdzogs pa'i sangs rgyas de dag mthong nas mngon par zhen par mi bya'o/ /de ci'i phyir zhe na/ bzang skyong chos thams cad ni mngon</text></item>
<item><p>28b7</p><section>mdo sde</section><text>par zhen par bya ba ma yin zhing / de dag la ni mngon par zhen pa med pa ste/ rtsa ba chad pa/ rtsa ba dang bral ba/ rten pa med pa zhes bya'o/ /bzang skyong byang chub sems dpas da ltar gyi sangs rgyas mngon sum du bzhugs pa'i</text></item>
<item><p>28b8</p><section>mdo sde</section><text>byang chub sems dpa'i ting nge 'dzin 'di ci nas kyang sangs rgyas bcom ldan 'das de dag mthong na mchog tu 'dzin pa med cing mi dmigs pa dang / log par 'dzin pa med pa de ltar bsgom par bya'o/ /de ci'i phyir zhe na/ bzang skyong</text></item>
<item><p>29a1</p><section>mdo sde</section><text>chos thams cad ni gzung ba med pa ste/ shin tu zhi ba nam mkha' dang 'dra ba mya ngan las 'das pa dang mnyam pa'o zhes de bzhin gshegs pas bka' stsal pa'i phyir ro/ /bzang skyong 'di lta ste dper na gser gyi gar bu shin</text></item>
<item><p>29a2</p><section>mdo sde</section><text>tu bsregs pa/ shin tu btsos pa lcags kyi thu lum dang 'dra ba ni mkhas pa rnams kyis 'dzin par mi byed do/ /bzang skyong de ci'i phyir zhe na/ 'di ltar de ni tsha ba'i bdag nyid de/ bzang skyong de ni rin po che'i mchog gser yin</text></item>
<item><p>29a3</p><section>mdo sde</section><text>mod kyi/ 'on kyang bzang skyong 'di lta ste/ shin tu tsha ba'i phyir 'dzin par mi byed do/ /bzang skyong de bzhin du byang chub sems dpa' sems dpa' chen pos de bzhin gshegs pa dgra bcom pa yang dag par rdzogs pa'i sangs</text></item>
<item><p>29a4</p><section>mdo sde</section><text>rgyas de dag mthong na mngon par zhen par mi bya'o/ /gzugs dang / tshor ba dang / 'du shes dang / 'du byed dang / rnam par shes pa rnams su yang mngon par zhen par mi bya'o/ /tshul khrim dang / ting nge 'dzin dang / shes rab</text></item>
<item><p>29a5</p><section>mdo sde</section><text>dang / rnam par grol ba dang / rnam par grol ba'i ye shes mthong bar yang mngon par zhen par mi bya'o/ /sangs rgyas kyi chos thams cad du'ang mngon par zhen par mi bya'o/ /rnam pa thams cad du'ang mngon par zhen par</text></item>
<item><p>29a6</p><section>mdo sde</section><text>mi bya'o/ /bzang skyong de ci'i phyir zhe na/ 'di ltar mngon par zhen pa ni 'khor ba'i bdag nyid can sdug bsngal gyi chos thams cad skyed pa'o/ /bzang skyong 'on kyang byang chub sems dpa' sems dpa' chen pos de bzhin</text></item>
<item><p>29a7</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas de dag mthong na/ 'di ltar yon tan gyi chos rmad du byung ba dang ldan pa'i de bzhin gshegs pa dgra bcom pa yang dag par rdzogs pa'i sangs rgyas rnams</text></item>
<item><p>29a8</p><section>mdo sde</section><text>kyi 'di lta ste/ ye shes chen po dang / sangs rgyas kyi ye shes dang / de bzhin gshegs pa'i ye shes dang / rang byung gi ye shes dang / mi mnyam pa dang mnyam pa'i ye shes dang / 'jig rten gsum po thams cad las</text></item>
<item><p>29b1</p><section>mdo sde</section><text>khyad par du 'phags pa'i ye shes ni ngo mtshar che'o zhes de ltar yon tan gyi chos khyad par du 'phags pa la 'dod par bya'o/ /byang chub sems dpa' sems dpa' chen pos 'di la 'dod par bya'i ye shes de la mngon</text></item>
<item><p>29b2</p><section>mdo sde</section><text>par zhen par mi bya'o/ /bzang skyong byang chub sems dpa' sems dpa' chen pos ting nge 'dzin 'di la yang mngon par zhen par mi bya'o/ /de ci'i phyir zhe na/ bzang skyong chos 'di dag ni mngon par zhen pa med pa rnams kyi mngon</text></item>
<item><p>29b3</p><section>mdo sde</section><text>sum du 'gyur ro/ /de nas bcom ldan 'das kyis de'i tshe tshigs su bcad pa 'di dag gsungs so/ /me long phyis pa 'am 'bru mar snod dag la/ /bud med brgyan pas bzhin ni bltas byas te/ /de la de ni 'dod chags skyes gyur</text></item>
<item><p>29b4</p><section>mdo sde</section><text>nas/ /'dod pa tshol zhing kun tu rgyug par byed/ /med pa'i chos la bud med phyin ci log /mi bzad gdungs shing 'dod pas gzir gyur pa/ /bud med rang gi lus kyis bslus gyur pa/ /chos 'di rnams ni gsog tu mi</text></item>
<item><p>29b5</p><section>mdo sde</section><text>shes ltar/ /byang chub 'tshang rgya bdud rtsi rig 'gyur zhing / /sdug bsngal gzir ba'i sems can dgrol 'gyur snyam/ /byang chub sems dpa' sems ni de bzhin te/ /mi shes pas ni sems can zhes kyang bya/ /don dam</text></item>
<item><p>29b6</p><section>mdo sde</section><text>la ni gang zhig skye 'chi dang / /mya ngan 'da' ba'i sems can 'ga' mi dmigs/ /chos rnams gzung med nam mkha'i zla ba 'dra/ /byang chub btsal kyang rnyed par mi 'gyur te/ /gzugs brnyan lta bu nam mkha'i zla ba 'dra/ /</text></item>
<item><p>29b7</p><section>mdo sde</section><text>sgyu ma lta bu stong pa smig rgyu 'dra/ /chos rnams dngos po med cing rang bzhin stong / /de la byis pa rtag tu yod 'du shes/ /'di la mi ni nyon mongs 'ga' med par/ /byang chub mkhas pa gang gis shes gyur cing / /</text></item>
<item><p>29b8</p><section>mdo sde</section><text>'jig rten 'khrul bar don dam shes gyur na/ /de ni 'jig rten gtso bo sangs rgyas 'gyur/ /sangs rgyas byang chub sems kyis brtags pa yin/ /sems kyang rnams dag rang bzhin 'od gsal zhing / /rnyog</text></item>
<item><p>30a1</p><section>mdo sde</section><text>med 'gro ba kun dang ma 'dres par/ /gang gis shes pa byang chub mchog 'tshang rgya/ /chos kun zag pa med cing gzugs med la/ /dben zhing stong par rnam par mi rtog par/ /'dod chags bral zhing sems</text></item>
<item><p>30a2</p><section>mdo sde</section><text>ni rnams grol te/ /gang gis shes pas ting 'dzin 'di thob bo/ /rgyal ba'i sku la dmigs par byas nas su/ /rang bzhin rnam dag chos ni mnyan par byos/ /sgom dang rnam sgom chung zad 'dir ma byed/ /ting 'dzin 'di ni</text></item>
<item><p>30a3</p><section>mdo sde</section><text>rnyed par dka' mi 'gyur/ /nam mkha'i 'du shes la ni gnas byas na/ /phra rab rdul gyi 'du shes 'gag par 'gyur/ /rtog pa med cing ma byas zhig med par/ /gang gis shes pas ting 'dzin 'di thob po/ /gzugs kun</text></item>
<item><p>30a4</p><section>mdo sde</section><text>rtog pa med par shes byas nas/ /mig gis gang du bltas kyang mi chags shing / /'jig rten 'dir ni nyi ma bdun shar ba/ /de ltar des ni sangs rgyas mthong bar 'gyur/ /mig kyang rnams dag rna ba'ang yongs dag</text></item>
<item><p>30a5</p><section>mdo sde</section><text>cing / /brtson 'grus brtsams la dran ldan shes bzhin gyis/ /ting 'dzin 'di ni legs par bsgom byas te/ /mang du thos pa bsam gyis mi khyab 'dzin/ /mi mthong ting 'dzin de ni gang yin dang / /sems can kun</text></item>
<item><p>30a6</p><section>mdo sde</section><text>gyi ting 'dzin gang yin de/ /gang gis mi mthong gang gis rnam mi mthong / /'dir ni mu stegs mang po gzhan brlag 'gyur/ /mtshan ma'i 'du shes dag ni bsal byas na/ /de ni sems kyang rnams dag</text></item>
<item><p>30a7</p><section>mdo sde</section><text>sangs rgyas mthong / /mthong bar gyur nas phyir yang mi mthong la/ /de ni 'jig rten du'ang gtso bo sangs rgyas 'gyur/ /de yi mdun na sa'ang med cing chu'ang med/ /me'ang med cing rlung med nam mkha' 'ang</text></item>
<item><p>30a8</p><section>mdo sde</section><text>med/ /des kyang sangs rgyas rnams ni bzhugs gyur cing / /dam pa'i chos 'chad pa ni dmigs par 'gyur/ /ji ltar nga ni chos 'chad 'dug pa la/ /gang dag chos 'dod pa rnams lta ba bzhin/ /</text></item>
<item><p>30b1</p><section>mdo sde</section><text>sangs rgyas de bzhin chos mchog ma gtogs par/ /de la dmigs pa gzhan ni mi 'byung ngo / /de lta bu dang ldan pa dag la ni/ /ting 'dzin rdul bral 'di ni legs bzung ba'i/ /sangs rgyas mang po 'chad pa ma gtogs</text></item>
<item><p>30b2</p><section>mdo sde</section><text>par/ /nyan ston gzhan ni gang yang mi dmigs so/ /gang zhig ting 'dzin zhi ba 'phags pa 'di/ /ma bshad pa dang 'chad par mi 'gyur ba'i/ /sangs rgyas sngar 'das gang yang ma byung zhing / /ma byon pa yang gang</text></item>
<item><p>30b3</p><section>mdo sde</section><text>yang mi bzhugs so/ /srog chags dag la phan phyir 'jig rten du/ /da ltar mi'i mchog tu nga byung ba'ang / /sangs rgyas 'dren 'di rjes su dran gyur te/ /ting 'dzin zhi ba lta dka' 'di 'chad do/ /lus dang</text></item>
<item><p>30b4</p><section>mdo sde</section><text>de bzhin srog la mi lta zhing / /sangs rgyas yon tan rnams ni tshol 'dod pas/ /ting 'dzin 'di la gnas par byas nas ni/ /sangs rgyas byang chub rnyed par mi dka'o/ /rang bzhin gcig pa'i</text></item>
<item><p>30b5</p><section>mdo sde</section><text>mi mchog mang po dag /mkhas pa gang gis mthong na zhu 'dod pa/ /des ni rings shing rings par myur tshul du/ /rdul med dag pa'i ting 'dzin bsgom par bya/ /gang zhig sems can dag la</text></item>
<item><p>30b6</p><section>mdo sde</section><text>phan phyir zhugs/ /thos mang rgya che bsam gyis mi khyab tshol/ /des ni rings shing rings par myur tshol du/ /rdul med dag pa'i ting 'dzin bsgom par bya/ /'di la 'dod chags med cing zhe</text></item>
<item><p>30b7</p><section>mdo sde</section><text>sdang med/ /'di la gti mug med cing phrag dog med/ /'di la shes dang mi shes pa'ang med/ /de bas ting 'dzin zhi ba 'di shes byos/ /bzang skyong gis zhus pa'i ting nge 'dzin gyi le'u ste brgyad pa'o// //</text></item>
<item><p>30b8</p><section>mdo sde</section><text>de skad ces bka' stsal pa dang / byang chub sems dpa' sems dpa' chen po bzang skyong gis bcom ldan 'das la 'di skad ces gsol to/ /btsun pa bcom ldan 'das 'di ltar ting nge 'dzin zab mo 'di bcom ldan 'das kyis</text></item>
<item><p>31a1</p><section>mdo sde</section><text>bshad pa ngo mtshar to/ /btsun pa bcom ldan 'das byang chub sems dpa' sems dpa' chen po khyim gyi gnas nas mngon par byung ba rnams ting nge 'dzin 'di thos nas lung nod pa 'am bsgom par 'tshal na/ bcom ldan 'das byang chub sems dpa'</text></item>
<item><p>31a2</p><section>mdo sde</section><text>des chos gang dag la gnas te/ ting nge 'dzin 'di lung mnod par bgyi/ bsgom par bgyi/ de skad ces gsol ba dang / bcom ldan 'das kyis byang chub sems dpa' sems dpa' chen po bzang skyong la 'di skad ces bka' stsal to/ /</text></item>
<item><p>31a3</p><section>mdo sde</section><text>bzang skyong byang chub sems dpa' khyim gyi gnas nas mngon par byung ba ting nge 'dzin 'di thos nas lung mnod pa 'am/ bsgom par 'dod pa des tshul khrims yongs su dag par bya'o/ /tshul khrims la skyon med par bya'o/ /byang chub sems</text></item>
<item><p>31a4</p><section>mdo sde</section><text>dpa' bzang skyong gis gsol pa/ btsun pa bcom ldan 'das ji ltar na byang chub sems dpa' khyim gyi gnas nas mngon par byung ba tshul khrims yongs su dag pa dang / tshul khrims la skyon ma mchis pa lags/ bcom ldan 'das kyis bka'</text></item>
<item><p>31a5</p><section>mdo sde</section><text>stsal pa/ bzang skyong byang chub sems dpa' khyim gyi gnas nas mngon par byung ba gang ting nge 'dzin 'di thos nas lung mnod pa 'am/ bsgom par 'dod pa'i byang chub sems dpa' des so sor thar pa'i sdom pas bsdam par bya'o/ /</text></item>
<item><p>31a6</p><section>mdo sde</section><text>cho ga dang spyod yul phun sum tshogs pa dang / kha na ma tho ba chung rab la yang 'jigs par lta ba dang / spyod lam yongs su dag par bya'o/ /yang dag par blangs te bslab pa'i gzhi rnams la bslab par bya'o/ /zab mo la mos</text></item>
<item><p>31a7</p><section>mdo sde</section><text>pa dang / dmigs su med pa la bzod par bya'o/ /stong pa nyid dang / mtshan ma med pa dang / smon pa med pa'i chos thos nas/ mi skrag par bya'o/ /mi dngang bar bya'o/ /dngang bar mi 'gyur bar bya'o/ /</text></item>
<item><p>31a8</p><section>mdo sde</section><text>bzang skyong de ltar na byang chub sems dpa' khyim gyi gnas nas mngon par byung ba tshul khrims yongs su dag pa dang / tshul khrims la skyon med pa yin no/ /byang chub sems dpa' bzang skyong gis gsol pa//</text></item>
<item><p>31b1</p><section>mdo sde</section><text>btsun pa bcom ldan 'das ji ltar na byang chub sems dpa' khyim gyi gnas nas mngon par byung ba tshul khrims yongs su ma dag pa dang / tshul khrims la skyon mchis pa lags/ bcom ldan 'das kyis bka' stsal pa/ bzang skyong</text></item>
<item><p>31b2</p><section>mdo sde</section><text>byang chub sems dpa' khyim gyi gnas nas mngon par byung ba gang la la gzugs la gnas te tshangs par spyad pa spyod pa dang / tshor ba dang / 'du shes dang / 'du byed dang / rnam par shes pa la gnas te tshangs par spyad pa spyod cing</text></item>
<item><p>31b3</p><section>mdo sde</section><text>bdag gi tshul khrims dang / dka' thub dang / tshangs par spyod pa 'dis lha 'am lha la la zhig tu gyur cig ces zer ba 'di ni bzang skyong byang chub sems dpa' khyim gyi gnas nas mngon par byung ba'i tshul khrims yongs su ma dag pa yin</text></item>
<item><p>31b4</p><section>mdo sde</section><text>tshul khrims la skyon yod pa yin/ /'di lta ste srid pa'i 'du shes mchog tu bzung nas de 'dod pa la bsten par 'dod cing srid par skye ba'i gnas gzung bar 'dod pas tshul khrims yongs su ma dag pa yin no/ /bzang skyong de bas</text></item>
<item><p>31b5</p><section>mdo sde</section><text>na byang chub sems dpa' khyim gyi gnas nas mngon par byung ba gang ting nge 'dzin 'di thos nas 'chad pa 'am bsgom par 'dod pa des tshul khrims yongs su dag par bya'o/ /tshul khrims la skyon med par bya'o/ /tshul khrims</text></item>
<item><p>31b6</p><section>mdo sde</section><text>'dren ma ma yin par bya'o/ /tshul khrims ma nyams par bya'o/ /tshul khrims sra srer ma gyur par bya'o/ /rten pa med pa'i tshul khrims dang / mchog tu 'dzin pa med pa'i tshul khrims dang / dmigs pa med pa'i</text></item>
<item><p>31b7</p><section>mdo sde</section><text>tshul khrims dang / ma zhig pa'i tshul khrims dang / mkhas pas bsngags pa'i tshul khrims dang / 'phags pas bsngags pa'i tshul khrims rnams su bya'o/ /des sbyin pa 'gyed pa la dga' bar bya'o/ /</text></item>
<item><p>31b8</p><section>mdo sde</section><text>'di lta ste sbyin pa'i mchog sbyin pa bla na med pa/ chos kyi sbyin pa la brtson 'grus brtsam par bya'o/ /dran pa nye bar gnas par bya'o/ /dad pa dang ldan par bya'o/ / des pa dang ngo tsha shes pa dang ldan pa dang /</text></item>
<item><p>32a1</p><section>mdo sde</section><text>khrel yod pa phun sum tshogs par bya'o/ /rnyed pa dang bkur sti dang tshigs su bcad pa la lhag par ma zhen par bya'o/ /ser sna med cing phrag dog med pa dang sbyangs pa'i yon tan dang yo byad bsnyungs par bya'o/ /'jig rten</text></item>
<item><p>32a2</p><section>mdo sde</section><text>pa'i gtam don du mi gnyer gyi gtam yongs su spang zhing / 'jig rten las 'das pa'i gtam don du gnyer bar bya'o/ /byas pa shes pa dang byas pa gzo bar bya'o/ /sgra chung ba dang smra ba nyung bar bya'o/ /gus pa dang bcas pa dang zhe sa dang</text></item>
<item><p>32a3</p><section>mdo sde</section><text>bcas par bya'o/ /'di lta ste dge ba'i bshes gnyen ni rnyed par dka' bas slob dpon dang mkhan po la bsnyen bkur bya bar spro bar bya'o/ /des su las chos 'di lta bu 'di rnams thos par 'gyur ba dang / blangs pa dang / glegs</text></item>
<item><p>32a4</p><section>mdo sde</section><text>bam du bris par 'gyur ba dang / tshig gis ston pa'i rag las par 'gyur ba de dang / gang las mdo sde 'di lta bu kun chub par byed pa 'am/ kun chub par byed par 'gyur ba 'am/ glegs bam du 'dri ba 'am/ bris par</text></item>
<item><p>32a5</p><section>mdo sde</section><text>'gyur ba de la des phar 'du shes bskyed par bya'o/ /dge ba'i bshes gnyen du 'du shes bskyed par bya'o/ /ston par 'du shes bskyed par bya'o/ /chos de lta bu 'di rnams kyi don dang byang chub yongs su smin par bya ba'i</text></item>
<item><p>32a6</p><section>mdo sde</section><text>phyir des de la lhag par yang dga' ba dang dang ba dang gus pa bskyed par bya'o/ /bzang skyong gal te byang chub sems dpa'i theg pa pa 'am/ nyan thos kyi theg pa pa 'am/ rang sangs rgyas kyi theg pa pa'i rigs kyi bu 'am rigs</text></item>
<item><p>32a7</p><section>mdo sde</section><text>kyi bu mo dag chos 'di lta bu rnams kyi chos 'chad pa'i dge slong la dga' ba dang / dang ba dang / gus pa mi skyed cing dge ba'i bshes gnyen gyi 'du shes dang / ston pa'i 'du shes kyang mi skyed na/ bzang skyong byang chub sems dpa'i theg pa pa 'am/</text></item>
<item><p>32a8</p><section>mdo sde</section><text>nyan thos kyi theg pa pa 'am/ rang sangs rgyas kyi theg pa pa'i rigs kyi bu 'am rigs kyi bu mo de dag chos 'di lta bu kun chub par ma byas pa'i chos rnams kun chub par 'gyur ba dang / kun chub par byas pa'i chos rnams gnas pa dang /</text></item>
<item><p>32b1</p><section>mdo sde</section><text>chud mi za ba dang med par mi 'gyur ba ni gnas ma yin te skabs med do/ /byang chub sems dpa'i theg pa pa'i rigs kyi bu des ting nge 'dzin 'di 'thob pa de yang gnas med do/ /bzang skyong de ci'i phyir zhe na/ 'di ltar ma gus pas ni dam pa'i chos nub</text></item>
<item><p>32b2</p><section>mdo sde</section><text>par 'gyur ba'i phyir ro/ /bzang skyong gal te byang chub sems dpa'i theg pa pa'i rigs kyi bu 'am rigs kyi bu mo 'am/ nyan thos dang / rang sangs rgyas kyi theg pa pa'i rigs kyi bu dang / rigs kyi bu mo de dag chos 'di lta bu 'di dag ston par byed pa'i dge</text></item>
<item><p>32b3</p><section>mdo sde</section><text>slong dang / gang la las chos kyi rnam grangs 'di lta bu 'di kun chub par byed par 'gyur ba dang / kun chub par byas pa dang / glegs bam du bris par gyur pa de dag la dga' ba dang / dang ba dang gus pa'ang skyed cing / dge ba'i bshes</text></item>
<item><p>32b4</p><section>mdo sde</section><text>gnyen gyi 'du shes dang / ston pa'i 'du shes kyang nye bar gzhog na/ bzang skyong byang chub sems dpa'i theg pa pa 'am/ nyan thos kyi theg pa pa 'am/ rang sangs rgyas kyi theg pa pa'i rigs kyi bu 'am rigs kyi bu mo de dag kun chub</text></item>
<item><p>32b5</p><section>mdo sde</section><text>par ma byas pa'i chos rnams kun chub par 'gyur ba dang / kun chub par byas pa'i chos rnams gnas pa dang / chud mi za ba dang / med par mi 'gyur ba'i gnas yin te/ de ni gnas yod do/ /bzang skyong de bas na khyod mos par</text></item>
<item><p>32b6</p><section>mdo sde</section><text>bya'o/ /khyod kyi khong du chud par bya'o/ /'di ltar chos 'di lta bu ston pa'i dge slong rnams la/ dga' ba dang / dang ba dang gus pa bskyed par bya'o/ /dge ba'i bshes gnyen du 'du shes pa dang / ston par 'du shes</text></item>
<item><p>32b7</p><section>mdo sde</section><text>bskyed par bya ste/ 'di ni nga'i rjes su bstan pa yin no/ /bzang skyong gzhan yang byang chub sems dpa' khyim gyi gnas nas mngon par byung ba ting nge 'dzin 'di lung nod par 'dod pa dang / bsgom par 'dod pa des 'gyod pa dang</text></item>
<item><p>32b8</p><section>mdo sde</section><text>bral bar bya'o/ /dgon pa la dga' ba dang / dgon pa la gzhol ba dang / dgon pa la 'bab pa dang / dgon pa la bab par bya'o/ /ljongs kyi phyogs la mngon par mi dga' bar bya'o/ /</text></item>
<item><p>33a1</p><section>mdo sde</section><text>mdza' bo'i khyim dang zas sbyin pa'i khyim mi 'dod pas srog la mi lta bar bya'o/ /lus gtong bas lus la mi chags pa dang / dgon pa'i 'du shes thob par bya'o/ /rnyed pa dang bkur sti dang tshigs su bcad</text></item>
<item><p>33a2</p><section>mdo sde</section><text>pa la mi brten pa dang / dam pa'i chos rab tu gzung bar bya'o/ /lhung bzed dang chos gos la mi chags pa dang mi stsogs par bya'o/ /mgron du gnyer mi dgos par bsod snyoms spyad par bya'o/ /mdzem zhing 'gyod pa dang ldan par</text></item>
<item><p>33a3</p><section>mdo sde</section><text>bya'o/ /gser bdag gir mi byed par bya'o/ /kun nas ldang ba med pas 'gyod pa dang bral bar bya'o/ /khong khro ba spangs pas byams pa la gnas par bya'o/ /'tshe ba spangs pas snying rje la gnas par bya'o/ /</text></item>
<item><p>33a4</p><section>mdo sde</section><text>mngon par mi dga' ba spangs pas dga' ba la gnas par bya'o/ /mtshan ma thams cad spangs pas btang snyoms la gnas par bya'o/ /brtson 'grus brtsams pas bslab pa 'dod par bya'o/ /rmugs pa dang gnyid kyis mi non par</text></item>
<item><p>33a5</p><section>mdo sde</section><text>'chag pa la zhugs par bya'o/ /bzang skyong de bas na byang chub sems dpa' khyim gyi gnas nas byung ba ting nge 'dzin 'di thos nas lung mnod pa dang / bsgom par 'dod pa des chos de dag la gnas te/ ting nge 'dzin 'di lung</text></item>
<item><p>33a6</p><section>mdo sde</section><text>mnod par bya'o/ /bsgom par bya'o/ /de skad ces bka' stsal pa dang / byang chub sems dpa' sems dpa' chen po bzang skyong gis/ bcom ldan 'das la 'di skad ces gsol to/ /</text></item>
<item><p>33a7</p><section>mdo sde</section><text>btsun pa bcom ldan 'das 'di ltar rgya che zhing bzang ba'i chos 'di dag de bzhin gshegs pas bstan cing gsungs pa ni ngo mtshar to/ /btsun pa bcom ldan 'das byang chub sems dpa' le lo can gang dag 'byung ba de dag ni</text></item>
<item><p>33a8</p><section>mdo sde</section><text>ting nge 'dzin 'di thos nas/ skrag par 'gyur/ dngang bar 'gyur/ dngang bar bgyid par 'gyur ro/ /chos de lta bur bzang ba de dag 'chad pa la yang dga' ba dang / mgu ba dang / dang ba rgya chen po mi 'thob cing</text></item>
<item><p>33b1</p><section>mdo sde</section><text>de dag 'di snyam du bdag cag ni de bzhin gshegs pa dgra bcom pa yang dag par rdzogs pa'i sangs rgyas gzhan las ting nge 'dzin 'di bsgrub par bya'o/ /da ltar ni bdag cag lus skem zhing nad mang ngo snyam du sems par 'gyur te/ de dag</text></item>
<item><p>33b2</p><section>mdo sde</section><text>da ltar gyi sangs rgyas mngon sum du bzhugs pa'i ting nge 'dzin 'di thos nas zhum par 'gyur/ kun tu zhum par 'gyur zhing / da ltar gyi sangs rgyas mngon sum du bzhugs pa'i ting nge 'dzin 'di bsgrub par brtson 'grus kyang mi rtsom par</text></item>
<item><p>33b3</p><section>mdo sde</section><text>'gyur ro/ /btsun pa bcom ldan 'das yang byang chub sems dpa' sems dpa' chen po brtson 'grus brtsams pa dang / dran pa la gnas pa'i chos 'tshal ba/ chos la gus pa/ chos 'dzin pa/ chos ston pa/</text></item>
<item><p>33b4</p><section>mdo sde</section><text>chos smra ba/ chos yongs su len pa/ chos kyi rjes su 'thun pa'i chos la spyod pa/ lus dang srog yongs su gtong ba/ rnyed pa dang bkur sti dang tshigs su bcad pa la mi rten pa/ yon tan grags pa mi 'tshal ba/ lhung</text></item>
<item><p>33b5</p><section>mdo sde</section><text>bzed dang / chos gos la mi chags pa/ grong dang / grong khyer dang / grong rdal dang / ljongs dang / rgyal srid dang / yul 'khor dang / pho brang 'khor la mngon par mi dga' ba/ dben pa la gzhol ba/ dben pa la</text></item>
<item><p>33b6</p><section>mdo sde</section><text>'bab pa/ dben pa la bab pa gang dag 'byung ba de dag ni da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 'di thos nas zhum par mi 'gyur/ kun du zhum par mi 'gyur/ skrag par mi 'gyur/</text></item>
<item><p>33b7</p><section>mdo sde</section><text>dngang bar mi 'gyur/ dngang bar bgyid par mi 'gyur ba'i steng du dga' ba dang / mgu ba dang / dang ba rgya chen po yang 'thob bo/ /de dag ting nge 'dzin 'di gzung ba dang / kun chub par bya ba dang / bcang ba dang /</text></item>
<item><p>33b8</p><section>mdo sde</section><text>bklag pa dang / yi ger bri ba dang / bstan pa dang / bsgom pa'i slad du brtson 'grus rgya chen po yang rtsom mo/ /btsun pa bcom ldan 'das rigs kyi bu 'am/ rigs kyi bu mo 'di dag ni ma byon pa'i sangs rgyas las mang</text></item>
<item><p>34a1</p><section>mdo sde</section><text>du thos pa 'tshal bar mi 'gyur ro/ /sngags dang yon tan dang chos kyi khyad par bsgrub pa'i slad du sbyor bar yang mi 'gyur ro/ /de lta lags kyis kyang btsun pa bcom ldan 'das ma 'ongs pa'i dus na rigs kyi bu 'am rigs kyi bu mo sngon</text></item>
<item><p>34a2</p><section>mdo sde</section><text>gyi rgyal ba la bgyi ba bgyis pa/ brtson 'grus brtsams pa gang dag 'byung ba de dag ni de bzhin gshegs pas gsungs pa'i ting nge 'dzin 'di lta bu 'di thos nas/ 'di snyam du bdag cag ni 'di nyid du lus dang / lpags pa dang / sha dang /</text></item>
<item><p>34a3</p><section>mdo sde</section><text>khrag dang / rus pa dang / chu ba dang / rkang rnams skams shing / yongs su skams kyang bla yi/ 'di ltar bdag cag le lo can du gyur te 'chi ba'i dus byed par ni mi bya'o/ /bdag cag gis chos rgya che zhing bzang ba 'di lta bu 'di dag kun</text></item>
<item><p>34a4</p><section>mdo sde</section><text>chub pa dang / bshad pa dang / bsgom pa ma byas par brtson 'grus gtang bar ni mi bya'o snyam ste/ de ltar brtson 'grus rtsom par 'gyur ro/ /skyes bu dam pa brtson 'grus rtag tu brtsams pa de lta bu de dag de bzhin gshegs pas</text></item>
<item><p>34a5</p><section>mdo sde</section><text>gsungs pa'i mdo sde 'di lta bu 'di thos nas thos ma thag tu dga' ba dang / mgu ba dang / dang ba shin tu rgya che ba'ang 'thob bo/ /de skad ces gsol pa dang / bcom ldan 'das kyis byang chub sems dpa' sems</text></item>
<item><p>34a6</p><section>mdo sde</section><text>dpa' chen po bzang skyong la 'di skad ces bka' stsal to/ /bzang skyong legs so legs so/ /yang bzang skyong khyod kyis rjes su 'thun pa'i chos bshad pa ni phyin ci ma log cing de ltar de bzhin yin te/ legs so/ /nga yang</text></item>
<item><p>34a7</p><section>mdo sde</section><text>de la rjes su yi rang ste/ ngas gang la rjes su yi rang ba de la 'das pa dang / ma 'ongs pa dang / da ltar gyi sangs rgyas bcom ldan 'das rnams kyang rjes su yi rang bar mdzad do/ /de nas de'i tshe bcom ldan 'das kyis</text></item>
<item><p>34a8</p><section>mdo sde</section><text>tshigs su bcad pa 'di dag gsungs so/ /so sor thar par bslab pa ngas bshad gang / /de kun slob par byed cing dgon par sten/ /sbyangs pa'i yon tan dag la rtag spyod na/ /ting 'dzin 'di ni rnyed par dka' mi 'gyur/ /</text></item>
<item><p>34b1</p><section>mdo sde</section><text>mgron du gnyer ba thams cad spang byas shing / /ro la chags pa'ang yongs su spang byas te/ /gang las mnyan la ston par 'du shes shing / /mnyam zhing mtshungs pa'i 'du shes nye bar gzhog /phrag dog 'dod pa nga rgyal spang byas la/ /</text></item>
<item><p>34b2</p><section>mdo sde</section><text>'dod chags zhe sdang gti mug spang byas te/ /bsam gtan sbyor sems yang dag bskyed byas te/ /ting nge 'dzin 'di la ni 'jug par bya/ /phrag dog med cing 'dod chags spang byas la/ /rab tu bsdams shing khro ba spang byas te/ /</text></item>
<item><p>34b3</p><section>mdo sde</section><text>rgyal ba'i sku la dmigs pa dag byas nas/ /ting nge 'dzin 'di la ni 'jug par bya/ /brtson 'grus mi gtong gnyid kyis mi non cing / /gnyen dang mdza' dang lhan cig mi 'grogs la/ /'chag dang ldan zhing mang dang grogs</text></item>
<item><p>34b4</p><section>mdo sde</section><text>spongs te/ /ting 'dzin rdul med de ni bsgom par byos/ /bzang skyong gis zhus pa'i ting nge 'dzin gyi le'u ste dgu pa'o// // bam po bzhi pa/ de skad ces</text></item>
<item><p>34b5</p><section>mdo sde</section><text>bka' stsal pa dang / byang chub sems dpa' sems dpa' chen po bzang skyong gis bcom ldan 'das la 'di skad ces gsol to/ /btsun pa bcom ldan 'das theg pa chen po la yang dag par zhugs pa'i dge slong ma gang la la</text></item>
<item><p>34b6</p><section>mdo sde</section><text>da ltar gyi sangs rgyas mngon sum du bzhugs pa'i ting nge 'dzin 'di thos nas lung mnod pa 'am/ bsgom par 'tshal na/ btsun pa bcom ldan 'das des chos gang la gnas te/ ting nge 'dzin 'di lung mnod par bgyi/</text></item>
<item><p>34b7</p><section>mdo sde</section><text>bsgom par bgyi/ de skad ces gsol pa dang / bcom ldan 'das kyis byang chub sems dpa' sems dpa' chen po bzang skyong la 'di skad ces bka' stsal to/ /bzang skyong theg pa chen po la yang dag par zhugs pa'i dge slong</text></item>
<item><p>34b8</p><section>mdo sde</section><text>ma gang la las ting nge 'dzin 'di thos nas lung mnod pa 'am/ bsgom par 'dod pa des rtag tu gus pa dang bcas par bya'o/ /rtag tu phrag dog med pa dang mi khro bar bya'o/ /nga rgyal bcom pa dang / khengs pa med pa dang /</text></item>
<item><p>35a1</p><section>mdo sde</section><text>brtson 'grus brtsam par bya'o/ /le lo med pa dang rmugs pa dang gnyid spang bar bya'o/ /mi nyal bar sbyor ba la brtson pa dang / rnyed pa dang / bkur sti dang / tshigs su bcad pa dang / chos gos dang / zas dang / mal</text></item>
<item><p>35a2</p><section>mdo sde</section><text>stan dang / na ba'i gsos sman dang / yo byad btsal ba thams cad spang bar bya'o/ /'tsho ba yongs su dag pa dang / lus dang srog la'ang mi rten par bya'o/ /rtag tu chos 'dod pa dang / mang du thos pa tshol ba la brtson par bya'o/ /</text></item>
<item><p>35a3</p><section>mdo sde</section><text>ma chags pa dang zhe mi sdang ba dang / rmugs pa med pa'i sems su bya'o/ /bdud kyi phyogs spang bar bya'o/ /mnye ba dang / brgyan pa dang / lus la klubs pa rnams spang bar bya'o/ /lhung bzed dang chos gos la ma chags par bya'o/ /</text></item>
<item><p>35a4</p><section>mdo sde</section><text>grags pa la mi chags pa dang / phra ma med pa dang / ngo mi rtag pa rnams spang bar bya'o/ /bzang skyong de bas na theg pa chen po la yang dag par zhugs pa'i dge slong ma gang ting nge 'dzin 'di thos nas lung mnod pa 'am/ bsgom par</text></item>
<item><p>35a5</p><section>mdo sde</section><text>'dod pa des slob dpon la ston pa'i 'du shes bzhag ste ting nge 'dzin 'di lung mnod par bya'o/ /chos de dag la gnas te ting nge 'dzin 'di bsgom par bya'o/ /de nas de'i tshe bcom ldan 'das kyis tshigs su bcad pa 'di dag gsungs</text></item>
<item><p>35a6</p><section>mdo sde</section><text>so/ /dge slong ma gang ting 'dzin 'di 'dod pas/ /rtag tu gus byas phrag dog khro ba dang / /nga rgyal de bzhin khengs pa spang byas na/ /ting 'dzin 'di ni rnyed par dka' mi 'gyur/ /ting nge 'dzin 'di tshol bar gyur na ni/ /</text></item>
<item><p>35a7</p><section>mdo sde</section><text>brtson 'grus brtsams shing gnyid ni spang byas la/ /tshol ba thams cad rnam par spang byas te/ /srog la'ang mi rten par ni chos 'dod byos/ /gang zhig ting 'dzin 'di ni gzung 'dod pas/ /nyon mongs gzir bas 'dod chags</text></item>
<item><p>35a8</p><section>mdo sde</section><text>zhe sdang dang / /ldan pa'i sems dang gnas par mi bya zhing / /nam yang bdud kyi zhags pas mi zin byos/ /gang zhig ting 'dzin 'di ni gzung 'dod pas/ /sgyu dang ldan par spyad par mi bya zhing / /mnye ba dang ni rgyan dang phra ma dang / /ngo mi</text></item>
<item><p>35b1</p><section>mdo sde</section><text>rtag pa thams cad spang bar bya/ /lhung bzed phyir dang bsngags pa dag gi phyir/ /skad cig tsam yang rnam par mi rtog go/ /gang las nyan la ston par 'du shes shing / /mnyam zhing mtshungs pa'i 'du shes nye bar zhog /bzang skyong gis</text></item>
<item><p>35b2</p><section>mdo sde</section><text>zhus pa'i ting nge 'dzin gyi le'u ste bcu pa'o// // de skad ces bka' stsal pa dang / byang chub sems dpa' sems dpa' chen po bzang skyong gis bcom ldan 'das la 'di skad ces gsol to/ /btsun pa</text></item>
<item><p>35b3</p><section>mdo sde</section><text>bcom ldan 'das byang chub sems dpa' khyim par gyur pa gos dkar po 'tshal zhing khyim na gnas pa gang ting nge 'dzin 'di thos nas tha na zhag gcig gam zhag gnyis su lung mnod pa 'am bsgom par 'tshal na/ btsun pa bcom ldan 'das</text></item>
<item><p>35b4</p><section>mdo sde</section><text>des chos gang la gnas te ting nge 'dzin 'di lung mnod par bgyi/ bsgom par bgyi/ bcom ldan 'das kyis bka' stsal pa/ bzang skyong de bas na byang chub sems dpa' khyim par gyur pa gos dkar po gyon zhing khyim na gnas pa ni gang</text></item>
<item><p>35b5</p><section>mdo sde</section><text>ting nge 'dzin 'di thos nas tha na zhag gcig gam/ zhag gnyis sam/ tha na ba 'jos tsam yang lung mnod pa 'am/ bsgom par 'dod na/ byang chub sems dpa' khyim par gyur pa gos dkar po gyon zhing khyim na gnas pa des</text></item>
<item><p>35b6</p><section>mdo sde</section><text>dad pa dang ldan par bya'o/ /'jungs pa med pa dang / lhug par gtong bar bya'o/ /sbyin pa bged pa la dga' ba dang / rnam par smin pa la re ba med par bdog pa thams cad yongs su gtong bar bya'o/ /des sangs rgyas la skyabs su</text></item>
<item><p>35b7</p><section>mdo sde</section><text>'gro bar bya'o/ /chos la skyabs su 'gro bar bya'o/ /dge 'dun la skyabs su 'gro bar bya'o/ /tshul khrims yongs su dag par bya'o/ /bslab pa'i gzhi lnga yongs su gzung bar bya'o/ /lha gzhan med par bya zhing bsam pa sangs rgyas</text></item>
<item><p>35b8</p><section>mdo sde</section><text>kyis rjes su song bar bya'o/ /tshul khrims la skyon med pa dang / dge ba bcu'i las kyi lam yang dag par gzung zhing sgrub la gzhan la yang de yang dag par 'dzin du 'jug pa dang / chang 'thung ba las phyir ldog par bya'o/ /ma 'phyar</text></item>
<item><p>36a1</p><section>mdo sde</section><text>bar bya'o/ /gzhan dag la chang gi mi snyan pa brjod cing gzhan la yang chang mi sbyin pa dang / gzhan dag la yang 'dod pa smad cing tshangs par spyad par bya'o/ /phrag dog med par bya'o/ /'tsho ba yongs su dag par bya'o/ /bu la sred par mi</text></item>
<item><p>36a2</p><section>mdo sde</section><text>bya'o/ /bu mo la sred pa mi bskyed do/ /chung ma la sred pa ma skyed cig /nor la sred par mi bya'o/ /khyim la sred par mi bya'o/ /des rab tu byung ba la mngon par dga' ba dang / rab tu byung ba la sems gzhol bar bya'o/ /yan lag brgyad</text></item>
<item><p>36a3</p><section>mdo sde</section><text>dang ldan pa'i nye bar gnas pa'i ting nge 'dzin 'di la gzhol ba dang / gtsug lag khang la gnas par bya'o/ /ngo tsha shes shing khrel yod pa dang ldan pa dang / sems byang chub la gzhol zhing theg pa gzhan mi 'dod par bya'o/ /</text></item>
<item><p>36a4</p><section>mdo sde</section><text>tshul khrims dang ldan pa'i dge slong rnams la 'phya bar mi bya'o/ /tshangs par spyod pa rnams la gus pa dang bcas pa dang / zhe sa dang bcas par bya'o/ /slob dpon gang las ting nge 'dzin 'di lung mnos pa de la shin tu phangs par</text></item>
<item><p>36a5</p><section>mdo sde</section><text>bsam pa dang / dang ba dang / gus par bya'o/ /dge ba'i bshes gnyen du'ang 'du shes nye bar gzhag par bya'o/ /ston par yang 'du shes nye bar gzhag par bya'o/ /de la bde ba'i yo byad thams cad dbul bar bya'o/ /</text></item>
<item><p>36a6</p><section>mdo sde</section><text>byas pa shes pa dang / byas pa gzo ba dang / gus pa dang bcas pas gnas par bya ste/ bzang skyong de ltar byang chub sems dpa' khyim par gyur pa khyim na gnas pas ting nge 'dzin 'di la sbyor bar bya'o/ /chos dag</text></item>
<item><p>36a7</p><section>mdo sde</section><text>la yang gnas te ting nge 'dzin 'di bsgom par bya'o/ /de nas de'i tshe bcom ldan 'das kyis tshigs su bcad pa 'di dag gsungs so/ /byang chub sems dpa' khyim na gnas pa gang / /ting 'dzin 'di ni gzung bar 'dod</text></item>
<item><p>36a8</p><section>mdo sde</section><text>gyur pas/ /rtag tu tshul khrims yongs su dag gyur cing / /mngon 'byung sems brtan yang dag bskyed byas te/ /bslab gzhi lnga ni yongs su bzung byas la/ /yan lag brgyad pa'i gso sbyong bsnyen byas shing / /khyim ma</text></item>
<item><p>36b1</p><section>mdo sde</section><text>spangs par gtsug lag khang gnas te/ /ting nge 'dzin 'di la ni 'jug par bya/ /su la'ang chang ni blud par mi bya zhing / /sangs rgyas ma bsngags btung ba rnams spangs la/ /bslab pa 'di dag la ni gnas byas te/ /ting nge 'dzin</text></item>
<item><p>36b2</p><section>mdo sde</section><text>'di lung ni mnod par bya/ /bu la mi sred bu mo mi sred la/ /chung ma mi sred khyim la 'ang mi sred cing / /dge bsnyen ngo tsha shes dang ldan byas te/ /des ni ting 'dzin 'di la 'jug par bya/ /nad med bya zhing su dag la yang ni/ /</text></item>
<item><p>36b3</p><section>mdo sde</section><text>mi bsnyen mi brjod mang po thams cad spang / /skyon med bzod pa dag la gnas nas su/ /ting nge 'dzin 'di la ni 'jug par bya/ /ting 'dzin 'phags pa 'di la 'jug pa na/ /sangs rgyas chos la rtag tu gus bcas</text></item>
<item><p>36b4</p><section>mdo sde</section><text>shing / /sems ni dang la g.yo med phrag dog med/ /dge 'dun bsnyen bkur bya bar spro bar byos/ /bzang skyong gis zhus pa'i ting nge 'dzin gyi le'u ste bcu gcig pa'o// //</text></item>
<item><p>36b5</p><section>mdo sde</section><text>de skad ces bka' stsal pa dang / byang chub sems dpa' sems dpa' chen po bzang skyong gis bcom ldan 'das la 'di skad ces gsol to/ /btsun pa bcom ldan 'das theg pa chen po la yang dag par zhugs pa'i dge bsnyen ma gang ting nge</text></item>
<item><p>36b6</p><section>mdo sde</section><text>'dzin 'di thos nas lung mnod pa 'am/ bsgom par 'tshal na/ btsun pa bcom ldan 'das des chos gang la gnas te/ ting nge 'dzin 'di lung mnod par bgyi/ bsgom par bgyi/ de skad ces gsol pa dang / bcom</text></item>
<item><p>36b7</p><section>mdo sde</section><text>ldan 'das kyis byang chub sems dpa' sems dpa' chen po bzang skyong la 'di skad ces bka' stsal to/ /bzang skyong de bas na theg pa chen po la yang dag par zhugs pa'i dge bsnyen ma gang ting nge 'dzin 'di thos nas lung mnod pa</text></item>
<item><p>36b8</p><section>mdo sde</section><text>'am/ bsgom par 'dod pa des bslab pa'i gzhi lnga yongs su gzung bar bya'o/ /bzang skyong dge bsnyen mas gsum la skyabs su song zhing lha gzhan med par bya'o/ /bzang skyong dge bsnyen mas</text></item>
<item><p>37a1</p><section>mdo sde</section><text>dge mtshan dang ltas yongs su spang ba dang sgyu med par bya'o/ bzang skyong dge bsnyen mas spyod lam mi bcos pa dang / 'jungs pa med par bya'o/ /bzang skyong dge bsnyen mas sbyin pa bged pa la dga' ba dang / chos 'dod par bya'o/</text></item>
<item><p>37a2</p><section>mdo sde</section><text>bzang skyong dge bsnyen mas yongs su 'dri ba'i rang bzhin can dang / gus pa dang bcas pa dang / zhe sa dang bcas par bya'o/ /dge slong dang dge slong ma dag mthong na stan la bdar bar bya'o/ /bzang skyong de bas na theg pa chen po la yang dag par zhugs pa'i</text></item>
<item><p>37a3</p><section>mdo sde</section><text>dge bsnyen ma gang ting nge 'dzin 'di thos nas lung mnod pa 'am/ bsgom par 'dod na/ dge bsnyen ma des chos de lta bu de dag la gnas te ting nge 'dzin 'di lung nod par bya'o/ /bsgom par bya'o/ /de nas de'i tshe bcom ldan 'das kyis tshigs su bcad pa 'di</text></item>
<item><p>37a4</p><section>mdo sde</section><text>dag gsungs so/ /sangs rgyas gnang zhing bde gshegs bsngags pa yi/ /dge bsnyen ma gang ting 'dzin 'di tshol ba/ /bslab gzhi lnga po dag ni yongs bzung ste/ /ting nge 'dzin 'di la ni 'jug par bya/ /sangs rgyas chos dang de bzhin dge 'dun</text></item>
<item><p>37a5</p><section>mdo sde</section><text>las/ /lha gzhan med cing gus dang bcas byas te/ /log pa'i lam ni thams cad spang byas la/ /ting nge 'dzin 'di la ni 'jug par bya/ /srog chags mi gsod ma byin mi len cing / /brdzun du smra ba rnams kyang mi zer la/</text></item>
<item><p>37a6</p><section>mdo sde</section><text>nam yang 'dod la log par mi g.yem par/ /des ni ting nge 'dzin 'di lung mnod bya/ /'jungs pa med la rnam smin mi re zhing / /spyod lam bcos ma dag kyang med byas la/ /phrag dog dang ni nga rgyal khro spangs te/ /des ni</text></item>
<item><p>37a7</p><section>mdo sde</section><text>ting nge 'dzin 'di lung nod bya/ /dge slong de bzhin dge slong ma mthong na/ /gus dang bcas pas langs shing stan 'bul la/ /chos 'dod dge ba gang zhes tshol byed cing / /des ni ting nge 'dzin 'di lung mnod bya/ /bzang</text></item>
<item><p>37a8</p><section>mdo sde</section><text>skyong gis zhus pa'i ting nge 'dzin las dge bsnyen ma'i le'u ste bcu gnyis pa'o// // de skad ces bka' stsal pa dang / byang chub sems dpa' sems dpa' chen po bzang skyong gis bcom ldan 'das la</text></item>
<item><p>37b1</p><section>mdo sde</section><text>'di skad ces gsol to/ /btsun pa bcom ldan 'das 'di ltar de bzhin gshegs pa dgra bcom pa yang dag par rdzogs pa'i sangs rgyas kyis/ byang chub sems dpa' khyim gyi gnas nas mngon par byung ba rnams kyi ched dang /</text></item>
<item><p>37b2</p><section>mdo sde</section><text>byang chub sems dpa' 'dod chen pa rnams dang / lhag pa'i bsam pa phun sum tshogs pa rnams dang / brtson 'grus brtsams pa rnams dang / brtson pa mi 'dor ba rnams dang / bla na med pa yang dag par rdzogs pa'i</text></item>
<item><p>37b3</p><section>mdo sde</section><text>byang chub tu yang dag par zhugs pa rnams kyi ched du chos gang la gnas na/ ting nge 'dzin 'di lung mnod par bgyi ba 'am/ bsgom par bgyi ba'i chos rgya che zhing bzang ba gsungs pa ngo mtshar to/ /btsun pa bcom ldan 'das ma 'ongs</text></item>
<item><p>37b4</p><section>mdo sde</section><text>pa'i dus na de bzhin gshegs pa mya ngan las 'das pa de'i tshe/ ci ting nge 'dzin 'di 'dzam bu'i gling 'dir spyod par 'gyur lags sam/ rgyas par bgyid par 'gyur ba lags sam/ bcom ldan 'das kyis bka' stsal pa/ bzang</text></item>
<item><p>37b5</p><section>mdo sde</section><text>skyong nga yongs su mya ngan las 'das nas lo bzhi stong du ting nge 'dzin 'di 'dzam bu'i gling na spyod par 'gyur ro/ /rgyas par byed par 'gyur ro/ /de'i 'og tu sa'i khung du song bar 'gyur ro/ /yang de lo lnga brgya pa tha ma phyi ma'i dus</text></item>
<item><p>37b6</p><section>mdo sde</section><text>phyi ma'i tshe lnga brgya pa tha mar gyur pa/ dam pa'i chos 'jig par gyur pa/ dge sbyong 'jig par gyur pa/ dam pa'i chos spong bar gyur pa/ sems can 'jig par gyur pa/ rgyal srid 'khrug par gyur pa/ tshul</text></item>
<item><p>37b7</p><section>mdo sde</section><text>khrims dang ldan pa'i phyogs dmas pa'i dus la bab pa/ tshul khrims 'chal pa'i phyogs 'phel ba'i dus la bab pa/ dam pa'i chos kyi phyogs dmas pa'i dus la bab pa/ dam pa ma yin pa'i phyogs kyi chos</text></item>
<item><p>37b8</p><section>mdo sde</section><text>'phel ba'i dus la bab pa/ zad pa'i dus la bab pa na/ sems can gang mdo sde 'di lta bu thob par 'gyur ba'i phyir dge ba'i rtsa ba 'bar ba/ sngon gyi rgyal ba la bya ba byas pa/ dge ba'i rtsa ba skyed pa/ dge ba'i</text></item>
<item><p>38a1</p><section>mdo sde</section><text>rtsa ba smin pa/ sa bon btab pa'i sems can rnams ni nyung zad cig 'byung ste/ sems can de lta bu de dag gi don du 'di lta ste sangs rgyas kyi mthus ting nge 'dzin 'di 'dzam bu'i gling du spyod par 'gyur ro/ /rgyas par</text></item>
<item><p>38a2</p><section>mdo sde</section><text>byed par 'gyur ro/ /de dag gis kyang ting nge 'dzin 'di thos nas dga' ba dang / mgu ba dang / dang ba rgya chen po 'thob bo/ /thos nas kyang 'dzin par 'gyur/ 'chang bar 'gyur/ klog par 'gyur/ kun chub par byed par 'gyur/</text></item>
<item><p>38a3</p><section>mdo sde</section><text>yi ger 'dri bar 'gyur/ 'chad par 'gyur/ rgyas par byed par 'gyur/ bsgom pa'i sbyor ba la brtson par 'gyur/ tha na glegs bam du bris shing 'chang bar 'gyur ro/ /de nas byang chub sems dpa' sems dpa' chen po bzang</text></item>
<item><p>38a4</p><section>mdo sde</section><text>skyong dang / byang chub sems dpa' sems dpa' chen po rin chen 'byung gnas dang / li tsa byi gzhon nus bcom ldan 'das la phyi ma'i dus na dam pa'i chos 'di 'gyur ba dang / rnam par 'jig pa thos nas chos kyi shugs kyis ngu zhing</text></item>
<item><p>38a5</p><section>mdo sde</section><text>mchi ma klog par byed de/ de nas byang chub sems dpa' sems dpa' chen po bzang skyong dang / byang chub sems dpa' sems dpa' chen po rin chen 'byung gnas dang / li tsa byi gzhon nu mchi ma phyis te/ stan las langs</text></item>
<item><p>38a6</p><section>mdo sde</section><text>nas bla gos phrag pa gcig tu gzar te/ pus mo g.yas pa'i lha nga sa la btsugs nas/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /btsun pa</text></item>
<item><p>38a7</p><section>mdo sde</section><text>bcom ldan 'das bdag cag gis de bzhin gshegs pa mya ngan las 'das nas lo lnga brgya pa'i tha mar gyur pa/ phyi ma'i dus phyi ma'i tshe lnga brgya pa tha mar gyur pa/ dam pa'i chos spong bar gyur pa na yang / mdo sde 'di lta bu dag</text></item>
<item><p>38a8</p><section>mdo sde</section><text>gzung bar bgyi'o/ /kun chub par bgyi'o/ /yi ger bri bar bgyi'o/ /bcang bar bgyi'o/ /bklag par bgyi'o/ /rgyas par bgyi'o/ /bsgom pa'i sbyor ba la brtson par bgyi'o/ /de ci'i slad du zhe na/ btsun pa</text></item>
<item><p>38b1</p><section>mdo sde</section><text>bcom ldan 'das bdag cag ni de bzhin gshegs pas gsungs pa'i mdo sde zab mo 'di lta bu 'di nyan pa dang / 'dri ba dang / 'dzin pa dang / kun chub par bgyid pa dang / 'chang ba dang / klog pa dang / 'chad pa dang / rgyas par bgyid pa dang /</text></item>
<item><p>38b2</p><section>mdo sde</section><text>bsgom pas chog ma 'tshal to/ /de nas byang chub sems dpa' sems dpa' chen po khyim bdag ded dpon che bzang dang / byang chub sems dpa' sems dpa' chen po tshong dpon gyi bu phug sbas dang / byang chub sems dpa'</text></item>
<item><p>38b3</p><section>mdo sde</section><text>sems dpa' chen po khye'u 'dam bus byin dang / byang chub sems dpa' sems dpa' chen po mtshams bzang dang / byang chub sems dpa' sems dpa' chen po dbang pos byin dang / byang chub sems dpa' sems dpa' chen po chu</text></item>
<item><p>38b4</p><section>mdo sde</section><text>lha rnams bcom ldan 'das las lo lnga brgya pa tha mar gyur pa phyi ma'i dus phyi ma'i tshe/ lnga brgya pa tha ma la dam pa'i chos 'di 'gyur ba dang / rnam par 'jig pa thos nas chos kyi shugs kyis ngu zhing mchi ma klog par byed do/ /de nas</text></item>
<item><p>38b5</p><section>mdo sde</section><text>byang chub sems dpa' sems dpa' chen po khyim bdag ded dpon che bzang dang / tshong dpon gyi bu phug sbas dang / khye'u 'dam bus byin dang / rigs kyi bu mtshams bzang dang / dbang pos byin dang / byang chub sems dpa'</text></item>
<item><p>38b6</p><section>mdo sde</section><text>sems dpa' chen po chu lha rnams mchi ma phyis nas stan las langs te/ gos phrag pa gcig tu gzar nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud</text></item>
<item><p>38b7</p><section>mdo sde</section><text>nas/ bcom ldan 'das la 'di skad ces gsol to/ /btsun pa bcom ldan 'das bdag cag kyang ma 'ongs pa'i dus na/ de bzhin gshegs pa mya ngan las 'das nas lo lnga brgya pa tha mar gyur pa phyi ma'i dus phyi ma'i tshe/</text></item>
<item><p>38b8</p><section>mdo sde</section><text>lnga brgya pa tha mar gyur pa/ dam pa'i chos spong bar gyur pa na yang mdo sde 'di lta bu dag /gzung bar bgyi'o/ /kun chub par bgyi'o/ /yi ger bri bar bgyi'o/ /bcang bar bgyi'o/ /bklag par bgyi'o/ /gzhan dag la yang</text></item>
<item><p>39a1</p><section>mdo sde</section><text>rgya cher bshad par bgyi'o/ /bsgom par bgyi'o/ /btsun pa bcom ldan 'das bdag cag gis de bzhin gshegs pa dgra bcom pa yang dag par rdzogs pa'i sangs rgyas rnams kyis bskal pa bye ba khrag khrig brgya stong du</text></item>
<item><p>39a2</p><section>mdo sde</section><text>yang dag par bsgrubs pa'i bla na med pa yang dag par rdzogs pa'i byang chub 'di ring du gnas par bgyi'o/ /rgya che ba dang / rgyas par bgyi'o/ /de ci'i slad du zhe na/ btsun pa bcom ldan 'das bdag cag ni sngon ma thos pa'i chos</text></item>
<item><p>39a3</p><section>mdo sde</section><text>rnams yang dag par len par bgyid pa dang / yang dag par sgrogs par bgyid do/ /btsun pa bcom ldan 'das bdag cag ni chos zab mo 'jig rten pa thams cad yid ches par mi 'gyur ba bsgom par bgyi'o/ /bstan par bgyi'o/ /</text></item>
<item><p>39a4</p><section>mdo sde</section><text>de nas 'khor de dag nas dge slong dang / dge slong ma dang / dge bsnyen dang / dge bsnyen ma srog chags lnga brgya tsam stan las langs te/ gus pa dang bcas/ zhe sa dang bcas pas/ bcom ldan 'das las lo lnga brgya pa tha mar</text></item>
<item><p>39a5</p><section>mdo sde</section><text>gyur pa phyi ma'i dus phyi ma'i tshe lnga brgya pa tha mar gyur pa na dam pa'i chos rnams 'jig pa dang / dam pa'i chos mi len pa'i dus thos nas dam pa'i chos 'gyur ba'i shugs kyis ngu zhing mchi ma klog par gyur to/ /de nas srog chags</text></item>
<item><p>39a6</p><section>mdo sde</section><text>lnga brgya tsam po de dag gis/ mchi ma phyis nas gos phrag pa gcig tu gzar te/ pus mo g.yas pa'i lha nga sa la btsugs nas/ bcom ldan 'das ga la ba de logs su thal mo sbyar ba btud de/ bcom</text></item>
<item><p>39a7</p><section>mdo sde</section><text>ldan 'das la 'di skad ces gsol to/ /btsun pa bcom ldan 'das bdag cag kyang de bzhin gshegs pa/ yongs su mya ngan las 'das nas/ lo lnga brgya pa tha mar gyur pa/ phyi ma'i dus/ phyi ma'i</text></item>
<item><p>39a8</p><section>mdo sde</section><text>tshe lnga brgya pa tha mar gyur pa na mdo sde 'di lta bu 'di dag /gzung bar bgyi'o/ /bsgom par bgyi'o/ /gzhan dag la yang rgya cher bsgrag par bgyi'o/ /skyes bu dam pa 'di dag la yang lus kyis zhal ta bgyi ba</text></item>
<item><p>39b1</p><section>mdo sde</section><text>bgyi'o/ /de bzhin gshegs pas gsungs pa'i mdo sde 'di lta bu 'di yang de'i tshe mnyan par bgyi'o/ /der yang dam pa'i chos yongs su gzung bar bgyi'o/ /dam pa'i chos kyi snod du gyur pa gzhan dag kyang dam pa'i chos</text></item>
<item><p>39b2</p><section>mdo sde</section><text>dkon mchog 'dis phan gdags par bgyi'o/ /bcom ldan 'das ting nge 'dzin 'di skyes bu dam pa 'di dag la gtad par gsol/ bcom ldan 'das ting nge 'dzin 'di skyes bu dam pa 'di dag la gdams par gsol/</text></item>
<item><p>39b3</p><section>mdo sde</section><text>de nas de'i tshe bcom ldan 'das kyis gser gyi kha dog lta bu'i 'dzum pa mdzad de/ des 'jig rten gyi khams mtha' thug pa med pa rnams 'od kyis khyab par byas te/ tshangs pa'i 'jig rten gyi bar du mngon par byung nas</text></item>
<item><p>39b4</p><section>mdo sde</section><text>nyi ma dang zla ba'i 'od kyang zil kyis mnan te slar lhags nas/ bcom ldan 'das la g.yas phyogs nas lan gsum du bskor ba byas te/ bcom ldan 'das kyi dbu'i gtsug gi mtshams su nub par gyur to/ /de nas</text></item>
<item><p>39b5</p><section>mdo sde</section><text>tshe dang ldan pa kun dga' bo stan las langs te/ bla gos phrag pa gcig tu gzar nas/ pus mo g.yas pa'i/ lha nga sa la btsugs te/ bcom ldan 'das ga la ba de logs su thal mo sbyar ba btud</text></item>
<item><p>39b6</p><section>mdo sde</section><text>nas/ bcom ldan 'das la 'thun pa'i tshigs su bcad pa 'di lta bu dag gis mngon par bstod do/ /tshul khrims rnam dag spyod yul yongs su dag /mthu che ba yi nang na'ang rdzu 'phrul che/ /</text></item>
<item><p>39b7</p><section>mdo sde</section><text>skye dgu kun las mchog tu 'phags gyur pa/ /dri ma bral ba'i nyi ma bzhin du mdzes/ /ma chags mkhyen ldan shin tu rnam grol thugs/ /ka la ping ka'i gsungs ldan lha yi lha/ /phas</text></item>
<item><p>39b8</p><section>mdo sde</section><text>kyi rgol ba kun gyis mi bskyod pa/ /'dzum pa 'di mdzad rgyu rkyen ci zhig lags/ /phan phyir thugs brtse rkang gnyis nang na gtso/ /don dam gsal bas lung ni bstan par gsol/ /khyod kyi</text></item>
<item><p>40a1</p><section>mdo sde</section><text>gsung sgra yid du 'ong thos na/ /'phags pa'i dga' ba zang zing med pa 'thob/ /rgyal mchog rnam par 'dren pa rgyu med par/ /gang zag mchog ni 'dzum pa mi mdzad na/ /'dzum pa 'di mdzad rgyu rkyen</text></item>
<item><p>40a2</p><section>mdo sde</section><text>ci zhig lags/ /'jig rten phan phyir thugs brtse khyod la zhu'o/ /'jig rten mgon po 'dzum pa mdzad pa las/ /de ring su'i dgos pa rgya cher 'byung / /su zhig sangs rgyas ye shes brtan par gnas/ /su zhig</text></item>
<item><p>40a3</p><section>mdo sde</section><text>de ring rgyal srid mchog thob 'gyur/ /su zhig de ring bsod nams brtan par gnas/ /su zhig chos mdzod 'di ni 'dzin par 'gyur/ /su zhig de ring cod pan che thogs te/ /rang gi lag gis rang gi mgo la 'dogs/ /</text></item>
<item><p>40a4</p><section>mdo sde</section><text>de nas bcom ldan 'das kyis tshe dang ldan pa kun dga' bo la slar tshigs su bcad de gsungs pa/ kun dga' grogs po lnga brgya tshogs pa dag /dga' ba'i sems kyis mdun du 'khod gyur cing / /bdag cag chos 'di thob</text></item>
<item><p>40a5</p><section>mdo sde</section><text>par shog shig ces/ /tshig tu rjod par byed pa 'di dag ltos/ /nam zhig bdag cag 'di 'drar 'gyur zhes te/ /de dag nga la yang ni lta bar byed/ /bdag cag byang chub mchog 'di 'dzin to zhes/ /nga'i mdun du 'dug nas</text></item>
<item><p>40a6</p><section>mdo sde</section><text>tshig tu brjod/ /ma 'ongs phyi dus de 'drar gyur pa'i tshe/ /mdo sde 'di dag bsgrags par bya ba'i phyir/ /mkhas pa brgyad po 'di dag la sogs pa/ /lnga brgya 'di dag rnams kyang langs par gyur/ /mos par bya</text></item>
<item><p>40a7</p><section>mdo sde</section><text>zhing khong du chud par bya/ /'dir ni nga yi ye shes chags pa med/ /'di dag gis ni rgyal ba gcig pu la/ /thal mo sbyar ba byas nas langs pa min/ /sngon dag dran te skye ba snga ma la/ /sangs rgyas stong phrag</text></item>
<item><p>40a8</p><section>mdo sde</section><text>brgyad cu tshang bar byung / /chos 'di dag ni bsgrags par bya ba'i phyir/ /de la 'ang 'di dag brgyad la sogs pa'ang langs/ /de bas kyang ni shin tu snga ba na/ /tshul khrims rnam dag grags pa chen po pa/ /bye ba khrag</text></item>
<item><p>40b1</p><section>mdo sde</section><text>khrig stong phrag brgyad bcu byung / /de dag las kyang rgya che chos 'di blangs/ /nga yi gsungs rab rgya che ba dag kyang / /don tu gnyer cing yongs su 'dzin par byed/ /sems ni dga' zhing mgu ba dpe med pas/ /</text></item>
<item><p>40b2</p><section>mdo sde</section><text>mang po byang chub sems la skul bar byed/ /de ni phyi dus mya ngan nga 'das tshe/ /sku gdung thams cad rgyas par byas gyur nas/ /sangs rgyas byang chub 'di dag legs bzung ste/ /yi ge bris nas sgom du bcug nas kyang /</text></item>
<item><p>40b3</p><section>mdo sde</section><text>mchod rten sa dang brag dang ri dag dang / /lha dang de bzhin klu yi lag dag tu/ /mdo sde gzhag pa byas nas de dag rnams/ /lha'i brtul zhugs 'dra bar bya phyir 'gro/ /de dag phyi ma'i dus tshe so so'i rigs/ /thams</text></item>
<item><p>40b4</p><section>mdo sde</section><text>cad bor te slad du babs gyur nas/ /sangs rgyas byang chub 'di dag legs bzung ste/ /bsam pa ji bzhin du ni byed par 'gyur/ /de dag chos 'di 'dod pas yul yul du/ /dong zhing mdo sde bzang po 'di rnyed 'gyur/ /</text></item>
<item><p>40b5</p><section>mdo sde</section><text>rnyed nas yid ni mchog tu dga' gyur pas/ /rten pa med par skye bo mang la gtong / /lus dang de bzhin srog kyang spang byas te/ /mkhas pa de dag chos 'dod chog mi shes/ /phas kyi rgol ba kun dang mi mthun zhing / /</text></item>
<item><p>40b6</p><section>mdo sde</section><text>gya nom rgya che chos ni sbyin par byed/ /gang dag nga yi mdun na langs gyur pa/ /lnga brgya 'di dag thams cad ma gtogs par/ /mdo sde 'di la 'dzin par byed pa dang / /'chang dang klog par byed pa su yang med/ /dge slong brgyad</text></item>
<item><p>40b7</p><section>mdo sde</section><text>dang de bzhin byang phyogs su/ /yongs su len cing chos 'dzin dga' ba dag /chos 'dod 'jig rten phan zhing brtse ba dag /len pa'i phyir ni mang po 'byung bar 'gyur/ /gang dag der ni shin tu rgyas 'dzin cing / /</text></item>
<item><p>40b8</p><section>mdo sde</section><text>snyan tshig rnyed la ma rten 'byung ba ni/ /brgyad la sogs pa dge slong lnga brgya po/ /'di dag thams cad rnams ni tshang ba'o/ /dge slong dge slong ma dang dge bsnyen dang / /dge bsnyen ma ni mkhas shing 'jungs bral 'di/ /gang dag</text></item>
<item><p>41a1</p><section>mdo sde</section><text>langs shing phyi dus chos 'dzin pa/ /de dag thams cad mi mchog rgyal bar 'gyur/ /yon tan bsam gyis mi khyab kun dang ldan/ /gser gyi kha dog bsod nams brgya yi mtshan/ /phan phyir thugs brtse sems can</text></item>
<item><p>41a2</p><section>mdo sde</section><text>mang po 'grol/ /bde ba sbyin zhing nyon mongs thams cad sel/ /de dag 'di nas 'chi 'phos phyi nas yang / /log ltung sar ni nams kyang 'gro mi 'gyur/ /skye ba thams cad du ni 'dus gyur cing / /mi mchog rnams ni mnyes pa</text></item>
<item><p>41a3</p><section>mdo sde</section><text>byed par 'gyur/ /de dag gis ni mi khom brgyad kyang spangs/ /des ni ngan song thams cad spangs pa'o/ /des ni bsod nams tshad med ji snyed bzung / /yon tan mtha' ni bshad par mi nus so/ /sangs rgyas zhing 'dir mnyes par</text></item>
<item><p>41a4</p><section>mdo sde</section><text>byed par 'gyur/ /'dus par gyur nas sangs rgyas gang 'gyur ba/ /de dag phan pa'i phyir ni snying brtse la/ /bla med zhi lam tshol zhing gus par byed/ /de dag bskal pa gcig la 'dus gyur te/ /rkang gnyis gtso la mchod pa</text></item>
<item><p>41a5</p><section>mdo sde</section><text>dag byas nas/ /bla na med pa'i rdul med byang chub phyir/ /'phags pa zang zing med pa'i bzod 'thob 'gyur/ /de dag na yang de bzhin chos 'dzin pa/ /phyi ma'i dus dang de bzhin bar ma'i dus/ /de na tshangs par spyod pa 'di spyad</text></item>
<item><p>41a6</p><section>mdo sde</section><text>nas/ /tshe dpag med pa'i sangs rgyas mnyes par byed/ /bskal pa bzang po 'di la ji snyed kyi/ /'jig rten don mdzad 'od mdzad 'byung ba dag /de dag gi yang chos kyi tshul 'dzin pa/ /dus gsum la ni gnas pa'i dpa' bo'o/ /</text></item>
<item><p>41a7</p><section>mdo sde</section><text>ma 'ongs sangs rgyas bye ba phrag mang po/ /bsam gyis mi khyab gang dag tshad med pa/ /de la des ni rgya che mchod byas nas/ /sangs rgyas byang chub la ni mnyes byed 'gyur/ /byang chub zhi la de dag reg par 'gyur/ /de la 'dus</text></item>
<item><p>41a8</p><section>mdo sde</section><text>nas gus par byed par 'gyur/ /bskal pa khrag khrig mang po 'das gyur pa/ /de srid na ni sa bon dngos por 'gyur/ /khyim gyi bdag po bzang skyong 'di dang ni/ /rin chen 'byung ba'i rin chen 'byung gnas dang / /ded dpon bzang dang</text></item>
<item><p>41b1</p><section>mdo sde</section><text>phug sbas bram ze'i khye'u/ /sangs rgyas gang gA'i bye snyed mthong bar 'gyur/ /de dag de rnams dang ni de bas kyang / /sangs rgyas bye ba mang po'i chos 'dzin pa/ /bskal pa bye ba mang po de yi tshad/ /brjod par bya zhing mtha' rtogs mi</text></item>
<item><p>41b2</p><section>mdo sde</section><text>nus so/ /sems can chen po gang gis rmi lam na'ang / /dpa' bo 'di dag gi ni ming dang thabs/ /thos pa de dag rgyal ba chen por 'gyur/ /gang dag mthong ngam yang na thos nas kyang / /'dod par byed dam yang na dang byed na/ /thams cad</text></item>
<item><p>41b3</p><section>mdo sde</section><text>byang chub 'gyur bar the tshom med/ /de la bsnyen bkur byed pa smos ci dgos/ /bsam gyis mi khyab chos 'di yongs su 'dzin/ /ming dang de bzhin tshe yang bsam mi khyab/ /snang ba bsam med yon tan bsam mi khyab/ /shes rab ye</text></item>
<item><p>41b4</p><section>mdo sde</section><text>shes de bzhin bsam mi khyab/ /bla na med pa'i byang chub tshol byed cing / /sngon gyi sangs rgyas tshul khrims rnam dag pa/ /gang gA'i bye snyed bsam mi khyab byung ba/ /de la'ang sbyin pa rgya chen dag ni phul/ /sangs rgyas bye ba</text></item>
<item><p>41b5</p><section>mdo sde</section><text>mang po bshad gyur kyang / /de yi bsod nams tshad ni cung zad med/ /'dra ba'i sras dang grogs po de dag kyang / /byang chub 'gyur bar the tshom 'ga' yang med/ /kun dga' la la gang zhig mdo sde 'di/ /len tam 'dzin tam</text></item>
<item><p>41b6</p><section>mdo sde</section><text>klog par byed pa dang / /lnga brgya tshang ba po ni de dag la/ /the tsom med par de la dga' ba skyed/ /kun dga' la la gang zhig mdo sde 'di/ /btsal ba'i phyir ni 'dun pa brtan byed cing / /gnyid ni spangs la brtson 'grus rtsom</text></item>
<item><p>41b7</p><section>mdo sde</section><text>byed na/ /de dag ting nge 'dzin 'di rnyed mi dka'/ /mdo sde 'di 'dra ba dag bzung byas nas/ /rnyed pa rab rnyed ngan 'gro dag kyang spangs/ /bde gshegs bstan pa la ni don yod dang / /mi khom thams cad rnam par spangs</text></item>
<item><p>41b8</p><section>mdo sde</section><text>par 'gyur/ /bzang skyong gis zhus pa'i ting nge 'dzin las spro ba skyed pa'i le'u ste/ bcu gsum pa'o// //</text></item>
<item><p>42a1</p><section>mdo sde</section><text>de nas byang chub sems dpa' sems dpa' chen po bzang skyong dang / byang chub sems dpa' sems dpa' chen po lid tsa byi gzhon nu rin chen 'byung gnas dang / byang chub sems dpa' sems dpa' chen po tshong</text></item>
<item><p>42a2</p><section>mdo sde</section><text>dpon gyi bu phug sbas dang / byang chub sems dpa' sems dpa' chen po bram ze'i khye'u 'dam bus byin dang / byang chub sems dpa' sems dpa' chen po rigs kyi bu mtshams bzang dang / byang chub sems dpa' sems dpa'</text></item>
<item><p>42a3</p><section>mdo sde</section><text>chen po khyim bdag ded dpon bzang po dang / byang chub sems dpa' sems dpa' chen po chu lha rnams byang chub sems dpa' lnga brgya tsam po de dag dang lhan cig tu legs par gsungs pa'i phyir ras bcos bu zung lnga brgya bcom ldan 'das kyi</text></item>
<item><p>42a4</p><section>mdo sde</section><text>sku la gsol to/ /bcom ldan 'das la rin po che 'grems par yang byed do/ /bcom ldan 'das la bsnyen bkur yongs su spyod par byed par gsol ba'ang 'debs so/ /de nas bcom ldan 'das kyis bzang skyong la sogs pa byang chub sems</text></item>
<item><p>42a5</p><section>mdo sde</section><text>dpa' sems dpa' chen po lnga brgya tsam po de dag la chos kyi gtam gyis yang dag par rab tu dga' bar mdzad/ yang dag par 'dzin du bcug /yang dag par gzeng bstod/ yang dag par mgu bar mdzad do/ /de dag</text></item>
<item><p>42a6</p><section>mdo sde</section><text>dga' ba'i sems dang / skyon med pa'i sems dang / 'jam pa'i sems dang / 'dod par bya ba'i sems dang / dang ba'i sems dang / sgrib pa dang bral ba'i sems kyis bcom ldan 'das kyi spyan sngar thal mo sbyar te</text></item>
<item><p>42a7</p><section>mdo sde</section><text>'khod do/ /de nas byang chub sems dpa' sems dpa' chen po bzang skyong gis bcom ldan 'das la 'di skad ces gsol to/ /bcom ldan 'das chos du dang ldan na byang chub sems dpa' sems dpa' chen po ting nge 'dzin 'di</text></item>
<item><p>42a8</p><section>mdo sde</section><text>'thob par 'gyur/ de skad ces gsol pa dang / bcom ldan 'das kyis byang chub sems dpa' sems dpa' chen po bzang skyong la 'di skad ces bka' stsal to/ /bzang skyong chos bzhi dang ldan na byang chub sems dpa' sems dpa' chen po</text></item>
<item><p>42b1</p><section>mdo sde</section><text>ting nge 'dzin 'di 'thob po/ /bzhi gang zhe na/ 'di lta ste/ gzhan mu stegs can gyi gsang tshig la mi rten pa dang / 'dod pa'i yon tan la mi chags pa dang / sbyangs pa'i yon tan dang yo byad bsnyungs pa rnams kyis ma pham pa dang / srid</text></item>
<item><p>42b2</p><section>mdo sde</section><text>pa'i 'gro ba'i skye ba'i gnas rnams la smod pa ste/ bzang skyong chos bzhi po de dag dang ldan na byang chub sems dpa' sems dpa' chen po ting nge 'dzin 'di 'thob po/ /bzang skyong byang chub sems dpa' gang la la zhig ting nge 'dzin 'di 'chang</text></item>
<item><p>42b3</p><section>mdo sde</section><text>bar byed/ klog par byed/ yi ger 'dri bar byed/ 'dzin par byed/ kun chub par byed/ gzhan dag la yang rgya cher yang dag par ston par byed na/ bzang skyong byang chub sems dpa' de'i yon tan gang tshe 'di nyid la 'thob par 'gyur ba lnga</text></item>
<item><p>42b4</p><section>mdo sde</section><text>brgya yod par rig par bya'o/ /lnga brgya gang zhe na/ bzang skyong 'di lta ste dper na/ byams pa la gnas pa'i lus la dug gis mi tshugs/ mtshon gyis mi tshugs/ chur mi 'chi/ mes mi 'tshig /rgyal po glags lta ba dag gis</text></item>
<item><p>42b5</p><section>mdo sde</section><text>glags mi rnyed pa de bzhin du bzang skyong ting nge 'dzin 'di 'dzin pa'i byang chub sems dpa' de'ang dug gis mi tshugs/ mtshon gyis mi tshugs/ chus 'chi bar mi byed/ mes mi 'tshig /rgyal po glags lta ba dag gis glags mi rnyed do/ /</text></item>
<item><p>42b6</p><section>mdo sde</section><text>bzang skyong gzhan yang gal te bskal pas sreg pa byung bar gyur te/ ting nge 'dzin 'di 'dzin pa'i byang chub sems dpa' de yang me'i phung po de'i nang du mchong na/ me'i phung po de zhi bar 'gyur ro/ /'di lta ste dper na chu'i bum pa chen pos ni me'i</text></item>
<item><p>42b7</p><section>mdo sde</section><text>phung po zhi bar byed do/ /bzang skyong ting nge 'dzin 'di 'dzin pa'i byang chub sems dpa' de ni sngon gyi las kyi rnam par smin pa ma gtogs par rgyal po 'am/ chom rkun nam/ me 'am/ chu 'am/ skye bo 'am/ klu 'am/ ro langs sam/ gnod sbyin nam/</text></item>
<item><p>42b8</p><section>mdo sde</section><text>srin po 'am/ seng ge 'am/ stag gam/ khyi 'am/ wa 'am/ spyang ki 'am/ mi 'am/ mi ma yin pa 'am/ yi dgas sam/ grul bum gyis bar chad byed na lus sam/ srog gam/ lhung bzed dam/ gos sam/ tshangs</text></item>
<item><p>43a1</p><section>mdo sde</section><text>par spyod pa 'am/ 'chad pa 'am/ kha ton byed pa 'am/ bsam gtan nam/ tshul bzhin yid la byed pa'i bar chad byed pa de ni gnas ma yin/ skabs ma yin te de ni gnas med do/ /bzang skyong ting nge 'dzin 'di 'dzin pa'i</text></item>
<item><p>43a2</p><section>mdo sde</section><text>dge slong de sngon gyi las kyi rnam par smin pa ma gtogs par mig nad kyis 'debs pa 'am/ rna nad kyis 'debs pa 'am/ sna nad kyis 'debs pa 'am/ lce nad kyis 'debs pa 'am/ lus nad kyis 'debs pa 'am/ sems nad kyis 'debs pa</text></item>
<item><p>43a3</p><section>mdo sde</section><text>'am/ de dag las gzhan pa'i nad kyi rnam pas byang chub sems dpa' de'i 'tsho ba 'gog par byed pa ni gnas ma yin skabs ma yin te de ni gnas med do/ /bzang skyong gzhan yang ting nge 'dzin 'di 'dzin pa'i byang chub sems dpa' de la lha rnams</text></item>
<item><p>43a4</p><section>mdo sde</section><text>kyang srung ngo / /klu rnams kyang srung ngo / /gnod sbyin rnams kyang srung ngo / /dri za rnams kyang srung ngo / /mi rnams kyang srung ngo / /mi ma yin pa rnams kyang srung ngo / /lha ma yin rnams kyang srung ngo / /nam mkha' lding rnams kyang srung ngo / /</text></item>
<item><p>43a5</p><section>mdo sde</section><text>mi 'am ci rnams kyang srung ngo / /lto 'phye chen po rnams kyang srung ngo / /rgyal po chen po bzhi dang / lha rnams kyi dbang po brgya byin dang / mi mjed kyi bdag po tshangs pa dang / lha'i bu mtshams bzangs rnams kyang srung ngo / /de dag las gzhan</text></item>
<item><p>43a6</p><section>mdo sde</section><text>pa lha'i bu gzi brjid che ba gzi brjid che ba dag kyang srung ngo / /byang chub sems dpa' sems dpa' chen po rnams kyang srung ngo / /sangs rgyas bcom ldan 'das rnams kyang ting nge 'dzin 'di 'dzin pa'i byang chub sems dpa' de la srung ngo / /</text></item>
<item><p>43a7</p><section>mdo sde</section><text>bzang skyong gzhan yang byang chub sems dpa' sems dpa' chen po de ni lha rnams dang / klu rnams dang / gnod sbyin rnams dang / lha ma yin rnams dang / nam mkha' lding rnams dang / mi 'am ci rnams dang /</text></item>
<item><p>43a8</p><section>mdo sde</section><text>lto 'phye chen po rnams dang / brgya byin dang / tshangs pa rnams dang / rgyal po chen po rnams dang / byang chub sems dpa' rnams dang / sangs rgyas bcom ldan 'das rnams la sdug par 'gyur ro/ bzang skyong gzhan yang</text></item>
<item><p>43b1</p><section>mdo sde</section><text>byang chub sems dpa' sems dpa' chen po de la lha rnams kyang snyan par sgrogs so/ /klu rnams kyang snyan par sgrogs so/ /gnod sbyin rnams kyang snyan par sgrogs so/ /mi rnams kyang snyen par sgrogs so/ /mi ma yin pa rnams kyang snyan par</text></item>
<item><p>43b2</p><section>mdo sde</section><text>sgrogs so/ /lha ma yin dang / nam mkha' lding dang / mi 'am ci dang / lto 'phye chen po rnams kyang snyan par sgrogs so/ /brgya byin dang / tshangs pa dang / rgyal po chen po rnams kyang snyen par sgrogs so/ /byang chub sems dpa' rnams dang /</text></item>
<item><p>43b3</p><section>mdo sde</section><text>sangs rgyas bcom ldan 'das kyang byang chub sems dpa' sems dpa' chen po de la snyan par sgrogs so/ /bzang skyong gzhan yang ting nge 'dzin 'di 'dzin pa'i byang chub sems dpa' de la lha rnams kyang lta bar 'dod do/ /klu rnams kyang lta bar 'dod do/ /</text></item>
<item><p>43b4</p><section>mdo sde</section><text>gnod sbyin rnams kyang lta bar 'dod do/ /dri za rnams kyang lta bar 'dod do/ /mi 'am ci rnams kyang lta bar 'dod do/ /mi rnams kyang lta bar 'dod do/ /mi ma yin pa rnams kyang lta bar 'dod do/ /lha ma yin dang / nam mkha' lding dang /</text></item>
<item><p>43b5</p><section>mdo sde</section><text>lto 'phye chen po rnams kyang lta bar 'dod do/ /byang chub sems dpa' rnams dang / sangs rgyas bcom ldan 'das dag kyang ting nge 'dzin 'di 'dzin pa'i byang chub sems dpa' de la tha na rmi lam du'ang zhal ston par mdzad do/ /ming nas brjod par yang</text></item>
<item><p>43b6</p><section>mdo sde</section><text>mdzad do/ /bzang skyong gzhan yang ting nge 'dzin 'di 'dzin pa'i byang chub sems dpa' de la/ byang chub sems dpa' rnams kyang lta bar 'dod do/ /sangs rgyas bcom ldan 'das rnams kyang gzigs par bzhed do/ /bzang skyong</text></item>
<item><p>43b7</p><section>mdo sde</section><text>gzhan yang ting nge 'dzin 'di 'dzin pa'i byang chub sems dpa' de la lha rnams kyang ltar 'ong ngo / /klu rnams kyang ltar 'ong ngo / /gnod sbyin dang / lha ma yin dang / nam mkha' lding dang / mi 'am ci dang / lto 'phye chen po dang /</text></item>
<item><p>43b8</p><section>mdo sde</section><text>mi rnams kyang ltar 'ong ngo / /lha'i dbang po brgya byin dang / mi mjed kyi bdag po tshangs pa dang / lha'i bu mtshams bzang kyang ltar 'ong ngo / /bzang skyong gzhan yang ting nge 'dzin 'di 'dzin pa'i byang chub sems dpa'</text></item>
<item><p>44a1</p><section>mdo sde</section><text>de la ma bshad cing ma thos pa'i mdo sde dag kyang tha na rmi lam du yang sgra grag cing dbyangs thos par 'gyur ro/ /bzang skyong ting nge 'dzin 'di 'dzin pa'i byang chub sems dpa' gang ting nge 'dzin 'di 'dzin tam/ kun chub par byed dam/ 'chang ngam/</text></item>
<item><p>44a2</p><section>mdo sde</section><text>klog gam/ yi ger 'dri 'am/ 'chad par byed pa de la bskal pa 'am/ bskal pa las lhag par yang nga snyan pa brjod cing yon tan sgrogs par byed na/ gang sgrub par byed pa lta la smos kyang ci dgos/ de nas de'i tshe bcom ldan 'das kyis tshigs su</text></item>
<item><p>44a3</p><section>mdo sde</section><text>bcad pa 'di dag gsungs so/ /byang chub sems dpa' gang zhig ting nge 'dzin/ /bde bar gshegs pas gsungs pa 'di 'chad pa'i/ /yon tan yongs su bshad par bya ba ni/ /gang gA'i bye ma snyed las gcig blangs bzhin/ /</text></item>
<item><p>44a4</p><section>mdo sde</section><text>gang zhig ting nge 'dzin 'di 'chang byed pa/ /de la me dang mtshon gyis mi tshugs shing / /de la rkun pos gnod pa byed mi 'gyur/ /de la rgyal po mi byams mi byed do/ /gdug pa'i sbrul dag 'khrugs shing 'jigs byed pas/ /</text></item>
<item><p>44a5</p><section>mdo sde</section><text>gdug pa'i yid kyis mi la 'tshe byed na/ /gang zhig ting 'dzin 'di la 'jug byed pa/ /de yi byin kyis de dag dug med 'gyur/ /mi dang klu dang gnod sbyin srin po dag /phas kyi rgol ba 'khrugs shing 'jigs byed pas/ /gang dag ting 'dzin 'di la 'jug byed pa/ /</text></item>
<item><p>44a6</p><section>mdo sde</section><text>de yi byin la nams kyang mi bzod do/ /dgon pa'i gcan zan mi srun gang 'khod pa/ /spyang gi wa dang de bzhin seng ge stag /de dag dgon pa'i gnas su gnas pa de'i/ /grogs byed pa</text></item>
<item><p>44a7</p><section>mdo sde</section><text>dang g.yog byed par yang 'gyur/ /gnod sbyin sha za mdangs 'phrogs 'jigs byed pa/ /gdug pa'i yid kyis mi la 'tshe byed na/ /gang zhig ting 'dzin 'di la 'jug byed pa/ /de yi byin gyis de dag</text></item>
<item><p>44a8</p><section>mdo sde</section><text>spa yang 'gong / /gang zhig ting 'dzin 'di ni 'chad byed pa/ /de ni rna nad med cing lus nad med/ /mig gi dbang po rnams kyang nyams mi 'gyur/ /tshig kyang gsal zhing spobs pas smra bar 'gyur/ /</text></item>
<item><p>44b1</p><section>mdo sde</section><text>gang zhig ting 'dzin 'di la 'jug pa de/ /de la nams kyang sems dmyal ngan 'gro med/ /de yi lus la nad kyis mi 'debs shing / /de la nams kyang log ltung 'jigs pa med/ /kha ton byas te gzhan la ston byed na/ /de la lha dang</text></item>
<item><p>44b2</p><section>mdo sde</section><text>klu dang grul bum dang / /lha ma yin dang lto 'phye che rnams srung / /de la gdug par sems pa'ang dang bar 'gyur/ /kha ton byas te gzhan la ston byed na/ /de la lha mi klu dang lha ma yin/ /gnod sbyin mi 'am ci dag cher snyen sgrogs/ /</text></item>
<item><p>44b3</p><section>mdo sde</section><text>sangs rgyas rnams kyang bu gcig bzhin du stod/ /kha ton byas te gzhan la ston byed na/ /de ni chos la the tsom 'byung mi 'gyur/ /de ni byang chub the tsom yong mi 'byung / /de yi gzugs dang mnyam pa'ang mi 'byung ngo / /ting 'dzin 'di ni kha ton byed pa de/ /rgyal po 'khrug</text></item>
<item><p>44b4</p><section>mdo sde</section><text>dang de bzhin sems can 'khrugs/ /mu ge'i dgon pa byung bar gyur na'ang / /de la gnod dang bkres par mi 'gyur ro/ /ting 'dzin 'di ni kha ton byed pa de/ /sems can dag la bdud ni nyer gnas kyang / /de ni</text></item>
<item><p>44b5</p><section>mdo sde</section><text>mi skrag ba spu mi g.yo ste/ /de'i yon tan bsam gyis mi khyab 'gyur/ /tshe ba dang ni nyes dang nyon mongs pa/ /ji snyed gang dag ngas ni bshad gyur pa/ /sngon gyi las kyi rnam smin ma gtogs par/ /de dag de yi</text></item>
<item><p>44b6</p><section>mdo sde</section><text>lus la mi tshugs so/ /zad pa phyi ma'i dus na gang lag tu/ /mdo sde rgya che 'di dag 'ongs pa ni/ /sras kyi thu bo bzhin du mdun bzhag ste/ /bstod cing bslang la snyan pa dag kyang</text></item>
<item><p>44b7</p><section>mdo sde</section><text>gsung / /bag yod par yang brtson 'grus brtsams par byos/ /'thun par byas te chos kyang spyad par byos/ /gang zhig 'dzin cing klog la ston byed pa/ /khyed kyi don tu 'di dag 'chad par byed/ /</text></item>
<item><p>44b8</p><section>mdo sde</section><text>bzang skyong gis zhus pa'i ting nge 'dzin las chos smra ba bsngags pa'i le'u ste/ bcu bzhi pa'o// //</text></item>
<item><p>45a1</p><section>mdo sde</section><text>bam po lnga pa/ yang bcom ldan 'das kyis byang chub sems dpa' sems dpa' chen po bzang skyong la bka' stsal pa/ bzang skyong ngas mngon par shes te/ 'das pa'i dus bskal pa grangs med pa/ rgyas pa/ tshad med pa/ bsam</text></item>
<item><p>45a2</p><section>mdo sde</section><text>gyis mi khyab pa/ gzhal du med par gyur pa de'i tshe de'i dus na/ de bzhin gshegs pa dgra bcom pa yang dag par rdzogs pa'i sangs rgyas bde ba'i rgyal po zhes bya ba/ rig pa dang zhabs su ldan pa/ bde bar gshegs pa/</text></item>
<item><p>45a3</p><section>mdo sde</section><text>'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'jig rten du byung ngo / /bzang skyong de'i tshe tshong dpon gyi bu bzang byin zhes bya ba zhig yod par</text></item>
<item><p>45a4</p><section>mdo sde</section><text>bar gyur te/ de srog chags nyi khris yongs su bskor cing mdun du bdar nas lhan cig tu de bzhin gshegs pa dgra bcom pa yang dag par rdzogs pa'i sangs rgyas bde ba'i rgyal po de ga la bar dong ste lhags nas/ bcom</text></item>
<item><p>45a5</p><section>mdo sde</section><text>ldan 'das de bzhin gshegs pa dgra bcom pa yang dag par rdzogs pa'i sangs rgyas bde ba'i rgyal po de'i zhabs la mgo bos phyag 'tshal nas lan gsum bskor ba byas te phyogs gcig tu 'khod do/ /phyogs gcig tu</text></item>
<item><p>45a6</p><section>mdo sde</section><text>'khod nas kyang / tshong dpon gyi bu bzang sbyin gyis de bzhin gshegs pa dgra bcom pa yang dag par rdzogs pa'i sangs rgyas bde ba'i rgyal po de la ting nge 'dzin 'di yongs su zhus so/ /bzang skyong de nas de bzhin gshegs pa</text></item>
<item><p>45a7</p><section>mdo sde</section><text>dgra bcom pa yang dag par rdzogs pa'i sangs rgyas bde ba'i rgyal po des kyang tshong dpon gyi bu bzang sbyin de'i lhag pa'i bsam pa mkhyen nas/ ting nge 'dzin 'di rgya cher bstan to/ /yang dag par bshad do/ /bzang skyong de nas tshong dpon gyi bu bzang</text></item>
<item><p>45a8</p><section>mdo sde</section><text>sbyin des ting nge 'dzin 'di thos nas 'dzin par byed do/ /bzung nas sgom par byed do/ /bsgoms nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas bde ba'i rgyal po de las skra dang kha spu bregs te gos tshon</text></item>
<item><p>45b1</p><section>mdo sde</section><text>can gyon nas khyim nas khyim med par rab tu byung ste/ tshangs par spyad do/ /lo brgyad khrir ting nge 'dzin 'di bsgom zhing gnas par gyur to/ /des bcom ldan 'das de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>45b2</p><section>mdo sde</section><text>bde ba'i rgyal po de las thos pa thams cad bzung zhing / 'das pa'i de bzhin gshegs pa dgra bcom pa yang dag par rdzogs pa'i sangs rgyas rnams las kyang thos pa thams cad gzung ste/ de mang du thos pa bsam gyis mi khyab pa dang</text></item>
<item><p>45b3</p><section>mdo sde</section><text>ldan par gyur to/ /de dus gzhan zhig na tshe brjes nas lus zhig ste shi ba dang / bde 'gro mtho ris kyi 'jig rten du sum bcu rtsa gsum pa'i lha rnams dang skal ba mnyam par skyes so/ /skyes nas kyang des 'jig rten gyis khams de</text></item>
<item><p>45b4</p><section>mdo sde</section><text>nyid du de bzhin gshegs pa gnyis pa glog gi lha zhes bya ba mnyes par byas so/ /bskal pa de nyid la rgyal rigs shing sa la chen po lta bur skyes te/ rgyal rigs shing sa la chen po lta bu de las mngon par byung nas de bzhin gshegs</text></item>
<item><p>45b5</p><section>mdo sde</section><text>pa dgra bcom pa yang dag par rdzogs pa'i sangs rgyas glog gi lha de las rab tu byung ste/ lo brgyad khrir ting nge 'dzin 'di sgom zhing tshangs par spyad pa spyod do/ /des de bzhin gshegs pa dgra bcom pa yang dag par rdzogs</text></item>
<item><p>45b6</p><section>mdo sde</section><text>pa'i sangs rgyas gsum pa 'od zer gyi rgyal po zhes bya ba mnyes par byas so/ /bskal pa de nyid la bram ze'i rigs shing sa la chen po lta bur skyes te/ bram ze'i rigs sa la chen po lta bu de las mngon par byung nas/ de bzhin</text></item>
<item><p>45b7</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas 'od zer gyi rgyal po de las rab tu byung ste/ lo brgyad khri bzhi stong du ting nge 'dzin 'di bsgom zhing tshangs par spyad pa spyod do/ /tshong dpon gyi bu bzang sbyin</text></item>
<item><p>45b8</p><section>mdo sde</section><text>de yang de nas phyis bskal pa brgyad kyis bla na med pa yang dag par rdzogs pa'i byang chub mngon par rdzogs par sangs rgyas so/ /bzang skyong de'i tshe de'i dus na tshong dpon gyi bu bzang sbyin zhes bya ba byung ba/ de gzhan zhig</text></item>
<item><p>46a1</p><section>mdo sde</section><text>yin snyam du de ltar the tsom 'am/ yid gnyis sam/ som nyi za bar gyur na bzang skyong khyod kyis de ltar mi blta'o/ /de ci'i phyir zhe na/ de bzhin gshegs pa dgra bcom pa yang dag par rdzogs pa'i sangs rgyas mar</text></item>
<item><p>46a2</p><section>mdo sde</section><text>me mdzad de/ de'i tshe de'i dus na tshong dpon gyi bu bzang sbyin zhes bya bar gyur to/ /bzang skyong tshong dpon gyi bu bzang sbyin de chos don du gnyer zhing chos 'dod la chos la 'dun pa dang ldan te/ de'i phyir myur du bla na med pa yang dag par rdzogs</text></item>
<item><p>46a3</p><section>mdo sde</section><text>pa'i byang chub mngon par rdzogs par sangs rgyas pa la ltos/ bzang skyong da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 'di byang chub sems dpa' sems dpa' chen po rnams sangs rgyas kyi ye shes</text></item>
<item><p>46a4</p><section>mdo sde</section><text>skyed pa dang / /thos pa rgya mtsho lta bur 'gyur ba la ji tsam du phan pa mang por gyur pa la ltos/ bzang skyong de bas na khyod kyis ting nge 'dzin 'di gzung bar bya'o/ /kun chub par bya'o/ /yi ger bri bar bya'o/ /bcang bar bya'o/ /</text></item>
<item><p>46a5</p><section>mdo sde</section><text>bklag par bya'o/ /bzung zhing kun chub par byas nas gzhan dag la yang rgya cher yang dag par bshad par bya'o/ /bstan par bya'o/ /brjod par bya'o/ /bsgom pa'i sbyor ba la'ang brtson par bya'o/ /de ci'i phyir zhe na/</text></item>
<item><p>46a6</p><section>mdo sde</section><text>bzang skyong de ni 'di ltar ting nge 'dzin 'di phyi phyir bsten cing bsgoms la mang du byas na sangs rgyas kyi ye shes 'thob par 'gyur ba dang / de bzhin gshegs pa'i ye shes dang / rang byung gi ye shes dang / thams cad</text></item>
<item><p>46a7</p><section>mdo sde</section><text>mkhyen pa'i ye shes dang / bsam gyis mi khyab pa'i ye shes dang / mi mnyam pa dang mnyam pa'i ye shes dang / bla na med pa'i ye shes dang / ltag na med pa'i ye shes 'thob par 'gyur ba ma gtogs par</text></item>
<item><p>46a8</p><section>mdo sde</section><text>chos gzhan 'thob par mi 'gyur ro/ /yang bzang skyong yang dag par smra bas gang la mig tu gyur pa byang chub sems dpa' rnams skyed pa/ sangs rgyas kyi chos rnams skyed par byed pa zhes smra ba de dag ni bzang skyong ting nge</text></item>
<item><p>46b1</p><section>mdo sde</section><text>'dzin 'di la yang dag par smra bas smra ba yin no/ /yang bzang skyong yang dag par smra bas gang la sangs rgyas kyi rigs so/ /chos kyi rigs so/ /dge 'dun gyi rigs so/ /sangs rgyas kyi sa'o/ /thos pa'i rigs so/ /</text></item>
<item><p>46b2</p><section>mdo sde</section><text>thos pa rgya mtsho lta bu'o/ /thos pa bsags pa'o/ /thos pa'i gzhi'o/ /yon tan bsags pa'o/ /bzod pa skyed pa'o/ /byams pa skyed pa'o/ /snying rje thob pa'o/ /byang chub skyed pa'i chos so zhes smra ba de dag ni bzang skyong ting nge 'dzin</text></item>
<item><p>46b3</p><section>mdo sde</section><text>'di la yang dag par smra bas smra ba yin no/ /yang bzang skyong yang dag par smra bas gang la lha dang mi dang lha ma yin du bcas pa'i 'jig rten gyi mun pa sel bar byed pa'i chos so/ /snang ba chen po byed pa'i chos so zhes smra ba de dag ni</text></item>
<item><p>46b4</p><section>mdo sde</section><text>bzang skyong ting nge 'dzin 'di la yang dag par smra bas smra ba yin no/ /yang bzang skyong yang dag par smra bas gang la de bzhin gshegs pa'i stobs bcu dang / de bzhin gshegs pa'i mi 'jigs pa bzhi dang / so so yang dag par</text></item>
<item><p>46b5</p><section>mdo sde</section><text>rig pa bzhi dang / sangs rgyas kyi chos ma 'dres pa bcwa brgyad skyed par byed pa'i chos so zhes smra ba de dag ni bzang skyong ting nge 'dzin 'di la yang dag par smra bas smra ba yin no/ /bzang skyong 'di ltar byang chub sems dpa' sems dpa' chen po dag</text></item>
<item><p>46b6</p><section>mdo sde</section><text>'di nyid na 'dug bzhin du/ 'jig rten gyi khams gzhan dag gi sangs rgyas kyang lta/ chos kyang nyan/ dge 'dun yang lta bar byed pa'i da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 'di</text></item>
<item><p>46b7</p><section>mdo sde</section><text>ji tsam du rgya che ba la ltos/ bzang skyong de bas na byang chub sems dpa' sems dpa' chen po ting nge 'dzin rin po che 'di sgrub par 'dod pas/ dran pa nye bar gzhag pa bzhi la brtul ba brtan par bya'o/ /bzang skyong byang chub sems dpa'</text></item>
<item><p>46b8</p><section>mdo sde</section><text>sems dpa' chen po ji ltar dran pa nye bar gzhag pa bzhi la brtul ba brten par bya zhe na/ bzang skyong 'di la byang chub sems dpa' sems dpa' chen pos lus la lus kyi rjes su blta bar bya ste/ lus dang ldan pa'i rnam par rtog pa</text></item>
<item><p>47a1</p><section>mdo sde</section><text>rnam par brtag par ni mi bya'o/ /tshor ba la tshor ba'i rjes su blta bar bya ste/ tshor ba dang ldan pa'i rnam par rtog pa rnam par brtag par ni mi bya'o/ /sems la sems kyis rjes su blta bar bya ste/ sems dang ldan pa'i</text></item>
<item><p>47a2</p><section>mdo sde</section><text>rnam par rtog pa rnam par brtag par ni mi bya'o/ /chos la chos kyi rjes su blta bar bya ste/ chos dang ldan pa'i rnam par rtog pa rnam par brtag par ni mi bya'o/ /bzang skyong de bzhin gshegs pa dgra bcom pa yang dag par</text></item>
<item><p>47a3</p><section>mdo sde</section><text>rdzogs pa'i sangs rgyas rnams dang / byang chub sems dpa' sems dpa' chen po phyir mi ldog pa rnams dang / nyan thos lus mngon sum du byed pa rnams ma gtogs par ting nge 'dzin 'di la su zhig mngon par dad par</text></item>
<item><p>47a4</p><section>mdo sde</section><text>'gyur/ bzang skyong de ci'i phyir zhe na/ da ltar gyi sangs rgyas mngon sum du bzhugs pa'i byang chub sems dpa'i ting nge 'dzin 'di la byis pa so so'i skye bo thams cad kyis ni 'khrul to/ /bzang skyong de ci'i phyir zhe na/ chos de dag nyid</text></item>
<item><p>47a5</p><section>mdo sde</section><text>yid la bya/ chos de dag nyid la blta bar bya/ sangs rgyas bcom ldan 'das dag kyang yid la bya/ de bzhin gshegs pa rnams kyang blta bar bya/ chos kyang mnyan par bya ste mngon par zhen par ni mi bya'o/ /bzang skyong de ci'i phyir na/ chos 'di</text></item>
<item><p>47a6</p><section>mdo sde</section><text>dag thams cad ni rang bzhin gyis stong pa/ rang bzhin gyis yongs su dag pa ste/ thog ma nyid nas nye bar zhi ba'o/ /bzang skyong chos 'di dag thams cad ni dmigs pa'i dbang du gyur pas dmigs su med pa'o/ /chos 'di dag</text></item>
<item><p>47a7</p><section>mdo sde</section><text>thams cad ni yid la bya ba de nyid kyis dben pa'o/ /chos 'di dag thams cad ni rang bzhin gyis dmigs su med pas gzung du med pa'o/ /chos 'di dag thams cad ni nam mkha' dang 'dra bas mi chags pa'o/ /chos 'di dag thams</text></item>
<item><p>47a8</p><section>mdo sde</section><text>cad ni bdag dang sems can gyi 'du shes dang bral ba'i phyir shin tu rnam par dag pa'o/ /chos 'di dag thams cad ni rgyu'i dbang las gyur pas nyon mongs pa med pa'o/ /chos 'di dag thams cad ni srog dang gang zag mi dmigs pa'i phyir</text></item>
<item><p>47b1</p><section>mdo sde</section><text>bgrang du med pa'o/ /chos 'di dag thams cad ni rang bzhin gyis 'od gsal bas mya ngan las 'das pa dang mnyam pa'o/ /chos 'di dag thams cad ni dngos po mi dmigs pa'i phyir nye bar gyur pa'o/ /bzang skyong rigs kyi bu 'am/ rigs</text></item>
<item><p>47b2</p><section>mdo sde</section><text>kyi bu mo gang la la ting nge 'dzin 'di bsgom par 'dod par gyur na/ des ci nas kyang sangs rgyas bcom ldan 'das rnams kyang mthong zhing sangs rgyas rjes su dran pa dang ldan pa'i dran pa yang dag byang chub kyi yan lag kyang sgom par byed/</text></item>
<item><p>47b3</p><section>mdo sde</section><text>chos kyang nyan cing chos la chos 'byed pa yang dag byang chub kyi yan lag kyang sgom par byed la/ bdag kyang mi dmigs shing chos kyang mi snyems pa de ltar mtshan ma rnams ni 'jug pas mtshan ma med pa'i 'jug pa la 'jug par bya'o/ /</text></item>
<item><p>47b4</p><section>mdo sde</section><text>bzang skyong de ci'i phyir zhe na/ 'di ltar dngos po'i 'du shes can gyis ni sangs rgyas mthong bar mi 'gyur ro/ /chos kyi 'du shes can gyis chos mthong bar mi 'gyur ro/ /rnam par smin pa la re bas ni gtong ba phun sum tshogs par mi</text></item>
<item><p>47b5</p><section>mdo sde</section><text>'gyur ro/ /bsgom pa la mngon par dga' bas ni tshul khrims rnam par dag par mi 'gyur ro/ /chos la ser sna byed pas ni mang du thos par mi 'gyur ro/ /gang zag la rten pas ni yongs su mya ngan las 'da' bar mi 'gyur ro/ /</text></item>
<item><p>47b6</p><section>mdo sde</section><text>bre mo gtam la mngon par dga' bas ni dben pa mthong bar mi 'gyur ro/ /gnas la dga' bas ni 'bras bu thob par mi 'gyur ro/ /rjes su chags pas ni skyon mthong bar mi 'gyur ro/ /gnod sems la mngon par dga' bas ni</text></item>
<item><p>47b7</p><section>mdo sde</section><text>bzod pa dang nges par mi 'gyur ro/ /zhe sdang zhing zhe 'gras pas ni/ phan yon mthong bar mi 'gyur ro/ /nyan thos kyi theg pa pa'i rigs kyi bu 'am/ rigs kyi bu mos gang gi phyir bzod pa thob par 'gyur ba'i da ltar</text></item>
<item><p>47b8</p><section>mdo sde</section><text>gyi sangs rgyas mngon sum du bzhugs pa'i byang chub sems dpa'i ting nge 'dzin 'di mngon sum du mi 'gyur ro/ /byang chub sems dpa' la ni ser sna mi 'byung ngo / /dmigs pa can gyi stong pa nyid sgom par mi</text></item>
<item><p>48a1</p><section>mdo sde</section><text>'gyur ro/ /le lo can ni mngon par rtogs pa thob par mi 'gyur ro/ /'dod pa la sten pa ni zhi gnas su mi 'gyur ro/ /rten pa ni bsgom pa 'grub par mi 'gyur ro/ /bzang skyong de bas na ting nge 'dzin 'di ci nas kyang nub par</text></item>
<item><p>48a2</p><section>mdo sde</section><text>mi 'gyur bar/ lha dang bcas pa'i 'jig rten la gtad do/ /bcom ldan 'das kyis chos kyi rnam grangs 'di bshad pa'i tshe 'dod pa na spyod pa dang / gzugs na spyod pa'i lha'i bu khrag khrig phrag bcwa brgyad bla na med pa yang dag par</text></item>
<item><p>48a3</p><section>mdo sde</section><text>rdzogs pa'i byang chub tu sems skyes so/ /srog chags lha dang mi dang lha ma yin du bcas pa'i skye dgu brgyad stong yang bla na med pa yang dag par rdzogs pa'i byang chub tu sems skyes so/ /de dag thams cad kyang de bzhin gshegs pa</text></item>
<item><p>48a4</p><section>mdo sde</section><text>gang ga'i klung gi bye ma snyed la sems rnam par grol bar gyur nas/ gang bla na med pa'i byang chub tu sems dang po bskyed pa de dag ming tha dad kyis kyang tshe'i tshad gcig par bla na med pa yang dag par rdzogs pa'i byang chub mngon</text></item>
<item><p>48a5</p><section>mdo sde</section><text>par rdzogs par 'tshang rgya bar 'gyur na/ bzang skyong yang gang gis nga sngon byang chub sems dpa'i spyad pa spyod pa na nga la mnyes par byas pa lta ci smos/ gang gis nga sngon byang chub sems dpa'i spyad pa spyod pa na grogs por gyur</text></item>
<item><p>48a6</p><section>mdo sde</section><text>pa lta smos kyang ci dgos te/ de dag ni myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /bzang skyong chos 'di bshad pa'i tshe sems can tshad med pa rnams kyang ye shes</text></item>
<item><p>48a7</p><section>mdo sde</section><text>mthong ba skyes so/ /dge slong brgyad brgya yang len pa med par zag pa las sems rnam par grol lo/ /de nas de'i tshe bcom ldan 'das kyis tshigs su bcad pa 'di dag gsungs so/ /gang dag ting 'dzin 'di ni 'dzin gyur pa/ /</text></item>
<item><p>48a8</p><section>mdo sde</section><text>de dag shes rab tshad ni chung zad med/ /tshul khrims tshad dang rdul dang dri ma med/ /tshul khrims rnam dag sems kyang yongs su dag /gang dag ting 'dzin 'di ni 'dzin gyur pa/ /de dag shes rab nams kyang nyams pa</text></item>
<item><p>48b1</p><section>mdo sde</section><text>med/ /ting 'dzin thos nas nams kyang nyams pa med/ /zla ba bzhin du yon tan thams cad ston/ /gang dag ting 'dzin 'di ni 'dzin gyur pa/ /des ni sangs rgyas bsam mi khyab pa bstod/ /des ni chos kyang bsam mi khyab pa mthong /</text></item>
<item><p>48b2</p><section>mdo sde</section><text>de la bsam mi khyab pa'i lha rnams bsrung / /sngon gyi sangs rgyas bsam gyis mi khyab byung / /des ni bsam gyis mi khyab chos bshad pa/ /gang zhig ting 'dzin 'di ni 'dzin gyur pa/ /des ni thams cad mthong zhing bsnyen bkur</text></item>
<item><p>48b3</p><section>mdo sde</section><text>byas/ /gang zhig ting 'dzin 'di ni 'dzin gyur pa/ /rgyal ba gang dag sdug bsngal kun sgrol ba/ /'jig rten don du byung ste bzhugs pa yi/ /rgyal ba de dag de yis gus byas 'gyur/ /ma byon sangs rgyas mang po bsam</text></item>
<item><p>48b4</p><section>mdo sde</section><text>mi khyab/ /dang ba'i sems kyis bsnyen bkur bya ba'i phyir/ /byang chub sems dpa' gang zhig lta 'dod pas/ /ting nge 'dzin mchog 'di ni gzung bar byos/ /gang zhig ting 'dzin 'di ni 'dzin 'gyur ba/ /mi de dag ni</text></item>
<item><p>48b5</p><section>mdo sde</section><text>rnyed pa bsam mi khyab/ /de dag mi'i 'jig rten legs par 'ongs/ /rab byung legs spyad bsod snyoms legs par zos/ /phyi ma'i dus na ting 'dzin mchog 'di ni/ /gang gi lag tu gnas par gyur pa de/ /rnyed pa</text></item>
<item><p>48b6</p><section>mdo sde</section><text>dam pa shin tu legs par rnyed/ /des ni bsam gyis mi khyab chos kyang bzung / /bzang skyong gis zhus pa'i ting nge 'dzin gyi le'u ste bcwa lnga pa'o// //</text></item>
<item><p>48b7</p><section>mdo sde</section><text>de nas byang chub sems dpa' sems dpa' chen po bzang skyong stan las langs te bla gos phrag pa gcig tu bgos nas/ pus mo g.yas pa'i lha nga sa la btsug te/ bcom ldan 'das ga la ba de logs</text></item>
<item><p>48b8</p><section>mdo sde</section><text>su thal mo sbyar ba btud nas/ bcom ldan 'das la 'di skad ces gsol to/ /btsun pa bcom ldan 'das thugs brtse ba'i slad du sang dge slong gi dge 'dun dang thabs gcig tu bdag gi bshos/</text></item>
<item><p>49a1</p><section>mdo sde</section><text>gsol bar ci gnang / bcom ldan 'das kyis thugs brtse ba'i phyir byang chub sems dpa' sems dpa' chen po bzang skyong la cang mi gsung bas gnang ngo / /de nas byang chub sems dpa' sems dpa' chen po bzang skyong gis</text></item>
<item><p>49a2</p><section>mdo sde</section><text>bcom ldan 'das kyis cang mi gsung bas gnang bar shes nas/ bcom ldan 'das kyis zhabs la mgo bos phyag 'tshal te/ lan gsum bskor ba byas nas/ bcom ldan 'das kyi drung nas song ste/ dge slong ma skye dgu'i bdag</text></item>
<item><p>49a3</p><section>mdo sde</section><text>mo chen mo ga la ba der song nas phyin pa dang / dge slong ma skye dgu'i bdag mo chen mo go'u ta ma'i rkang pa la mgo bos phyag 'tshal nas/ phyogs gcig tu 'dug go/ /phyogs gcig tu 'dug nas kyang / byang chub sems dpa' sems dpa'</text></item>
<item><p>49a4</p><section>mdo sde</section><text>chen po bzang skyong gis dge slong ma skye dgu'i bdag mo chen mo gau ta ma la 'di skad ces smras so/ /'phags ma thugs brtse ba'i slad du sang dge slong ma'i dge 'dun dang / thabs gcig bdag gi bshos gsol bar ci gnang / dge</text></item>
<item><p>49a5</p><section>mdo sde</section><text>slong ma skye dgu'i bdag mo chen mo go'u ta mas snying brtse ba'i phyir/ byang chub sems dpa' sems dpa' chen po bzang skyong la cang mi smra bas gnang ngo / /de nas byang chub sems dpa' sems dpa' chen po bzang skyong gis dge slong ma skye dgu'i</text></item>
<item><p>49a6</p><section>mdo sde</section><text>bdag mo chen mo go'u ta mas cang mi smra bas gnang bar rig nas/ dge slong ma skye dgu'i bdag mo chen mo gau ta ma'i rkang pa la mgo bos phyag 'tshal te/ lan gsum bskor ba byas nas song ngo / /song nas kyang li tsa bi gzhon nu</text></item>
<item><p>49a7</p><section>mdo sde</section><text>rin chen 'byung gnas ga la ba der song ste phyin pa dang / li tsa bi gzhon nu rin chen 'byung gnas la 'di skad ces smras so/ /nye du bo rgyal po'i khab 'od ma'i tshal bya ka lan da ka gnas pa 'dir rgyal po'i khab 'di 'am/ ljongs kyi</text></item>
<item><p>49a8</p><section>mdo sde</section><text>phyogs gzhan dag nas dge bsnyen ji snyed cig 'dus la thams cad 'khor dang bcas te/ kho bo'i tshig gis sang gi gdugs tshod la mgron du bos shig /de nas li tsa byi gzhon nu rin chen 'byung gnas kyi 'khor der dge bsnyen ji snyed</text></item>
<item><p>49b1</p><section>mdo sde</section><text>cig 'dus pa de dag thams cad la/ byang chub sems dpa' sems dpa' chen po bzang skyong gis/ khyed cag 'khor dang bcas par sang mgron tu bos so zhes bsgo'o/ /de nas byang chub sems dpa' sems dpa' chen po bzang skyong dang /</text></item>
<item><p>49b2</p><section>mdo sde</section><text>li tsa byi gzhon nu rin chen 'byung gnas dang / khyim bdag ded dpon che bzang dang / tshong dpon gyi bu phug sbas dang / bram ze 'dam bus byin dang / khyim bdag chu lha dang / khyim bdag dbang pos byin dang / khyim</text></item>
<item><p>49b3</p><section>mdo sde</section><text>bdag gzhan dag kyang rang rang gi stan las langs te/ bcom ldan 'das kyi zhabs la mgo bos phyag 'tshal nas/ bcom ldan 'das la lan gsum bskor ba byas nas/ dge slong gi dge 'dun gyi zhabs la yang mgo bos phyag</text></item>
<item><p>49b4</p><section>mdo sde</section><text>'tshal te/ 'od ma'i tshal nas byung nas/ rgyal po'i khab kyi grong khyer chen po ga la ba dang / bzang skyong gi khyim ga la ba der dong ste lhags pa dang / de nyid kyi nub mo de dag thams cad dang tha na slong ba rnams kyi phyir yang bca'</text></item>
<item><p>49b5</p><section>mdo sde</section><text>bar bya ba dang / bza' bar bya ba dang / myang bar bya ba dang / bldag par bya ba bsod pa mang du sbyar ro/ /zas ro brgya pa yang bshams shing g.yos so/ /de ci'i phyir zhe na/ byang chub sems dpa' sems dpa' chen po rnams</text></item>
<item><p>49b6</p><section>mdo sde</section><text>bsam pa rlabs po che dang / brnyas pa med pa la gnas shing / sems can thams cad la sems mnyam par zhugs pa yin no/ /de nas lha rnams kyi dbang po brgya byin dang / mi mjed kyi bdag po tshangs pa dang / lha'i bu</text></item>
<item><p>49b7</p><section>mdo sde</section><text>mtshams bzangs dang / rgyal po chen po bzhi rnams kyis mi mang po yang sprul te/ skyo ba skye ba'i tshul du khyim bdag de rnams la byang chub kyi phan gdags pa dang / yongs su smin par bya ba'i phyir brtson par byed par gyur to/ /de nas</text></item>
<item><p>49b8</p><section>mdo sde</section><text>byang chub sems dpa' bzang skyong dang / li tsa bi gzhon nu rin chen 'byung gnas de dag dang / khyim bdag gzhan dag kyang rang rang gi gnyen rnams dang lhan cig tu rgyal po'i khab kyi grong khyer chen po thams cad dang ldan par phyag dar bya ba rnams kyang</text></item>
<item><p>50a1</p><section>mdo sde</section><text>phyag dar legs par byas/ dar gyi lda ldi ni bres/ spos kyi snod kyis ni bdugs/ me tog gi sil mas ni 'thor du btsud do/ /de nas byang chub sems dpa' sems dpa' chen po bzang skyong rang gi gnyen dang bcas pas rgyal po'i</text></item>
<item><p>50a2</p><section>mdo sde</section><text>khab kyi grong khyer chen po'ang brgyan/ ro brgya dang ldan pa'i bshos kyang sbyar te/ de'i mtshan mo 'das nas gnyen kyis bskor cing mdun du bdar te lhan cig tu/ bcom ldan 'das ga la ba der dong ste lhags pa dang / bcom ldan 'das kyi</text></item>
<item><p>50a3</p><section>mdo sde</section><text>zhabs la mgo bos phyag 'tshal nas/ bcom ldan 'das la lan gsum bskor ba byas te/ btsun pa bcom ldan 'das bshos kyi dus la bab bo/ /btsun pa bcom ldan 'das bshos kyi tshod la bab bo/ /bshos ni sbyar lags te da</text></item>
<item><p>50a4</p><section>mdo sde</section><text>de'i dus la bab par mkhyen par mdzad du gsol/ zhes gdugs tshod la bab par gsol to/ /de nas bcom ldan 'das snga dro'i dus kyi tshe chos gos dang sham thabs banabs/ lhung bzed bsnams nas/ dge slong gi dge 'dun dang thabs</text></item>
<item><p>50a5</p><section>mdo sde</section><text>gcig dge slong ma'i dge 'dun dang thabs gcig /dge bsnyen dang / dge bsnyen ma'i 'khor rnams dang yang thabs gcig bskor cing mdun du bdar te/ byang chub sems dpa' sems dpa' chen po bzang skyong gi khyim ga la ba der gshegs</text></item>
<item><p>50a6</p><section>mdo sde</section><text>so/ /de nas byang chub sems dpa' sems dpa' chen po bzang skyong 'di snyam du sems te/ bcom ldan 'das kyis ji lta bu'i rdzu 'phrul mngon par mdzad pas/ bdag gi khyim 'di yangs shing rgya che la bai dur+ya sngon po lta bur gyur te/</text></item>
<item><p>50a7</p><section>mdo sde</section><text>grong khyer gyi skye bo thams cad kyis kyang mthong zhing 'khor mang po 'di dag kyang / bag yangs su 'khod pa de lta bu'i rdzu 'phrul mngon par mdzad na legs so/ /snyam du bsams so/ /de nas bcom ldan 'das kyi thugs kyis byang chub sems</text></item>
<item><p>50a8</p><section>mdo sde</section><text>dpa' sems dpa' chen po de'i sems kyi rtog pa mkhyen nas/ ji lta bu'i rdzu 'phrul mngon par mdzad pa mngon par mdzad pas byang chub sems dpa' sems dpa' chen po bzang skyong gi khyim de yangs shing rgya che la bai dUr+ya sngon po lta bur</text></item>
<item><p>50b1</p><section>mdo sde</section><text>gyur te/ grong khyer gyi skye bo thams cad kyis kyang ci nas kyang mthong zhing 'khor de dag thams cad kyang / bag yangs su 'khod pa de lta bu'i rdzu 'phrul mngon par du mdzad pa mngon par mdzad do/ /de nas bcom ldan 'das byang chub</text></item>
<item><p>50b2</p><section>mdo sde</section><text>sems dpa' sems dpa' chen po bzang skyong gi khyim du gshegs so/ /gshegs nas kyang dge slong dang / dge slong ma'i dge 'dun dang / dge bsnyen dang / dge bsnyen ma'i 'khor rnams dang / thabs gcig tu gdan bshams</text></item>
<item><p>50b3</p><section>mdo sde</section><text>pa la bzhugs so/ /de nas byang chub sems dpa' sems dpa' chen po bzang skyong dang / lid tsa byi gzhon nu rin chen 'byung gnas dang / khyim bdag ded dpon che bzangs dang / tshong dpon gyi bu phug sbas dang / bram ze 'dam</text></item>
<item><p>50b4</p><section>mdo sde</section><text>bus byin dang / khyim bdag dbang pos byin dang / khyim bdag chu lha rnams kyis bcom ldan 'das bzhugs par rig /dge slong gi dge 'dun dang / dge slong ma'i dge 'dun dang / dge bsnyen dang / dge bsnyen ma'i 'khor</text></item>
<item><p>50b5</p><section>mdo sde</section><text>rnams kyang 'khod par rig nas/ sangs rgyas la sogs pa dge slong gi dge 'dun dang / dge slong ma'i dge 'dun dang / dge bsnyen dang / dge bsnyen ma'i 'khor rnams la rang gi lag gis bca' bar bya ba dang / bza' bar bya ba</text></item>
<item><p>50b6</p><section>mdo sde</section><text>dang / myang bar bya ba dang / ro rnam pa brgya dang ldan pa'i zas bsod pa mang pos tshim par byas so/ /bstabs so/ /rang gi lag gis bza' bar bya ba dang / bca' bar bya ba dang / myang bar bya ba dang / ro sna brgya dang ldan pa'i zas bsod pa</text></item>
<item><p>50b7</p><section>mdo sde</section><text>mang pos tshim par byas shing bstabs nas/ bcom ldan 'das bshos gsol phyag bcas/ lhung bzed gyu bar rig pa dang / ci rigs pa'i stan zhig blangs nas/ bcom ldan 'das la mdun gyis bltas te/ bcom ldan 'das kyi spyan sngar</text></item>
<item><p>50b8</p><section>mdo sde</section><text>'dug go/ /de nas bcom ldan 'das kyis byang chub sems dpa' sems dpa' chen po bzang skyong dang / li tsa bi gzhon nu rin chen 'byung gnas dang / khyim bdag ded dpon che bzang dang / tshong dpon gyi bu phug sbas dang / bram ze 'dam bus</text></item>
<item><p>51a1</p><section>mdo sde</section><text>byin dang / khyim bdag dbang pos byin dang / khyim bdag chu lha rnams dang 'khor bzhi po de dag la chos kyi gtam gyis yang dag par dga' bar mdzad do/ /yang dag par 'dzin du bcug go/ /yang dag par</text></item>
<item><p>51a2</p><section>mdo sde</section><text>gzeng bstod do/ /yang dag par mgu bar mdzad do/ /chos kyi gtam gyis yang dag par dga' bar mdzad/ yang dag par 'dzin tu bcug /yang dag par gzeng bstod/ yang dag par mgu bar mdzad nas bzhengs te/</text></item>
<item><p>51a3</p><section>mdo sde</section><text>dge slong gi dge 'dun dang thabs gcig tu slar gshegs so/ /de nas byang chub sems dpa' sems dpa' chen po bzang skyong zas kyi bya ba byas nas rang gi mdza' bo dang / gnyan dang / snag gi gnyen mtshams rnams dang /</text></item>
<item><p>51a4</p><section>mdo sde</section><text>lhan cig tu srog chags 'bum du tshang bas bskor cing mdun du bdar te/ lhan cig tu bcom ldan 'das ga la ba de logs su dong ste lhags pa dang / bcom ldan 'das kyi zhabs la mgo bos phyag 'tshal nas/ lan gsum bskor</text></item>
<item><p>51a5</p><section>mdo sde</section><text>ba byas te/ phyogs gcig tu 'khod do/ /byang chub sems dpa' sems dpa' chen po rin chen 'byung gnas dang / ded dpon che bzang dang / phug sbas dang / 'dam bus byin dang / mtshams bzangs dang / dbang pos</text></item>
<item><p>51a6</p><section>mdo sde</section><text>byin dang / byang chub sems dpa' sems dpa' chen po chu lha rnams lhan cig tu bcom ldan 'das kyi zhabs la mgo bos phyag 'tshal nas/ lan gsum bskor ba byas te/ phyogs gcig tu 'khod do/ /de nas byang chub sems</text></item>
<item><p>51a7</p><section>mdo sde</section><text>dpa' sems dpa' chen po bzang skyong gis 'khor thams cad 'khod par rig nas/ bcom ldan 'das la 'di skad ces gsol to/ /btsun pa bcom ldan 'das chos du dang ldan na/ byang chub sems dpa' sems dpa' chen po da ltar gyi sangs rgyas</text></item>
<item><p>51a8</p><section>mdo sde</section><text>mngon sum du bzhugs pa'i byang chub sems dpa'i ting nge 'dzin 'di 'thob par 'gyur/ rna blags te nyan pa dang / sems mi g.yeng ba'i slad du kun tu 'dzin pa dang mi bskyud par 'gyur/ kun tu bzung nas kyang 'thob par 'gyur/ de skad ces gsol pa</text></item>
<item><p>51b1</p><section>mdo sde</section><text>dang / bcom ldan 'das kyis byang chub sems dpa' sems dpa' chen po bzang skyong la 'di skad ces bka' stsal to/ /bzang skyong chos lnga dang ldan na/ byang chub sems dpa' sems dpa' chen po da ltar gyi sangs rgyas</text></item>
<item><p>51b2</p><section>mdo sde</section><text>mngon sum du bzhugs pa'i byang chub sems dpa'i ting nge 'dzin 'di 'thob par 'gyur ro/ /rna blags te nyan pa dang / sems mi g.yeng ba'i phyir kun tu 'dzin pa dang / mi brjed par 'gyur/ kun tu bzung nas kyang</text></item>
<item><p>51b3</p><section>mdo sde</section><text>'thob par 'gyur ro/ /bzang skyong lnga gang zhe na/ 'di la byang chub sems dpa' sems dpa' chen po chos zab mo la bzod pa dang ldan pa yin te/ zad mi shes pa zad pa dang bral ba/ mi zad pa rnam par mi zad pa/ rnyog</text></item>
<item><p>51b4</p><section>mdo sde</section><text>pa med pa rnyog pa las yang dag par 'das pa/ dri ma med pa/ dri ma dang bral ba/ rdul med pa rdul dang bral ba/ rdul las 'das pa/ rdul thams cad dang bral ba mi skye ba'i chos la bzod pa dang ldan pa ste/ bzang skyong chos</text></item>
<item><p>51b5</p><section>mdo sde</section><text>dang po 'di dang ldan na/ byang chub sems dpa' sems dpa' chen po da ltar gyi sangs rgyas mngon sum du bzhugs pa'i ting nge 'dzin 'di 'thob bo/ /bzang skyong gzhan yang byang chub sems dpa' sems dpa' chen po 'du byed</text></item>
<item><p>51b6</p><section>mdo sde</section><text>thams cad la smod cing / byang chub la rten pa ma gtogs par skye ba'i gnas thams cad mi 'dod pa dang / sangs rgyas bcom ldan 'das la blta bar 'dod cing / mu stegs can gyi skye mched thams cad dang /</text></item>
<item><p>51b7</p><section>mdo sde</section><text>mu stegs can gyi sngags thams cad la mi rten pa dang / 'dod pa'i longs spyod mi 'dod pa dang / tshangs par spyod pa la mngon par dga' ste 'khrig pa'i chos spangs nas de rtog pa tsam gyis kyang 'dod pa la mi rten na dbang po gnyis</text></item>
<item><p>51b8</p><section>mdo sde</section><text>sprod pa lta ci smos te/ bzang skyong chos gnyis pa 'di dang ldan na byang chub sems dpa' sems dpa' chen po ting nge 'dzin 'di 'thob bo/ /bzang skyong gzhan yang byang chub sems dpa' sems dpa' chen po sems tshad med pa rnams</text></item>
<item><p>52a1</p><section>mdo sde</section><text>bsgoms shing / sems shin tu legs par bsdus la gnod pa med pa'i sems su gyur pa dang / sems can thams cad la sems mnyam par gyur cing sems can thams cad la bsdu ba'i dngos po bzhis sdud pa ste/</text></item>
<item><p>52a2</p><section>mdo sde</section><text>bzhi gang zhe na/ sbyin pa dang / snyen par smra ba dang / don spyod pa dang / don 'thun pa ste bzhi'o/ /bzang skyong chos gsum po de dang ldan na byang chub sems dpa' sems dpa' chen po ting nge 'dzin 'di 'thob bo/ /bzang skyong gzhan yang</text></item>
<item><p>52a3</p><section>mdo sde</section><text>byang chub sems dpa' sems dpa' chen po byams pa chen po dang ldan par gyur pa dang / snying rje chen po dang / dga' ba chen po dang / btang snyoms chen po la spyod pa yin te/ de dge slong ngam/ dge slong ma ltung ba byung ba mi gleng zhing dang du len</text></item>
<item><p>52a4</p><section>mdo sde</section><text>pa'i rang bzhin can yin pas bzod pa yin/ de mkhan po dang slob dpon la gus pa dang bcas/ zhes sa dang bcas shing ston par 'du shes pa yin/ bdag kyang bdag tu smra ba ma yin/ sems can du smra ba ma yin/ srog tu smra ba ma</text></item>
<item><p>52a5</p><section>mdo sde</section><text>yin/ gang zag tu smra ba ma yin/ gso bar smra ba ma yin/ skyes bur smra ba ma yin/ shed can las skyes su smra ba ma yin/ shed bur smra ba ma yin zhing gzhan dag kyang chos 'di la skul ba ste/ bzang skyong chos</text></item>
<item><p>52a6</p><section>mdo sde</section><text>bzhi pa 'di dang ldan na byang chub sems dpa' sems dpa' chen po ting nge 'dzin 'di 'thob bo/ /bzang skyong gzhan yang byang chub sems dpa' sems dpa' chen po chos kyi rjes su 'thun pa'i chos la nan tan byed pa yin/ lus kyi spyod</text></item>
<item><p>52a7</p><section>mdo sde</section><text>pa yongs su dag pa dang / ngag gi spyod pa yongs su dag pa dang / yid kyi spyod pa yongs su dag pa dang / lta ba yongs su dag pa dang / 'tsho ba yongs su dag cing mang du thos pa yin/ sangs rgyas</text></item>
<item><p>52a8</p><section>mdo sde</section><text>bcom ldan 'das rnams dang thabs gcig tu dgongs pa'i tshigs la mkhas pa yin te/ bzang skyong chos lnga po 'di dang ldan na/ byang chub sems dpa' sems dpa' chen po de ni ting nge 'dzin 'di 'thob bo/ /</text></item>
<item><p>52b1</p><section>mdo sde</section><text>bzang skyong chos lnga po de dang ldan na byang chub sems dpa' sems dpa' chen po ting nge 'dzin 'di 'thob bo/ /bzang skyong gzhan yang byang chub sems dpa' sems dpa' chen po chos gzhan lnga dang ldan na ting nge 'dzin 'di 'thob ste/ lnga</text></item>
<item><p>52b2</p><section>mdo sde</section><text>gang zhe na/ bzang skyong 'di la byang chub sems dpa' sems dpa' chen po sbyin pa'i bdag po sbyin pa byed pa yin te/ sems la bsri ba med pa/ 'jungs pa med pa/ lhug par gtong ba/ lag pa brkyang ba/ sbyin pa bged par dga' ba/</text></item>
<item><p>52b3</p><section>mdo sde</section><text>rnam par smin pa la re ba med par bdog pa thams cad yongs su gtong ba/ sems can rnams la snying brtse ba/ 'gyod pa dang bral ba/ sbyin pa byin nas 'gyod par mi byed pa yin te/ bzang skyong chos dang po 'di dang ldan na</text></item>
<item><p>52b4</p><section>mdo sde</section><text>byang chub sems dpa' sems dpa' chen po da ltar gyi sangs rgyas mngon sum du bzhugs pa'i ting nge 'dzin 'di tha na thos pa tsam yang 'thob bo/ /bzang skyong gzhan yang byang chub sems dpa' sems dpa' chen po sbyin pa'i bdag po</text></item>
<item><p>52b5</p><section>mdo sde</section><text>sbyin pa byed pa yin te/ 'di ltar bla na med pa'i chos sbyin par byed pa/ shin tu nges par gsungs pa'i tshig dang / yi ge dang / thogs pa med pa'i tshig dang / yi ge dang / 'chab pa med pa'i nges pa'i tshigs dang /</text></item>
<item><p>52b6</p><section>mdo sde</section><text>zab mo don dam pa'i tshul bstan pa de bzhin gshegs pas gsungs pa'i bla na med pa'i chos kyi sbyin pa gtong zhing de la gnas par gyur pa bzod pa phun sum tshogs pa dang / des pa phun sum tshogs par gyur pa dang /</text></item>
<item><p>52b7</p><section>mdo sde</section><text>de gzhan gyis kha byas shing spyos kyang mi khro/ mi gshe/ gnod par mi byed/ rmongs par mi byed/ yi chad par mi 'gyur zhing / khro ba mang bar mi 'gyur zhing / 'jigs pa med pa yin te/</text></item>
<item><p>52b8</p><section>mdo sde</section><text>bzang skyong chos gnyis pa 'di dang ldan na byang chub sems dpa' sems dpa' chen po ting nge 'dzin 'di 'thob bo/ /bzang skyong gzhan yang byang chub sems dpa' sems dpa' chen po ting nge 'dzin 'di thos nas dam pa'i chos/</text></item>
<item><p>53a1</p><section>mdo sde</section><text>yun ring du gnas par bya ba dang / rgyas par byed par bya ba'i phyir gzung bar bya/ kun chub par bya/ bcang bar bya/ bklag par bya/ gzhan dag la yang rgya cher yang dag par bshad par bya/ glegs bam du'ang bris te bcang</text></item>
<item><p>53a2</p><section>mdo sde</section><text>bar bya zhing chos la 'jungs pa med par bya ste/ bzang skyong chos gsum po de dag dang ldan na byang chub sems dpa' sems dpa' chen po ting nge 'dzin 'di 'thob bo/ /bzang skyong gzhan yang byang chub sems dpa' sems dpa' chen po phrag dog med pa/</text></item>
<item><p>53a3</p><section>mdo sde</section><text>gdung ba med pa/ rmugs pa dang gnyid dang bral ba/ sgrib pa rnams dang bral ba/ bdag la mi stod pa gzhan la mi smod pa yin te/ bzang skyong chos bzhi po de dag dang ldan na/ byang chub sems dpa' sems dpa' chen po ting nge 'dzin 'di 'thob bo/ /</text></item>
<item><p>53a4</p><section>mdo sde</section><text>bzang skyong gzhan yang byang chub sems dpa' sems dpa' chen po dad pa dang ldan pa dang / dang ba mang ba yin/ rgan pa dang / bar ma dang / gzhon pa rnams la gus pa dang bcas/ rje sa dang bcas pa yin/ byas pa shes pa</text></item>
<item><p>53a5</p><section>mdo sde</section><text>dang byas pa gzo ba yin/ de byas pa chung zad la'ang drin du gzo na mang po lta ci smos/ bden pa'i tshig la gnas shing gzhan du mi smra ba yin te/ bzang skyong chos de lnga dang ldan na byang chub sems dpa' sems dpa' chen po ting nge</text></item>
<item><p>53a6</p><section>mdo sde</section><text>'dzin 'di 'thob bo/ /de nas de'i tshe bcom ldan 'das kyis tshigs su bcad pa 'di dag gsungs so/ /zab mo'i chos la bzod pa skyed byed cing / /'gro ba thams cad la ni smod byed pa/ /'gro ba drug po kun kyang mi 'dod pa/ /</text></item>
<item><p>53a7</p><section>mdo sde</section><text>de 'dra des ni ting 'dzin myur du 'thob/ /phas kyi rgol ba kun la mi rten cing / /gsang tshig nyan par mi byed ga la 'dzin/ /'dod pa'i yon tan lngas ni skyo bar gyur/ /de 'dra des ni ting 'dzin myur du thob/ /tshul</text></item>
<item><p>53a8</p><section>mdo sde</section><text>khrims rnam dag tshangs par spyod gnas te/ /bud med la ni nams kyang rtog mi skyed/ /'dod chags spangs shing bde gshegs sras gyur pa/ /de 'dra des ni ting 'dzin myur du thob/ /rnam smin mi re bar ni sbyin pa sbyin/ /rten pa</text></item>
<item><p>53b1</p><section>mdo sde</section><text>med par byin nas mi gdung zhing / /sangs rgyas ye shes reg bya ma gtogs par/ /sbyin pa sbyin nas smon pa chung zad med/ /sems can snying brtse'i phyir ni sbyin byin nas/ /mya ngan byed pa med cing 'gyod pa med/ /sbyin dang dul dang bsdams la</text></item>
<item><p>53b2</p><section>mdo sde</section><text>rtag tu gnas/ /de 'dra des ni ting 'dzin 'di rnyed 'gyur/ /gang zhig 'jungs med sbyin bdag sbyin byed pa/ /gya nom pa dang yid 'ong sbyin pa byin/ /byin nas de ni yid kyang dga' bar 'gyur/ /de 'dra des ni ting 'dzin 'di</text></item>
<item><p>53b3</p><section>mdo sde</section><text>rnyed 'gyur/ /bde gshegs gsungs pa zab cing zhi ba'i/ /gya nom mdo sde dag ni 'chang byed cing / /gang dag chos kyi sbyin bdag gyur pa ni/ /de 'dra des ni ting 'dzin 'di rnyed 'gyur/ /chos la rtag tu gnas par</text></item>
<item><p>53b4</p><section>mdo sde</section><text>gyur byas nas/ /bzod dang des la gnas shing phrag dog med/ /gzhan dag 'khros na khro bar mi byed pa/ /de 'dra des ni ting 'dzin 'di rnyed 'gyur/ /gang dag la la ting 'dzin 'di 'dod cing / /chos 'di</text></item>
<item><p>53b5</p><section>mdo sde</section><text>ring du gnas par bya ba'i phyir/ /gzhan la'ang ston cing bris nas 'jog byed pa/ /de 'dra des ni ting 'dzin 'di rnyed 'gyur/ /nams kyang chos la 'jungs par mi 'gyur zhing / /bde gshegs sras 'gyur</text></item>
<item><p>53b6</p><section>mdo sde</section><text>phyir ni ma gtogs par/ /rnyed dang bkur sti'i phyir ni mi 'chad pa/ /de 'dra des ni chos 'di rnyed par 'gyur/ /phrag dog med cing sgrib pa rnam par spangs/ /gnyid dang bral la kun tu gdung ba med/ /bdag la mi stod</text></item>
<item><p>53b7</p><section>mdo sde</section><text>gzhan la mi smod pa/ /des ni bdag med 'du shes rnyed mi dka'/ /dad dang ldan la sgyu med g.yo med cing / /sangs rgyas chos dang dge 'dun rnams la dad/ /des ni byas pa shes shing byas pa srung / /des ni cung zad tsam yang</text></item>
<item><p>53b8</p><section>mdo sde</section><text>rnyed mi dka'/ /rtag tu bden pa'i tshig ni smra byed cing / /chung ngam nyung ngam mang ngam bzang yang rung / /nams kyang legs spyad chud mi gson pa yi/ /chos 'dod de ni rnyed par dka' mi 'gyur/ /tshul</text></item>
<item><p>54a1</p><section>mdo sde</section><text>khrims rnam dag byas pa bsrung ba yi/ /mi gang la la chos 'di 'chang byed pa/ /des ni byang chub rnyed par mi dka' na/ /ting 'dzin zhi ba 'di lta smos ci dgos/ /bzang skyong gis zhus pa'i ting nge 'dzin gyi le'u ste</text></item>
<item><p>54a2</p><section>mdo sde</section><text>bcu drug pa'o// // bzang skyong ngas mngon par shes te 'das pa'i dus na de bzhin gshegs pa mar me mdzad mthong ma thag tu/ de las ngas ting nge 'dzin 'di thob bo/ /ngas ting nge 'dzin 'di thob ma thag tu de'i mdo la ngas tshad med</text></item>
<item><p>54a3</p><section>mdo sde</section><text>grangs med pa'i sangs rgyas bcom ldan 'das/ nga'i mig lam du snang bar gyur/ dam pa'i chos 'chad pa yang thos shing de thams cad kyang ji skad du thos pa bzhin du 'dzin par gyur to/ /sangs rgyas bcom ldan 'das</text></item>
<item><p>54a4</p><section>mdo sde</section><text>de dag kyang nga la bram ze'i khye'u khyod ma 'ongs pa'i dus na/ de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba rig pa dang zhabs su ldan pa/ bde bar gshegs pa/</text></item>
<item><p>54a5</p><section>mdo sde</section><text>'jig rten mkhyen pa/ skyes bu 'dul ba'i kha lo bsgyur ba bla na med pa/ lha dang mi rnams kyi ston pa/ sangs rgyas bcom ldan 'das su 'gyur ro zhes lung bstan to/ /bzang skyong de bas na khyed kyis 'phags pa byis</text></item>
<item><p>54a6</p><section>mdo sde</section><text>pa rnams spangs pa mtshan ma thams cad dang bral ba'i chos 'di la bslab par bya'o/ /des nas khyed ting nge 'dzin 'di la gnas pa rnams bla na med pa yang dag par rdzogs pa'i byang chub mi dka' bar rnyed par 'gyur ro/ /</text></item>
<item><p>54a7</p><section>mdo sde</section><text>de nas de'i tshe bcom ldan 'das kyis tshigs su bcad pa 'di dag gsungs so/ /sangs rgyas mar me mdzad mthong nas/ /ngas ni ting nge 'dzin kyang bsgom/ /sangs rgyas mang po mthong nas kyang / /mchog gi chos kyang</text></item>
<item><p>54a8</p><section>mdo sde</section><text>thob par gyur/ /ji ltar bsod nams byas pa dag /bsam pa bzang po 'grub pa bzhin/ /khyed kyang chos la spyod cig dang / /byang chub mchog ni thob par 'gyur/ /sangs rgyas bye ba bsam mi khyab/ /mtha' med cing</text></item>
<item><p>54b1</p><section>mdo sde</section><text>ni mu med pa/ /byang chub zhi ba tshol byed cing / /gang dag ngas ni sngon bkur ba/ /byang chub de ni ngas rnyed de/ /chos kyi 'khor lo rab tu bskor/ /gang dag byang chub bzhag pa ni/ /sems can bye ba du ma'o/ /lha dang klu dang gnod sbyin dang / /</text></item>
<item><p>54b2</p><section>mdo sde</section><text>dri za mi 'am ci yi rnams/ /e ma'o sangs rgyas bsam yas shes/ /mchod pas nga la mchod pa byed/ /mkhas pa'i mi ni gang dag kyang / /sangs rgyas chos la ston 'dod pas/ /mang du thos par bya ba'i phyir/ /'dun pa nyid ni bstan</text></item>
<item><p>54b3</p><section>mdo sde</section><text>par bya/ /sangs rgyas bye ba phrag sum cu/ /shAkya seng ge mi yi mchog /byang chub zhi ba tshol byed cing / /gang dag ngas ni sngon bkur ba/ /sangs rgyas bsam yas de dag gis/ /der ni nga la lung ma bstan/ /dmigs su med pa'i</text></item>
<item><p>54b4</p><section>mdo sde</section><text>ye shes la/ /nga ni gnas par ma gyur to/ /sangs rgyas gtso bo skyob pa'i rnams/ /de bzhin bsdus par shes par bya/ /bye ba khrag khrig du ma'i rnams/ /gang dag ngas ni sngon bkur ba/ /des ni nga yi bsam mkhyen nas/ /</text></item>
<item><p>54b5</p><section>mdo sde</section><text>de bzhin gshegs pas lung bstan kyang / /sangs rgyas ye shes bsam yas la/ /nga ni gnas par ma gyur to/ /de yi phyir ni don dam la/ /brtson pa bzang po dag kyang byos/ /sangs rgyas</text></item>
<item><p>54b6</p><section>mdo sde</section><text>bsam gyis mi khyab pa'i/ /ye shes mchog la'ang bslab par byos/ /mdo sde 'di la bslab byas nas/ /'jig rten mgon po'i spyod yul la/ /bla na med pa'i ye shes mchog /bsam gyis</text></item>
<item><p>54b7</p><section>mdo sde</section><text>mi khyab rtogs par 'gyur/ /e ma'o bla med ye shes dang / /sangs rgyas ye shes bsam yas shes/ /bzang skyong sems ni dga' mgu zhing / /gus pa dang yang bcas par 'gyur/ /ma 'ongs dus na bdag cag</text></item>
<item><p>54b8</p><section>mdo sde</section><text>kyang / /chos 'dzin phyi mar 'gyur zhes te/ /lnga brgyar tshang ba de dag kyang / /sems dga' gus dang bcas par 'gyur/ /bzang skyong gis zhus pa'i ting nge 'dzin gyi le'u ste bcu bdun pa'o// //</text></item>
<item><p>55a1</p><section>mdo sde</section><text>bam po drug pa/ de skad ces bka' stsal pa dang / byang chub sems dpa' sems dpa' chen po bzang skyong gis bcom ldan 'das la 'di skad ces gsol to/ /btsun pa bcom ldan 'das byang chub sems dpas ting nge 'dzin</text></item>
<item><p>55a2</p><section>mdo sde</section><text>'di ji ltar bsgom par bgyi/ bcom ldan 'das kyis bka' stsal pa/ bzang skyong rigs kyi bu 'am/ rigs kyi bu mo gang la la ting nge 'dzin 'di bsgom 'dod par gyur na/ des gzugs la gnas par mi bya'o/ /tshor ba dang /</text></item>
<item><p>55a3</p><section>mdo sde</section><text>sems dang / chos la gnas par mi bya'o/ /skye ba la gnas par mi bya'o/ /chos thams cad la gnas par mi bya'o/ /stong pa nyid dang / mtshan ma med pa dang / smon pa med pa la gnas par mi bya'o/ /byams pa la gnas</text></item>
<item><p>55a4</p><section>mdo sde</section><text>par mi bya'o/ /bzang skyong de la ting nge 'dzin gang zhe na/ gang chos de dag la nan tan du byed kyi log pa'i nan tan du byed pa ma yin pa'o/ /bzang skyong gzhan yang byang chub sems dpa' gang lus la lus kyi rjes su lta zhing gnas kyi lus dang ldan</text></item>
<item><p>55a5</p><section>mdo sde</section><text>pa'i rnam par rtog pa ni rnam par mi rtog pa dang / tshor ba dang / sems dang / chos la chos kyi rjes su lta zhing gnas kyi chos dang ldan pa'i rnam par rtog pa ni rnam par mi rtog pa'i/ byang chub sems dpa' de ni ting nge 'dzin 'di 'thob bo/ /de ci'i</text></item>
<item><p>55a6</p><section>mdo sde</section><text>phyir zhe na/ bzang skyong de ni 'di ltar byang chub sems dpa' sems dpa' chen po lus la lus kyi rjes su lta zhing gnas te/ lus dang ldan pa'i rnam par rtog pa ni rnam par mi rtog /tshor ba dang / sems dang / chos la chos kyi rjes su lta</text></item>
<item><p>55a7</p><section>mdo sde</section><text>zhing gnas te/ chos dang ldan pa'i rnam par rtog pa ni rnam par mi rtog na/ chos thams cad mi dmigs par 'gyur ro/ /chos thams cad mi dmigs pas de mi rtog rnam par mi rtog go/ /bzang skyong gang mi rtog rnam par mi rtog pa de ni/</text></item>
<item><p>55a8</p><section>mdo sde</section><text>chos gang yang mi mthong ngo / /bzang skyong gang la chos gang yang mi mthong ba de ni sgrib pa med pa'i ye shes shes bya'o/ /bzang skyong gang sgrib pa med pa'i ye shes de ni bzang skyong ting nge 'dzin ces bya'o/ /bzang skyong byang chub sems dpa' gang ting nge</text></item>
<item><p>55b1</p><section>mdo sde</section><text>'dzin 'di dang ldan pa de ni/ sangs rgyas tshad med grangs med pa rnams mthong ngo / /dam pa'i chos kyang thos so/ /thos nas kyang kun chub par byed do/ /de bzhin gshegs pa dgra bcom pa yang dag par rdzogs pa'i sangs rgyas de dag gi</text></item>
<item><p>55b2</p><section>mdo sde</section><text>gang sgrib pa med pa'i rnam par grol ba'i ye shes mthong ba dang / thogs pa med pa'i ye shes kyang 'thob bo/ /bzang skyong gzhan yang byang chub sems dpa' lus la lus kyi rjes su lta zhing gnas te/ gnas nas kyang chos gang yang mi mthong ngo / /</text></item>
<item><p>55b3</p><section>mdo sde</section><text>ma mthong nas kyang mi rtog rnam par mi rtog cing / dmus long yang ma yin/ 'on pa yang ma yin no/ /de bzhin du tshor ba dang / sems dang / chos la chos kyi rjes su lta zhing gnas te gnas nas kyang / chos gang yang mi mthong ngo / /</text></item>
<item><p>55b4</p><section>mdo sde</section><text>ma mthong nas kyang mi rten par 'gyur/ mi rten nas kyang lam sgom par byed/ lam rnam par bsgoms pa'i phyir/ de chos rnams la the tsom du mi 'gyur/ the tsom med pas sangs rgyas mthong bar 'gyur ro/ /sangs rgyas mthong nas</text></item>
<item><p>55b5</p><section>mdo sde</section><text>kyang chos thams cad 'byung ba med pa'i phyir rnam par grol ba 'byung ngo / /de ci'i phyir zhe na/ bzang skyong gal te byang chub sems dpa' chos kyi 'du shes 'jug na/ de nyid de'i dmigs par lta bar 'gyur ro/ /de nyid yod par lta ba</text></item>
<item><p>55b6</p><section>mdo sde</section><text>dang / bdag tu lta ba dang / sems can du lta ba dang / srog tu lta ba dang / gang zag tu lta bar 'gyur ro/ /de nyid phung por lta ba dang / khams su lta ba dang / skye mched du lta ba dang / mtshan mar lta ba dang / dngos</text></item>
<item><p>55b7</p><section>mdo sde</section><text>por lta ba dang / rgyur lta ba dang / rkyen tu lta ba dang / dmigs pa 'dzin par 'gyur ro/ /de ci'i phyir zhe na/ bzang skyong chos thams cad ni rang bzhin gyis stong pa dang / chos thams cad ni mtshan ma med pa/</text></item>
<item><p>55b8</p><section>mdo sde</section><text>mi gzung ba/ gzung ba med par byang chub sems dpas mthong ste/ de dag chos thams cad mi dmigs so/ /rlom sems su mi byed do/ /mi mthong ngo / /ji ltar mi dmigs shing rlom sems su mi byed la mi mthong zhe na/</text></item>
<item><p>56a1</p><section>mdo sde</section><text>bzang skyong 'di lta ste/ dper na gzhan mu stegs can nam/ gzhan mu stegs can gyi nyan thos bdag tu 'du shes pa la gnas pa/ sems cen dang / srog dang / gang zag tu 'du shes pa la gnas pa/ chos thams cad du 'du shes pa la</text></item>
<item><p>56a2</p><section>mdo sde</section><text>gnas pa/ chos rnams la dmigs shing / rlom sems su byed pa/ mthong bar byed pa de ltar bzang skyong byang chub sems dpas mi mthong ngo / /bzang skyong yang byang chub sems dpas ji ltar mthong zhe na/ bzang skyong 'di lta ste dper na/</text></item>
<item><p>56a3</p><section>mdo sde</section><text>de bzhin gshegs pa dang / phyir mi ldog pa'i byang chub sems dpa' rnams dang / rang sangs rgyas rnams dang / nyan thos dgra bcom pa rnams kyis chos thams cad mthong ba de bzhin du/ bzang skyong byang chub sems dpa' sems</text></item>
<item><p>56a4</p><section>mdo sde</section><text>dpa' chen pos chos thams cad blta bar bya'o/ /de mthong nas mngon par dga' bar mi bya'o/ /mngon par dga' ba med pas dga' ba can du mi 'gyur zhing dga' ba dang bral te dga' ba yang dag par bcom pa'i byang chub sems dpa'</text></item>
<item><p>56a5</p><section>mdo sde</section><text>ni ting nge 'dzin 'di sgom mo/ /bzang skyong 'di lta ste dper na/ nam mkha' gzugs med pa/ bstan tu med pa/ gnas pa med pa/ shin tu rnam par dag pa/ nyon mongs pa med pa de bzhin du/ byang chub sems dpas chos thams cad la</text></item>
<item><p>56a6</p><section>mdo sde</section><text>blta ste/ 'dus byas dang / 'dus ma byas kyi chos rnams la de'i mig thogs pa med par 'gyur ro/ /byang chub sems dpa' mig thogs pa med pa de la chos rnams mngon sum du 'gyur te/ de yid la byas na de bzhin gshegs pa dgra bcom pa</text></item>
<item><p>56a7</p><section>mdo sde</section><text>yang dag par rdzogs pa'i sangs rgyas gser gyi ka ba brgyan pa lta bu/ 'od zer gyi rgyal po mngon par 'phags pa lta bu/ zla ba nya ba skar mas bskor ba lta bu/ 'khor los sgyur ba'i rgyal po stobs kyi tshogs kyis skor ba lta bu/ tshangs pa tshangs pa'i</text></item>
<item><p>56a8</p><section>mdo sde</section><text>'jig rten na tshangs pa'i bstan la 'dug pa lta bu/ lha'i rgyal po brgya byin sum bcu rtsa gsum pa'i lhas skor ba lta bu/ ri'i rtse mo la me 'bar ba lta bu/ sman pa'i rgyal po sman gtong ba lta bu/ ri dgas kyi rgyal po seng ge ral pa can</text></item>
<item><p>56b1</p><section>mdo sde</section><text>'jigs pa med par wa thams cad skrag par byed pa lta bu/ ngang pa'i mchog bar snang la 'phur ba lta bu/ ri'i rgyal po ri rab rgya mtsho'i nang nas mngon par 'phags pa lta bu/ ri'i rgyal po gangs ri me tog dang sman thams cad yongs su rgyas</text></item>
<item><p>56b2</p><section>mdo sde</section><text>pa lta bu/ ri khor yug rlung gi bu las skyes pas 'dzin cing 'greng ba lta bu/ rlung gi phung pos chu'i phung po 'dzin pa lta bu/ chu'i phung pos sa'i phung po 'dzin pa lta bur mthong ngo / /de nas de'i tshe bcom ldan 'das kyis tshigs su bcad pa 'di dag</text></item>
<item><p>56b3</p><section>mdo sde</section><text>gsungs so/ /ri rab kyi ni rtse mdzes pa/ /dri med dri ma bral zhing dag /nam mkha' dang ni mnyam zhing 'dra/ /lha rnams kyis ni rab tu brgyan/ /bzang skyong de bzhin du byang chub sems dpa' sems dpa' chen pos de bzhin gshegs</text></item>
<item><p>56b4</p><section>mdo sde</section><text>pa dgra bcom pa yang dag par rdzogs pa'i sangs rgyas de dag gzi brjid dang / dpal gyis stong gsum gyi stong chen po'i 'jig rten gyi khams thams cad du/ lham me lhan ne lhang nger dmigs par byas te/ mthong zhing chos 'chad pa'ang</text></item>
<item><p>56b5</p><section>mdo sde</section><text>thos par 'gyur ro/ /thos nas kyang 'dzin par byed/ kun chub par byed/ /'chang bar byed de/ /byang chub sems dpa' de'i ting nge 'dzin 'di las langs nas kyang / chos ji skad du thos pa dang / ji ltar bzung ba dang /</text></item>
<item><p>56b6</p><section>mdo sde</section><text>ji ltar kun chub par byas pa bzhin du gzhan dag la'ang rgya cher ston par 'gyur/ 'chad par 'gyur ro/ /bzang skyong de ltar ting nge 'dzin 'di ni/ byang chub sems dpa' rnams la phan 'dogs pa mang du byed pa'o/ /'di lta ste</text></item>
<item><p>56b7</p><section>mdo sde</section><text>'jig rten dang / 'jig rten las 'das pa'i chos rnams kyi yon tan mang po skyed par byed pa'o/ /bzang skyong de bas na byang chub 'dod pa'i rigs kyi bu 'am rigs kyi bu mos ting nge 'dzin 'di gzung bar bya'o/ /kun chub par bya'o/ /</text></item>
<item><p>56b8</p><section>mdo sde</section><text>bcang bar bya'o/ /bklag par bya'o/ /bri bar bya'o/ /gzhan dag la yang rgya cher bshad par bya'o/ /bstan par bya'o/ /bsgrags par bya'o/ /bsgom pa'i sbyor ba la'ang brtson par bya'o/ /de nas de'i tshe bcom ldan 'das kyis tshigs su bcad pa</text></item>
<item><p>57a1</p><section>mdo sde</section><text>'di dag gsungs so/ /dri bral rdul bral dri med sangs rgyas te/ /chags pa med cing skye bo mang pos mchod/ /rnga rdung 'khar rnga lha yi rol mo'i sgra/ /rol mo phrag brgyas phan mdzad phyag bya ba/ /me tog sil ma dag</text></item>
<item><p>57a2</p><section>mdo sde</section><text>gis gtor byas shing / /skye bo mang pos ring bsrel mchod rten mchod/ /lha yi phreng ba dri dang gdugs sna tshogs/ /ting 'dzin 'di ni tshol zhing 'dogs par byed/ /gang zhig kun rdzob la ni gnas byas nas/ /shin tu rgyas chos blta dka'</text></item>
<item><p>57a3</p><section>mdo sde</section><text>gya nom 'byed/ /ma chags ye shes rgyal ba dran byed cing / /stong pa nyid las nams kyang nyams mi 'gyur/ /zla ba dri med nyi ma shar ba 'am/ /tshangs pa'i 'jig rten tshangs pa 'dug pa bzhin/ /rnam dag sems kyis rgyal ba dran byed cing / /</text></item>
<item><p>57a4</p><section>mdo sde</section><text>stong pa nyid ni nams kyang mi 'dor ro/ /ji ltar sum bcu rtsa gsum lha yi rgyal/ /sum bcu rtsa gsum lta bas zil gyis gnon/ /de ltar rgyal bas 'jig rten zil mnan te/ /dpal gyi lham me lhan ne lhang nge'o/ /tshal gyi mchog</text></item>
<item><p>57a5</p><section>mdo sde</section><text>la me dag mched gyur te/ /mar gyi me bsregs me lce rab 'bar ba/ /'od zer brgya stong dag ni 'byung ba ltar/ /de bzhin rgyal ba mtshan gyis rgyas par ltos/ /ji ltar sman pa zug rngu 'byin byed pa/ /nad pa rnams la nad med byed pa</text></item>
<item><p>57a6</p><section>mdo sde</section><text>ltar/ /rgyal ba mi yi seng ge sman pa mchog /ji ltar 'thun pa bde gshegs gtam yang gsung / /'khor la seng ge'i sgra ni sgrogs mdzad cing / /khyu mchog sangs rgyas 'jig rten kun mi bsnyengs/ /nags gnas seng+ge</text></item>
<item><p>57a7</p><section>mdo sde</section><text>wa la ji bzhin du/ /phas kyi rgol ba thams cad zil gyis gnon/ /ji ltar ngang pa'i rgyal po mchog dag ni/ /mkha' la 'phur na dkar zhing rnam dag mdzes/ /de ltar bde bar gshegs pa gser gyi mdog /bde gshegs sras</text></item>
<item><p>57a8</p><section>mdo sde</section><text>kyi thu bo rnams kyang dran/ /ji ltar ri rgyal gangs can lham me zhing / /lhag ge ba dang rgyal rigs rgyal po 'am/ /ji ltar ka ba rin chen sna tshogs brgyan/ /de ltar rgyal ba mtshan gyis brgyan par blta/ /mi g.yo ma ral ji ltar rdo rje</text></item>
<item><p>57b1</p><section>mdo sde</section><text>'dra/ /khor yug ri ni rlung gi bu skyes 'dzin/ /de ltar bde gshegs bskal pa phyogs 'dzin cing / /phan dang ldan zhing byams ldan chos kyang che/ /ji ltar chu la sa dag rten pa dang / /ji ltar rlung la chu yang rten pa dang / /ji ltar</text></item>
<item><p>57b2</p><section>mdo sde</section><text>nam mkha' la ni rlung rten pa/ /de ltar rgyal ba yon tan kun la bzhugs/ /ji ltar sum bcu rtsa gsum ri rab rgyal/ /lhan ne lhag ge thams cad yongs su rgyas/ /de ltar bde gshegs ri rab lta bu yang / /rin chen tshogs</text></item>
<item><p>57b3</p><section>mdo sde</section><text>kyi nang na bzhugs pa mdzes/ /ma chags sems ldan rgyal ba dran byed na/ /mun dang bral zhing mi snang med pa yi/ /ting 'dzin rdul bral rnam dag de mig 'gyur/ /de ni dngos po'i 'du shes kun dang bral/ /rgyal ba rnam dag</text></item>
<item><p>57b4</p><section>mdo sde</section><text>sems ni dran byed na/ /rdul dang dri ma bral zhing khro ba spangs/ /ma rig bral zhing de yi ye shes dag /de yi ye shes rdul bral 'byung bar 'gyur/ /rgyal ba tshul khrims rnam dag dran byed na/ /de yi ye shes rab rib bral zhing dag /</text></item>
<item><p>57b5</p><section>mdo sde</section><text>nga dang bdag lta de la phyis kyang med/ /dngos po'i 'du shes nams kyang 'byung mi 'gyur/ /de ni srid pa'i rgyud la lta dang bral/ /the tshom lam bral ye shes rnam par dag /nams kyang gzugs kyi 'du shes mi 'gyur zhing / /</text></item>
<item><p>57b6</p><section>mdo sde</section><text>zhi lam bsil ba'i dngos po'i chos kyang nyan/ /sa dang chu dang me dang rlung dag ni/ /rang gi dngos po med cing thams cad stong / /rgyal ba mchog rab bstan pa thos nas kyang / /de ni dngos po'i 'du shes mi 'byung ngo / /dngos su</text></item>
<item><p>57b7</p><section>mdo sde</section><text>shes pa thams cad tshar bcad cing / /'gro ba thams cad stong par rig nas kyang / /ji ltar 'dab chags nam mkhar mi chags bzhin/ /nams kyang yid ni chags par mi 'gyur ro/ /mchog rab rgyal la ri mo byas pas</text></item>
<item><p>57b8</p><section>mdo sde</section><text>ni/ /rdzu 'phrul stobs la gnas shing yid rno bas/ /'jig rten kun na phyogs bcur rnam par snang / /yon tan tshad med pa ni kun dang ldan/ /lag pa rkang pa de bzhin mgo bo mig /rgyal srid rta dang ba glang thams</text></item>
<item><p>58a1</p><section>mdo sde</section><text>cad dang / /'jig rten pa yi rin chen kun gtong yang / /tshul khrims phung po yongs su gtong mi byed/ /snying rje bskyed nas 'jig rten kun phan phyir/ /chos kyi gtso bo rin chen ston par byed/ /'dus</text></item>
<item><p>58a2</p><section>mdo sde</section><text>byas ma lus thams cad spong byed kyang / /byang chub sems ni yongs su gtong mi byed/ /dge slong dang ni rgyal sras legs zhugs dang / /de bzhin dge slong ma dang dge bsnyen dang / /dad ldan chags dang bral ba'i dge bsnyen mas/ /</text></item>
<item><p>58a3</p><section>mdo sde</section><text>rjes su dran par byas na gnas 'di 'thob/ /ting 'dzin zhi ba 'di ni su 'chang ba'i/ /bde gshegs sras po ting nge 'dzin mkhas pa/ /de la yon tan mang po de dag 'byung / /bla med rnam pa mang po'i gnas 'byung ngo / /bzang skyong gis</text></item>
<item><p>58a4</p><section>mdo sde</section><text>zhus pa'i ting nge 'dzin gyi le'u ste bcwa brgyad pa'o// // bzang skyong de lta bas na/ byang chub sems dpa' gang ting nge 'dzin 'di 'chad pa'am 'thob par 'dod pa des dang po nyid nas mtshan ma'i 'du shes rnams bsal bar</text></item>
<item><p>58a5</p><section>mdo sde</section><text>bya'o/ /mtshan ma'i 'du shes rnams bsal nas lhag pa'i nga rgyal du mi bya ste/ byang chub sems dpa' lhag pa'i nga rgyal spangs shing / yid la mtshan ma dang bral bas/ ting nge 'dzin 'di lung mnod par bya ste/ brtsad par mi</text></item>
<item><p>58a6</p><section>mdo sde</section><text>bya'o/ /de la ji ltar na rtsod pa med par 'gyur zhe na/ gang stong pa nyid mi spong ba ste/ 'di ni rtsod pa med pa'o/ /bzang skyong rtsod pa med pa gtso bor byed pa'i byang chub sems dpas ting nge 'dzin 'di lung mnod par bya'o/ /</text></item>
<item><p>58a7</p><section>mdo sde</section><text>bzang skyong rigs kyi bu 'am rigs kyi bu mo gang la la zhig /ting nge 'dzin 'di lung nod par 'dod par gyur na/ des chos bcu dang ldan par bya ste/ ting nge 'dzin 'di lung mnod par bya'o/ /bcu gang zhe na/ 'di lta ste/</text></item>
<item><p>58a8</p><section>mdo sde</section><text>bzang skyong nga rgyal bcom pa'i rigs kyi bu dang / gzhan gyi rnyed pa dang / bkur sti dang / tshigs su bcad pa la phrag dog med pa dang / gus pa dang bcas shing rje sa dang bcas pa dang / byas pa shes shing byas pa gzo ba dang /</text></item>
<item><p>58b1</p><section>mdo sde</section><text>'jungs pa med cing 'gyod pa dang bral ba dang / dad pa dang ldan zhing brtag pa mang ba dang / brtson 'grus brtsams shing 'chag pa la zhugs pa dang / mgron du gnyer ba la mi ltos par bsod snyoms byed pa dang / zab mo la mos pas ting nge 'dzin</text></item>
<item><p>58b2</p><section>mdo sde</section><text>'di lung mnod par bya'o/ /rigs kyi bu 'am rigs kyi bu mo gang la las ting nge 'dzin 'di lung mnod par 'dod pa de la ston pa'i 'du shes nye bar gzhag ste/ ting nge 'dzin 'di lung mnod par bya/ gdon par bya/ bcang bar bya ste/ bzang skyong chos</text></item>
<item><p>58b3</p><section>mdo sde</section><text>bcu po de dag dang ldan na rigs kyi bu 'am rigs kyi bu mo des ting nge 'dzin 'di mnod par bya'o/ /de ltar zhugs pa de ni chos brgyad 'dzin to/ /brgyad gang zhe na 'di lta ste shin tu bya ba'i phyir tshul khrims rnam par dag pa dang / shes rab dang ldan pas lta ba rnam par dag pa dang / yang 'byung ba med pas/</text></item>
<item><p>58b4</p><section>mdo sde</section><text>shes rab rnam par dag pa dang / 'khor thams cad la don la mi gnyer bas gtong ba yongs su dag pa dang / shin tu brjod pa med pas thos pa rnam par dag pa dang / byang chub 'thob pas brtson 'grus rnam par dag pa dang / rten pa med pas bkur sti</text></item>
<item><p>58b5</p><section>mdo sde</section><text>thob pa dang / bla na med pa yang dag par rdzogs pa'i byang chub las sems can thams cad kyis mi bskyod pa ste/ bzang skyong byang chub sems dpa' ni chos brgyad po 'di dag rab tu 'dzin to/ /de nas de'i tshe/ bcom ldan 'das kyis tshigs</text></item>
<item><p>58b6</p><section>mdo sde</section><text>su bcad pa 'di dag gsungs so/ /mkhas pas mtshan ma'i 'du shes mi bskyed cing / /nga rgyal nga'o snyam pa'i nga rgyal spang / /bzod pa rdul bral 'dus ma byas bskyed nas/ /des ni ting 'dzin 'di yang lung mnod bya/ /</text></item>
<item><p>58b7</p><section>mdo sde</section><text>mkhas pas stong pa nyid dang mtshan med dang / /zhi ba mya ngan 'das la brtsad mi bya/ /mi bskyod chos can ston pa dang yang 'thun/ /de 'dra des ni ting 'dzin 'di lung mnos/ /mkhas pa nga rgyal phrag dog mi byed cing / /byas gzo</text></item>
<item><p>58b8</p><section>mdo sde</section><text>sangs rgyas chos dang dge 'dun la/ /dang ba skyes par gyur cing mi bskyod pa/ /des ni ting 'dzin 'di yang myur lung nos/ /'jungs pa med cing mun bral mi rtsub la/ /brtag dang ldan la shin tu dad pa can/ /'chag sar zhugs</text></item>
<item><p>59a1</p><section>mdo sde</section><text>shing brtson 'grus rtsom byed pas/ /ting 'dzin 'di ni rab tu 'dod par bya/ /dge slong rtag tu bsod snyoms spyad bya ste/ /mgron du bos pa'ang spang na sogs ci smos/ /don dam dmigs su med la rab tu mkhas/ /</text></item>
<item><p>59a2</p><section>mdo sde</section><text>de 'dra des ni ting 'dzin 'di zung shig /gang las ting 'dzin 'phags pa 'di bris sam/ /bcangs sam gzhan dag la yang bstan byas na/ /de las des ni dang por 'di thob nas/ /mkhas pas de la ston par 'du shes bskyed/ /</text></item>
<item><p>59a3</p><section>mdo sde</section><text>yon tan phun sum tshogs par 'dir gnas te/ /gang zhig ting 'dzin 'di lung nod byed pa/ /de ni rgyal bas gnang zhing rdul bral la/ /rnam par dag pa'i chos brgyad myur du 'dzin/ /mkhas pa gang la yon tan 'di snang ba/ /</text></item>
<item><p>59a4</p><section>mdo sde</section><text>tshul khrims kyang ni rnam par dag par 'gyur/ /ting 'dzin dag cing de bzhin lta ba dag /des ni srid par srid pa dag kyang sbyangs/ /mkhas pa gang la yon tan 'di snang ba/ /yang srid med pas shes rab rnam par dag /rten pa dag</text></item>
<item><p>59a5</p><section>mdo sde</section><text>kyang med cing gtong ba dag /mang du thos shing nyams par mi 'gyur ro/ /mkhas pa gang la yon tan 'di snang ba/ /brtson 'grus brtsams shing byang chub las mi nyams/ /rnyed dang bkur sti cung zad mi rten te/ /de ni bla na med</text></item>
<item><p>59a6</p><section>mdo sde</section><text>pa'i byang chub 'gyur/ /bzang skyong gis zhus pa'i ting nge 'dzin gyi le'u ste/ bcu dgu pa'o// // bzang skyong chos brgyad po 'di dag dang ldan na/ byang chub sems dpa' de bzhin gshegs pa'i stobs bcu</text></item>
<item><p>59a7</p><section>mdo sde</section><text>'thob bo/ /bcu gang zhe na/ bzang skyong 'di la de bzhin gshegs pa gnas la gnas su yang dag pa ji lta ba bzhin du rab tu mkhyen/ gnas ma yin pa la gnas ma yin par yang dag pa ji lta ba bzhin du rab tu mkhyen te/ bzang skyong</text></item>
<item><p>59a8</p><section>mdo sde</section><text>gang yang de bzhin gshegs pas gnas la gnas dang / gnas ma yin pa la yang gnas ma yin par yang dag pa ji lta ba bzhin du rab tu mkhyen pa 'di ni bzang skyong / de bzhin gshegs pa rnams kyi de bzhin gshegs pa'i stobs dang po ste/</text></item>
<item><p>59b1</p><section>mdo sde</section><text>stobs de la brten nas/ de bzhin gshegs pas khyu mchog gi gnas rab tu mkhyen la 'khor gyi nang du gshegs te/ seng ge'i sgra yang dag par sgrogs shing 'jig rten 'di na dge sbyong ngam/ bram ze 'am/ lha 'am/ bdud dam/</text></item>
<item><p>59b2</p><section>mdo sde</section><text>tshangs pa 'am/ sus kyang chos dang 'thun pas bskor bar mi nus pa'i tshangs pa'i 'khor lo bskor ro/ /bzang skyong gzhan yang de bzhin gshegs pas 'das pa dang / ma 'ongs pa dang / da ltar byung ba'i las rnams dang / las</text></item>
<item><p>59b3</p><section>mdo sde</section><text>yang dag par 'dzin pa rnams kyi gnas dang / rgyu dang / rnam par smin pa mkhyen pa yang dag pa ji lta ba bzhin du rab tu mkhyen pa 'di ni bzang skyong / de bzhin gshegs pa rnams kyi de bzhin gshegs pa'i stobs gnyis pa ste/</text></item>
<item><p>59b4</p><section>mdo sde</section><text>stobs de la brten nas/ de bzhin gshegs pas khyu mchog gi gnas rab tu mkhyen la 'khor gyi nang du gshegs te/ seng ge'i sgra yang dag par sgrogs shing / 'jig rten na dge sbyong ngam/ bram ze 'am/ lha 'am/</text></item>
<item><p>59b5</p><section>mdo sde</section><text>bdud dam/ tshangs pa'am/ sus kyang chos dang 'thun pas bskor bar mi nus pa'i tshangs pa'i 'khor lo bskor ro/ /bzang skyong gzhan yang de bzhin gshegs pas thams cad du 'gro ba'i lam mkhyen pa yang dag pa ji lta ba bzhin du rab tu</text></item>
<item><p>59b6</p><section>mdo sde</section><text>mkhyen te/ bzang skyong gang de bzhin gshegs pas thams cad du 'gro ba'i lam mkhyen pa/ yang dag pa ji lta ba bzhin du rab tu mkhyen pa 'di ni bzang skyong / de bzhin gshegs pa rnams kyi/ de bzhin gshegs pa'i stobs gsum</text></item>
<item><p>59b7</p><section>mdo sde</section><text>pa ste/ stobs de la brten nas/ de bzhin gshegs pas khyu mchog gi gnas rab tu mkhyen la 'khor gyi nang du gshegs te/ seng ge'i sgra yang dag par sgrogs shing dge sbyong ngam/ bram ze 'am/ lha 'am/ bdud</text></item>
<item><p>59b8</p><section>mdo sde</section><text>dam/ tshangs pa 'am/ sus kyang chos dang 'thun pas bskor bar mi nus pa'i tshangs pa'i 'khor lo bskor ro/ /bzang skyong gzhan yang de bzhin gshegs pas khams du ma dang / khams sna tshogs pa'i 'jig rten mkhyen pa</text></item>
<item><p>60a1</p><section>mdo sde</section><text>yang dag pa ji lta ba bzhin du rab tu mkhyen te/ bzang skyong gang de bzhin gshegs pas khams du ma dang / khams sna tshogs pa'i 'jig rten mkhyen pa/ yang dag pa ji lta ba bzhin du rab tu mkhyen pa 'di ni bzang skyong de</text></item>
<item><p>60a2</p><section>mdo sde</section><text>bzhin gshegs pa rnams kyi/ de bzhin gshegs pa'i stobs bzhi pa ste/ stobs de la brten nas/ de bzhin gshegs pas khyu mchog gi gnas rab tu mkhyen la 'khor gyi nang du gshegs te/ seng ge'i sgra yang dag</text></item>
<item><p>60a3</p><section>mdo sde</section><text>par sgrogs shing / 'jig rten na dge sbyong ngam/ bram ze 'am/ lha 'am/ bdud dam/ tshangs pa 'am/ sus kyang chos dang 'thun pas bskor bar mi nus pa'i tshangs pa'i 'khor lo bskor ro/ /bzang skyong gzhan yang de bzhin</text></item>
<item><p>60a4</p><section>mdo sde</section><text>gshegs pas sems can gzhan dag dang / gang zag gzhan rnams kyi mos pa du ma mkhyen pa/ yang dag pa ji lta ba bzhin rab tu mkhyen te/ bzang skyong gang yang de bzhin gshegs pas sems can gzhan dang / gang zag</text></item>
<item><p>60a5</p><section>mdo sde</section><text>gzhan mos pa du ma dang / mos pa sna tshogs rnams kyi mos pa mkhyen pa/ yang dag pa ji lta ba bzhin du rab tu mkhyen pa 'di ni bzang skyong de bzhin gshegs pa rnams kyi de bzhin gshegs pa'i stobs lnga pa ste/ stobs de la brten nas de bzhin gshegs</text></item>
<item><p>60a6</p><section>mdo sde</section><text>pas khyu mchog gi gnas rab tu mkhyen la 'khor gyi nang du gshegs te/ seng ge'i sgra yang dag par sgrogs shing / 'jig rten na dge sbyong ngam/ bram ze 'am/ lha 'am/ bdud dam/ tshangs pa 'am/ sus kyang</text></item>
<item><p>60a7</p><section>mdo sde</section><text>chos dang 'thun pas bskor bar mi nus pa'i tshangs pa'i 'khor lo bskor ro/ /bzang skyong gzhan yang de bzhin gshegs pas/ sems can gzhan dag dang / gang zag gzhan rnams kyi dbang po mchog dang / /mchog ma</text></item>
<item><p>60a8</p><section>mdo sde</section><text>yin pa mkhyen pa yang dag pa ji lta ba bzhin du rab tu mkhyen te/ bzang skyong gang yang de bzhin gshegs pas/ sems can gzhan dag dang / gang zag gzhan rnams kyi dbang po mchog dang / mchog ma yin pa mkhyen</text></item>
<item><p>60b1</p><section>mdo sde</section><text>pa yang dag pa ji lta ba bzhin du rab tu mkhyen pa 'di ni bzang skyong / de bzhin gshegs pa rnams kyi/ de bzhin gshegs pa'i stobs drug pa ste/ stobs de la brten nas/ de bzhin gshegs pas khyu mchog gi gnas rab tu</text></item>
<item><p>60b2</p><section>mdo sde</section><text>mkhyen la 'khor gyi nang du gshegs te/ seng ge'i sgra yang dag par sgrogs shing 'jig rten na dge sbyong ngam/ bram ze 'am/ lha 'am/ bdud dam/ tshangs pa 'am/ sus kyang chos dang 'thun pas bskor bar mi nus pa'i</text></item>
<item><p>60b3</p><section>mdo sde</section><text>tshangs pa'i 'khor lo bskor ro/ /bzang skyong gzhan yang de bzhin gshegs pas bsam gtan dang / rnam par thar pa dang / ting nge 'dzin dang / snyoms par 'jug pa'i kun nas nyon mongs pa dang / rnam par byang ba dang / rnam par</text></item>
<item><p>60b4</p><section>mdo sde</section><text>gzhag pa yang dag pa ji lta ba bzhin du rab tu mkhyen te/ bzang skyong gang yang de bzhin gshegs pas/ bsam gtan dang / rnam par thar pa dang / ting nge 'dzin dang / snyoms par 'jug pa'i kun nas nyon mongs pa dang /</text></item>
<item><p>60b5</p><section>mdo sde</section><text>rnam par byang ba dang / rnam par gzhag pa yang dag pa ji lta ba bzhin du rab tu mkhyen pa 'di ni bzang skyong / de bzhin gshegs pa rnams kyi/ de bzhin gshegs pa'i stobs bdun pa ste/ stobs de la brten nas/ de bzhin</text></item>
<item><p>60b6</p><section>mdo sde</section><text>gshegs pas khyu mchog gi gnas rab tu mkhyen la/ 'khor gyi nang du gshegs te/ seng ge'i sgra yang dag par sgrogs shing / 'jig rten na dge sbyong ngam/ bram ze 'am/ lha 'am/ bdud dam/ tshangs pa</text></item>
<item><p>60b7</p><section>mdo sde</section><text>'am/ sus kyang chos dang 'thun pas bskor bar mi nus pa'i tshangs pa'i 'khor lo bskor ro/ /bzang skyong gzhan yang de bzhin gshegs pas sngon gyi gnas rjes su dran pa mkhyen pa/ yang dag pa ji lta ba bzhin du rab tu mkhyen te/</text></item>
<item><p>60b8</p><section>mdo sde</section><text>bzang skyong gang yang de bzhin gshegs pas sngon gyi gnas rjes su dran pa mkhyen pa/ yang dag pa ji lta ba bzhin du rab tu mkhyen pa 'di ni bzang skyong de bzhin gshegs pa rnams kyi/ de bzhin gshegs pa'i stobs brgyad pa ste/ stobs</text></item>
<item><p>61a1</p><section>mdo sde</section><text>de la brten nas/ de bzhin gshegs pas khyu mchog gi gnas rab tu mkhyen la 'khor gyi nang du gshegs te/ seng ge'i sgra yang dag par bsgrogs shing 'jig rten na dge sbyong ngam/ bram ze 'am/ lha 'am/</text></item>
<item><p>61a2</p><section>mdo sde</section><text>bdud dam/ tshangs pa 'am/ sus kyang chos dang 'thun pas bskor bar mi nus pa'i tshangs pa'i 'khor lo bskor ro/ /bzang skyong gzhan yang de bzhin gshegs pas lha'i mig mkhyen pa/ yang dag pa ji lta ba bzhin du rab tu</text></item>
<item><p>61a3</p><section>mdo sde</section><text>mkhyen te/ bzang skyong gang yang de bzhin gshegs pas/ lha'i mig mkhyen pa yang dag pa ji lta ba bzhin du rab tu mkhyen pa 'di ni/ de bzhin gshegs pa rnams kyi de bzhin gshegs pa'i stobs dgu pa ste/ stobs de la brten</text></item>
<item><p>61a4</p><section>mdo sde</section><text>nas de bzhin gshegs pas khyu mchog gi gnas rab tu mkhyen la 'khor gyi nang du gshegs te/ seng ge'i sgra yang dag par sgrogs shing 'jig rten na/ dge sbyong ngam/ bram ze 'am/ lha 'am/ bdud dam/ tshangs</text></item>
<item><p>61a5</p><section>mdo sde</section><text>pa 'am/ sus kyang chos dang 'thun pas bskor bar mi nus pa'i tshangs pa'i 'khor lo bskor ro/ /bzang skyong gzhan yang de bzhin gshegs pas zag pa zad pa mkhyen pa yang dag pa ji lta ba bzhin du rab tu mkhyen</text></item>
<item><p>61a6</p><section>mdo sde</section><text>te/ bzang skyong gang yang de bzhin gshegs pas zag pa zad pa mkhyen pa yang dag pa ji lta ba bzhin du rab tu mkhyen pa 'di ni de bzhin gshegs pa rnams kyi/ de bzhin gshegs pa'i stobs bcu pa ste/</text></item>
<item><p>61a7</p><section>mdo sde</section><text>stobs de la brten nas/ de bzhin gshegs pas khyu mchog gi gnas rab tu mkhyen la/ 'khor gyi nang du gshegs te/ seng ge'i sgra yang dag par sgrogs shing 'jig rten na dge sbyong ngam/ bram ze 'am/</text></item>
<item><p>61a8</p><section>mdo sde</section><text>lha 'am/ bdud dam/ tshangs pa 'am/ sus kyang chos dang 'thun pas bskor bar mi nus pa'i tshangs pa'i 'khor lo bskor ro/ /bzang skyong de bzhin gshegs pa'i stobs bcu po 'di dag byang chub sems dpas yongs</text></item>
<item><p>61b1</p><section>mdo sde</section><text>su 'dzin par 'gyur ro/ /de nas de'i tshe bcom ldan 'das kyis tshigs su bcad pa 'di dag gsungs so/ /'jig rten mgon po skyob pa yis/ /stobs rnams kyi ni sa bshad pa/ /ting 'dzin 'di la</text></item>
<item><p>61b2</p><section>mdo sde</section><text>gnas na ni/ /byang chub sems dpas thob par 'gyur/ /gnas dang de bzhin gnas ma yin/ /yang dag ji bzhin mkhyen pa ni/ /'jig rten mgon po skyob mdzad pa/ /sangs rgyas rnams kyi stobs dang po/ /</text></item>
<item><p>61b3</p><section>mdo sde</section><text>'jig rten mgon po skyob mdzad pa/ rang byung rnams kyi stobs dang po/ /de la gnas nas rdzogs sangs rgyas/ /srog chags rnams la chos ston to/ /'das dang ma 'ongs da ltar gyi/ /las rnams rab tu mkhyen pa ni/ /'jig rten mgon</text></item>
<item><p>61b4</p><section>mdo sde</section><text>po skyob mdzad pa/ /sangs rgyas rnams kyi stobs gnyis pa'o/ /mos pa chung dang mchog rnams dang / /'bring dag rab tu mkhyen pa ni/ /dpal ldan rdzogs par sangs rgyas pa'i/ /stobs gsum pa ni de yin no/ /dbang po rno dang</text></item>
<item><p>61b5</p><section>mdo sde</section><text>bar ma dang / /tha ma'i khyad par mkhas pa ni/ /drang srong chen po rdzogs sangs rgyas/ /sangs rgyas rnams kyi stobs bzhi pa'o/ /khams rnams sna tshogs rab mkhyen cing / /khams rnams kyi ni pha rol phyin/ /</text></item>
<item><p>61b6</p><section>mdo sde</section><text>gnas 'di dag ni rang byung gi/ /stobs ni lnga pa nyid yin no/ /thams cad du ni 'gro ba'i lam/ /de dang der ni bgrod pa ste/ /de dag thams cad rab mkhyen pa/ /bsam gyis mi khyab stobs drug pa'o/ /bsam</text></item>
<item><p>61b7</p><section>mdo sde</section><text>gtan rnam thar snyoms par 'jug /kun nas nyon mongs rab mkhyen cing / /gnas dang gnas min mkhyen pa ni/ /stobs bdun pa zhes bya ba'o/ /sngon gyi bye ba tshun chad kyi/ /bdag ni sngon na gar gnas pa'i/ /</text></item>
<item><p>61b8</p><section>mdo sde</section><text>sngon gyi gnas rnams rab mkhyen pa/ /de yi stobs kyang brgyad pa'o/ /'chi 'pho dang ni skye ba mkhyen/ /mtho ris dang ni ngan song gzigs/ /mig gi pha rol phyin thob pa/ /'di ni stobs kyang dgu pa'o/ /</text></item>
<item><p>62a1</p><section>mdo sde</section><text>gang dag lha 'am gang dag mi/ /zag pa thams cad nga la zad/ /nga la yang srid zad pa ni/ /bsam gyis mi khyab stobs bcu pa'o/ /'jig rten mgon po skyob mdzad pa/ /rang byung rnams kyi stobs 'di dag /</text></item>
<item><p>62a2</p><section>mdo sde</section><text>ting 'dzin 'di la gnas na ni/ /de dag thams cad rnyed mi dka'/ /bzang skyong gis zhus pa'i ting nge 'dzin kyi le'u ste/ nyi shu pa'o// // bzang skyong byang chub sems dpas ting nge 'dzin 'di la zhugs na/</text></item>
<item><p>62a3</p><section>mdo sde</section><text>de bzhin gshegs pa'i mi 'jigs pa gang dag thob par 'gyur ba de gang zhe na/ bzang skyong byang chub sems dpas ting nge 'dzin 'di la zhugs na thob par 'gyur ba'i de bzhin gshegs pa'i mi 'jigs pa ni 'di bzhi'o/ /bzhi gang</text></item>
<item><p>62a4</p><section>mdo sde</section><text>zhe na/ 'di lta ste/ nga yang dag par rdzogs par sangs rgyas pa la 'di la chos 'di mngon par sangs ma rgyas so zhes nga la 'jig rten na dge sbyong ngam/ bram ze 'am/ lha 'am/ bdud dam/ tshangs pa 'am/ sus kyang chos dang 'thun</text></item>
<item><p>62a5</p><section>mdo sde</section><text>par tshig tu brjod cing rgol bar 'gyur ba'i rgyu yang dag par rjes su mi mthong ste/ rgyu yang dag par rjes su ma mthong bas/ dbugs 'byin pa thob par gnas so/ /bag tsha ba med pa thob par gnas so/ /bde ba thob par gnas so/ /</text></item>
<item><p>62a6</p><section>mdo sde</section><text>mi 'jigs pa thob par gnas so/ /'khor gyi nang du gshegs te/ sing ge'i sgra yang dag par sgrogs par bya'o/ /'jig rten na dge sbyong ngam/ bram ze 'am lha 'am bdud dam/ tshangs pa 'am/ sus kyang chos dang 'thun par</text></item>
<item><p>62a7</p><section>mdo sde</section><text>ma bskor ba'i tshangs pa'i 'khor lo bskor bar bya'o/ /zhes bya ba 'di ni/ bzang skyong gang byang chub sems dpas ting nge 'dzin 'di la zhugs na 'thob par 'gyur ba'i de bzhin gshegs pa rnams kyi/ de bzhin gshegs pa'i</text></item>
<item><p>62a8</p><section>mdo sde</section><text>mi 'jigs pa dang po'o/ /bzang skyong gzhan yang nga zag pa zad pa la de la zag pa 'di rnams yongs su zad par ma gyur to/ /zhes 'jig rten na/ dge sbyong ngam/ bram ze 'am/ lha 'am/ bdud dam/ tshangs pa 'am/</text></item>
<item><p>62b1</p><section>mdo sde</section><text>sus kyang chos dang 'thun par tshig tu brjod cing rgol bar 'gyur ba'i rgyu yang dag par rjes su mi mthong ste/ rgyu yang dag par rjes su ma mthong bas/ dbugs 'byin pa thob par gnas so/ /bag tsha ba med pa thob par gnas so/ /</text></item>
<item><p>62b2</p><section>mdo sde</section><text>bde ba thob par gnas so/ /mi 'jigs pa thob par gnas so/ /'khor gyi nang du gshegs te seng ge'i sgra yang dag par sgrogs par bya'o/ /'jig rten na dge sbyong ngam/ bram ze 'am/ lha 'am/ bdud dam/ tshangs pa</text></item>
<item><p>62b3</p><section>mdo sde</section><text>'am/ sus kyang chos dang 'thun par ma bskor ba'i tshangs pa'i 'khor lo bskor bar bya'o/ /zhes bya ba 'di ni bzang skyong gang byang chub sems dpas ting nge 'dzin 'di la zhugs na thob par 'gyur ba'i/ de bzhin gshegs pa rnams kyi/</text></item>
<item><p>62b4</p><section>mdo sde</section><text>de bzhin gshegs pa'i mi 'jigs pa gnyis pa'o/ /bzang skyong gzhan yang gang ngas bar du gcod pa'i chos su bstan pa de dag la bsten na bar du gcod pa'i chos su mi 'gyur ro zhes nga la 'jig rten na dge sbyong ngam/ bram ze</text></item>
<item><p>62b5</p><section>mdo sde</section><text>'am/ lha 'am/ bdud dam/ tshangs pa 'am/ sus kyang chos dang 'thun par tshig tu brjod cing rgol bar 'gyur ba'i rgyu yang dag par rjes su mi mthong ste/ rgyu yang dag par rjes su ma mthong bas dbugs 'byin pa thob par gnas</text></item>
<item><p>62b6</p><section>mdo sde</section><text>so/ /bag tsha ba med pa thob par gnas so/ /bde ba thob par gnas so/ /mi 'jigs pa thob par gnas so/ /'khor gyi nang du gshegs te/ seng ge'i sgra yang dag par sgrogs par bya'o/ /'jig rten na dge sbyong</text></item>
<item><p>62b7</p><section>mdo sde</section><text>ngam/ bram ze 'am/ lha 'am/ bdud dam/ tshangs pa 'am/ sus kyang chos dang 'thun par ma bskor ba'i tshangs pa'i 'khor lo bskor bar bya'o/ /zhes bya ba 'di ni bzang skyong gang byang chub sems dpas ting nge 'dzin 'di la</text></item>
<item><p>62b8</p><section>mdo sde</section><text>zhugs na 'thob par 'gyur ba'i de bzhin gshegs pa rnams kyi de bzhin gshegs pa'i mi 'jigs pa gsum pa'o/ /bzang skyong gzhan yang gang ngas 'phags pa'i nges par 'byung bar 'gyur ba de byed pa'i sdug bsngal yang dag par zad par 'gyur ba'i</text></item>
<item><p>63a1</p><section>mdo sde</section><text>chos bshad pa de la 'jig rten na dge sbyong ngam/ bram ze 'am/ lha 'am/ bdud dam/ tshangs pa 'am/ sus kyang chos dang 'thun par tshig tu brjod cing rgol bar 'gyur ba'i rgyu yang dag par rjes su mi mthong ste/</text></item>
<item><p>63a2</p><section>mdo sde</section><text>yang dag par rjes su ma mthong bas dbugs 'byin pa thob par gnas so/ /bag tsha ba med pa thob par gnas so/ /bde ba thob par gnas so/ /mi 'jigs pa thob par gnas so/ /'khor gyi nang du gshegs te seng ge'i</text></item>
<item><p>63a3</p><section>mdo sde</section><text>sgra yang dag par bsgrogs par bya'o/ /'jig rten na dge sbyong ngam/ bram ze 'am/ lha 'am/ bdud dam/ tshangs pa 'am/ sus kyang chos dang 'thun par ma bskor ba'i tshangs pa'i 'khor lo bskor bar bya'o/ /zhes bya ba 'di ni bzang skyong byang</text></item>
<item><p>63a4</p><section>mdo sde</section><text>chub sems dpas ting nge 'dzin 'di la zhugs na thob par 'gyur ba'i de bzhin gshegs pa rnams kyi de bzhin gshegs pa'i mi 'jigs pa bzhi pa'o/ /de nas de'i tshe bcom ldan 'das kyis tshigs su bcad pa 'di dag gsungs so/ /</text></item>
<item><p>63a5</p><section>mdo sde</section><text>sangs rgyas mi 'jigs gang yin pa/ /mi 'jigs rnams ni bshad par bya/ /seng ge'i sgra ni bsgrags byas te/ /'khor rnams la ni chos kyang ston/ /yang dag rdzogs sangs rgyas smra la/ /chos 'di sangs rgyas ma gyur ces/ /</text></item>
<item><p>63a6</p><section>mdo sde</section><text>rgol ba de ni ma mthong ste/ /de phyir sangs rgyas mi 'jigs pa'o/ /zag pa zad par smras pa la/ /zag pa 'di dag ma zad ces/ /lha dang bcas pa'i 'jig rten na/ /rgol ba de ni ma mthong ngo / /gang dag bar du gcod pa'i</text></item>
<item><p>63a7</p><section>mdo sde</section><text>chos/ /de dag gang gis bsten byas kyang / /bar du gcod par mi 'gyur zhes/ /nga la rgol ba de ma mthong / /mya ngan 'das pa thob pa'i phyir/ /ngas ni chos mchog gang bshad pa/ /mya ngan 'da' ba'i tshig gi mchog /</text></item>
<item><p>63a8</p><section>mdo sde</section><text>des ni nga la rgol ba med/ /'jig rten mgon po skyob mdzad pas/ /mi 'jigs gsungs pa 'di dag ni/ /ting 'dzin 'di la gnas pa yi/ /byang chub sems dpas 'thob par 'gyur/ /bzang skyong gis zhus</text></item>
<item><p>63b1</p><section>mdo sde</section><text>pa'i ting nge 'dzin gyi le'u ste/ nyi shu rtsa gcig pa'o// // bzang skyong gang byang chub sems dpas ting nge 'dzin 'di la zhugs na 'thob par 'gyur ba'i de bzhin gshegs pa rnams kyi sangs rgyas kyi chos</text></item>
<item><p>63b2</p><section>mdo sde</section><text>ma 'dres pa bcwa brgyad po de dag gang zhe na/ bzang skyong 'di lta ste/ nam gyi nub mo de bzhin gshegs pas/ bla na med pa yang dag par rdzogs pa'i byang chub mngon par rdzogs par sangs rgyas pa nas/ nam gyi nub mo phung po</text></item>
<item><p>63b3</p><section>mdo sde</section><text>lhag ma ma lus pa'i mya ngan las 'das pa'i dbyings su yongs su mya ngan las 'das pa de'i bar du de bzhin gshegs pa la 'khrul pa mi mnga'o/ /ca co mi mnga'o/ /bsnyel ba mi mnga'o/ /sems mnyam par ma bzhag pa mi mnga'o/</text></item>
<item><p>63b4</p><section>mdo sde</section><text>tha dad pa'i 'du shes mi mnga'o/ /so sor ma brtags pa'i btang snyoms mi mnga'o/ /'dun pa nyams pa mi mnga'o/ /brtson 'grus nyams pa mi mnga'o/ /dran pa nyams pa mi mnga'o/ /ting nge 'dzin nyams pa mi mnga'o/ /shes rab</text></item>
<item><p>63b5</p><section>mdo sde</section><text>nyams pa mi mnga'o/ /rnam par grol ba nyams pa mi mnga'o/ /rnam par grol ba'i ye shes gzigs pa nyams pa'i phung po mi mnga'o/ /'das pa'i dus la ma chags ma thogs pa'i ye shes mthong ba 'jug go/ /ma 'ongs pa'i dus la ma</text></item>
<item><p>63b6</p><section>mdo sde</section><text>chags ma thogs pa'i ye shes mthong ba 'jug go/ /da ltar gyi dus la ma chags ma thogs pa'i ye shes mthong ba 'jug go/ /de bzhin gshegs pa'i sku'i phrin las thams cad ye shes sngon du 'gro zhing ye shes kyi rjes su 'brang ngo / /de bzhin</text></item>
<item><p>63b7</p><section>mdo sde</section><text>gshegs pa'i gsung gi phrin las thams cad ye shes sngon du 'gro zhing ye shes kyi rjes su 'brang ngo / /de bzhin gshegs pa'i thugs kyi phrin las thams cad ye shes sngon du 'gro zhing ye shes kyi rjes su 'brang ngo / /bzang skyong 'di dag ni gang</text></item>
<item><p>63b8</p><section>mdo sde</section><text>byang chub sems dpas ting nge 'dzin 'di la gnas na 'thob par 'gyur ba'i de bzhin gshegs pa rnams kyi/ sangs rgyas kyi chos ma 'dres pa bcwa brgyad yin no/ /de nas de'i tshe bcom ldan 'das kyis tshigs su bcad pa</text></item>
<item><p>64a1</p><section>mdo sde</section><text>'di dag gsungs so/ /gang la gnas nas de bzhin gshegs/ /chos kyi 'khor lo bskor mdzad pa'i/ /sangs rgyas kyi ni ma 'dres chos/ /bshad kyis nga la mnyan par byos/ /nam gyi nub mo rdzogs</text></item>
<item><p>64a2</p><section>mdo sde</section><text>sangs rgyas/ /de bzhin gshegs pas byang chub brnyes/ /nam gyi nub mo len med par/ /mya ngan las ni 'das par gyur/ /de yi bar du gang gsungs dang / /gsung dang gsung bar 'gyur ba'i rnams/ /de kun yang dag</text></item>
<item><p>64a3</p><section>mdo sde</section><text>ji bzhin te/ /de ni ma 'dres dang po'o/ /nga la 'khrul pa cung zad med/ /ca co nga la mi mnga'o/ /gsung la nyams pa mi mnga' ste/ /nga la zhum pa mi mnga'o/ /nga la bsnyel ba yod ma yin/ /nga la ma brtags btang snyoms</text></item>
<item><p>64a4</p><section>mdo sde</section><text>med/ /chos la sna tshogs byed pa med/ /rtag tu mnyam par bzhag pa nyid/ /nga yi 'dun pa ma nyams shing / /brtson 'grus kyang ni ma nyams so/ /ting 'dzin las ni mi g.yeng zhing / /nga la nyams pa mi mnga'o/ /</text></item>
<item><p>64a5</p><section>mdo sde</section><text>nga yi shes rab nyams pa med/ /rnam par grol ba'ang nyams pa med/ /nga yi rnam grol ye shes mthong / /nga la'ang nyams pa mi mnga'o/ /nga ni 'das pa'i dus la yang / /ye shes thogs pa mi mnga'o/ /ma 'ongs pa'i dus la</text></item>
<item><p>64a6</p><section>mdo sde</section><text>yang / /nga la sgrib pa mi mnga'o/ /da ltar byung ba'i dus la yang / /nga la chags pa mi mnga'o/ /skyob pa nga ni chos kun la/ /ye shes bsgribs pa med pa'o/ /nga yi sku yi phrin las kun/ /ye shes kyi ni rjes su 'brang / /</text></item>
<item><p>64a7</p><section>mdo sde</section><text>nga yi gsung thugs phrin las kun/ /ye shes sngon du 'gro ba yin/ /gang la gnas nas de bzhin gshegs/ /chos kyi 'khor lo bskor mdzad pa'i/ /rdzogs sangs rgyas kyi ma 'dres chos/ /bcwa brgyad po ni de dag go/ /</text></item>
<item><p>64a8</p><section>mdo sde</section><text>ting 'dzin 'di la bsgom byas na/ /sangs rgyas chos ni bcwa brgyad dang / /ston pa yi ni stobs bcu dang / /mi 'jigs rnams ni rnyed mi dka'/ /bzang skyong gis zhus pa'i ting nge 'dzin gyi le'u ste nyi shu rtsa gnyis pa'o// //</text></item>
<item><p>64b1</p><section>mdo sde</section><text>bzang skyong gzhan yang byang chub sems dpas ting nge 'dzin 'di la rjes su yi rang ba bzhis rjes su yi rang bar bya'o/ /bzhi gang zhe na/ 'di lta ste/ ji ltar sngon gyi de bzhin gshegs pa dgra bcom pa yang dag par rdzogs pa'i sangs</text></item>
<item><p>64b2</p><section>mdo sde</section><text>rgyas de dag sngon byang chub sems dpa'i spyad pa spyod pa na ting nge 'dzin 'di la gnas nas lung mnos te/ bla na med pa yang dag par rdzogs pa'i byang chub kyi ched du mang du thos pa yongs su rdzogs par bya ba'i phyir rjes su yi rang ba de bzhin du bdag kyang</text></item>
<item><p>64b3</p><section>mdo sde</section><text>ting nge 'dzin 'di thos nas/ bla na med pa yang dag par rdzogs pa'i byang chub kyi ched du mang du thos pa yongs su rdzogs par bya ba'i phyir rjes su yi rang ngo / /bzang skyong 'di ni byang chub sems dpa'i rjes su yi rang ba dang po'o/ /bzang skyong gzhan</text></item>
<item><p>64b4</p><section>mdo sde</section><text>yang ji ltar ma byon pa'i de bzhin gshegs pa dgra bcom pa yang dag par rdzogs pa'i sangs rgyas de dag byang chub sems dpa'i spyad pa spyod par 'gyur ba na ting nge 'dzin 'di la gnas nas lung mnos te/ bla na med pa yang dag</text></item>
<item><p>64b5</p><section>mdo sde</section><text>par rdzogs pa'i byang chub kyi ched du mang du thos pa thob par bya ba dang / mang du thos pa yongs su rdzogs par bya ba'i phyir rjes su yi rang bar 'gyur ba de bzhin du bdag kyang rjes su yi rang ngo / /bzang skyong 'di ni byang chub sems dpa'i</text></item>
<item><p>64b6</p><section>mdo sde</section><text>rjes su yi rang ba gnyis pa'o/ /bzang skyong gzhan yang byang chub sems dpas 'di skad du ji ltar da ltar byung ba'i dus na da ltar gyi de bzhin gshegs pa dgra bcom pa yang dag par rdzogs pa'i sangs rgyas de dag sngon byang chub</text></item>
<item><p>64b7</p><section>mdo sde</section><text>sems dpa'i spyad pa spyod pa na ting nge 'dzin 'di la gnas nas lung mnos te/ rjes su yi rang nas/ mang du thos pa yongs su rdzogs par mdzad de/ bla na med pa yang dag par rdzogs pa'i byang chub mngon par rdzogs par sangs rgyas pa</text></item>
<item><p>64b8</p><section>mdo sde</section><text>dang / da ltar byang chub sems dpa' rnams ting nge 'dzin 'di la ji ltar rjes su yi rang ba de bzhin du bdag kyang / da ltar gyi ting nge 'dzin 'di thos nas/ bla na med pa yang dag par rdzogs pa'i byang chub kyi ched du mang du thos pa</text></item>
<item><p>65a1</p><section>mdo sde</section><text>yongs su rdzogs par bya ba'i phyir rjes su yi rang ngo zhes brjod par bya ste/ bzang skyong 'di ni byang chub sems dpa'i rjes su yi rang ba gsum pa'o/ /bzang skyong gzhan yang byang chub sems dpas 'di skad</text></item>
<item><p>65a2</p><section>mdo sde</section><text>du bdag gis rjes su yi rang ba dang ldan pa'i bsod nams 'di thams cad sems can thams cad dang / lhan cig tu thun mong du byas te/ bla na med pa yang dag par rdzogs pa'i byang chub tu gyur cig /ting nge 'dzin 'di</text></item>
<item><p>65a3</p><section>mdo sde</section><text>yang thob par gyur cig /mang du thos pa yongs su rdzogs par gyur cig ces brjod par bya ste/ bzang skyong 'di ni byang chub sems dpa'i rjes su yi rang ba dang ldan pa'i bsod nams bzhi pa'o/ /bzang skyong rjes su yi rang ba dang</text></item>
<item><p>65a4</p><section>mdo sde</section><text>ldan pa'i bsod nams dang / ting nge 'dzin 'di thob pa'i byang chub sems dpa' dag ni/ byang chub kyi phyogs kyi chos rnams yongs su rdzogs nas/ myur du bla na med pa yang dag par rdzogs pa'i byang chub mngon par rdzogs par</text></item>
<item><p>65a5</p><section>mdo sde</section><text>'tshang rgya'o/ /bzang skyong byang chub sems dpas ting nge 'dzin 'di la rjes su yi rang ba de dag gis rjes su yi rang zhing bsngos nas bsod nams kyi phung po ji snyed cig 'dzin par 'gyur ba'i dpe tsam</text></item>
<item><p>65a6</p><section>mdo sde</section><text>zhig bstan to/ /bzang skyong 'di lta ste dper na/ skyes bu la la zhig tshe lo brgya phrag du ma thub pa/ lo brgya phrag du mar 'tsho ba/ mgyogs pa'i mthu rlung dang 'dra ba zhig yod la de mi 'dug par lo brgya tshang bar</text></item>
<item><p>65a7</p><section>mdo sde</section><text>shar phyogs su yang song / de bzhin du lho dang / nub dang / byang dang / 'og dang / steng gi phyogs su yang song na/ bzang skyong de ci snyam du sems/ tshe lo brgya thub cing lo brgyar 'tsho ba/ mgyogs pa'i mthu</text></item>
<item><p>65a8</p><section>mdo sde</section><text>rlung dang 'dra ba'i skyes bu des mi 'dug par phyogs drug tu phyogs gcig cing yang lo brgya brgya song ba'i skyes bu des dpag tshad tu zhig tu song bar gyur pa bgrang ba 'am/ gzhal ba 'am/ bsam pa 'am/ dpag par skyes bu la la</text></item>
<item><p>65b1</p><section>mdo sde</section><text>spro 'am/ byang chub sems dpa' bzang skyong gis gsol pa/ btsun pa bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dang / gnas brtan shwa ra dwa ti'i bu dang / phyir mi ldog pa'i byang chub</text></item>
<item><p>65b2</p><section>mdo sde</section><text>sems dpa' rnams ma gtogs par de ni mi nus so/ /bcom ldan 'das kyis bka' stsal pa/ bzang skyong bud med dam skyes pa gang la la zhig gis/ skyes bu lo brgyar gnas pa rlung gi mgyogs pa bzhin du mgyogs par 'gro ba</text></item>
<item><p>65b3</p><section>mdo sde</section><text>de'i spyod yul rnams gser dang dngul gyis gang bar byas te/ de bzhin gshegs pa dgra bcom pa yang dag par rdzogs pa'i sangs rgyas rnams la phul la ting nge 'dzin 'di mi nyan pa dang / byang chub sems dpa' gang yang ting nge 'dzin</text></item>
<item><p>65b4</p><section>mdo sde</section><text>'di thos nas rjes su yi rang ba bzhi po de dag gis rjes su yi rang zhing rjes su yi rang nas kyang bla na med pa yang dag par rdzogs pa'i byang chub kyi ched du mang du thos pa 'dod pas sngo bar yang byed na/ bzang skyong bsod</text></item>
<item><p>65b5</p><section>mdo sde</section><text>nams kyi phung po 'di la/ bsod nams kyi phung po snga ma des brgya'i char yang nye bar mi 'gro'o/ /stong dang / stong phrag brgya dang / bye ba phrag brgya dang / bye ba khrag khrig phrag brgya stong dang / grangs dang / cha dang /</text></item>
<item><p>65b6</p><section>mdo sde</section><text>bgrang ba dang / dpe dang / rgyur yang nye bar mi 'gro'o// // bam po bdun pa ste tha ma/ bzang skyong ting nge 'dzin 'di la rjes su yi rang ba dang ldan pa'i bsod nams kyi phung po byang chub sems dpa' rnams la ji tsam du don che</text></item>
<item><p>65b7</p><section>mdo sde</section><text>ba la ltos/ bzang skyong de bas na rnam grangs 'dis kyang / ting nge 'dzin 'di la rjes su yi rang ba dang ldan pa'i/ bsod nams kyi phung po byang chub sems dpa' rnams kyi don chen po yin par rig par bya'o/ /bzang skyong sngon byung ba 'das</text></item>
<item><p>65b8</p><section>mdo sde</section><text>pa'i dus na bskal pa grangs med pa bas kyang ches grangs med pa/ shin tu rgyas pa/ tshad med pa/ bsam gyis mi khyab pa byung ba de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>66a1</p><section>mdo sde</section><text>seng ge'i blo gros shes bya ba rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'jig</text></item>
<item><p>66a2</p><section>mdo sde</section><text>rten du byung ngo / /bzang skyong de'i tshe 'dzam bu'i gling 'di yang 'byor pa dang / rgyas pa dang / bde ba dang / lo legs pa dang / nyams dga' ba dang / skye bo mang po dang / mis gang bar gyur to/ /bzang skyong de'i tshe 'dzam bu'i gling 'di na grong khyer chen po thams</text></item>
<item><p>66a3</p><section>mdo sde</section><text>cad kyang rin po che sna bdun las grub pa khyim bye ba phrag dgu yod pa dpag tshad bcu gnyis pa stong phrag drug bcu rtsa brgyad yod par gyur to/ /bzang skyong de'i tshe 'dzam bu'i gling 'di yang 'di lta ste/ dpag tshad stong phrag drug bcu rtsa brgyad yod de yangs</text></item>
<item><p>66a4</p><section>mdo sde</section><text>shing rgya che bar gyur to/ /bzang skyong de'i tshe 'dzam bu'i gling 'di na gang du de bzhin gshegs pa de skye ba'i sar gyur pa 'di lta ste/ bzang po byung ba zhes bya ba'i grong khyer chen po gcig gcig yod de/ grong khyer chen po de na srog chags bye</text></item>
<item><p>66a5</p><section>mdo sde</section><text>ba phrag drug bcu gnas so/ /bzang skyong yang de'i tshe de bzhin gshegs pa dgra bcom pa yang dag par rdzogs pa'i sangs rgyas seng ge'i blo gros de'i nyan thos 'dus pa dang po ni dgra bcom pa bye ba phrag dgu bcu 'dus par gyur to/ /</text></item>
<item><p>66a6</p><section>mdo sde</section><text>zhag bdun 'das nas nyan thos 'dus pa gnyis pa ni nyan thos bye ba phrag dgu bcu 'dus par gyur to/ /zhag bdun pa gnyis 'das nas nyan thos 'dus pa gsum pa ni bye ba phrag dgu bcu 'dus par gyur to/ /dag pa'i byang chub</text></item>
<item><p>66a7</p><section>mdo sde</section><text>sems dpa' bye ba phrag dgu bcu yang 'dus par gyur to/ /de nas phyis ni/ bcom ldan 'das de'i nyan thos grangs kyis mi chod pa zhig byung ngo / /bzang skyong de'i tshe de'i dus na mi de dag dge ba bcu'i las kyi lam yang dag par len par</text></item>
<item><p>66a8</p><section>mdo sde</section><text>gyur te/ 'di lta ste/ dper na/ de bzhin gshegs pa dgra bcom pa yang dag par rdzogs pa'i sangs rgyas byams pa'i gsung rab la sems can rnams dge ba bcu'i las kyi lam dang ldan par 'gyur ba bzhin no/ /</text></item>
<item><p>66b1</p><section>mdo sde</section><text>bzang skyong de'i tshe sems can rnams kyi tshe'i tshad ni lo brgyad khri bzhi stong thub par gyur to/ /bzang skyong de'i tshe grong khyer chen po de na 'khor los bsgyur ba'i rgyal po khyad par du 'gro ba zhes bya ba rin po che sna bdun dang ldan</text></item>
<item><p>66b2</p><section>mdo sde</section><text>pa bu stong du tshang ba zhig yod de/ de bcom ldan 'das de bzhin gshegs pa seng ge'i blo gros de'i drung du song zhing bsnyen bkur byed do/ /bzang skyong de nas de bzhin gshegs pa dgra bcom pa yang dag par rdzogs pa'i sangs</text></item>
<item><p>66b3</p><section>mdo sde</section><text>rgyas seng ge'i blo gros des rgyal po khyad par du 'gro ba de'i bsam pa thugs su chud nas ting nge 'dzin 'di bstan to/ /yang dag par bshad do/ /bzang skyong de nas rgyal po khyed par du 'gro ba des ting nge 'dzin 'di thos nas rjes</text></item>
<item><p>66b4</p><section>mdo sde</section><text>su yid rang ngo / /rjes su yid rang nas kyang / bcom ldan 'das de la rin po che spar gang gis gtor to/ /de de nas shi 'phos pa dang / dge ba'i rtsa ba des de bzhin gshegs pa de mya ngan las</text></item>
<item><p>66b5</p><section>mdo sde</section><text>'das pa'i 'og tu yang / 'dzam bu'i gling 'dir rgyal po'i khyim de nyid du skyes so/ /bzang skyong de'i tshe de bzhin gshegs pa de'i gsung rab la dge slong chos smra ba rin chen mchog ces</text></item>
<item><p>66b6</p><section>mdo sde</section><text>bya ba zhig byung ste/ des 'khor bzhi la ting nge 'dzin 'di rgya cher ston to/ /yang dag par bsgrogs so/ /bzang skyong de'i tshe rgyal po khyad par tu 'gro ba zhes bya ba de rgyal po'i bu tshangs pas byin</text></item>
<item><p>66b7</p><section>mdo sde</section><text>zhes bya bar gyur te/ des dge slong de ting nge 'dzin 'di 'chad pa thos so/ /thos nas kyang thos ma thag tu dang ba rnyed par gyur te/ dang ba'i sems kyis gser stong phrag brgya dang / ras bcos bu zung</text></item>
<item><p>66b8</p><section>mdo sde</section><text>gcig gis dge slong de la g.yogs so/ /bzang skyong de nas rgyal po'i bu tshangs pas byin des dge slong de las ting nge 'dzin 'di thos nas/ dge slong des legs par bshad pa'i phyir dgab pa byas nas</text></item>
<item><p>67a1</p><section>mdo sde</section><text>bla na med pa yang dag par rdzogs pa'i byang chub tu sems bskyed do/ /des bla na med pa yang dag par rdzogs pa'i byang chub tu sems bskyed nas/ ting nge 'dzin 'di 'dod pa'i phyir chos smra ba'i dge slong de las srog chags</text></item>
<item><p>67a2</p><section>mdo sde</section><text>stong du tshang ba dang lhan cig chos 'dod pas skra dang kha spu bregs te gos ngur smrig bgos nas dad pas khyim nas khyim med par rab tu byung ngo / /de rab tu byung nas lo brgyad stong du rang gi 'khor srog chags stong po de dag dang lhan cig tu dge slong de la</text></item>
<item><p>67a3</p><section>mdo sde</section><text>bsnyen bkur byed cing rjes su 'brangs kyang mnyan pa tsam zhig thob pa ma gtogs par dge slong de las ting nge 'dzin 'di ma thob bo/ /de yang lan gnyis ma yin gyi/ lan cig kho na zhig thos nas rjes su yid rang ba bzhi po 'di</text></item>
<item><p>67a4</p><section>mdo sde</section><text>dag gis rjes su yi rang ngo / /des srog chags stong du tshang ba de dag dang lhan cig tu dge ba'i rtsa ba des sangs rgyas stong phrag drug bcu rtsa brgyad mnyes par byas so/ /skye ba thams cad du'ang ting nge 'dzin 'di bshad cing</text></item>
<item><p>67a5</p><section>mdo sde</section><text>gzhan dag la'ang rgya cher yang dag par bsgrags te/ des rim gyis sangs rgyas gzhan stong phrag drug bcu rtsa brgyad kyang mnyes par byas so/ /de rjes su yid rang ba dang ldan pa'i dge ba'i rtsa ba de nyid dang / ting nge 'dzin</text></item>
<item><p>67a6</p><section>mdo sde</section><text>'di thob pas byang chub kyi phyogs kyi chos rnams yongs su rdzogs te/ bla na med pa yang dag par rdzogs pa'i byang chub mngon par rdzogs par sangs rgyas nas de bzhin gshegs pa dgra bcom</text></item>
<item><p>67a7</p><section>mdo sde</section><text>pa yang dag par rdzogs pa'i sangs rgyas brtson 'grus brtan pa zhes bya bar gyur te/ srog chags bye ba khrag khrig brgya stong dpag tu med pa bla na med pa yang dag par rdzogs pa'i byang chub la bzhag go/ /</text></item>
<item><p>67a8</p><section>mdo sde</section><text>srog chags stong po de dag kyang ting nge 'dzin gyis yongs su smin par byas pa'i dge ba'i rtsa ba 'di nyid kyis byang chub kyi phyogs kyi chos rnams yongs su rdzogs te/ bla na med pa yang dag par</text></item>
<item><p>67b1</p><section>mdo sde</section><text>rdzogs pa'i byang chub mngon par rdzogs par sangs rgyas nas/ thams cad kyang de bzhin gshegs pa dgra bcom pa yang dag par rdzogs pa'i sangs rgyas dpa' brtan pa zhes bya bar gyur te/ srog chags bye ba</text></item>
<item><p>67b2</p><section>mdo sde</section><text>khrag khrig brgya stong tshad med pa bla na med pa yang dag par rdzogs pa'i byang chub la bzhag go/ /bzang skyong ting nge 'dzin 'di la rjes su yid rang ba dang ldan pa'i bsod nams kyi phung po ji tsam du don che ba la ltos/</text></item>
<item><p>67b3</p><section>mdo sde</section><text>'di ltar rjes su yid rang ba dang ldan pa'i tshig tu brjod pas kyang bla na med pa yang dag par rdzogs pa'i byang chub sgrub par byed na/ bzang skyong byang chub sems dpa' gang ting nge 'dzin 'di thos nas 'dzin pa dang / kun chub par byed</text></item>
<item><p>67b4</p><section>mdo sde</section><text>pa dang / 'chang ba dang / klog pa dang / gzhan dag la yang rgya cher yang dag par sgrogs pa dang / sgom pa'i sbyor ba la brtson par gnas pa lta ci smos te/ bzang skyong ting nge 'dzin 'di thos nas/ rjes su yid rang bar mi byed/</text></item>
<item><p>67b5</p><section>mdo sde</section><text>lung nod par mi byed/ kun chub par mi byed 'chang bar mi byed gzhan dag la yang rgya cher yang dag par sgrog par mi byed/ bsgom pa'i sbyor ba la brtson par mi gnas pa lta su zhig yod/ de ci'i phyir zhe na/ bzang skyong 'di ltar ting nge 'dzin 'di thos</text></item>
<item><p>67b6</p><section>mdo sde</section><text>pas byang chub sems dpa' rnams kyi byang chub kyi phyogs kyi chos thams cad yongs su rdzogs par 'gyur ba'i phyir ro/ /bzang skyong de bas na khyod mos par bya'o/ /khyod kyis khong du chud par bya'o/ /byang chub</text></item>
<item><p>67b7</p><section>mdo sde</section><text>sems dpa' lhag pa'i bsam pa phun sum tshogs pa byang chub don du gnyer ba rnams kyis/ gal te ting nge 'dzin 'di dpag tshad tsam na yod par thos na/ bzang skyong byang chub sems dpa' lhag pa'i bsam pa phun</text></item>
<item><p>67b8</p><section>mdo sde</section><text>sum tshogs pa byang chub don du gnyer ba des ting nge 'dzin 'di mnyan pa'i phyir dpag tshad tsam gyi bar der 'gro bar bya'o/ /thos nas kyang gzung bar bya/ kun chub par bya/ bcang bar bya/ bklag par bya/ gzhan dag la yang rgya</text></item>
<item><p>68a1</p><section>mdo sde</section><text>cher bstan par bya/ bshad par bya/ bsgrag par bya'o/ /bsgom pa la yang mngon par dga' bar bya'o/ /bzang skyong dpag tshad tsam lta zhog gi/ dpag tshad gnyis tsam 'am/ dpag tshad gsum tsam 'am/ dpag tshad</text></item>
<item><p>68a2</p><section>mdo sde</section><text>bzhi tsam 'am/ dpag tshad lnga tsam nas dpag tshad bcu'i bar tsam 'am/ bzang skyong dpag tshad bcu tsam lta'ang zhog gi/ gal te byang chub sems dpas dpag tshad brgya na da ltar gyi sangs rgyas mngon sum du bzhugs pa'i</text></item>
<item><p>68a3</p><section>mdo sde</section><text>byang chub sems dpa'i ting nge 'dzin 'di ljongs kyi phyogs che ge mo zhig na spyod do zhes ting nge 'dzin 'di dpag tshad brgya'i bar tsam na yod par thos na yang / bzang skyong byang chub sems dpa' lhag pa'i bsam pa phun sum tshogs pa byang</text></item>
<item><p>68a4</p><section>mdo sde</section><text>chub don du gnyer ba des zhum pa med pa dang / snyom las med pa dang / 'jigs pa med pa dang / sgyid lug pa med pa dang / gdung ba med pa'i sems dang / brtson 'grus brtsams pa mi lhod pas ting nge 'dzin 'di tha na mnyan pa nyi tse tsam gyi phyir</text></item>
<item><p>68a5</p><section>mdo sde</section><text>yang dpag tshad brgya po der 'gro bar bya na lung mnod pa dang / kun chub par bya ba dang / bsgrags par bya ba dang / bsgom par bya ba'i phyir lta smos kyang ci dgos te/ de ci'i phyir zhe na/ bzang skyong 'di ltar byang chub sems dpa' rnams kyi</text></item>
<item><p>68a6</p><section>mdo sde</section><text>byang chub kyi phyogs kyi chos rnams ni ting nge 'dzin 'di la rag las pa'i phyir ro/ /bzang skyong de la byang chub sems dpa' lhag pa'i bsam pa phun sum tshogs pa byang chub don du gnyer ba de dag gis dpag tshad brgya po der song nas/</text></item>
<item><p>68a7</p><section>mdo sde</section><text>gang las ting nge 'dzin 'di thos par gyur pa'i slob dpon de la des ston pa'i 'du shes bskyed par bya'o/ /chos smra ba'i rigs kyi bu de la bsnyen bkur thams cad kyis bsnyen bkur byed cing phyi bzhin 'brang bar bya'o/ /tha na ting nge</text></item>
<item><p>68a8</p><section>mdo sde</section><text>'dzin 'di mnyan pa tsam gyi phyir yang lo gcig gam/ gnyis sam/ gsum 'am/ bzhi 'am/ lnga 'am/ lo bcu 'am/ brgya 'am/ ji srid 'tsho ba'i bar du phyi bzhin 'brang bar bya na lung mnod pa 'am/ kun chub par bya ba 'am/ bri ba 'am/ bcang ba</text></item>
<item><p>68b1</p><section>mdo sde</section><text>'am/ bsgrags pa 'am/ bsgom pa'i phyir lta smos kyang ci dgos/ bzang skyong rigs kyi bu 'am rigs kyi bu mo des rang nyam gtang bar bya ste/ btang nas kyang slob dpon de'i blo bzhin du 'jug par bya'o/ /gus pa dang bcas pa dang / zhe sa dang</text></item>
<item><p>68b2</p><section>mdo sde</section><text>bcas pas slob dpon gyi phyir 'brang bar bya'o/ /bka' bzhin du byed pas phyi bzhin 'brang bar bya'o/ /bka' mi gcog pa dang / mdza' ba brtag pa dang / ngo mi rtag pa spangs pa dang / nyes par lta ba med pas phyi bzhin 'brang bar bya'o/ /dge</text></item>
<item><p>68b3</p><section>mdo sde</section><text>ba'i bshes gnyen gyi 'du shes kyang bskyed par bya'o/ /de la ston pa'i 'du shes kyang nye bar gzhag par bya'o/ /bzang skyong byang chub sems dpa' des slob dpon de la de ltar nan tan byed na sngon chos kyis phongs par 'gyur ba'i las</text></item>
<item><p>68b4</p><section>mdo sde</section><text>byas shing bsags pa ma gtogs par tha na ting nge 'dzin 'di nyan pa tsam yang mi thob pa ni gnas ma yin skabs ma yin te de ni gnas med do/ /byang chub sems dpa' des slob dpon de la khrel yod pa dang / byas pa gzo ba</text></item>
<item><p>68b5</p><section>mdo sde</section><text>dang / byas pa shes par bya'o/ /de ltar na de'i ting nge 'dzin de'i tshig dang yi ge de yun ring du gnas pa dang / rmongs pa med par 'gyur na/ bzang skyong byang chub sems dpa' gang ting nge 'dzin 'di grong gzhan na yod par thos sam</text></item>
<item><p>68b6</p><section>mdo sde</section><text>grong gi zhing gzhan na yod par thos la/ thos nas kyang tha na mnyan pa tsam gyi phyir yang 'gro bar bya ba lta ci smos/ lung mnod par bya ba dang / kun chub par bya ba dang / bcang bar bya ba dang / bklag par bya ba dang / bri bar</text></item>
<item><p>68b7</p><section>mdo sde</section><text>bya ba dang / bsgom par bya ba dang / gzhan dag la yang yang dag par bsgrags par bya ba'i phyir lta'ang smos kyang ci dgos/ bzang skyong byang chub sems dpa' gang ting nge 'dzin 'di tshol bas tha na ting nge 'dzin 'di thos pa tsam yang</text></item>
<item><p>68b8</p><section>mdo sde</section><text>thob pa ni bzang skyong khyod mos par bya khyod kyis khong du chud par bya ste/ byang chub sems dpa' de ni ting nge 'dzin 'di nyid tshol ba'i dge ba'i rtsa ba dang / chos don du gnyer ba'i</text></item>
<item><p>69a1</p><section>mdo sde</section><text>dge ba'i rtsa ba dang chos 'dod pa'i dge ba'i rtsa ba dang / brtson 'grus brtsams pa'i dge ba'i rtsa bas bla na med pa yang dag par rdzogs pa'i byang chub las phyir mi ldog pa yin par rig par bya na/ bzang skyong byang chub sems</text></item>
<item><p>69a2</p><section>mdo sde</section><text>dpa' gang ting nge 'dzin 'di lung nod par byed/ kun chub par byed/ 'chang bar byed/ klog par byed la/ lung mnod pa dang / kun chub par bya ba dang / bcang bar bya ba dang / bklag par byas nas kyang gzhan dag la ston par byed/</text></item>
<item><p>69a3</p><section>mdo sde</section><text>sgrogs par byed/ yang dag par sgrogs par byed cing bsgom pa'i sbyor ba la brtson par gnas pa lta smos kyang ci dgos/ de nas de'i tshe bcom ldan 'das kyis tshigs su bcad pa 'di dag gsungs so/ /sngon gyi de bzhin</text></item>
<item><p>69a4</p><section>mdo sde</section><text>gshegs pa mi yi mchog /seng ge blo gros shes bya rjes dran te/ /der ni mi yi dbang po rgyal po des/ /ting 'dzin 'di ni de tshe thos par gyur/ /rgyal pos ting 'dzin 'di ni thos nas kyang / /sems mgu dga' ba dpe med pas</text></item>
<item><p>69a5</p><section>mdo sde</section><text>bzung ste/ /mi mchog sangs rgyas seng ge'i blo gros la/ /spar gang gi ni rin po ches kyang gtor/ /bcom ldan 'das kyis legs gsungs ting 'dzin 'di/ /sems can thams cad la ni phan par shog /khyod la skyabs</text></item>
<item><p>69a6</p><section>mdo sde</section><text>su de ring mchi'o zhes/ /de snyam bsams nas tshig tu'ang brjod par gyur/ /rgyal po de ni de yi las kyis ni/ /shi nas de nyid du ni yang skyes te/ /des ni dge slong rin chen zhes bya bar/ /phyogs su grags pa mthu</text></item>
<item><p>69a7</p><section>mdo sde</section><text>chen mthong bar gyur/ /de las de nyid kyang ni thos gyur te/ /thos nas dga' ba shin tu rgyas pa skyed/ /bskyed nas byang chub zhugs pa dga' gyur te/ /gser dang gos kyis dge slong dgab byas nas/ /de ni</text></item>
<item><p>69a8</p><section>mdo sde</section><text>ting 'dzin 'di yang 'dod pa'i phyir/ /srog chags stong dang lhan cig rab tu byung / /lo ni stong phrag brgya snyed tshang bar yang / /de dag kun gyi dge slong de phyir 'brangs/ /thos pa rgya mtsho lta bu'i ting 'dzin 'di/ /lan gnyis</text></item>
<item><p>69b1</p><section>mdo sde</section><text>ma yin lan gcig kho na thos/ /de yi dran pa skyo ba ma skyes shing / /ting 'dzin zhi ba 'di ni yongs su tshol/ /de dag kun gyis las 'di byas pa'i phyir/ /stong phrag drug bcu rtsa brgyad tshang ba yi/ /sangs rgyas mthu chen rnams</text></item>
<item><p>69b2</p><section>mdo sde</section><text>ni mnyes par byas/ /de las ting 'dzin 'di ni thos par gyur/ /de bas bde bar gshegs pa gzhan dag kyang / /stong phrag drug bcu rtsa brgyad tshang bar brjod/ /bde bar gshegs pa seng ge'i blo gros la/ /bdag ni rjes su</text></item>
<item><p>69b3</p><section>mdo sde</section><text>yi rang bgyid ces brjod/ /bsod nams byas pa de yis rgyal po de/ /brtson 'grus brtan pa zhes bya'i sangs rgyas gyur/ /srog chags bye ba khrag khrig bsam mi khyab/ /thams cad de yis skye zhing 'chi las</text></item>
<item><p>69b4</p><section>mdo sde</section><text>bkrol/ /stong du tshang ba'ang rjes su bslob slob nas/ /sangs rgyas 'gyur te dpa' brtan zhes bya bar/ /lhar bcas 'jig rten la ni grags par gyur/ /ting 'dzin sgras kyang byang chub reg gyur na/ /</text></item>
<item><p>69b5</p><section>mdo sde</section><text>srid pa thams cad la ni mi brten par/ /gang zhig ting 'dzin 'di ni rgya che bar/ /ston pa de dag byang chub 'gyur bar ni/ /smos ci dgos te nam yang the tsom med/ /sangs rgyas kyis gsungs ting 'dzin zhi</text></item>
<item><p>69b6</p><section>mdo sde</section><text>ba 'di/ /dpag tshad brgya na gal te yod gyur kyang / /byang chub don du gnyer ba nyin mtshan du/ /nam yang mi 'dug song ste mnyan par bya/ /gal te song nas 'di ni ma rnyed na/ /'on kyang de yi bsod</text></item>
<item><p>69b7</p><section>mdo sde</section><text>nams tshad med de/ /de ni de yi byang chub bskyed yin na/ /gang gis song ste 'di thos smos mi dgos/ /de phyir gang zhig ting 'dzin 'di 'dod pas/ /dang por tshangs pas byin de dran par byos/ /dge slong</text></item>
<item><p>69b8</p><section>mdo sde</section><text>gang la ting 'dzin 'di yod la/ /skyo ba'i sems ni med par bsten par bya/ /rjes su dran te skye ba snga ma la/ /stong phrag sum bcu rtsa drug lo tshang bar/ /ngas ni chos smra ba la rtag brten kyang / /ting 'dzin 'di ni</text></item>
<item><p>70a1</p><section>mdo sde</section><text>nam yang thos ma gyur/ /sngon gyi sangs rgyas bden pa zhes bya byung / /de na dge slong gzhon nu thos mang zhing / /bde bar gshegs pa'i bstan pa nub 'og tu/ /de tshe des ni ting 'dzin 'di nyid bzung / /nga ni de na</text></item>
<item><p>70a2</p><section>mdo sde</section><text>rgyal rigs rgyal po ste/ /dge slong che ge mo zhig ting 'dzin 'di/ /'dzin gyis drung du legs par nyon cig ces/ /rmi lam du ni ting 'dzin 'di thos nas/ /myur du langs te rings pa'i tshul gyis ni/ /'di 'dzin pa'i</text></item>
<item><p>70a3</p><section>mdo sde</section><text>dge slong de btsal te/ /mthong nas rab tu byung ba de las ni/ /'di nyid lan 'ga' thos lta srid dam zhes/ /stong phrag drug bcu rtsa drug lo tshang bar/ /ngas ni dge slong de la dga' bas bkur/ /bdud kyis</text></item>
<item><p>70a4</p><section>mdo sde</section><text>byin gyis brlabs par gyur pa'i phyir/ /lan 'ga' tsam yang thos par ma gyur te/ /de phyir dge slong rnams dang dge slong ma/ /dge bsnyen dag dang dge bsnyen ma rnams la/ /ting 'dzin thos nas myur du zung shig</text></item>
<item><p>70a5</p><section>mdo sde</section><text>ces/ /mos par byed cing khong du chud par byed/ /der ni bskal pa tshang bar 'dug nas kyang / /ting 'dzin 'dzin pa de ni bsnyen cing bsten/ /bskal pa stong du legs par bsnyen bkur byas/ /des ni ting 'dzin</text></item>
<item><p>70a6</p><section>mdo sde</section><text>'di yang bshad par gyur/ /ting 'dzin rdul med 'di la rab spyod pa'i/ /dge slong grong du slong ba de nyid la/ /bza' ba dang ni bca' dang mal cha dang / /de bzhin gos kyang bye ba byin par gyur/ /bca' dang bza' dang</text></item>
<item><p>70a7</p><section>mdo sde</section><text>mal stan de bzhin gos/ /mang po bya ba thams cad lta 'ang zhog /gal te rang gi sha byin thob na ni/ /legs spyad yin na zas skom smos ci dgos/ /rtag tu bran gyur bsnyen bkur byed cing ni/ /ting 'dzin zhi ba 'di 'ang</text></item>
<item><p>70a8</p><section>mdo sde</section><text>tshol byed la/ /mkhas pas rnyed nas de 'ang myur byed kyang / /de la byas pa gzo ba ma yin no/ /bskal pa mang po bye bar btsal kyang ni/ /ting 'dzin 'di ni shin du rnyed par dka'/ /'di yi sgra yang brgya lam thos gyur na/ /kha ton byas nas ston pa smos</text></item>
<item><p>70b1</p><section>mdo sde</section><text>ci dgos/ /gang gis gang gA'i bye snyed 'jig rten khams/ /rin po ches ni bkang ste byin pa bas/ /gang zhig 'di las tshigs bcad 'ga' lung mnos/ /de yi bsod nams tshad gzung mi sla'o/ /bskal pa</text></item>
<item><p>70b2</p><section>mdo sde</section><text>bye ba gang gA'i bye snyed du/ /gang rtag brtson 'grus brtsams te gnas pa bas/ /gang zhig 'di las tshigs bcad 'ga' lung mnos/ /de yi bsod nams tshad gzung mi sla'o/ /bskal pa bye ba gang gA'i bye snyed du/</text></item>
<item><p>70b3</p><section>mdo sde</section><text>gang rtag mi rten bsam gtan sgom pa bas/ /gang zhig 'di las tshigs bcad 'ga' lung mnos/ /de yi bsod nams tshad gzung mi sla'o/ /bskal pa bye ba gang gA'i bye snyed du/ /gang rtag shes rab gnas par gyur pa</text></item>
<item><p>70b4</p><section>mdo sde</section><text>bas/ /gang zhig 'di las tshigs bcad 'ga' lung mnos/ /de yi bsod nams tshad gzung mi sla'o/ /bzang skyong gis zhus pa'i ting nge 'dzin gyi le'u ste nyi shu rtsa gsum pa'o// // bzang skyong de bas na</text></item>
<item><p>70b5</p><section>mdo sde</section><text>dad pa'i rigs kyi bu 'am/ rigs kyi bu mos ting nge 'dzin 'di gus par byas te mnyan par bya'o/ /thos nas kyang gzung bar bya/ kun chub par bya/ yi ger bri bar bya/ bcang bar bya/ bklag par bya'o/ /</text></item>
<item><p>70b6</p><section>mdo sde</section><text>bzung zhing kun chub par byas nas kyang gzhan dag la yang rgya cher yang dag par bsgrags par bya'o/ /legs par bris te gzhag par bya'o/ /de ci'i phyir zhe na/ bzang skyong nga 'das pa'i 'og tu ma 'ongs pa'i dus na/</text></item>
<item><p>70b7</p><section>mdo sde</section><text>byang chub sems dpa' dad pa can dang ba/ brtag pa mang ba/ mang po 'byung bar 'gyur te/ de dag sems can rnams la phan pa dang bde ba'i phyir mang du thos pa tshol bar 'gyur ro/ /de dag mang du thos pa tshol bas dam pa'i phyir</text></item>
<item><p>70b8</p><section>mdo sde</section><text>phyogs dang phyogs mtshams dag tu rgyu bar 'gyur te/ bzang skyong sems can de lta bu chos don tu gnyer ba/ chos la mos pa/ chos 'dod pa/ chos yongs su 'dzin pa/ shin tu rgyas pa 'dzin pa'i sems can rnams kyi don dang ched du</text></item>
<item><p>71a1</p><section>mdo sde</section><text>ting nge 'dzin 'di lung mnos shing bstan la/ de bzhin gshegs pa rnams kyi byin gyis brlabs kyis byin gyis brlabs te/ glegs bam chen por legs par bris nas de bzhin gshegs pa rnams kyi phyag rgyas btab la</text></item>
<item><p>71a2</p><section>mdo sde</section><text>gzhag par bya'o/ /bzang skyong de la de bzhin gshegs pa rnams kyi phyag rgya gang zhe na/ 'di lta ste/ chos thams cad byed pa med pa/ bya ba med pa/ mngon par 'dus ma byas pa/ chags pa med pa/ dmigs su med pa/ stong pa nyid/</text></item>
<item><p>71a3</p><section>mdo sde</section><text>mtshan ma med pa/ smon pa med pa/ mtshan nyid med pa/ gnyis su med pa/ 'jug pa med pa/ brten pa med pa/ bgrang du med pa/ rnam par gzhag tu med pa/ gzung ba med pa/ dor ba med pa/ gnas pa med pa/ chos</text></item>
<item><p>71a4</p><section>mdo sde</section><text>thams cad rtag pa med pa/ chad pa med pa/ rgyu zad pa/ sdug bsngal zad pa/ dngos po zad pa/ mi skye ba/ mi 'gag pa/ mi gnas pa/ mi 'jig pa/ lam med pa/ lam gyi 'bras bu med pa/ 'phags pa thams cad kyis ma</text></item>
<item><p>71a5</p><section>mdo sde</section><text>dkrugs pa/ byis pa thams cad kyis spangs pa/ mi shes pa rnams kyis bor ba/ mkhas pa rnams kyis yongs su bzung ba ste/ bzang skyong 'di ni de bzhin gshegs pa rnams kyis phyag rgya gang gis de bzhin gshegs pas</text></item>
<item><p>71a6</p><section>mdo sde</section><text>gsungs pa rnams la btab pa'i de bzhin gshegs pa thams cad kyi phyag rgya'o/ /bzang skyong de bas na byang chub don du gnyer ba'i rigs kyi bu 'am/ rigs kyi bu mos phyi ma'i tshe phyi ma'i dus der ting nge 'dzin 'di lung mnod</text></item>
<item><p>71a7</p><section>mdo sde</section><text>par 'dod pas/ lung mnos shing kha ton du byas nas gzhan dag la yang rgya cher yang dag par bsgrags par bya'o/ /bzang skyong de la chos bzhi dang ldan na byang chub sems dpa' tha na ting nge 'dzin 'di mnyan pa'i phyir yang</text></item>
<item><p>71a8</p><section>mdo sde</section><text>brtson par 'gyur na lung mnod pa dang / kha ton bya ba'i phyir lta smos kyang ci dgos/ bzhi gang zhe na/ sngon lhag pa'i bsam pa yongs su sbyangs pa dang / sngon smon lam btab pa dang / thams cad mkhyen pa'i ye shes la mos</text></item>
<item><p>71b1</p><section>mdo sde</section><text>pa dang / ji ltar na de bzhin gshegs pa dgra bcom pa yang dag par rdzogs pa'i sangs rgyas rnams kyis bskal pa bye ba khrag khrig brgya stong phrag du mar yang dag par bsgrubs pa'i chos dkon mchog gi mdzod 'di 'chang bar 'gyur/ ston par</text></item>
<item><p>71b2</p><section>mdo sde</section><text>'gyur snyam nas chos kyi tshul thams cad len pa ste/ bzang skyong chos bzhi po 'di dag dang ldan na byang chub sems dpa'i ting nge 'dzin 'di mnyan pa dang / gzung ba dang / bcang ba'i phyir brtson par 'gyur ro/ /bzang skyong gzhan yang chos</text></item>
<item><p>71b3</p><section>mdo sde</section><text>bzhi dang ldan na byang chub sems dpa' ting nge 'dzin 'di btsal ba la tha na yi ger bri ba tsam gyi phyir yang brtson par 'gyur ro/ /bzhi gang zhe na/ 'di lta ste/ sangs rgyas yid la byed pa dang / phyi phyir zhing chos rjes su dran pa la mkhas</text></item>
<item><p>71b4</p><section>mdo sde</section><text>pa dang / chos thams cad dmigs pa yongs su gcod pa yid la byed pa dang / mtshan ma thams cad rnam par 'jig pa la mkhas pa ste/ bzang skyong chos de bzhi dang ldan na byang chub sems dpa' ting nge 'dzin 'di btsal ba la tha</text></item>
<item><p>71b5</p><section>mdo sde</section><text>na bri ba tsam gyi phyir yang brtson par 'gyur ro/ /bzang skyong de la chos bzhi dang ldan na/ byang chub sems dpa' ting nge 'dzin 'di btsal ba la brtson par rig par bya'o/ /bzhi gang zhe na/ 'di lta ste/ chos thams cad</text></item>
<item><p>71b6</p><section>mdo sde</section><text>gzung du med pa'i dngos por yongs su gcod pa'i shes pas byang chub sems dpa' ting nge 'dzin 'di la brtson par rig par bya'o/ /sangs rgyas kyi sku dmigs pa rnam par sgom pa la mkhas pas byang chub sems</text></item>
<item><p>71b7</p><section>mdo sde</section><text>dpa' ting nge 'dzin 'di la brtson par rig par bya'o/ /dmigs pa thams cad du sangs rgyas dmigs pa yid la byed pas byang chub sems dpa' ting nge 'dzin 'di la brtson par rig par bya'o/ /chos thams</text></item>
<item><p>71b8</p><section>mdo sde</section><text>cad dngos po dang bral bar mos pa la mkhas pas byang chub sems dpa' ting nge 'dzin 'di la brtson par rig par bya ste/ bzang skyong chos de bzhi dang ldan na/ byang chub sems dpa' ting nge 'dzin 'di btsal</text></item>
<item><p>72a1</p><section>mdo sde</section><text>ba la mngon par brtson par rig par bya'o/ /bzang skyong phyi ma'i tshe phyi ma'i dus lnga brgya pa tha ma la dam pa'i chos kun tu 'khrug pa'i tshe sems can thams cad la phan gdags pa dang / sems can thams cad la snying</text></item>
<item><p>72a2</p><section>mdo sde</section><text>brtse ba'i phyir gang la la zhig ting nge 'dzin 'di btsal ba la brtson par gyur cing / de 'di snyam du ting nge 'dzin 'di ji ltar na shin tu rgyas pa dang / rgya che ba dang / yun ring du gnas par 'gyur snyam du sems bskyed par gyur na/ rigs kyi bu</text></item>
<item><p>72a3</p><section>mdo sde</section><text>de'i bsod nams mang du bskyed de/ bsod nams kyi phung po de thams cad mkhyen pa nyid du gzhol bar rig par bya ba ma gtogs par bsod nams kyi phung po de'i mtha' rtogs par mi nus so/ /de dag gi bsod nams kyi</text></item>
<item><p>72a4</p><section>mdo sde</section><text>phung po de smon lam gyi dbang gis myur du thams cad mkhyen pa nyid du gzhol bar 'gyur te/ dge ba'i rtsa ba'i tshogs chen po dang ldan pa/ bdag med par gnas pa las nges par byung ba/ gang dag gis bskal pa tshad med</text></item>
<item><p>72a5</p><section>mdo sde</section><text>grangs med gzhal du med bsam gyis mi khyab pa 'am/ de bas kyang lhag par go cha chen po bgos pa rnams ni ma gtogs te/ de dag thams cad ni bsam pa ji lta ba bzhin du thams cad yongs su rdzogs par 'gyur/</text></item>
<item><p>72a6</p><section>mdo sde</section><text>de dag thams cad ni spyod pa'i khyad par ji lta ba dang / tshogs ji lta ba bzhin du nges par 'byung ngo / /bzang skyong byang chub sems dpa'i theg pa la zhugs pa'i rigs kyi bu 'am/ rigs kyi bu mo chos thams</text></item>
<item><p>72a7</p><section>mdo sde</section><text>cad kyi pha rol tu phyin pa dang / thams cad mkhyen pa'i ye shes kyi pha rol tu phyin pa thob par 'dod pa dang / dge ba'i rtsa ba rnam par dag pa thob par 'dod pas phyi ma'i dus phyi ma'i tshe 'jigs pa chen po 'byung ba dam pa'i chos</text></item>
<item><p>72a8</p><section>mdo sde</section><text>rnam par 'jig pa'i dus der ting nge 'dzin 'di yi ger bri ba dang / lung mnod pa dang / kha ton bya ba dang / gzhan dag la yang rgya cher yang dag par bsgrags par bya ba'i phyir sbyor bar bya'o/ /de ci'i phyir zhe na/ chos</text></item>
<item><p>72b1</p><section>mdo sde</section><text>thams cad kyi rnam pa thams cad mkhyen pa nyid kyi ye shes ni bzang skyong ting nge 'dzin 'di'i nang du 'dus so/ /sangs rgyas rjes su dran pa la mkhas pa bsgrubs pas chos thams cad dngos po med pa'i rang bzhin du rtogs pa 'di ni</text></item>
<item><p>72b2</p><section>mdo sde</section><text>sangs rgyas rjes su dran pa ste/ de la gnas pa'i byang chub sems dpa' rnams dmigs pa thams cad sangs rgyas la dmigs par mos so/ /dmigs pa thams cad de bzhin gshegs pa'i mthar 'jug par byed do/ /</text></item>
<item><p>72b3</p><section>mdo sde</section><text>dmigs pa dngos po thams cad rang bzhin gyis ya ma brlar shes so/ /de dag ji lta ji ltar de bzhin gshegs pa rnams dmigs par byed pa dang / yid la byed pa de lta de ltar de dag de bzhin gshegs pa mthong ba rnam par dag ste/</text></item>
<item><p>72b4</p><section>mdo sde</section><text>de lta bu la gnas pa de dag ni phyogs gang du yang de bzhin gshegs pa mngon sum du mi 'gyur ba med de/ de dag ni phyogs thams cad du de bzhin gshegs pa mthong ba rnam par sbyong ngo / /de bzhin gshegs pa mthong ba</text></item>
<item><p>72b5</p><section>mdo sde</section><text>rnam par dag nas tshegs chung ngus 'jig rten gyi khams 'di nyid du dmigs pa byas na 'di nyid du de bzhin gshegs pa de dag mngon sum du mthong bar 'gyur ro/ /tshad med pas de dag gi de bzhin gshegs pa</text></item>
<item><p>72b6</p><section>mdo sde</section><text>mngon sum du mthong ba yongs su dag par 'gyur te/ de bzhin gshegs pa tshad med pa rnams de'i mig lam du snang bar 'gyur ro/ /dmigs pa thams cad kyi rang bzhin ni gzung ba med pa'i phyir/ dmigs pa gcig</text></item>
<item><p>72b7</p><section>mdo sde</section><text>gis dmigs pa thams cad 'dzin pa yang ma yin/ dmigs pa thams cad kyis dmigs pa gcig 'dzin pa yang ma yin no/ /chos thams cad kyi rang bzhin nye bar brtags na shin tu nye bar zhi ba'i phyir dngos po</text></item>
<item><p>72b8</p><section>mdo sde</section><text>med pa nyid du grub pa'o/ /bzang skyong de lta bu la gnas pa de dag ni de bzhin gshegs pa thams cad mthong ba rnam par dag par 'gyur la/ rnam par dag nas kyang rlom sems su mi byed/ spros par mi byed de/</text></item>
<item><p>73a1</p><section>mdo sde</section><text>de dag ni da ltar gyi sangs rgyas mngon sum du bzhugs pa'i ting nge 'dzin 'di bsgom pa yongs su rdzogs par 'gyur ro/ /byang chub kyi phyogs kyi chos thams cad kyang yongs su rdzogs pa la gnas par 'gyur ro/ /</text></item>
<item><p>73a2</p><section>mdo sde</section><text>de nas de'i tshe bcom ldan 'das kyis tshigs su bcad pa 'di dag gsungs so/ /de bzhin gshegs pas gang dag gsungs pa ni/ /ji lta bzhin du ye shes 'jug pa yin/ /de ni 'jig rten gtso bo ston pa'i sras/ /</text></item>
<item><p>73a3</p><section>mdo sde</section><text>ting nge 'dzin 'di la ni yid kyang brtson/ /gang gis sangs rgyas dmigs pa rjes dran pa/ /dmigs pa'i don ni du ma mthong bar 'gyur/ /de la ting 'dzin zhi ba blta dka' 'di/ /phyi ma'i dus na mngon sum du 'ang</text></item>
<item><p>73a4</p><section>mdo sde</section><text>'gyur/ /mkhas pa gang zhig chos kun mi rten cing / /sems can dag la phan phyir yid brtson pa/ /de dag phyi dus 'jigs pa chen po'i tshe/ /ting nge 'dzin 'di la ni sbyor bar 'gyur/ /sems</text></item>
<item><p>73a5</p><section>mdo sde</section><text>can rnams la phan zhing gzung ba'i phyir/ /gang zhig rtag tu blta dka' chos 'di la/ /dran pa brtan par 'jog cing brtson byed pa/ /de yi lag tu ting 'dzin 'di 'gro 'gyur/ /gang zhig dran dang</text></item>
<item><p>73a6</p><section>mdo sde</section><text>blo gros rtogs pa dag /sangs rgyas dmigs par rtag tu 'jog byed cing / /gzhan dring mi 'jog rnal 'byor brtson pa de/ /ting 'dzin chen po 'di la gnas par 'gyur/ /rjes su gzung</text></item>
<item><p>73a7</p><section>mdo sde</section><text>phyir blta dka' tshig la gnas/ /'jig rten thams cad la ni yid skyo zhing / /mkhas pa srid pa thams cad mi 'dod pa/ /de dag ting 'dzin chen po 'di la brtson/ /byang chub</text></item>
<item><p>73a8</p><section>mdo sde</section><text>'dod cing phan phyir snying brtse gang / /de bzhin gshegs pa rnams kyi sku la rtog /zhi ba'i chos la smon lam 'debs byed pa/ /de dag ting 'dzin 'di la brten par brtson/ /'thab pa med cing rtsod pa med la zhi/ /</text></item>
<item><p>73b1</p><section>mdo sde</section><text>bde bar gshegs pas bstod pa'i chos tshol zhing / /sangs rgyas dmigs pa la ni rtag gnas pa/ /de dag ting 'dzin 'di la brtag brtson yin/ /gang dag phyi ma'i sdig pa'i dus de na/ /ting nge 'dzin 'di la ni brtson byed pa/ /</text></item>
<item><p>73b2</p><section>mdo sde</section><text>spyod pa'i yon tan mtha' yas la gnas pa/ /de yi yon tan 'jig rten mgon pos mkhyen/ /gang dag zag pa med pa'i chos shes shing / /shin tu tshul bzhin zag pa rnams kyang shes/ /rtog pa med spyod mnyam pa nyid gnas pa/</text></item>
<item><p>73b3</p><section>mdo sde</section><text>de dag ting 'dzin 'di la brtag brtson yin/ /gang dag bde gshegs chos ni tshad med la/ /shes bzhin du yang kun smon pa 'debs shing / /kun mkhyen ye shes la ni brtan gnas pa/ /de la ting 'dzin zhi ba 'di ston to/ /mtshan</text></item>
<item><p>73b4</p><section>mdo sde</section><text>nyid med cing mtshan nyid las kyang 'das/ /nyon mongs pa dang rnam dag gang yang med/ /rang bzhin stong pa'i chos rnams gang shes pa/ /de dag bde bar gshegs pa tshad med mthong / /gang zhig dmigs pa mtha' med brtson</text></item>
<item><p>73b5</p><section>mdo sde</section><text>byed kyang / /dmigs pa thams cad stong pa nyid du shes/ /blta bar dka' dag mthong nas rlom sems med/ /des ni bde bar gshegs pa tshad med mthong / /gang zhig don mthong yid kyang rnam par dag /nyon mongs</text></item>
<item><p>73b6</p><section>mdo sde</section><text>med cing zhi ba'i go 'phang gnas/ /rdul dang bral zhing mnyam don chos ston pa/ /de la ting 'dzin zhi ba 'di bshad do/ /bde gshegs sras po zug rngu phyung ba gang / /bden pa ma nyams the tsom rnams dang bral/ /srog</text></item>
<item><p>73b7</p><section>mdo sde</section><text>chags phan phyir byams pa sgom byed pa/ /de dag la ni don mchog 'di bshad do/ /gang zhig rang bzhin gyis ni ma rig bral/ /rig pas ma rig gnas ni sel byed cing / /don mchog 'di la brtson par sbyor byed pa/ /</text></item>
<item><p>73b8</p><section>mdo sde</section><text>de la ting 'dzin zhi ba 'di bshad do/ /rnam dag gnas shing kun nas nyon mongs med/ /ye shes mtha' yas mngon par 'dod byed cing / /nges don 'di la mchog tu dga' thob pa/ /de la rnam thar zhi ba 'di bshad do/ /</text></item>
<item><p>74a1</p><section>mdo sde</section><text>gang zhig kun tu sbyor ba kun las grol/ /brtan zhing srog chags kun la snying brtse zhing / /gnod sems med cing zhi lam dga' brten pa/ /de la ting 'dzin 'di ni yang dag bsgrags/ /bzang skyong gis</text></item>
<item><p>74a2</p><section>mdo sde</section><text>zhus pa'i ting nge 'dzin gyi le'u ste nyi shu rtsa bzhi pa'o// // bzang skyong chos 'di bzhi ni byang chub sems dpa' rnams ting nge 'dzin 'di thob par 'gyur ba'o/ /gzhi gang zhe na/ 'di lta ste/ sangs rgyas la gus</text></item>
<item><p>74a3</p><section>mdo sde</section><text>pa dang / mi phyed pa'i dang ba yid la byed pa dang / chos la gus pa nyan 'dod pa dang / chos kyi rjes su 'thun pa'i tshig bsgrub pa ste/ bzang skyong chos bzhi po de dag ni byang chub sems dpa' rnams ting nge 'dzin 'di thob</text></item>
<item><p>74a4</p><section>mdo sde</section><text>par 'gyur ba'o/ /bzang skyong gzhan yang byang chub sems dpa' rnams ting nge 'dzin 'di thob par 'gyur ba'i chos bzhi'o/ /bzhi gang zhe na/ 'di lta ste/ yid la phyin ci log med pas sangs rgyas la dmigs pa'i</text></item>
<item><p>74a5</p><section>mdo sde</section><text>sems pa dang / chos la the tshom med pas dmigs pa'i ngo bo nyid rang bzhin gyis dge ba la rtog pa dang / dngos po la mkhas pa la rtog pas ngo bo nyid kyis stong pa/ rang bzhin gyis stong pa/ shin tu stong pa'i</text></item>
<item><p>74a6</p><section>mdo sde</section><text>chos thams cad la yang dag par gzhol ba dang / 'du shes rnam par 'jig pa la mkhas pa/ yongs su gcod pa shes pa la rtog pas dngos po ya ma brla rnam par 'jig pa ste/ bzang skyong chos de bzhi ni</text></item>
<item><p>74a7</p><section>mdo sde</section><text>byang chub sems dpa' rnams ting nge 'dzin 'di 'thob par 'gyur ba'o/ /bzang skyong gzhan yang byang chub sems dpa' rnams ting nge 'dzin 'di 'thob par 'gyur ba'i chos bzhi'o/ /bzhi gang zhe na/ 'di lta ste/</text></item>
<item><p>74a8</p><section>mdo sde</section><text>sangs rgyas thams cad kyis rjes su bzung ba dang / dam pa'i chos 'dzin pa la mkhas la dam pa'i chos bsrung zhing sbed pa dang / sems can thams cad la bde bar sbyor zhing sems can thams cad la snying brtse ba'i</text></item>
<item><p>74b1</p><section>mdo sde</section><text>sems dang / sems can gyi 'du shes rnam par 'jig pa la mkhas pa ste/ bzang skyong chos de bzhi ni byang chub sems dpa' rnams ting nge 'dzin 'di thob par 'gyur ba'o/ /bzang skyong de bas na phyi ma'i dus phyi ma'i tshe lnga brgya pa tha ma</text></item>
<item><p>74b2</p><section>mdo sde</section><text>la dam pa'i chos cher 'khrug pa'i tshe/ der byang chub sems dpas lus dang srog kyang yongs su btang ba la gnas te/ ting nge 'dzin 'di gzung bar bya'o/ /kun chub par bya'o/ /bcang bar bya'o/ /bzang skyong chos thams</text></item>
<item><p>74b3</p><section>mdo sde</section><text>cad gzung ba la mkhas pa' la brtson pa'i byang chub sems dpa' rnams ni de bzhin gshegs pa rnams kyis bskal pa bye ba mtha' yas par yang dag par bsgrubs pa'i chos rin po che'i mdzod 'di yun ring du gnas par bya ba'i</text></item>
<item><p>74b4</p><section>mdo sde</section><text>phyir 'jog par 'gyur/ chos 'di lta bu 'di yang dag par bstan pa dang / rnam par dbye ba dang / yang dag par bsgrags par bya ba yang nus par 'gyur ro/ /bzang skyong byang chub sems dpa' rnams la brtson 'grus kyis</text></item>
<item><p>74b5</p><section>mdo sde</section><text>gnas 'di dag ni yod de/ byang chub sems dpa' rnams brtson 'grus kyi byin gyi brlabs kyis/ sems can rnams kyi dge ba'i rtsa ba yongs su smin par bya ba'i phyir/ smon lam 'jug par 'gyur ro/ /</text></item>
<item><p>74b6</p><section>mdo sde</section><text>bzang skyong gang zhig phyi ma'i tshe phyi ma'i dus der chos 'di dag 'jog par byed/ yang dag par 'dzin par 'gyur ba'i rigs kyi bu 'am/ rigs kyi bu mo de dag ni/ sems can thams cad</text></item>
<item><p>74b7</p><section>mdo sde</section><text>la phan pa dang / sems can thams cad yongs su gzung ba dang / sems can thams cad yang dag par gzung ba'i phyir zhugs pa yin te/ de dag ni de bzhin gshegs pa</text></item>
<item><p>74b8</p><section>mdo sde</section><text>dgra bcom pa yang dag par rdzogs pa'i sangs rgyas rnams kyis yongs su bzung bar 'gyur ro/ /byang chub sems dpa' de 'jig rten gyi khams gzhan na 'dug kyang 'jig rten gyi khams</text></item>
<item><p>75a1</p><section>mdo sde</section><text>gzhan na bzhugs pa'i sangs rgyas bcom ldan 'das rnams kyis dgongs par 'gyur ro/ /de ni chos 'dod pa dang / chos don tu gnyer ba dang / chos bsgrub pa'i phyir phyi ma'i tshe phyi ma'i dus na ting nge 'dzin</text></item>
<item><p>75a2</p><section>mdo sde</section><text>'di'i phyir brtson par 'gyur ro/ /gang dag phyi ma'i tshe phyi ma'i dus na chos kyi rnam grangs 'di lta bu 'di 'dzin par 'gyur ba de dag ni byang chub sems dpa'i chos rnams dang / byang chub sems dpa'i nor rnams kyis yang dag par bzung</text></item>
<item><p>75a3</p><section>mdo sde</section><text>bar 'gyur ro/ /gang dag phyi ma'i tshe phyi mi'i dus na chos 'di lta bu 'di dag yongs su gzung ba'i phyir gnas par 'gyur ba de dag ni de bzhin gshegs pa'i stobs bcu dang / mi 'jigs pa bzhi dang / sangs rgyas kyi chos ma 'dres pa bcwa brgyad</text></item>
<item><p>75a4</p><section>mdo sde</section><text>dang / sangs rgyas kyi chos thams cad kyang myur du 'dzin par 'gyur ro/ /de nas de'i tshe bcom ldan 'das kyis tshigs su bcad pa 'di dag gsungs so/ /gang zhig brtan pa chos sems pa/ /phyi ma'i dus su gyur pa na/ /dam chos</text></item>
<item><p>75a5</p><section>mdo sde</section><text>gzung phyir gnas gyur pa/ /de dag la ni gzungs 'di bshad/ /gang dag dam chos rin chen phyir/ /'jigs pa med pa brtson byed cing / /snying yang brtse la snying rje can/ /de dag chos kyang 'dzin par gnas/ /brtan cing bag yod</text></item>
<item><p>75a6</p><section>mdo sde</section><text>dga' ba dang / /thub pa'i chos kyi mdzod 'dzin pa/ /de dag don du ting nge 'dzin/ /sangs rgyas bsngags pa bsngags pa yin/ /gang zhig chos rgyal skyob pa yis/ /gang dag byin gyis brlabs gyur pa/ /de dag phyi dus</text></item>
<item><p>75a7</p><section>mdo sde</section><text>'jigs bcas tshe/ /chos nyid 'di ni 'dzin par 'gyur/ /shin du ngo bo nyid kyis ni/ /chos rnams stong zhing spros med par/ /dran dang ldan pa gang gis shes/ /de dag chos kyang 'dzin par 'gyur/ /thams cad</text></item>
<item><p>75a8</p><section>mdo sde</section><text>chos kyi ngo bo nyid/ /de la bsam yas tshigs su bcad/ /nges pa nyid du shes 'gyur ba/ /de dag chos kyang 'dzin par 'gyur/ /zad pa shes la gnas gyur cing / /mi skye ba la'ang rab gnas la/ /sems</text></item>
<item><p>75b1</p><section>mdo sde</section><text>ni dul zhing ngo tsha ldan/ /de dag chos kyang 'dzin par 'gyur/ /bde ba'i lam ni bla na med/ /cang shes lam la zhugs gyur pa/ /brtson 'grus byin gyis brlabs dang ldan/ /de dag chos 'dzin gnas pa yin/ /de bzhin nyid dang mi rtog don/ /</text></item>
<item><p>75b2</p><section>mdo sde</section><text>gang gis chos nyid rab tu shes/ /de la spros pa ci yang med/ /de dag chos kyang 'dzin par 'gyur/ thams cad chos ni byed med par/ /des pa gang gis shes pa de/ /ci yang med cing len med pa'i/ /chos nyid de ni sgrogs par 'gyur/ /'dzin</text></item>
<item><p>75b3</p><section>mdo sde</section><text>pa med cing 'dzin dang bral/ /chos kun sngon nas yongs dag par/ /gang gis shes pa de dag ni/ /chos kyi spyod yul gnas pa yin/ /chos kun ngo bo med par ni/ /de ltar chos la gang gis shes/ /de dag chos nyid 'di ston 'gyur/ /de ni</text></item>
<item><p>75b4</p><section>mdo sde</section><text>'jug pa yin par bshad/ /ming med ming dang bral gyur cing / /spros pa med cing mi skye bar/ /gang gis chos nyid rab shes pa/ /de dag stong pa nyid kyang sgrogs/ /gnas pa med cing 'gro ba med/ /nam mkha'i gnas bzhin dag par ni/ /</text></item>
<item><p>75b5</p><section>mdo sde</section><text>gang gis chos 'di shes gyur pa/ /de la ting 'dzin skye bar 'gyur/ /gang dag 'du shes don rtog bral/ /ngo bo nyid du ma skyes shing / /dngos po'i 'du shes bral gyur pa/ /de dag chos nyid ston par 'gyur/ /rgyas gdab de ni</text></item>
<item><p>75b6</p><section>mdo sde</section><text>rgya med de/ /dgongs pa'i tshig tu gsungs pa yin/ /gang gis de ltar shes gyur pa/ /de dag chos nyid 'di 'dzin 'gyur/ /bzang skyong gis zhus pa'i ting nge 'dzin kyi le'u ste nyi shu rtsa lnga pa'o// //</text></item>
<item><p>75b7</p><section>mdo sde</section><text>bzang skyong de lta bas na rigs kyi bu 'am/ rigs kyi bu mo dag gis bag yod pa lhur blangs te/ chos 'di dag yang dag par bsdu bar bya'o/ /'di'i phan yon la yang sbyar bar bya'o/ /tshul bzhin dang yang ldan par bya'o/ /</text></item>
<item><p>75b8</p><section>mdo sde</section><text>tshul bzhin ma yin pa yang yongs su spang bar bya ste/ de ltar na chos zab mo blta bar dka' ba/ rtogs par dka' ba/ gang sangs rgyas kyi chos thams cad skyed par byed pa/ rang byung rnams kyi ye shes dang /</text></item>
<item><p>76a1</p><section>mdo sde</section><text>thogs pa med pa'i ye shes thob par byed pa 'di rnyed mi dka' bar 'gyur ro/ /de nas de'i tshe bcom ldan 'das kyis tshe dang ldan pa kun dga' bo dang / tshe dang ldan pa 'od srung chen po dang / byang chub sems dpa' sems</text></item>
<item><p>76a2</p><section>mdo sde</section><text>dpa' chen po bzang skyong dang / li tsa byi gzhon nu rin chen 'byung gnas dang / khyim bdag ded dpon che bzangs dang / tshong dpon gyi bu phug sbas dang / bram ze 'dam bus byin dang / byang chub sems dpa' dbang pos byin dang /</text></item>
<item><p>76a3</p><section>mdo sde</section><text>khyim bdag chu lha dang / byang chub sems dpa' lnga brgya tsam po de dag dang / 'khor bzhi po las ji snyed cig 'dus pa de dag thams cad dang / lha dang / mi dang / lha ma yin du bcas pa'i 'jig rten rnams la bka' stsal pa/ rigs</text></item>
<item><p>76a4</p><section>mdo sde</section><text>kyi bu rnams ngas bskal pa bye ba khrag khrig phrag brgya stong du yang dag par bsgrubs pa bla na med pa'i chos rin po che 'di'i mdzod dang / 'jig rten thams cad yid ches par mi 'gyur ba zab mo/ /don zab pa/ rnam par thar pa sgo</text></item>
<item><p>76a5</p><section>mdo sde</section><text>gsum gyi tshul bshad pa/ zab mo byang ba/ mthong bar dka' ba/ rtogs par dka' ba/ mkhas shing shes pas rig pa/ rgya che ba/ gya nom pa/ don phun sum tshogs pa'i mdo sde 'di lta bu 'di yang khyed la gtad do/ /rjes su</text></item>
<item><p>76a6</p><section>mdo sde</section><text>gtad do/ /gang dag bla na med pa yang dag par rdzogs pa'i byang chub kyi brten du gyur pa de dag kyang / khyed la nyis gyur tu rjes su gtad gyis/ khyed kyis kyang ci nas kyang bri bar bya'o/ /mnyan par bya'o/ /gzung bar bya'o/ /</text></item>
<item><p>76a7</p><section>mdo sde</section><text>kun chub par bya'o/ /bcang bar bya'o/ /bklag par bya'o/ /shin tu rgyas pa dang / rgya cher bya ba'i phyir gzhan dag la yang rgya cher bshad par bya'o/ /bstan par bya'o/ /yang dag par bsgrags par bya'o/ /sems can</text></item>
<item><p>76a8</p><section>mdo sde</section><text>thams cad rjes su gzung ba'i phyir bsgom pa'i sbyor ba la brtson par bya'o/ /ji skad bstan pa bzhin du chos kyi rjes su 'thun pa'i chos bsgrub par bya ste/ de ci nas kyang skyes bu tha ma par ma gyur par bya'o/ /bzang skyong rigs kyi bu 'am/</text></item>
<item><p>76b1</p><section>mdo sde</section><text>rigs kyi bu mo gang la la zhig ting nge 'dzin 'di thos la thos nas kyang lung nod par byed/ kha ton du byed/ kun chub par byed na des lhag pa'i bsam pas gus par bya ste mnyan par bya'o/ /lung mnod par bya'o/ /bshad par bya'o/</text></item>
<item><p>76b2</p><section>mdo sde</section><text>gang dag gzhan dag la ston tam/ klog tu 'jug na des kyang lhag pa'i bsam pas rgya cher bya ba'i phyir ci nas kyang ting nge 'dzin 'di yun ring du gnas pa dang / shin tu rgyas pa dang / shin tu rgya cher gzhan dag la bstan par bya/ klog tu gzhug</text></item>
<item><p>76b3</p><section>mdo sde</section><text>par bya ste/ 'di ni khyed la rjes su bstan pa yin no/ /chos kyi rnam grangs 'di bshad pa'i tshe sems can grangs med tshad med pa dag ni bla na med pa yang dag par rdzogs pa'i byang chub tu dge ba'i rtsa ba bskyed do/ /byang chub sems dpa'</text></item>
<item><p>76b4</p><section>mdo sde</section><text>gang sangs rgyas kyi zhing dpag tu med pa nas 'dus pa gang gA'i klung gi bye ma snyed kyis ting nge 'dzin 'di nyid thob ste/ bla na med pa yang dag par rdzogs pa'i byang chub las phyir mi ldog par gyur to/ /stong gsum gyi stong chen po'i 'jig</text></item>
<item><p>76b5</p><section>mdo sde</section><text>rten gyi khams 'di yang rnam pa drug tu g.yos so/ /lha rnams kyis kyang bar snang las me tog gi char phab po/ /rnga bo che dag kyang ma brdungs par sgra byung ngo / /bcom ldan 'das kyis de skad ces bka' stsal nas/</text></item>
<item><p>76b6</p><section>mdo sde</section><text>byang chub sems dpa' sems dpa' chen po bzang skyong dang / dge slong de dag dang / byang chub sems dpa' de dag dang / lha dang / mi dang / lha ma yin dang / dri zar bcas pa'i 'jig rten yid rangs te/</text></item>
<item><p>76b7</p><section>mdo sde</section><text>bcom ldan 'das kyis gsungs pa la mngon par bstod do/ /'phags pa da ltar gyi sangs rgyas mngon sum du bzhugs pa'i ting nge 'dzin ces bya ba theg pa chen po'i mdo/</text></item>
<item><p>76b8</p><section>mdo sde</section><text>rdzogs so// // rgya gar gyi mkhan po shAkya pra b+ha dang / zhu chen gyi lo ts+tsha ba ban de rad na rak+Shi tas zhus te gtan la phab pa/ skad gsar chad kyis kyang bcos lags// //</text></item>
<item><p>77a1</p><section>mdo sde</section><text>@##/ /rgya gar skad du/ Ar+ya sarba pu N+ya sa muts+tsha ya sa mA d+hi nA ma ma hA yA na sU tra/ bod skad du/ 'phags pa bsod nams thams cad bsdus pa'i ting nge 'dzin ces bya ba theg pa chen po'i mdo/ bam po dang po/ sangs rgyas dang</text></item>
<item><p>77a2</p><section>mdo sde</section><text>byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das yangs pa na a mras bsrungs pa'i tshal chen po'i khang pa brtsegs pa'i gnas na/ dge slong khri'i dge slong gi dge 'dun chen</text></item>
<item><p>77a3</p><section>mdo sde</section><text>po thams cad kyang dgra bcom pa/ zag pa zad pa/ nyon mongs pa med pa/ dbang dang ldan par gyur pa/ sems shin tu rnam par grol ba/ shes rab shin tu rnam par grol ba/ cang shes pa/ glang po chen po/ bya ba byas pa/ byed pa byas pa/</text></item>
<item><p>77a4</p><section>mdo sde</section><text>khur bor ba/ rang gi don rjes su thob pa/ srid par kun du sbyor ba yongs su zad pa/ yang dag pa'i shes pas sems shin tu rnam par grol ba/ sems thams cad kyi dbang gi dam pa'i pha rol tu son pa sha stag dang / byang chub sems dpa' nyi</text></item>
<item><p>77a5</p><section>mdo sde</section><text>khri thams cad kyang phyir mi ldog pa/ gzungs thob pa/ spobs pa thogs pa med pa/ mngon par shes pa thob pa/ ting nge 'dzin bsgrub pa la mkhas pa/ dran pa dang / blo gros dang / rtogs pa dang / brtan pa dang / shes rab dang / thabs</text></item>
<item><p>77a6</p><section>mdo sde</section><text>la mkhas pa'i dam pa'i pha rol tu son pa sha stag la 'di lta ste/ byang chub sems dpa' sems dpa' chen po/ spyod pa'i blo gros dang / byang chub sems dpa' sems dpa' chen po seng ge'i blo gros dang / byang chub sems dpa'</text></item>
<item><p>77a7</p><section>mdo sde</section><text>sems dpa' chen po blo gros bla ma dang / byang chub sems dpa' sems dpa' chen po/ khyad par blo gros dang / byang chub sems dpa' sems dpa' chen po 'phel ba'i blo gros dang / byang chub sems dpa' sems dpa' chen po/</text></item>
<item><p>77a8</p><section>mdo sde</section><text>blo gros mtha' yas dang / byang chub sems dpa' sems dpa' chen po chos kyi blo gros dang / byang chub sems dpa' sems dpa' chen po byams pa dang / byang chub sems dpa' sems dpa' chen po 'jam dpal gzhon nur gyur pa dang /</text></item>
<item><p>77b1</p><section>mdo sde</section><text>byang chub sems dpa' sems dpa' chen po sred med kyi bu dang / de dag la sogs pa byang chub sems dpa' nyi khri dang / lha'i bu bzhi khri thams cad kyang theg pa chen po la yang dag par zhugs pa sha stag dang / brgya byin dang / tshangs pa dang / 'jig</text></item>
<item><p>77b2</p><section>mdo sde</section><text>rten skyong ba mang po dang / thabs gcig tu bzhugs te/ de nas bcom ldan 'das 'khor 'bum phrag du mas yongs su bskor cing mdun gyis bltas te chos ston to/ /de'i tshe bcom ldan 'das kyi bstan pa shin tu snying por gyur te/ mu stegs</text></item>
<item><p>77b3</p><section>mdo sde</section><text>byed kyi tshogs thams cad zil gyis mnan to/ /de nas byang chub sems dpa' sems dpa' chen po sred med kyi bu stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das</text></item>
<item><p>77b4</p><section>mdo sde</section><text>ga la ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das bcom ldan 'das kyi bstan pa 'di shin tu snying por gyur te/ mu stegs can ngan pa spyod pa can dang / kun tu rgyu grangs ma mchis</text></item>
<item><p>77b5</p><section>mdo sde</section><text>pa dang / gcer bu pa la sogs pa thams cad zil kyis mnan te mdzes par gyur lags so/ /bcom ldan 'das de'i slad du byang chub sems dpa' sems dpa' chen po rnams legs par yongs su gzungs du gsol/ byang chub</text></item>
<item><p>77b6</p><section>mdo sde</section><text>sems dpa' sems dpa' chen po rnams la/ phan gdagasu gsol/ byang chub sems dpa' sems dpa' chen po rnams yongs su bskyang du gsol/ byang chub sems dpa' sems dpa' chen po rnams kyi</text></item>
<item><p>77b7</p><section>mdo sde</section><text>dge ba'i rtsa ba bskyed par gsol/ byang chub sems dpa' sems dpa' chen po rnams gzengs bstod pa dang / yang dag par dga' bar mdzad pa dang / yang dag par bstan par gsol/ byang chub sems dpa' sems dpa'</text></item>
<item><p>77b8</p><section>mdo sde</section><text>chen po rnams kyi sangs rgyas kyi gdung rgyun mi 'chad pa'i chos kyi tshul yongs su gzung du gsol/ sems can thams cad yongs su mi gtang bar gsol/ ji lta bu'i tshul gyi chos kyi phan gdags pas mya ngan/</text></item>
<item><p>78a1</p><section>mdo sde</section><text>las 'das par mchi ba'i lam bstan par gsol/ de bzhin gshegs pa yongs su mya ngan las 'das pa na yang byang chub sems dpa' sems dpa' chen po rnams bla na med pa yang dag par rdzogs pa'i byang chub las</text></item>
<item><p>78a2</p><section>mdo sde</section><text>nyams par mi 'gyur ba dang / yongs su nyams par mi 'gyur ba dang / sangs rgyas mthong ba dang / chos nyan pa dang / dge 'dun la bsnyen bkur bgyid pa dang / mi 'bral ba dang / bskyud ngas pa ma mchis pa'i chos can gyi slad du dran pa</text></item>
<item><p>78a3</p><section>mdo sde</section><text>dang / ldan par 'gyur ba dang / chos kyi dgongs pa rtogs par 'gyur ba'i slad du blo gros dang ldan par 'gyur ba dang / don rtogs pa rjes su 'thob pa'i slad du rtogs pa dang ldan par 'gyur ba dang / rang gi sems yongs su dag pa'i slad</text></item>
<item><p>78a4</p><section>mdo sde</section><text>du ngo tsha dang ldan par 'gyur ba dang / sdig pa'i las thams cad spong ba'i slad du khrel yod pa phun sum tshogs par 'gyur ba dang / cho ga dang spyod pa phun sum tshogs pa'i slad du brtan pa dang ldan par 'gyur ba dang / nyon mongs pa thams</text></item>
<item><p>78a5</p><section>mdo sde</section><text>cad bsal ba'i slad du dpa' bar 'gyur ba dang / 'khor thams cad kyi nang du bag tsha ba dang bral ba'i slad du sran thub par 'gyur bar mdzad du gsol/ bcom ldan 'das ji ltar na byang chub sems dpa' sems dpa' chen po rnams</text></item>
<item><p>78a6</p><section>mdo sde</section><text>bsod nams yongs su mi nyams pa dang / chos yongs su mi nyams pa dang / shes rab yongs su mi nyams pa dang / ye shes yongs su mi nyams par 'gyur ba lags/ ji ltar na lhag pa'i bsam pa brtan pas</text></item>
<item><p>78a7</p><section>mdo sde</section><text>byang chub kyi sems yongs su mi nyams pa dang / mya ngan las 'das pa'i mthar thug gi bar du sems can thams cad la mdza' ba brtan pa dang / ji skad smras pa de bzhin du bgyid pa dang / sangs rgyas kyi chos yongs su</text></item>
<item><p>78a8</p><section>mdo sde</section><text>rdzogs par bgyi ba'i slad du gnas pas sems can rnams la mi slu ba dang / gtong ba thams cad rjes su 'jug pas ma bstan pa'i sbyin pa dang ldan pa dang / sdom pa gsum yongs su dag pa la gnas pas ma bstan pa'i tshul/</text></item>
<item><p>78b1</p><section>mdo sde</section><text>khrims dang ldan pa dang / gnod sems med pa'i yid kyis sems can thams cad la sems snyoms pas ma bstan pa'i bzod pa dang ldan pa dang / yongs su mi skyo ba'i yid kyis don thams cad yongs su sgrub pas ma bstan pa'i brtson</text></item>
<item><p>78b2</p><section>mdo sde</section><text>'grus dang ldan pa dang / dran pa dang / shes bzhin la mkhas te/ bsam gtan dang / ting nge 'dzin dang / snyoms par 'jug pa thams cad la mi gnas pas ma bstan pa'i bsam gtan dang ldan pa dang / lta ba thams cad dang bral zhing sangs rgyas</text></item>
<item><p>78b3</p><section>mdo sde</section><text>kyi chos thams cad la snang ba thob pas ma bstan pa'i shes rab dang ldan pa dang / sems can rnams bsdu ba'i dngos po bzhis bsdu ba la shin tu brtson pas bsdu ba shin tu bsdus pa dang / lha dang mi'i skye ba thams cad la mi rtag par yid la</text></item>
<item><p>78b4</p><section>mdo sde</section><text>bgyid pa la brtson pas re ba ma mchis pa dang / thams cad mkhyen pa nyid kyi sems la legs par gnas shing nyan thos dang / rang sangs rgyas 'dod pa dang bral bas sgo'i them pa'i rten lta bu dang / chos kyi dbang du bgyid kyi 'dod pa'i</text></item>
<item><p>78b5</p><section>mdo sde</section><text>dbang du mi bgyid pa dang / chos kyi rgyal srid don du gnyer bar bgyid kyi lha dang mi'i rgyal srid don du mi gnyer ba dang / sangs rgyas kyis gnang ba'i tshig dang ldan pa'i chos smra bar 'gyur ba dang / chos kyis 'tsho bar 'gyur gyi zang zing gis</text></item>
<item><p>78b6</p><section>mdo sde</section><text>mi 'tsho ba dang / yongs su 'dzin pa thams cad la 'dod chags dang bral bar 'gyur ba dang / sems can thams cad la zhe 'gras pa ma mchis pa'i sems dang ldan pas zhe sdang dang bral bar 'gyur ba dang / chos thams cad</text></item>
<item><p>78b7</p><section>mdo sde</section><text>la gti mug gi mun pa dang bral bas gti mug dang bral bar 'gyur ba dang / nye ba'i nyon mongs pa dang bral bas bdud thams cad las yang dag par 'da' bar 'gyur ba dang / sgo thams cad nas yongs su bsngo ba la mkhas pas</text></item>
<item><p>78b8</p><section>mdo sde</section><text>thabs la mkhas par 'gyur ba lags/ de skad ces gsol pa dang / bcom ldan 'das kyis byang chub sems dpa' sems dpa' chen po stong gsum gyi bdag po sred med kyi bu la 'di skad ces bka' stsal to/ /</text></item>
<item><p>79a1</p><section>mdo sde</section><text>sred med kyi bu khyod legs so legs so/ /khyod kyis de bzhin gshegs pa la byang chub sems dpa' rnams kyi phyir don 'di 'dri bar sems pa ni sred med kyi bu khyod legs so/ /sred med kyi bu de'i phyir legs</text></item>
<item><p>79a2</p><section>mdo sde</section><text>par rab tu nyon la yid la zung shig dang / byang chub sems dpa' sems dpa' chen po rnams yon tan gyi khyad par 'di dag dang / gzhan dag kyang thob par 'gyur ba ngas bshad do/ /bcom ldan 'das legs so zhes gsol te/</text></item>
<item><p>79a3</p><section>mdo sde</section><text>byang chub sems dpa' sems dpa' chen po sred med kyi bu bcom ldan 'das kyi ltar nyan pa dang / bcom ldan 'das kyis de la 'di skad ces bka' stsal to/ /sred med kyi bu byang chub sems dpa' sems dpa' chen po rnams kyi</text></item>
<item><p>79a4</p><section>mdo sde</section><text>ting nge 'dzin bsod nams thams cad bsdus pa zhes bya ba yod de/ de la brten nas byang chub sems dpa' sems dpa' chen po rnams bsod nams yongs su nyams par mi 'gyur/ chos yongs su nyams par mi 'gyur/ shes</text></item>
<item><p>79a5</p><section>mdo sde</section><text>rab yongs su nyams par mi 'gyur/ ye shes yongs su nyams par mi 'gyur/ sangs rgyas mthong ba dang / chos nyan pa dang / dge 'dun la bsnyen bkur byed pa dang 'bral bar mi 'gyur/ bsdu ba'i dngos po bzhi la brtson pa dang /</text></item>
<item><p>79a6</p><section>mdo sde</section><text>sems can thams cad yongs su mi gtong bar gnas pa nas/ sgo thams cad nas/ yongs su bsngo ba la mkhas pas/ thabs la mkhas par 'gyur ba'i bar de dag dang / yon tan gyi khyad par gzhan dag dang yang</text></item>
<item><p>79a7</p><section>mdo sde</section><text>ldan par 'gyur ro/ /de nas bcom ldan 'das kyis bsod nams thams cad bsdus pa'i ting nge 'dzin 'di'i ming tsam bka' stsal nas cang mi gsung bar gyur to/ /de nas de'i tshe dri ma med pa'i gzi brjid ces bya</text></item>
<item><p>79a8</p><section>mdo sde</section><text>ba tshan po che chen po stobs chen po dang ldan pa zhig yangs pa'i grong khyer chen po na gnas so/ /de nas de 'di snyam du sems te/ bdag ni tshan po che chen po stobs po che'i shugs dang ldan pa ste/ 'dzam bu'i gling 'di'i</text></item>
<item><p>79b1</p><section>mdo sde</section><text>sems can la 'di lta ste/ stobs sam spro ba bdag dang mnyam pa yang med na lhag pa lta ga la yod snyam mo/ /des dge sbyong go'u ta ma stobs po che'i shugs dang ldan te/ stobs bcu'i stobs dang ldan zhing sred med kyi bu'i lus thob bo/ /</text></item>
<item><p>79b2</p><section>mdo sde</section><text>zhes grag go snyam mo/ /de yang 'di snyam du sems te/ bdag dge sbyong go'u ta ma'i thad du song la/ bcom ldan 'das de ci 'dra ba dang / bdag ci 'dra ba sad par bya gor ma chag snyam mo/ /de nas tshan po che chen po dri ma med pa'i gzi</text></item>
<item><p>79b3</p><section>mdo sde</section><text>brjid yangs pa'i grong khyer chen po nas byung nas/ a mras bsrungs pa'i tshal chen po'i khang pa brtsegs pa'i gnas ga la ba der song ste phyin nas/ de bzhin gshegs pa dgra bcom pa yang dag par rdzogs pa'i sangs rgyas 'khor 'bum</text></item>
<item><p>79b4</p><section>mdo sde</section><text>phrag du mas yongs su bskor cing mdun gyis bltas te/ sangs rgyas kyi mthu chen pos chos ston cing / ri'i rgyal po ri rab rgya mtsho'i nang nas mngon par 'phags pa dang 'dra la kun nas mdzes shing blta bas chog mi shes pa</text></item>
<item><p>79b5</p><section>mdo sde</section><text>mthong ngo / /des bcom ldan 'das mthong ma thag tu dga' ba dang dang ba dang mchog tu dga' ba chen po thob bo/ /de dga' ba dang dang ba dang mchog tu dga' ba chen po thob nas/ bcom ldan 'das kyi zhabs la gtugs</text></item>
<item><p>79b6</p><section>mdo sde</section><text>te/ bcom ldan 'das la bskor ba byas nas phyogs gcig tu 'dug ste/ bcom ldan 'das 'ba' shig la phyag 'tshal zhing mgo bor thal mo sbyar nas/ bcom ldan 'das la rtog cing 'dug go/ /de nas bcom ldan 'das</text></item>
<item><p>79b7</p><section>mdo sde</section><text>kyis/ tshan po che chen po dri ma med pa'i gzi brjid kyi lhag pa'i bsam pa thugs su chud nas/ nga rgyal dang / rgyags pa dang / dregs pa gdul ba'i phyir gnas brtan maud gal gyi bu chen po la</text></item>
<item><p>79b8</p><section>mdo sde</section><text>bka' stsal pa/ maud gal gyi bu khyod song la/ nga byang chub sems dpar gyur pa na/ shAkya'i bu mo sa 'tsho ma'i phyir/ mda' 'phangs pa gang yin pa de 'dir long shig /de skad ces bka' stsal pa dang /</text></item>
<item><p>80a1</p><section>mdo sde</section><text>bcom ldan 'das la tshe dang ldan pa maud gal gyi bus 'di skad ces gsol to/ /bcom ldan 'das gnam mda' de ga la mchis pa bdag gis ma mthong lags so/ /de nas bcom ldan 'das kyis de'i tshe phyag g.yas pa nas snang</text></item>
<item><p>80a2</p><section>mdo sde</section><text>bar byed pa zhes bya ba'i 'od zer cig btang ste/ 'od zer des stong gsum gyi stong chen po'i 'jig rten gyi khams 'di snang bar byas so/ /de nas sangs rgyas kyi zhing 'di'i khor yug chen po gang yin pa de na mda' de 'dug pa snang bar gyur to/ /</text></item>
<item><p>80a3</p><section>mdo sde</section><text>de nas bcom ldan 'das kyis tshe dang ldan pa maud gal gyi bu chen po la bka' stsal pa/ maud gal gyi bu 'jig rten gyi khams 'di'i khor yug chen po na mda' 'dug pa de khyod kyis mthong ngam/ gsol pa/ bcom ldan 'das mthong lags so/ /</text></item>
<item><p>80a4</p><section>mdo sde</section><text>bcom ldan 'das kyis bka' stsal pa/ maud gal gyi bu khyod song la mda' de long shig /bcom ldan 'das legs so zhes gsol nas/ tshe dang ldan pa maud gal gyi bu chen pos bcom ldan 'das kyi ltar mnyan te/ 'khor thams cad kyi nang</text></item>
<item><p>80a5</p><section>mdo sde</section><text>nas mi snang bar gyur nas/ dper na skyes bu stobs dang ldan pa'i lag pa/ bskum pa las brkyang ba 'am/ brkyang ba las bskum pa bzhin du skad cig thang cig yud tsam de la 'jig rten gyi khams kyi khor yug chen po de nas mda'</text></item>
<item><p>80a6</p><section>mdo sde</section><text>de blangs te/ bcom ldan 'das la phul nas/ bcom ldan 'das la 'di skad ces gsol to/ /bcom ldan 'das ci gnam mda' 'di byang chub sems dpas yab yum las byung ba'i stobs kyis 'phangs pa lags sam/</text></item>
<item><p>80a7</p><section>mdo sde</section><text>'on te rdzu 'phrul gyi stobs kyis 'phangs pa lags/ bka' stsal pa/ maud gal gyi bu yab yum las byung ba'i stobs kyis mda' 'phangs pa yin gyi/ rdzu 'phrul gyi stobs kyis 'phangs pa ni ma yin no/ /</text></item>
<item><p>80a8</p><section>mdo sde</section><text>maud gal gyi bu gal te rdzu 'phrul gyi stobs gyis 'phangs su zin na 'jig rten gyi khams mtha' yas mu med par 'gro bar 'gyur ro/ /gsol pa/ bcom ldan 'das byang chub sems dpa' sems dpa' chen po</text></item>
<item><p>80b1</p><section>mdo sde</section><text>'i yab yum las byung ba'i stobs/ rang gi stobs bsod nams yongs su smin pa las skyes pa de ji lta bu zhig lags/ bcom ldan 'das kyis bka' stsal pa/ maud gal gyi bu mi bcu'i stobs gang yin pa de ni glang gcig gi stobs</text></item>
<item><p>80b2</p><section>mdo sde</section><text>so/ /glang bcu'i stobs gang yin pa de ni glang sngon po cig gi stobs so/ /glang sngon po bcu'i stobs gang yin pa de ni glang po che tha mal pa gcig gi stobs so/ /glang po che tha mal pa bcu'i stobs gang yin pa de ni glang po che 'jigs su</text></item>
<item><p>80b3</p><section>mdo sde</section><text>rung ba gcig gi stobs so/ /glang po che 'jigs su rung ba bcu'i stobs gang yin pa de ni glang po che glang po che mo 'dra ba gcig gi stobs so/ /glang po che glang po che mo 'dra ba bcu'i stobs gang yin pa de ni dgon pa'i glang po che gcig gi</text></item>
<item><p>80b4</p><section>mdo sde</section><text>stobs so/ /dgon pa'i glang po che bcu'i stobs gang yin pa de ni ri 'bigs byed kyi glang po che gcig gi stobs so/ /rig 'bigs byed kyi glang po che bcu'i stobs gang yin pa de ni glang po che mtshon cha'i sder mo can gcig gi stobs so/ /</text></item>
<item><p>80b5</p><section>mdo sde</section><text>glang po che mtshon cha'i sder mo can bcu'i stobs gang yin pa de ni glang po che gshol mda' 'dzin gcig gi stobs so/ /glang po che gshol mda' 'dzin bcu'i stobs gang yin pa de ni glang po che stang zil mdog gcig gi stobs so/ /</text></item>
<item><p>80b6</p><section>mdo sde</section><text>glang po che stang zil mdog bcu'i stobs gang yin pa de ni glang po che gel ba gcig gi stobs so/ /glang po che gel ba bcu'i stobs gang yin pa de ni/ glang po che sngon po gcig gi stobs so/ /glang po che sngon po bcu'i/</text></item>
<item><p>80b7</p><section>mdo sde</section><text>stobs gang yin pa de ni glang po che ser po gcig gi stobs so/ /glang po che ser po bcu'i stobs gang yin pa de ni glang po che dmar po gcig gi stobs so/ /glang po che dmar po bcu'i stobs gang yin pa de ni glang po che/</text></item>
<item><p>80b8</p><section>mdo sde</section><text>skya bo gcig gi stobs so/ /glang po che skya bo bcu'i stobs gang yin pa de ni glang po che ku mu da gcig gi stobs so/ /glang po che ku mu da bcu'i stobs gang yin pa de ni glang po che pad ma/</text></item>
<item><p>81a1</p><section>mdo sde</section><text>dkar po gcig gi stobs so/ /glang po che pad ma dkar po bcu'i stobs gang yin pa de ni glang po che pad ma gcig gi stobs so/ /glang po che pad ma bcu'i stobs gang yin pa de ni/ spos kyi glang po che gcig</text></item>
<item><p>81a2</p><section>mdo sde</section><text>gi stobs so/ /spos kyi glang po che bcu'i stobs gang yin pa de ni/ spos kyi glang po che chen po gcig gi stobs so/ /spos kyi glang po che chen po bcu'i stobs gang yin pa de ni seng ge ral pa can thabs cad gcig gi stobs</text></item>
<item><p>81a3</p><section>mdo sde</section><text>so/ /seng ge ral pa can thabs can bcu'i stobs gang yin pa de ni tshan po che gcig gi stobs so/ /tshan po che bcu'i stobs gang yin pa de ni tshan po che chen po gcig gi stobs so/ /tshan po che chen po bcu'i stobs gang yin pa</text></item>
<item><p>81a4</p><section>mdo sde</section><text>de ni stobs mchog gcig gi stobs so/ /stobs mchog bcu'i stobs gang yin pa de ni stobs mchog chen po gcig gi stobs so/ /stobs mchog chen po bcu'i stobs gang yin pa de ni rab gnon gcig gi stobs so/ /</text></item>
<item><p>81a5</p><section>mdo sde</section><text>rab gnon bcu'i stobs gang yin pa de ni rab gnon chen po gcig gi stobs so/ /rab gnon chen po bcu'i stobs gang yin pa de ni sa bla'i lha'i bu gcig gi stobs so/ /sa bla'i lha'i bu bcu'i stobs gang yin pa de ni/ gzhal</text></item>
<item><p>81a6</p><section>mdo sde</section><text>med khang na gnas pa'i lha'i bu gcig gi stobs so/ /gzhal med khang na gnas pa'i lha'i bu bcu'i stobs gang yin pa de ni lha'i bu gshol mda' 'dzin gcig gi stobs so/ /lha'i bu gshol mda' 'dzin bcu'i stobs gang yin pa de ni/</text></item>
<item><p>81a7</p><section>mdo sde</section><text>lha'i bu lag na phreng thogs gcig gi stobs so/ /lha'i bu lag na phreng thogs bcu'i stobs gang yin pa de ni/ lha'i bu rtag tu myos gcig gi stobs so/ /lha'i bu rtag tu myos bcu'i stobs gang yin pa de ni rgyal chen bzhi'i</text></item>
<item><p>81a8</p><section>mdo sde</section><text>ris kyi lha'i bu gcig gis stobs so/ /rgyal chen bzhi'i ris kyi lha'i bu thams cad kyi stobs gang yin pa de ni/ lus ngan gcig gi stobs so/ /lus ngan bcu'i stobs gang yin pa de ni/ sum bcu rtsa gsum pa'i lha'i bu</text></item>
<item><p>81b1</p><section>mdo sde</section><text>gcig gi stobs so/ /sum bcu rtsa gsum pa'i lha'i bu thams cad kyi stobs gang yin pa de ni/ lha'i dbang po brgya byin gcig gi stobs so/ /lha'i dbang po brgya byin bcu'i stobs gang yin pa de ni/ 'thab bral gyi lha'i bu gcig</text></item>
<item><p>81b2</p><section>mdo sde</section><text>gi stobs so/ /'thab bral gyi lha'i bu thams cad kyi stobs gang yin pa de ni lha'i bu rab 'thab bral gcig gi stobs so/ /lha'i bu rab 'thab bral bcu'i stobs gang yin pa de ni dga' ldan gyi lha'i bu gcig gi stobs so/</text></item>
<item><p>81b3</p><section>mdo sde</section><text>dga' ldan gyi lha'i bu thams cad kyi stobs gang yin pa de ni/ lha'i rgyal po yongs su dga' ldan gcig gi stobs so/ /lha'i rgyal po yongs su dga' ldan bcu'i stobs gang yin pa de ni 'phrul dga'i lha'i bu gcig gi stobs so/</text></item>
<item><p>81b4</p><section>mdo sde</section><text>'phrul dga'i lha'i bu thams cad kyi stobs gang yin pa de ni/ lha'i rgyal po rab 'phrul gcig gi stobs so/ /lha'i rgyal po rab 'phrul bcu'i stobs gang yin pa de ni/ gzhan 'phrul dbang byed kyi lha'i bu gcig gi stobs so/ /gzhan</text></item>
<item><p>81b5</p><section>mdo sde</section><text>'phrul dbang byed kyi lha'i bu thams cad kyi stobs gang yin pa de ni/ lha'i rgyal po dbang byed gcig gi stobs so/ /lha'i rgyal po dbang byed bcu'i stobs gang yin pa de ni bdud kyi ris kyi lha'i bu gcig gi stobs so/ /bdud kyi ris kyi</text></item>
<item><p>81b6</p><section>mdo sde</section><text>lha'i bu thams cad kyi stobs gang yin pa de ni/ bdud sdig can gcig gi stobs so/ /bdud sdig can bcu'i stobs gang yin pa de ni sred med kyi bu phyed pa gcig gi stobs so/ /sred med kyi bu phyed pa bcu'i stobs gang yin pa de ni/</text></item>
<item><p>81b7</p><section>mdo sde</section><text>sred med kyi bu gcig gi stobs so/ /sred med kyi bu bcu'i stobs gang yin pa de ni/ sred med kyi bu chen po gcig gi stobs so/ /sred med kyi bu chen po bcu'i stobs gang yin pa de ni/ byang chub sems dpa' nges par byung nas/</text></item>
<item><p>81b8</p><section>mdo sde</section><text>bskal pa brgya lon pa gcig gi stobs so/ /byang chub sems dpa' nges par byung nas/ bskal pa brgya lon pa bcu'i stobs gang yin pa de ni/ byang chub sems dpa' nges par byung nas/ bskal pa stong lon pa</text></item>
<item><p>82a1</p><section>mdo sde</section><text>gcig gi stobs so/ /byang chub sems dpa' nges par byung nas bskal pa stong lon pa bcu'i stobs gang yin pa de ni/ byang chub sems dpa' nges par byung nas bskal pa khri lon pa gcig gi stobs</text></item>
<item><p>82a2</p><section>mdo sde</section><text>so/ /byang chub sems dpa' nges par byung nas bskal pa khri lon pa bcu'i stobs gang yin pa de ni/ byang chub sems dpa' nges par byung nas bskal pa 'bum lon pa gcig gi stobs so/ /byang chub sems</text></item>
<item><p>82a3</p><section>mdo sde</section><text>dpa' nges par byung nas bskal pa 'bum lon pa bcu'i stobs gang yin pa de ni/ byang chub sems dpa' nges par byung nas bskal pa sa ya lon pa gcig gi stobs so/ /byang chub sems dpa' nges par byung nas bskal pa</text></item>
<item><p>82a4</p><section>mdo sde</section><text>sa ya lon pa bcu'i stobs gang yin pa de ni/ byang chub sems dpa' nges par byung nas bskal pa bye ba lon pa gcig gi stobs so/ /byang chub sems dpa' nges par byung nas bskal pa bye ba lon pa bcu'i stobs gang yin pa</text></item>
<item><p>82a5</p><section>mdo sde</section><text>de ni byang chub sems dpa' nges par byung nas bskal pa bye ba phrag bcu lon pa gcig gi stobs so/ /byang chub sems dpa' nges par byung nas/ bskal pa bye ba phrag bcu lon pa bcu'i stobs gang yin pa de ni/ byang chub</text></item>
<item><p>82a6</p><section>mdo sde</section><text>sems dpa' nges par byung nas bskal pa bye ba phrag brgya lon pa gcig gi stobs so/ /byang chub sems dpa' nges par byung nas bskal pa bye ba phrag brgya lon pa bcu'i stobs gang yin pa de ni/ byang chub sems</text></item>
<item><p>82a7</p><section>mdo sde</section><text>dpa' nges par byung nas bskal pa bye ba phrag stong lon pa gcig gi stobs so/ /byang chub sems dpa' nges par byung nas bskal pa bye ba phrag stong lon pa bcu'i stobs gang yin pa de ni/ byang chub sems dpa' nges</text></item>
<item><p>82a8</p><section>mdo sde</section><text>par byung nas bskal pa bye ba phrag khri lon pa gcig gi stobs so/ /byang chub sems dpa' nges par byung nas bskal pa bye ba phrag khri lon pa bcu'i stobs gang yin pa de ni byang chub sems dpa' nges par byung nas bskal pa bye ba</text></item>
<item><p>82b1</p><section>mdo sde</section><text>phrag 'bum lon pa gcig gi stobs so/ /byang chub sems dpa' nges par byung nas/ bskal pa bye ba phrag 'bum lon pa bcu'i stobs gang yin pa de ni/ byang chub sems dpa' nges par byung nas bskal pa bye ba phrag</text></item>
<item><p>82b2</p><section>mdo sde</section><text>sa ya lon pa gcig gi stobs so/ /byang chub sems dpa' nges par byung nas bskal pa bye ba phrag sa ya lon pa bcu'i stobs gang yin pa de ni byang chub sems dpa' mi skye ba'i chos la bzod pa thob pa gcig gi stobs so/ /byang chub</text></item>
<item><p>82b3</p><section>mdo sde</section><text>sems dpa' mi skye ba'i chos la bzod pa thob pa bcu'i stobs gang yin pa de ni/ byang chub sems dpa' sa bcu la gnas pa srid pa tha ma pa gcig gi stobs yin te/ maud gal gyi bu stobs de dang ldan na byang chub sems dpa'</text></item>
<item><p>82b4</p><section>mdo sde</section><text>sems dpa' chen po btsas ma thag tu sa la gom pa bdun 'gro bar 'gyur ro/ /maud gal gyi bu gal te 'jig rten gyi khams gzhan na bzhugs pa'i sangs rgyas bcom ldan 'das rnams kyis byang chub sems dpa' ga la</text></item>
<item><p>82b5</p><section>mdo sde</section><text>'dug pa'i 'jig rten gyi khams de rdo rje'i rang bzhin du byin gyis ma brlabs su zin na/ btsas ma thag tu gom pa bdun 'dor ba'i tshe/ 'jig rten gyi khams de'i sa chen po thur du dpag tshad drug khri brgyad stong zhom par</text></item>
<item><p>82b6</p><section>mdo sde</section><text>'gyur te/ de'i 'og nas chu'i phung po las chu'i rgyun shing rta'i srog shing tsam sa gzhi chen po brtol te 'byung bar 'gyur ba zhig na/ 'on kyang sangs rgyas kyi mthus sa chen po de yang zhom par mi 'gyur la/ sems can</text></item>
<item><p>82b7</p><section>mdo sde</section><text>rnams la yang gnod par mi 'gyur te/ byang chub sems dpa' sems dpa' chen po srid pa tha ma pa btsas ma thag pa'i stobs dang / myur ba dang / shugs dang / mthu ni de 'dra'o/ /maud gal gyi bu byang chub sems</text></item>
<item><p>82b8</p><section>mdo sde</section><text>dpa' srid pa tha ma pa btsas ma thag pa bcu'i stobs gang yin pa de ni byang chub sems dpa' lang tsho'i mchog la bab pa gcig gi stobs yin te/ stobs de dang ldan pa'i byang chub sems dpa' sems dpa' chen po ni byang chub mngon par</text></item>
<item><p>83a1</p><section>mdo sde</section><text>rdzogs par 'tshang rgya bar bya ba'i phyir byang chub kyi snying por 'gro'o/ /ji lta bu'i stobs dang ldan pas byang chub sems dpa' sems dpa' chen po byang chub kyi snying por 'gro ba de bas 'bum 'gyur gyis lhag pa'i stobs kyis ni byang</text></item>
<item><p>83a2</p><section>mdo sde</section><text>chub kyi snying po la 'jug go/ /de bas kyang ches grangs med dpag tu med brjod du med bsam gyis mi khyab pa'i stobs dang ldan pas ni bla na med pa yang dag par rdzogs pa'i byang chub mngon par rdzogs par 'tshang rgya'o/ /</text></item>
<item><p>83a3</p><section>mdo sde</section><text>maud gal gyi bu gal te 'jig rten gyi khams thams cad kyi sems can gang yin pa de dag thams cad byang chub mngon par rdzogs par 'tshang rgya bar 'dod de/ byang chub sems dpa'i stobs dang ldan par gyur na yang / de dag ni</text></item>
<item><p>83a4</p><section>mdo sde</section><text>de bzhin gshegs pa'i gnas dang gnas ma yin pa'i mkhyen pa'i stobs gcig gi 'bum gyi char yang mi phod pa nas dpe'i bar du yang mi bzod de/ stobs de lta bu brnyes pas stobs bcu'i stobs dang ldan pa'i de bzhin</text></item>
<item><p>83a5</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas su 'gyur ro/ /maud gal gyi bu byang chub sems dpa'i stobs 'di ni sngon gyi dge ba'i rtsa ba yongs su smin pas bsdus pa ste/ de las chung ba yang med/ lhag pa yang</text></item>
<item><p>83a6</p><section>mdo sde</section><text>med do/ /de ni rdzu 'phrul yang ma yin/ cho 'phrul yang ma yin no/ /byang chub sems dpa' sems dpa' chen po rnams kyi rdzu 'phrul gyi stobs ni stobs gang dang ldan na byang chub sems dpas rkang pa'i mthe bo'i spu'i khung bu gcig gis/</text></item>
<item><p>83a7</p><section>mdo sde</section><text>'jig rten gyi khams gang gA'i klung gi bye ma snyed bgrangs nas 'jig rten gyi khams mtha' yas mu med pa dag tu 'phangs kyang / sems can 'ga' tsam la yang gnod par mi 'gyur te/ byang chub sems dpa' sems</text></item>
<item><p>83a8</p><section>mdo sde</section><text>dpa' chen po rnams kyi rdzu 'phrul dang / cho 'phrul gyi stobs ni de ltar dpag tu med bsam gyis mi khyab/ mtshungs pa med/ grangs med do/ /de bzhin gshegs pa ni mi mnyam pa dang mnyam mo/ /maud gal gyi bu gal te</text></item>
<item><p>83b1</p><section>mdo sde</section><text>de bzhin gshegs pa'i stobs de bstan du zin na ni khyed kyis kyang yid ches par mi nus na sems can gzhan gyis lta ci smos/ maud gal gyi bu gang gi tshe byang chub sems dpa' byang chub kyi snying por 'gro ba de'i tshe khams bzhi</text></item>
<item><p>83b2</p><section>mdo sde</section><text>po sa dang / chu dang / me dang / rlung gi khams 'di dag khams gcig pu 'di lta ste/ nam mkha'i khams su byin gyis rlob ste/ des na sa chen po de zhom par mi 'gyur la/ sems can rnams la yang gnod par mi 'gyur ro/ /</text></item>
<item><p>83b3</p><section>mdo sde</section><text>de nas tshan po che chen po dri ma med pa'i gzi brjid kyis de bzhin gshegs pa las byang chub sems dpa'i yab yum las byung ba'i stobs 'di thos nas/ dga' zhing spu zing zhes byed la ngo mtshar du gyur nas/ stan las langs te</text></item>
<item><p>83b4</p><section>mdo sde</section><text>bla gos phrag pa gcig la bzar nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /</text></item>
<item><p>83b5</p><section>mdo sde</section><text>bcom ldan 'das bcom ldan 'das las/ byang chub sems dpa'i stobs thos nas/ bdag gi nga rgyal dang dregs pa chag ste ma mchis par gyur lags so/ /bcom ldan 'das bdag sangs rgyas dang chos dang dge slong gi dge</text></item>
<item><p>83b6</p><section>mdo sde</section><text>'dun la skyabs su mchi'o/ /sems can thams cad la sman pa dang bde ba'i slad du/ bla na med pa yang dag par rdzogs pa'i byang chub tu yang sems bskyed do/ /de bzhin gshegs pa dgra bcom pa yang dag par rdzogs pa'i sangs</text></item>
<item><p>83b7</p><section>mdo sde</section><text>rgyas kyi stobs bcu ci 'dra ba de lta bu yang bdag gis thob par gyur cig /tshan po che chen po dri ma med pa'i gzi brjid las lha'i bu khris tshig 'di thos nas/ bla na med pa yang dag par rdzogs pa'i byang chub tu sems bskyed de/</text></item>
<item><p>83b8</p><section>mdo sde</section><text>'di skad du bcom ldan 'das bdag cag kyang da ltar de bzhin gshegs pa dgra bcom pa yang dag par rdzogs pa'i sangs rgyas ci 'dra ba de lta bu'i stobs dang ldan par gyur cig ces smras so/ /de nas bcom ldan 'das la</text></item>
<item><p>84a1</p><section>mdo sde</section><text>byang chub sems dpa' sred med kyi bus 'di skad ces gsol to/ /bcom ldan 'das bcom ldan 'das kyis gang gi ming bka' stsal nas/ cang mi gsung bar gyur pa'i ting nge 'dzin bsod nams thams cad bsdus pa</text></item>
<item><p>84a2</p><section>mdo sde</section><text>zhes bgyi ba de gang lags/ bcom ldan 'das ci nas byang chub sems dpa' rnams kyis bsod nams thams cad bsdus pa'i ting nge 'dzin thob par 'gyur ba'i slad du/ bsod nams thams cad bsdus pa'i ting nge 'dzin</text></item>
<item><p>84a3</p><section>mdo sde</section><text>de bshad du gsol/ de nas bcom ldan 'das kyis stong gsum gyi bdag po byang chub sems dpa' sred med kyi bu la bka' stsal pa/ sred med kyi bu byang chub sems dpa' sems dpa' chen po gang gis/</text></item>
<item><p>84a4</p><section>mdo sde</section><text>bla na med pa yang dag par rdzogs pa'i byang chub tu sems bskyed pa des/ bsod nams thams cad bsdus pa'i ting nge 'dzin 'di yongs su ma bzung ba de ni gang yang med do/ /de ci'i phyir zhe na/ bsod nams</text></item>
<item><p>84a5</p><section>mdo sde</section><text>bya ba'i dngos po thams cad ni/ byang chub kyi sems bskyed pa de'i khongs su 'dus shing rjes su zhugs pa'i phyir ro/ /sred med kyi bu dper na chu mig thams cad dang / mtsho bran thams cad dang / mtshe'u</text></item>
<item><p>84a6</p><section>mdo sde</section><text>thams cad dang / chu klung thams cad dang / chu bran thams cad dang / mtsho thams cad dang / lteng ka thams cad ni rgya mtsho chen po'i khongs su 'dus shing rjes su zhugs pa de bzhin du/ sred med kyi bu bsod</text></item>
<item><p>84a7</p><section>mdo sde</section><text>nams bya ba'i dngos po ci yang rung ba sbyin pa las byung ba rnams dang / tshul khrims las byung ba rnams dang / bsgoms pa las byung ba rnams dang / zag pa dang bcas pa rnams dang / zag pa med pa rnams dang /</text></item>
<item><p>84a8</p><section>mdo sde</section><text>'jig rten pa rnams dang / 'jig rten las 'das pa rnams dang / lha rnams dang / mi rnams kyi bsod nams bya ba'i dngos po ji snyed pa'i bsod nams bya ba'i dngos po de dag thams cad ni byang chub kyi sems kyi</text></item>
<item><p>84b1</p><section>mdo sde</section><text>khongs su 'dus shing rjes su zhugs pa dag go/ /sred med kyi bu de'i phyir bsod nams thams cad yongs su gzung bar 'dod pa'i rigs kyi bu 'am rigs kyi bu mos bla na med pa yang dag par rdzogs pa'i byang chub tu</text></item>
<item><p>84b2</p><section>mdo sde</section><text>sems bskyed par bya'o/ /sred med kyi bu dper na rin po che'i ri chen po gang dag yin pa 'di lta ste/ lhun po dang / lhun po chen po dang / btang bzung dang / btang bzung chen po dang / khor yug dang / khor</text></item>
<item><p>84b3</p><section>mdo sde</section><text>yug chen po dang / gzhan yang ri nag po rnams dang / rtswa dang / shing gel pa dang / sman dang / nags tshal thams cad dang / grong dang / grong khyer dang / grong rdal dang / ljongs dang / yul 'khor dang /</text></item>
<item><p>84b4</p><section>mdo sde</section><text>rgyal po'i pho brang dang / 'dzam bu'i gling dang / shar gyi lus 'phags dang / nub kyi ba lang spyod dang / byang gi sgra mi snyan dang / gling bzhi pa'i 'jig rten gyi khams dang / stong gi 'jig rten gyi khams dang / stong gnyis</text></item>
<item><p>84b5</p><section>mdo sde</section><text>gyi 'jig rten gyi khams dang / stong gsum gyi 'jig rten gyi khams dang / 'dod pa'i khams dang / gzugs kyi khams dang / gzugs med pa'i khams dang / zla ba dang / nyi ma dang / gza' dang / rgyu skar ji</text></item>
<item><p>84b6</p><section>mdo sde</section><text>snyed yod pa nas/ gling chen po bzhi pa'i 'jig rten gyi khams bye ba phrag brgya'i bar 'di dag thams cad ni/ stong gsum gyi stong chen po'i 'jig rten gyi khams gyi khongs su 'dus shing rjes su zhugs par blta bar bya ba</text></item>
<item><p>84b7</p><section>mdo sde</section><text>de bzhin du sred med kyi bu so so'i skye bo'i bsod nams rnams dang / slob pa'i bsod nams rnams dang / mi slob pa'i bsod nams rnams dang / rang sangs rgyas kyi bsod nams rnams dang / byang chub sems dpa'i bsod nams rnams</text></item>
<item><p>84b8</p><section>mdo sde</section><text>ji yang rung ba ji snyed pa de dag thams cad ni byang chub sems dpa' sems dpa' chen po sems dang po bskyed pa'i khongs su 'dus shing rjes su zhugs te/ sred med kyi bu rnam grangs des kyang / /gang dag gis</text></item>
<item><p>85a1</p><section>mdo sde</section><text>bla na med pa yang dag par rdzogs pa'i byang chub tu sems bskyed pa'i sems can de dag gis bsod nams thams cad yongs su bzung ba de ltar rig par bya'o/ /sred med kyi bu gling bzhi pa'i 'jig rten gyi khams kyi sems can las/ theg pa</text></item>
<item><p>85a2</p><section>mdo sde</section><text>chen po la yang dag par zhugs pa ma gtogs pa ji snyed pa de dag gi nang na 'khor los bsgyur ba ni bsod nams dang shes rab kyis mchog tu brjod do/ /sred med kyi bu gling bzhi pa'i 'jig rten gyi khams na</text></item>
<item><p>85a3</p><section>mdo sde</section><text>sems can ji snyed yod pa de dag thams cad 'khor los bsgyur ba'i bsod nams kyi phung po dang ldan par gyur te/ sems can re re yang 'khor los bsgyur ba'i rgyal po'i bsod nams ci 'dra ba</text></item>
<item><p>85a4</p><section>mdo sde</section><text>de lta bu'i bsod nams dang ldan par gyur na/ sred med kyi bu 'di ji snyam du sems ci bsod nams kyi phung po de mang ngam/ byang chub sems dpa' sred med kyi bus gsol pa/ bcom ldan 'das 'khor los</text></item>
<item><p>85a5</p><section>mdo sde</section><text>bsgyur ba gcig gi bsod nams kyi phung po yang mang lags na sems can grangs ma mchis pa de dag gi lta smos kyang ci 'tshal/ bcom ldan 'das kyis bka' stsal pa/ sred med kyi bu gal te stong gsum gyi stong chen</text></item>
<item><p>85a6</p><section>mdo sde</section><text>po'i 'jig rten gyi khams na sems can ji snyed yod pa sems can du bsdu bar bsdus pa de dag re re nas 'khor los bsgyur ba'i bsod nams kyi phung po dang ldan pa 'am/ stong gsum gyi stong chen po'i 'jig rten gyi khams kyi</text></item>
<item><p>85a7</p><section>mdo sde</section><text>sems can rnams 'khor los bsgyur ba'i bsod nams kyi phung po dang ldan pa lta zhog gi/ sred med kyi bu gal te 'jig rten gyi khams gang gA'i klung gi bye ma snyed kyi sems can gang dag yin pa de dag thams cad 'khor los sgyur ba'i</text></item>
<item><p>85a8</p><section>mdo sde</section><text>bsod nams kyi phung po dang ldan par gyur na/ sred med kyi bu 'di ji snyam du sems/ ci sems can de dag gi bsod nams kyi phung po mang ngam/ byang chub sems dpa' sred med kyi bus gsol pa</text></item>
<item><p>85b1</p><section>mdo sde</section><text>bcom ldan 'das sems can gcig 'khor los sgyur ba dang mnyam par gyur pa'i bsod nams kyi phung po yang dpag tu ma mchis grangs ma mchis na/ sems can grangs ma mchis pa 'khor los bsgyur ba'i rgyal por gyur pa de dag gi</text></item>
<item><p>85b2</p><section>mdo sde</section><text>bsod nams kyi phung po lta smos kyang ci 'tshal/ bcom ldan 'das kyis bka' stsal pa/ sred med kyi bu khyod mos par bya/ khong du chud par bya ste/ de bas na sems dang po bskyed pa'i byang chub sems dpa'i</text></item>
<item><p>85b3</p><section>mdo sde</section><text>bsod nams kyi phung po yongs su bzung ba ches mang la ches dpag tu med de/ 'khor los bsgyur ba'i bsod nams kyi phung pos ni bsod nams kyi phung po de'i brgya'i char yang mi phod/ stong gi cha dang /</text></item>
<item><p>85b4</p><section>mdo sde</section><text>'bum gyi cha dang / bye ba phrag brgya'i cha dang / bye ba phrag stong gi cha dang / bye ba phrag 'bum gyi char yang mi phod/ grangs dang / cha dang / bgrang ba dang / dpe dang / rgyur yang mi bzod do/ /sred med kyi bu 'di ni bsod</text></item>
<item><p>85b5</p><section>mdo sde</section><text>nams thams cad bsdus pa'i ting nge 'dzin la 'jug pa dang po'o/ /sred med kyi bu gzhan yang stong gi bdag po tshangs pa ni stong gi 'jig rten gyi khams byams pas khyab par byed do/ /sred med kyi bu 'di ji</text></item>
<item><p>85b6</p><section>mdo sde</section><text>snyam du sems/ gal te mi la la zhig gis stong gi 'jig rten gyi khams rin po che sna bdun gyis gang bar byas te sbyin pa byin na/ sbyin pa las byung ba'i bsod nams kyi phung po de dang tshangs pa'i byams pa dang</text></item>
<item><p>85b7</p><section>mdo sde</section><text>ldan pa'i bsod nams kyi phung po de gnyis gang mang / byang chub sems dpa' sred med kyi bus gsol pa/ bcom ldan 'das tshangs pa'i bsod nams kyi phung po de nyid ches mang gi sbyin pa las byung ba ni</text></item>
<item><p>85b8</p><section>mdo sde</section><text>de lta ma lags so/ /sred med kyi bu stong gi bdag po tshangs pa'i bsod nams kyi phung po lta zhog gi sred med kyi bu 'di ji snyam du sems/ stong gnyis kyi bdag po tshangs pas stong</text></item>
<item><p>86a1</p><section>mdo sde</section><text>gnyis kyi 'jig rten gyi khams byams pas khyab par byed la/ sred med kyi bu gal te mi la la zhig gis stong gnyis kyi 'jig rten gyi khams rin po che sna bdun gyis yongs su gang bar byas te</text></item>
<item><p>86a2</p><section>mdo sde</section><text>sbyin pa byin na/ sred med kyi bu sbyin pa las byung ba dang / byams pa las byung ba'i bsod nams kyi phung po de gnyis gang mang / byang chub sems dpa' sred med kyi bus gsol pa/ bcom ldan 'das stong gnyis</text></item>
<item><p>86a3</p><section>mdo sde</section><text>kyi bdag po tshangs pa'i byams pa dang ldan pa'i bsod nams kyi phung po gang lags pa de nyid ches mang gi sbyin pa las byung ba ni de lta ma lags so/ /sred med kyi bu stong gnyis kyi bdag po tshangs pa'i bsod nams kyi phung</text></item>
<item><p>86a4</p><section>mdo sde</section><text>po lta zhog gi/ sred med kyi bu 'di ji snyam du sems/ stong gsum gyi bdag po tshangs pas stong gsum gyi stong chen po'i 'jig rten gyi khams byams pas khyab par byed la/ sred med kyi bu mi la la</text></item>
<item><p>86a5</p><section>mdo sde</section><text>zhig gis stong gsum gyi stong chen po'i 'jig rten gyi khams rin po che sna bdun gyis gang bar byas te sbyin pa byin na/ sred med kyi bu sbyin pa las byung ba dang / tshangs pa chen po'i byams pa dang / ldan pa'i</text></item>
<item><p>86a6</p><section>mdo sde</section><text>bsod nams kyi phung po de gnyis gang mang / byang chub sems dpa' sred med kyi bus gsol pa/ bcom ldan 'das sbyin pa las byung ba'i bsod nams kyi phung po ni tshangs pa chen po'i byams pa dang ldan pa'i</text></item>
<item><p>86a7</p><section>mdo sde</section><text>bsod nams kyi phung po'i brgya'i char yang mi phod pa nas rgyu'i bar du yang mi bzod lags so/ /bcom ldan 'das kyis bka' stsal pa/ sred med kyi bu stong gsum gyi stong chen po'i 'jig rten gyi khams</text></item>
<item><p>86a8</p><section>mdo sde</section><text>kyi tshangs pa chen po'i byams pa dang ldan pa'i bsod nams kyi phung po lta zhog gi/ sred med gyi bu gal te stong gsum gyi stong chen po'i 'jig rten gyi khams kyi sems can du bsdu bar bsdus pa ji snyed pa de dag thams cad</text></item>
<item><p>86b1</p><section>mdo sde</section><text>tshangs pa chen po'i byams pa bsgom pa dang ldan pa'i bsod nams kyi phung po dang ldan par gyur pa'i sems can de dag thams cad kyi bsod nams kyi phung po bas ni sems dang po bskyed pa'i byang chub sems dpa' lhag</text></item>
<item><p>86b2</p><section>mdo sde</section><text>pa'i bsam pa la zhugs pa sems can thams cad yongs su dgrol ba la brtson pa/ g.yo med cing sgyu med pa'i byams pa chen po dang snying rje chen po bsgoms pa las byung ba'i bsod nams kyi phung po gang yin pa'i byang</text></item>
<item><p>86b3</p><section>mdo sde</section><text>chub sems dpa'i bsod nams kyi phung po 'di nyid de bas ches mang ste/ tshangs pa'i bsod nams kyi phung po de ni byang chub sems dpa' de'i bsod nams kyi phung po'i brgya'i char yang mi phod pa nas rgyu'i bar du yang mi bzod do/ /</text></item>
<item><p>86b4</p><section>mdo sde</section><text>sred med kyi bu de ltar na sems dang po bskyed pa'i byang chub sems dpa' sems dpa' chen po rnams kyi bsod nams kyi phung po ni dpag tu med pa yin te/ sred med kyi bu rnam grangs 'dis kyang rigs kyi bu 'am rigs kyi bu mo gang dag gis bla na med</text></item>
<item><p>86b5</p><section>mdo sde</section><text>pa yang dag par rdzogs pa'i byang chub tu sems bskyed pa dang / bskyed par 'gyur ba de dag gi bsod nams thams cad yongs su bsdus pa de ltar rig par bya ste/ sred med kyi bu 'di ni bsod nams thams cad bsdus pa'i ting nge 'dzin</text></item>
<item><p>86b6</p><section>mdo sde</section><text>la 'jug pa gnyis pa'o/ /sred med kyi bu 'di ji snyam du sems/ shar phyogs su 'jig rten gyi khams ji snyed cig yod/ lho dang / nub dang / byang dang / 'og dang / steng dang / phyogs bcur 'jig rten gyi khams ji snyed</text></item>
<item><p>86b7</p><section>mdo sde</section><text>cig yod/ byang chub sems dpa' sred med kyi bus gsol pa/ bcom ldan 'das dpag tu ma mchis so/ /bde bar gshegs pa dpag tu ma mchis so/ /phyogs bcu'i 'jig rten gyi khams de dag ni brjod pa 'am/</text></item>
<item><p>86b8</p><section>mdo sde</section><text>brda sprad par rngo mi thog lags so/ /bcom ldan 'das kyis bka' stsal pa/ sred med kyi bu gal te dper blang ba bstan pas bskal pa 'bum gyi bar du bstan tu zin kyang / phyogs bcu na 'jig rten gyi khams ji snyed</text></item>
<item><p>87a1</p><section>mdo sde</section><text>yod pa ni bstan par sla ba ma yin no/ /sred med kyi bu 'on kyang don 'di nyid brda sprad pa dang / bsod nams thams cad bsdus pa'i ting nge 'dzin yongs su rdzogs par bya ba dang / sems can bsod nams 'dod</text></item>
<item><p>87a2</p><section>mdo sde</section><text>pa rnams phyir zhing 'bogs par bya ba dang / byang chub sems dpa'i theg pa pa'i sems can rnams kyi brtson 'grus chen po yongs su rdzogs par bya ba'i phyir ngas khyod la dpes bstan to/ /sred med kyi bu dper na mi la la</text></item>
<item><p>87a3</p><section>mdo sde</section><text>zhig gis stong gsum gyi stong chen po'i 'jig rten gyi khams 'di chu'i phung po yan chad srid pa'i rtse mo man chad yungs 'brus yongs su gang bar byas la/ sred med kyi bu de las shar phyogs su yungs 'bru de dag ji snyed pa de</text></item>
<item><p>87a4</p><section>mdo sde</section><text>snyed kyi 'jig rten gyi khams 'das nas yungs 'bru gcig bor te/ de lta bu'i tshul gyis yungs 'bru de dag thams cad yongs su zad par byas kyang / shar phyogs kyi 'jig rten gyi khams rnams kyi mtha' rtogs par</text></item>
<item><p>87a5</p><section>mdo sde</section><text>mi nus so/ /lho dang / nub dang / byang dang / 'og dang / steng dang / phyogs bcu kun tu yang de bzhin du sbyar ro/ /sred med kyi bu gal te 'jig rten gyi khams gang gA'i klung gi bye ma snyed yungs 'brus yongs</text></item>
<item><p>87a6</p><section>mdo sde</section><text>su gang bar gyur la de las mi la la zhig gis yungs 'bru re re yang / yungs 'bru de dag ji snyed yod pa de snyed kyi char gses na/ sred med kyi bu 'di ji snyam du sems/ yungs 'bru'i cha gses pa de dag bgrang ba'i tshul</text></item>
<item><p>87a7</p><section>mdo sde</section><text>gyis mtha' rtogs par nus sam/ byang chub sems dpa' sred med kyi bus gsol pa/ bcom ldan 'das yungs 'bru gcig gi cha gses pa'i phyogs gang lags pa de yang gling bzhi pa'i sems can thams cad shA ri'i bu</text></item>
<item><p>87a8</p><section>mdo sde</section><text>dang 'dra bar gyur pas bskal par yang rtogs par rngo mi thog lags na/ yungs 'bru'i cha gses pa thams cad lta smos kyang ci 'tshal/ sred med kyi bu gal te mi la la zhig gis shar phyogs su yungs 'bru'i cha gses pa de dag ji snyed pa de snyed kyi</text></item>
<item><p>87b1</p><section>mdo sde</section><text>'jig rten gyi khams 'das nas yungs 'bru'i cha gses pa re re bor te/ sred med kyi bu de lta bu'i tshul gyis yungs 'bru'i cha gses pa thams cad zad par byas kyang / shar phyogs kyi 'jig rten gyi khams rnams kyi mtha'</text></item>
<item><p>87b2</p><section>mdo sde</section><text>rtogs par mi nus so/ /lho dang / nub dang / byang dang / 'og dang / steng dang / phyogs bcu kun du yang de bzhin du sbyar ro/ /sred med kyi bu de ltar phyogs bcu'i 'jig rten gyi khams nam mkhas yongs su khyab pa ji snyed pa de dag</text></item>
<item><p>87b3</p><section>mdo sde</section><text>thams cad mi la la zhig gis rin po che sna bdun gyis yongs su gang bar byas te sbyin pa byin na/ sred med kyi bu 'di ji snyam du sems/ mi de gzhi de las bsod nams mang du skyed dam/ byang chub sems dpa' sred med kyi bus</text></item>
<item><p>87b4</p><section>mdo sde</section><text>gsol pa/ bcom ldan 'das dpag tu ma mchis so/ /bde bar gshegs pa dpag tu ma mchis so/ /bcom ldan 'das kyis bka' stsal pa/ sred med kyi bu de lta bu'i sbyin pa las byung ba'i bsod nams kyi phung po bsdus</text></item>
<item><p>87b5</p><section>mdo sde</section><text>pa gang yin pa de ni sems dang po bskyed pa'i byang chub sems dpa' sems dpa' chen po'i lhag pa'i bsam pa phun sum tshogs pa g.yo med pa sgyu med pa/ sems can thams cad yongs su dgrol ba la brtson pa'i snying rje chen</text></item>
<item><p>87b6</p><section>mdo sde</section><text>po dang / byams pa chen po bsgom pa dang ldan pa'i bsod nams kyi phung po bsdus pa'i brgya'i char yang mi phod pa nas rgyu'i bar du yang mi bzod do/ /sred med kyi bu dper na gzugs kyi rnam pa nam mkha'i khams kyis ma</text></item>
<item><p>87b7</p><section>mdo sde</section><text>khyab pa ci yang med pa de bzhin du/ sred med kyi bu byang chub sems dpa' rnams kyi byang chub sems dpa'i byams pa des ni phyogs bcu'i 'jig rten na 'jig rten gyi khams ji snyed yod pa dang / sangs rgyas kyi zhing ji snyed yod pa</text></item>
<item><p>87b8</p><section>mdo sde</section><text>de dag ma khyab pa gang yang med de/ 'jig rten gyi khams de dag na sems can 'khod pa de dag thams cad byang chub sems dpa'i byams pas yongs su khyab bo/ /'jig rten gyi khams de dag na/</text></item>
<item><p>88a1</p><section>mdo sde</section><text>sems can gang dag sems can du bsdu bar bsdus pa de dag thams cad 'khor los sgyur ba'i bsod nams kyi phung po dang ldan par gyur tam/ de bzhin du brgya byin gyi bsod nams kyi phung po dang ldan par gyur tam/</text></item>
<item><p>88a2</p><section>mdo sde</section><text>de bzhin du tshangs pa'i bsod nams kyi phung po dang ldan par gyur kyang byang chub sems dpa' lhag pa'i bsam pa la zhugs pa/ g.yo med pa/ sgyu med pa/ sems can yongs su dgrol ba la brtson pa/ snying rje chen po la zhugs pa/</text></item>
<item><p>88a3</p><section>mdo sde</section><text>byams pa chen po la gnas pa'i gom pa bdun la bsod nams kyi phung po bsdus pa gang yin pa de ni de bas ches mang ste/ sems can thams cad 'khor los sgyur ba dang / brgya byin dang / tshangs pa'i bsod nams dang ldan par</text></item>
<item><p>88a4</p><section>mdo sde</section><text>gyur pa'i bsod nams kyi phung po de ni de lta ma yin no/ /sred med kyi bu 'di ni bsod nams thams cad bsdus pa'i ting nge 'dzin la 'jug pa gsum pa'o/ /sred med kyi bu gzhan yang stong gsum gyi stong chen po'i 'jig</text></item>
<item><p>88a5</p><section>mdo sde</section><text>rten gyi khams su gtogs pa'i sems can ji snyed pa de dag thams cad 'khor los sgyur ba dang mnyam pa'i bsod nams kyi phung po dang ldan par gyur kyang de dag thams cad ni brgya byin gyi bsod nams kyi phung po'i brgya'i char</text></item>
<item><p>88a6</p><section>mdo sde</section><text>mi phod pa nas rgyu'i bar du yang mi bzod do/ /sred med kyi bu stong gsum gyi stong chen po'i 'jig rten gyi khams kyi sems can ji snyed pa de dag thams cad brgya byin dang mnyam pa'i bsod nams kyi phung po dang ldan par gyur kyang</text></item>
<item><p>88a7</p><section>mdo sde</section><text>de dag thams cad ni tshangs pa chen po'i bsod nams kyi phung po'i brgya'i char yang mi phod pa nas rgyu'i bar du yang mi bzod do/ /sred med kyi bu stong gsum gyi stong chen po'i 'jig rten gyi khams kyi sems can ji snyed pa de dag</text></item>
<item><p>88a8</p><section>mdo sde</section><text>thams cad tshangs pa chen po dang mnyam pa'i bsod nams kyi phung po dang ldan par gyur kyang de dag thams cad ni dge bsnyen nag po'i mchog gi bsod nams kyi phung po'i brgya'i char yang mi phod pa nas rgyu'i bar du yang</text></item>
<item><p>88b1</p><section>mdo sde</section><text>mi bzod do/ /sred med kyi bu stong gsum gyi stong chen po'i 'jig rten gyi khams kyi sems can ji snyed pa de dag thams cad dge bsnyen nag po'i mchog dang mnyam pa'i bsod nams kyi phung po dang ldan par gyur kyang de dag</text></item>
<item><p>88b2</p><section>mdo sde</section><text>thams cad ni shA ri'i bu'i shes rab dang / ye shes dang bsod nams kyi phung po'i brgya'i char yang mi phod pa nas/ rgyu'i bar du yang mi bzod do/ /sred med kyi bu stong gsum gyi stong chen po'i 'jig rten gyi khams kyi</text></item>
<item><p>88b3</p><section>mdo sde</section><text>sems can ji snyed pa de dag thams cad shA ri'i bu dang mnyam pa'i shes rab dang / ye shes dang / bsod nams kyi phung po dang ldan par gyur kyang / de dag thams cad ni rang sangs rgyas gcig gi shes rab dang / ye shes</text></item>
<item><p>88b4</p><section>mdo sde</section><text>dang / bsod nams kyi phung po'i brgya'i char yang mi phod pa nas rgyu'i bar du yang mi bzod do/ /sred med kyi bu stong gsum gyi stong chen po'i 'jig rten gyi khams kyi sems can ji snyed pa de dag thams cad</text></item>
<item><p>88b5</p><section>mdo sde</section><text>rang sangs rgyas kyi shes rab dang / ye shes dang / bsod nams kyi phung po dang ldan par gyur kyang de dag thams cad ni byang chub sems dpa' sems dpa' chen po nges par byung nas bskal pa lnga</text></item>
<item><p>88b6</p><section>mdo sde</section><text>brgya lon pa'i shes rab dang / ye shes dang / bsod nams kyi phung po'i brgya'i char yang mi phod pa nas rgyu'i bar du yang mi bzod do/ /thams cad la yang de bzhin du sbyar te/ sred med kyi bu 'di</text></item>
<item><p>88b7</p><section>mdo sde</section><text>ni bsod nams thams cad bsdus pa'i ting nge 'dzin la 'jug pa bzhi pa'o/ /bstan pa 'di bshad pa na/ mi sum khri nyis stong gis bla na med pa yang dag par rdzogs pa'i byang chub tu sems bskyed do/ /</text></item>
<item><p>88b8</p><section>mdo sde</section><text>stong gsum gyi stong chen po'i 'jig rten gyi khams 'di yang rnam pa drug tu g.yos so/ /lha dang mi'i sil snyan dag kyang grag go/ /lha dang mi'i me tog gi sprin dag kyang bab ste/ me tog gi sprin de dag gis sa chen po 'di</text></item>
<item><p>89a1</p><section>mdo sde</section><text>pus mo nub tsam du bkram mo/ /lha dang klu dang gnod sbyin dang / dri za dang lha ma yin dang / nam mkha' lding dang / mi 'am ci dang / lto 'phye chen po dang / brgya byin dang / tshangs pa dang / 'jig rten skyong ba de dag thams cad</text></item>
<item><p>89a2</p><section>mdo sde</section><text>kyis kyang tshig 'di skad ces gsol to/ /bcom ldan 'das rigs kyi bu 'am/ rigs kyi bu mo bla na med pa yang dag par rdzogs pa'i byang chub tu sems bskyed pa dang / bskyed pa dang / bskyed par 'gyur ba gang dag lags</text></item>
<item><p>89a3</p><section>mdo sde</section><text>pa de dag gis ni bdag cag zil kyis gnon to/ /bcom ldan 'das bdag cag ni sems can de dag gi don bgyid pa lags so/ /bcom ldan 'das kyis gsungs pa'i don bdag cag gis 'tshal ba ltar na sems can gang</text></item>
<item><p>89a4</p><section>mdo sde</section><text>su dag bla na med pa yang dag par rdzogs pa'i byang chub la ma zhugs pa de dag ni bsod nams thams cad bsdus pa'i ting nge 'dzin las mngon par byung ba yang ma lags/ de dag thams cad ni bsod nams thams</text></item>
<item><p>89a5</p><section>mdo sde</section><text>cad bsdus pa'i ting nge 'dzin 'di la yang dag par gzhol ba yang ma lags kyi/ bcom ldan 'das gang dag gis bla na med pa yang dag par rdzogs pa'i byang chub tu sems bskyed pa de dag thams cad ni bsod nams</text></item>
<item><p>89a6</p><section>mdo sde</section><text>thams cad bsdus pa'i ting nge 'dzin las mngon par byung ba yang lags/ de dag thams cad ni bsod nams thams cad bsdus pa'i ting nge 'dzin de la yang dag par gzhol ba yang lags so/ /le'u dang po'o// //</text></item>
<item><p>89a7</p><section>mdo sde</section><text>bam po gnyis pa/ de nas bcom ldan 'das la tshan po che chen po dri ma med pa'i gzi brjid kyis 'di skad ces gsol to/ /bcom ldan 'das bsod nams thams cad bsdus pa'i ting nge</text></item>
<item><p>89a8</p><section>mdo sde</section><text>'dzin 'di thob par bgyid pa'i chos rnams gang lags/ de skad ces gsol pa dang / bcom ldan 'das kyis tshan po che chen po dri ma med pa'i gzi brjid la 'di skad ces bka' stsal to/ /rigs kyi bu</text></item>
<item><p>89b1</p><section>mdo sde</section><text>bsod nams thams cad bsdus pa'i ting nge 'dzin 'di 'thob par byed pa'i chos gcig ste/ gcig gang zhe na/ 'di lta ste/ thams cad mkhyen pa nyid kyi sems mi gtong ba ste/ rigs kyi bu chos gcig po 'di ni</text></item>
<item><p>89b2</p><section>mdo sde</section><text>bsod nams thams cad bsdus pa'i ting nge 'dzin 'di 'thob par byed pa'o/ /rigs kyi bu gzhan yang bsod nams thams cad bsdus pa'i ting nge 'dzin 'di 'thob par byed pa'i chos gnyis te/ gnyis gang zhe na/</text></item>
<item><p>89b3</p><section>mdo sde</section><text>'di lta ste/ mnyan pa'i chos yongs su tshol bas chog mi shes pa dang / ji ltar thos pa'i chos la tshul bzhin du so sor rtog pa ste/ rigs kyi bu chos 'di gnyis ni bsod nams thams cad bsdus pa'i ting nge 'dzin 'di</text></item>
<item><p>89b4</p><section>mdo sde</section><text>'thob par byed pa'o/ /rigs kyi bu gzhan yang bsod nams thams cad bsdus pa'i ting nge 'dzin 'di 'thob par byed pa'i chos gsum ste/ gsum gang zhe na/ 'di lta ste/ sdig pa thams cad yongs su spong ba dang /</text></item>
<item><p>89b5</p><section>mdo sde</section><text>dge ba'i chos rnams mngon par 'du byed pa dang / yongs su bsngo ba la mkhas pa ste/ rigs kyi bu chos gsum po de dag ni bsod nams thams cad bsdus pa'i ting nge 'dzin 'di 'thob par byed pa'o/ /rigs kyi bu gzhan</text></item>
<item><p>89b6</p><section>mdo sde</section><text>yang bsod nams thams cad bsdus pa'i ting nge 'dzin 'di 'thob par byed pa'i chos bzhi ste/ bzhi gang zhe na/ 'di lta ste/ tshul khrims yongs su dag pa dang / lta ba yongs su dag pa dang / sems yongs su dag pa dang /</text></item>
<item><p>89b7</p><section>mdo sde</section><text>shes rab yongs su dag pa ste/ rigs kyi bu chos bzhi po de dag ni bsod nams thams cad bsdus pa'i ting nge 'dzin 'di 'thob par byed pa'o/ /rigs kyi bu gzhan yang bsod nams thams cad bsdus pa'i</text></item>
<item><p>89b8</p><section>mdo sde</section><text>ting nge 'dzin 'di 'thob par byed pa'i chos lnga ste/ lnga gang zhe na/ 'di lta ste/ lhag pa'i bsam pas byang chub la zhugs pa dang / rtag tu bden pa'i tshig smra ba dang / g.yo med pa dang / phrag dog med pa dang /</text></item>
<item><p>90a1</p><section>mdo sde</section><text>sems can thams cad la sems snyoms pa ste/ rigs kyi bu lnga po de dag ni bsod nams thams cad bsdus pa'i ting nge 'dzin 'di 'thob par byed pa'o/ /rigs kyi bu gzhan yang bsod nams thams cad</text></item>
<item><p>90a2</p><section>mdo sde</section><text>bsdus pa'i ting nge 'dzin 'di 'thob par byed pa'i chos drug ste/ drug gang zhe na/ 'di lta ste/ dge ba'i bshes gnyen bsten pa dang / sdig pa'i grogs po yongs su spong ba dang / tshogs kyi kha mi 'drin pa dang / dben pa'i</text></item>
<item><p>90a3</p><section>mdo sde</section><text>gnas na gnas pa dang / byams pa chen po mi gtong ba dang / sems can thams cad la snying rje chen po dang ldan pa ste/ rigs kyi bu chos drug po de dag ni bsod nams thams cad bsdus pa'i ting nge 'dzin 'di 'thob</text></item>
<item><p>90a4</p><section>mdo sde</section><text>par byed pa'o/ /rigs kyi bu gzhan yang bsod nams thams cad bsdus pa'i ting nge 'dzin 'di 'thob par byed pa'i chos bdun te/ bdun gang zhe na/ 'di lta ste/ zhi gnas yongs su 'tshol ba dang / lhag mthong la</text></item>
<item><p>90a5</p><section>mdo sde</section><text>mkhas pa dang / rgyu yongs su shes pa dang / rten cing 'brel bar 'byung ba la mkhas pa dang / yang dag par bsgrub pa dang / lam gyi tshogs yongs su tshol ba dang / lam bsgom pa la le lo med pa ste/ rigs kyi bu bdun po</text></item>
<item><p>90a6</p><section>mdo sde</section><text>de dag ni bsod nams thams cad bsdus pa'i ting nge 'dzin 'di 'thob par byed pa'o/ /rigs kyi bu gzhan yang bsod nams thams cad bsdus pa'i ting nge 'dzin 'di 'thob par byed pa'i chos brgyad de/ brgyad gang zhe na</text></item>
<item><p>90a7</p><section>mdo sde</section><text>'di lta ste/ lus las su rung ba nyid dang / sems las su rung ba nyid dang / tshor ba la so sor rtog pa nyid dang / chos la rjes su lta ba nyid dang / sdig pa mi dge ba'i chos ma skyes pa rnams mi bskyed pa dang / sdig pa mi dge</text></item>
<item><p>90a8</p><section>mdo sde</section><text>ba'i chos skyes pa rnams spang ba dang / dge ba'i chos ma skyes pa rnams skyed pa dang / dge ba'i chos skyes pa rnams kun nas bsrung zhing yongs su sbyong ba ste/ rigs kyi bu chos brgyad po de dag ni bsod nams thams cad bsdus</text></item>
<item><p>90b1</p><section>mdo sde</section><text>pa'i ting nge 'dzin 'di 'thob par byed pa'o/ /rigs kyi bu gzhan yang bsod nams thams cad bsdus pa'i ting nge 'dzin 'di 'thob par byed pa'i chos dgu ste/ dgu gang zhe na/ 'di lta ste/ 'das pa mi zad pa'i chos nyid dang / ma 'ongs</text></item>
<item><p>90b2</p><section>mdo sde</section><text>pa mi zad pa'i chos nyid dang / da ltar byung ba mi zad pa'i chos nyid du so sor rtog pa dang / sgyu ma'i chos la so sor rtog pa dang / dus gsum mnyam pa nyid du khong du chud pa dang / chos thams cad la ji lta ba bzhin du chos kyi</text></item>
<item><p>90b3</p><section>mdo sde</section><text>bzod pa dang ldan pa dang / stong pa nyid mi spong ba dang / mtshan ma med pa rnam par bsgoms pas smon pa dang bral ba dang / bsams bzhin du srid par skye ba ste/ rigs kyi bu chos dgu po de dag ni bsod nams thams cad</text></item>
<item><p>90b4</p><section>mdo sde</section><text>bsdus pa'i ting nge 'dzin 'di 'thob par byed pa'o/ /rigs kyi bu gzhan yang bsod nams thams cad bsdus pa'i ting nge 'dzin 'di 'thob par byed pa'i chos bcu ste/ bcu gang zhe na/ 'di lta ste/ bdag med pa la mos</text></item>
<item><p>90b5</p><section>mdo sde</section><text>pa dang / srog med pa la bzod pa dang / gang zag med pa la gcig tu nges pa dang / mi rtag pa la yid ches pa dang / skye ba thams cad la sems can dmyal bar 'du shes pa dang / phung po rnams la gshed mar 'du shes pa dang /</text></item>
<item><p>90b6</p><section>mdo sde</section><text>khams rnams la sbrul gdug par 'du shes pa dang / skye mched rnams la grong stong par 'du shes pa dang / srid pa rnams la nges par 'byung bar 'du shes pa dang / rnam par thar pa'i sgo rnams la 'dris par 'du shes pa ste/ rigs kyi bu</text></item>
<item><p>90b7</p><section>mdo sde</section><text>chos bcu po de dag ni bsod nams thams cad bsdus pa'i ting nge 'dzin 'di 'thob par byed pa'o/ /de skad ces bka' stsal pa dang / bcom ldan 'das la tshan po che chen po dri ma med pa'i gzi brjid kyis 'di skad ces gsol to/ /</text></item>
<item><p>90b8</p><section>mdo sde</section><text>bcom ldan 'das bsod nams kyi tshogs yang dag par bsdu bar 'tshal ba'i byang chub sems dpa' sems dpa' chen pos bsod nams thams cad bsdus pa'i ting nge 'dzin 'di mnyen par bgyi'o/ /bsod nams sogs</text></item>
<item><p>91a1</p><section>mdo sde</section><text>par 'tshal ba'i byang chub sems dpa' sems dpa' chen pos bsod nams thams cad bsdus pa'i ting nge 'dzin 'di mnyan par bgyi'o/ /bsod nams bsam gyis mi khyab pa 'thob par 'tshal ba'i byang chub</text></item>
<item><p>91a2</p><section>mdo sde</section><text>sems dpa' sems dpa' chen pos bsod nams thams cad bsdus pa'i ting nge 'dzin 'di mnyan par bgyi/ mos par bgyi'o/ /bsod nams mi zad pa 'thob par 'tshal ba'i byang chub sems dpa' sems dpa' chen pos ting</text></item>
<item><p>91a3</p><section>mdo sde</section><text>nge 'dzin 'di la brtson par bgyi'o/ /bsod nams rgya mtsho 'thob par 'tshal ba'i byang chub sems dpa' sems dpa' chen pos ting nge 'dzin 'di gzung bar bgyi/ bcang bar bgyi/ bklag par bgyi/ bshad par bgyi'o/ /</text></item>
<item><p>91a4</p><section>mdo sde</section><text>bsod nams brgya'i mtshan yongs su gzung bar 'tshal ba'i byang chub sems dpa' sems dpa' chen pos ting nge 'dzin 'di sgom pa'i rnal 'byor la brtson par bgyi'o/ /de nas yang bcom ldan 'das la tshan po che chen</text></item>
<item><p>91a5</p><section>mdo sde</section><text>po dri ma med pa'i gzi brjid kyis 'di skad ces gsol to/ /bcom ldan 'das byang chub sems dpa' sems dpa' chen po mngon par brtson pas 'di lta ste/ bsod nams mi zad pa dang / bsod nams rgya mtsho dang /</text></item>
<item><p>91a6</p><section>mdo sde</section><text>bsod nams bsam gyis mi khyab pa dang / bsod nams stsogs pa dang / bsod nams brgya'i mtshan gyi chos 'di dag ji ltar yongs su rdzogs par bgyid pa lags/ de skad ces gsol pa dang / bcom ldan 'das</text></item>
<item><p>91a7</p><section>mdo sde</section><text>kyis tshan po che chen po dri ma med pa'i gzi brjid la 'di skad ces bka' stsal to/ /rigs kyi bu gsum po 'di dag ni bsod nams nye bar rton pa dang / bsod nams kyi tshogs dang / bsod nams 'du ba dang / bsod</text></item>
<item><p>91a8</p><section>mdo sde</section><text>nams rgyas pa dang / bsod nams mi zad pa dang / bsod nams bsam gyis mi khyab pa dang / bsod nams rgya mtsho yin te/ gsum gang zhe na/ 'di lta ste/ sbyin pa'i tshogs dang / tshul khrims kyi tshogs dang /</text></item>
<item><p>91b1</p><section>mdo sde</section><text>thos pa'i tshogs so/ /rigs kyi bu de la byang chub sems dpa' sems dpa' chen pos sbyin pa'i tshogs la ji ltar brtson par bya zhe na/ rigs kyi bu 'di la byang chub sems dpa' sems dpa' chen pos dngos po gang la de'i gtong</text></item>
<item><p>91b2</p><section>mdo sde</section><text>ba'i sems mi skye zhing gtong ba'i blo mi 'byung ba'i dngos po de blang bar mi bya'o/ /yongs su gzung ba gang la btang ba'i sems mi skye ba'i yongs su gzung ba de yongs su gzung bar mi bya'o/ /gang la slong ba rnams kyis</text></item>
<item><p>91b3</p><section>mdo sde</section><text>bslangs na yongs su 'dzin pa'i blo skye ba'i g.yog 'khor de gzung bar mi bya'o/ /dngos po gang la slong ba rnams kyis bslangs na byang chub sems dpa' mi gtong ba'i blo skye bar 'gyur ba'i rgyal srid de blang bar mi bya'o/</text></item>
<item><p>91b4</p><section>mdo sde</section><text>longs spyod de dag dang / nor de dang / rdzas de dang / rin po che de dag blang bar mi bya ba nas de lta bu'i dngos po ci yang rung ba'i bar du blang bar mi bya'o/ /rigs kyi bu gzhan yang byang chub sems dpa' sems dpa' chen pos 'di</text></item>
<item><p>91b5</p><section>mdo sde</section><text>snyam du sems bskyed par bya ste/ bdag gi lus 'di yang sems can thams cad la gtang ste yongs su gtang na phyi rol kyi dngos po rnams lta ci smos snyam du sems bskyed par bya'o/ /gzhan yang sems can gang dang</text></item>
<item><p>91b6</p><section>mdo sde</section><text>gang la dngos po gang dang gang gis dngos po gang dang gang byed par 'gyur ba de yod na de dang de la de dang de mi dga' ba med pa dang 'gyod pa med par sbyin par bya ste/ lag pa 'dod pa rnams la lag pa yang sbyin no/ /rkang pa</text></item>
<item><p>91b7</p><section>mdo sde</section><text>'dod pa rnams la rkang pa dang / mig 'dod pa rnams la mig kyang sbyin no/ /sha 'dod pa rnams la sha dang / khrag 'dod pa rnams la khrag dang / rkang 'dod pa rnams la rkang dang / yan lag dang nying lag 'dod pa rnams</text></item>
<item><p>91b8</p><section>mdo sde</section><text>la yan lag dang nying lag dang / mgo bo 'dod pa rnams la mgo bo yang yongs su gtong bar bya na/ phyi rol gyi dngos po 'di lta ste/ nor dang / 'bru dang / gser dang / dngul dang / rin po che dang /</text></item>
<item><p>92a1</p><section>mdo sde</section><text>rgyan dang / rta dang / glang po che dang / shing rta dang / bzhon pa dang / grong dang / grong khyer dang / grong rdal dang / ljongs dang / yul 'khor dang / rgyal po'i pho brang dang / tshong 'dus dang / ri 'or ba dang / bran dang / bran mo dang / las</text></item>
<item><p>92a2</p><section>mdo sde</section><text>byed pa dang / bu dang / bu mo dang / chung ma dang / 'khor rnams lta ci smos/ gzhan yang sems can gang dang gang la gang dang gang gis don byed par 'gyur ba de dang de yod na de dang de la dngos po de dang de sbyin par bya ste/</text></item>
<item><p>92a3</p><section>mdo sde</section><text>mi dga' ba med pa dang / 'gyod pa med pa dang / rnam par smin pa la mi re bar yongs su gtang bar bya'o/ /mi lta bar sbyin par bya'o/ /gzhan du na sems can la phan gdags pa dang / sems can la snying rje ba dang /</text></item>
<item><p>92a4</p><section>mdo sde</section><text>sems can de la snying brtse ba dang / sems can de dag nyid bsdu ba'i phyir bya bar zad do/ /bdag gis byang chub thob pa na ci nas sems can 'di dag chos kun rtogs par gyur cig snyam du sems bskyed par bya'o/ /</text></item>
<item><p>92a5</p><section>mdo sde</section><text>rigs kyi bu byang chub sems dpa' gang su dag de ltar sems bskyed par byed pa de dag ni byang chub sems dpa' zhes bya'o/ /rigs kyi bu gzhan yang byang chub sems dpa' ni lus dang srog la yang mi lta ba yin te/</text></item>
<item><p>92a6</p><section>mdo sde</section><text>de ni srog gi phyir yang sdig pa'i las mngon par 'du mi byed do/ /lus rtas par bya ba'i phyir ya nga ba'i 'tsho bas 'tsho bar mi byed do/ /de ni srog gi phyir yang gzhan la slong khro mi byed do/ /long spyod kyi phyir mi</text></item>
<item><p>92a7</p><section>mdo sde</section><text>dge ba mngon par 'du mi byed do/ /g.yog 'khor gyi phyir yang rtsod pa dang 'thab mo slong bar mi byed do/ /chung ma dang / bu dang / bu mo rnams kyi phyir yang gzhan dag la 'drid par mi byed do/ /gzhan gyi longs spyod</text></item>
<item><p>92a8</p><section>mdo sde</section><text>dag la yang brnab sems skyed par mi byed/ ser sna'i sems bskyed par mi byed do/ /de 'dod pa nyung ste sems skyed pa gcig kyang dge ba dang mi ldan pa bskyed par mi byed na/ mang po lta ci smos/</text></item>
<item><p>92b1</p><section>mdo sde</section><text>de de ltar brtson na 'dod chen dang chags pa spong bar 'gyur ro/ /'dod chen dang chags pa spangs na btsal bar bya ba tshol bar mi byed do/ /btsal bar bya ba mi tshol na yang dag pa la brtson par 'gyur ro/ /yang dag pa la brtson</text></item>
<item><p>92b2</p><section>mdo sde</section><text>na yang dag par 'gro ba thob par 'gyur ro/ /yang dag par song na yang dag pa'i bsgrub pa la gnas par 'gyur ro/ /yang dag pa la zhugs na/ yang dag pa'i dge ba'i bshes gnyen rnams mnyes par byed do/ /yang</text></item>
<item><p>92b3</p><section>mdo sde</section><text>dag pa'i dge ba'i bshes gnyen rnams mnyes par byas nas bsten par byed/ 'grogs par byed/ bsnyen bkur byed do/ /de dge ba'i bshes gnyen rnams dang bsten cing 'grogs la bsnyen bkur byed na dge ba'i</text></item>
<item><p>92b4</p><section>mdo sde</section><text>bshes gnyen rnams las yang dag par nges pa'i chos rnams thos par 'gyur ro/ /thos nas kyang sgrub par byed do/ /de yang dag pa'i chos la zhugs nas log par sgrub pa la gnas pa'i sems can rnams kyi don</text></item>
<item><p>92b5</p><section>mdo sde</section><text>thams cad byed do/ /de sems can gyi don la brtson na mi rigs par ltung bar mi 'gyur ro/ /de rigs pa la zhugs na 'di lta ste/ sems can rnams kyi dbang po mchog dang mchog ma yin pa shes pa'i tshul dang</text></item>
<item><p>92b6</p><section>mdo sde</section><text>tshul ma yin pa la mkhas pa 'thob par 'gyur te/ rigs kyi bu de ltar na sbyin pa'i tshogs la spyod pa'i byang chub sems dpa' rnams ni yon tan gyi khyad par de lta bu dag thob par 'gyur ro/ /rigs kyi bu gzhan</text></item>
<item><p>92b7</p><section>mdo sde</section><text>yang byang chub sems dpa' sems dpa' chen pos ni nang dang phyi rol gyi chos rnams la gcig gis 'du shes bskyed par bya'i gnyis kyi 'du shes bskyed par mi bya ste/ nang gi sa'i khams gang yin pa dang / phyi rol gyi sa'i</text></item>
<item><p>92b8</p><section>mdo sde</section><text>khams gang yin pa 'di la gnyis su med de gnyis su byar med do/ /de ci'i phyir zhe na/ lus 'di ni rtswa dang shing dang / brtsig pa dang / lam snang ba dang 'dra ste/ spyod pa med pa/ byed pa med pa/ sems pa med pa/ snying po</text></item>
<item><p>93a1</p><section>mdo sde</section><text>med pa khams kyis bsdus pa yin pa'i phyir ro/ /gal te 'di la la la zhig gis bcad dam/ btubs sam/ dbyug pa 'am/ mtshon cha 'am/ shing ngam/ bong bas bsnun kyang rung ste/ de la bdag gis tshor ba'i rnam</text></item>
<item><p>93a2</p><section>mdo sde</section><text>par rig pa bskyed par mi bya'o/ /lus la blta bar mi bya'o/ /srog la chags pa bskyed par mi bya'o/ /sems can de dag la yang tha ba dang sdang ba'i sems bskyed par mi bya'o snyam pa'i steng du des sems can de dag la byams pa'i</text></item>
<item><p>93a3</p><section>mdo sde</section><text>sems bskyed par bya'o/ /rigs kyi bu dper na sman gyi shing ljon pa ni rtsa ba las khyer ram/ sdong po 'am/ yal ga 'am/ shun lpags sam/ lo ma 'am/ me tog gam/ 'bras bu 'am/ snying po las khyer na/ 'di snyam du bdag gi rtsa</text></item>
<item><p>93a4</p><section>mdo sde</section><text>ba khyer la sdong po ma khyer cig ce 'am/ bdag gi sdong po khyer la rtsa ba ma khyer cig ces 'am/ bdag gi yal ga khyer la lo ma ma khyer cig ce 'am/ bdag gi lo ma khyer la yal ga ma khyer cig ce 'am/ de bzhin du bdag gi yal ga phre'u dang /</text></item>
<item><p>93a5</p><section>mdo sde</section><text>me tog dang / 'bras bu dang / shun pags dang / snying po las khyer la snying po med pa las ma khyer cig ce 'am/ bdag gi snying po med pa las khyer la snying po las ma khyer cig snyam du rtog par mi byed de/ de ltar na sman gyi shing</text></item>
<item><p>93a6</p><section>mdo sde</section><text>ljon pa ni thams cad kyi thams cad du rnam par rtog par mi byed mod kyi/ 'on kyang sman gyi shing ljon pa ni rnam par mi rtog bzhin du nad rab dang / 'bring dang / tha ma sel bar byed pa de bzhin du rigs kyi bu byang chub</text></item>
<item><p>93a7</p><section>mdo sde</section><text>sems dpa' sems dpa' chen pos/ 'byung ba chen po bzhi'i lus 'di la/ sman gyi shing ljon pa lta bu'i 'du shes bskyed par bya'o/ /sems can gang dang / gang dag la ci dang ci dgos pa de dang</text></item>
<item><p>93a8</p><section>mdo sde</section><text>de de bzhin du khyer cig ces byas te/ lag pa 'dod pa la ni lag pa/ rkang pa 'dod pa la ni rkang pa/ mig 'dod pa la ni mig /sha 'dod pa la ni sha /khrag 'dod pa la ni khrag /rus pa 'dod pa la ni rus pa/ rkang</text></item>
<item><p>93b1</p><section>mdo sde</section><text>'dod pa la ni rkang / mgo bo 'dod pa la ni mgo bo/ yan lag dang nying lag thams cad 'dod pa la ni bdag gi yan lag dang nying lag thams cad khyer cig snyam ste/ rigs kyi bu de ltar sems pa'i byang chub sems dpa'</text></item>
<item><p>93b2</p><section>mdo sde</section><text>sems dpa' chen po ni sbyin pa'i tshogs kyis bsod nams mi zad pas mngon par 'byung ba yin te/ byang chub sems dpa' sems dpa' chen po des sbyin pa byin pa na sems can ser sna can rnams kyi gtong ba yongs su</text></item>
<item><p>93b3</p><section>mdo sde</section><text>rdzogs par bya ba'i phyir yongs su bsngo bar bya'o/ /sems can dbul po rnams kyis longs spyod chen po 'thob par bya ba'i phyir yongs su bsngo bar bya'o/ /des yan lag dang nying lag rnams yongs su gtong ba na sems can</text></item>
<item><p>93b4</p><section>mdo sde</section><text>thams cad kyi yan lag dang / nying lag thams cad yongs su rdzogs par 'gyur ba'i phyir yongs su bsngo bar bya'o/ /des sbyin pa sbyin pa na dus thams cad du chos gsum du yongs su bsngo bar mi bya ste/ gsum gang zhe na/</text></item>
<item><p>93b5</p><section>mdo sde</section><text>'di lta ste/ 'dod pa'i dga' ba dang / rgyal srid dang / longs spyod dang / dbang phyug thob par bya ba'i phyir/ yongs su bsngo bar mi bya ba dang / bdag nyid bsod nams dang ldan par bya ba'i phyir yongs su</text></item>
<item><p>93b6</p><section>mdo sde</section><text>bsngo bar mi bya ba dang / nyan thos dang rang sangs rgyas kyi sa 'thob par bya ba'i phyir yongs su bsngo bar mi bya'o/ /des sbyin pa sbyin pa na sbyin pa de yan lag bzhi yongs su dag pa yongs su rdzogs par bya ba'i</text></item>
<item><p>93b7</p><section>mdo sde</section><text>phyir yongs su bsngo bar bya ste/ de la yan lag bzhi yongs su dag pa yongs su rdzogs pa gang zhes na/ sangs rgyas kyis zhing yongs su dag par bya ba'i phyir yongs su bsngo bar bya ba dang /</text></item>
<item><p>93b8</p><section>mdo sde</section><text>byang chub sems dpa'i dge 'dun yongs su dag par bya ba'i phyir yongs su bsngo bar bya ba dang / sems can thams cad yongs su smin par bya ba'i phyir/ yongs su bsngo bar bya ba dang /</text></item>
<item><p>94a1</p><section>mdo sde</section><text>thams cad mkhyen pa'i ye shes yongs su dag par bya ba'i phyir yongs su bsngo bar bya ba ste/ de ltar na yan lag bzhi yongs su dag pa yongs su rdzogs par bya ba'i phyir byang chub sems dpa' sems</text></item>
<item><p>94a2</p><section>mdo sde</section><text>dpa' chen pos sbyin pa de yongs su bsngo bar bya'o/ /rigs kyi bu gzhan yang byang chub sems dpa' sems dpa' chen pos sbyin pa nye bar brtan par bya'i zad par mi bya'o/ /de la byang chub sems dpa' rnams kyi sbyin</text></item>
<item><p>94a3</p><section>mdo sde</section><text>pa ji ltar zad par 'gyur zhe na/ rigs kyi bu byang chub sems dpa' chos bzhi dang ldan pa rnams kyi sbyin pa ni zad par 'gyur te/ bzhi gang zhe na/ 'di lta ste/ yongs su ma bsngos pa dang / thabs mi mkhas pa dang / dma'</text></item>
<item><p>94a4</p><section>mdo sde</section><text>bar skye bar 'dod pa dang / sdig pa'i grogs po la bsten pa ste rigs kyi bu byang chub sems dpa' chos bzhi po de dag dang ldan pa rnams kyi sbyin pa ni zad par 'gyur ro/ /rigs kyi bu byang chub sems dpa' sems</text></item>
<item><p>94a5</p><section>mdo sde</section><text>dpa' chen po chos bzhi dang ldan pa rnams kyi sbyin pa ni yongs su zad par mi 'gyur la nye bar brtan par 'gyur ro/ /bzhi gang zhe na/ 'di lta ste/ bla na med pa yang dag par rdzogs pa'i byang chub tu yongasu bsngo ba dang /</text></item>
<item><p>94a6</p><section>mdo sde</section><text>thabs la mkhas pa dang / chos kyi rgyal srid 'dod pa dang / dge ba'i bshes gnyen la sten pa ste/ rigs kyi bu byang chub sems dpa' sems dpa' chen po chos bzhi po de dag dang ldan pa rnams kyi sbyin pa ni yongs su zad</text></item>
<item><p>94a7</p><section>mdo sde</section><text>par mi 'gyur la nye bar brten par 'gyur ro/ /rigs kyi bu gzhan yang byang chub sems dpa' sems dpa' chen pos chos gsum mngon du byas la sbyin pa sbyin par bya ste/ gsum gang zhe na/ 'di lta ste/ byang chub kyi</text></item>
<item><p>94a8</p><section>mdo sde</section><text>sems mi gtong ba dang / sems can la snying brtse ba dang / de bzhin gshegs pa'i bka' dang mi 'gal ba dang chos dang zang zing gi sbyin pa'i rnam par smin pa la mi re ba ste/ rigs kyi bu byang chub sems dpa' sems dpa'/</text></item>
<item><p>94b1</p><section>mdo sde</section><text>chen pos chos bzhi po de dag mngon du byas la sbyin pa sbyin par bya'o/ /rigs kyi bu gzhan yang byang chub sems dpa' sems dpa' chen pos sems can rnams chos gsum la dgod pa'i phyir sbyin pa sbyin par bya ste/ gsum gang zhe na/ 'di lta ste/</text></item>
<item><p>94b2</p><section>mdo sde</section><text>sems can thams cad byang chub la dgod pa dang / chos bstan pa de nyid la dgod pa dang / sems can thams cad bla na med pa'i bde ba la dgod pa'i phyir te/ rigs kyi bu chos gsum po de dag la sems can rnams dgod pa'i</text></item>
<item><p>94b3</p><section>mdo sde</section><text>phyir byang chub sems dpa' sems dpa' chen pos sbyin pa sbyin par bya'o/ /rigs kyi bu gzhan yang chos gnyis 'dod pa'i byang chub sems dpa' sems dpa' chen pos sbyin pa sbyin par bya ste/ gnyis gang zhe na/ 'di lta ste/ longs</text></item>
<item><p>94b4</p><section>mdo sde</section><text>spyod chen po dang / gtong ba'i sems te/ chos de gnyis 'dod pa'i byang chub sems dpa' sems dpa' chen pos sbyin pa sbyin par bya'o/ /rigs kyi bu gzhan yang chos gnyis yongs su spang ba'i phyir byang chub sems dpa' sems</text></item>
<item><p>94b5</p><section>mdo sde</section><text>dpa' chen pos sbyin pa sbyin par bya ste/ gnyis gang zhe na/ 'di lta ste/ chags pa dang / ser sna ste/ rigs kyi bu chos de gnyis yongs su spang ba'i phyir byang chub sems dpa' sems dpa' chen pos sbyin pa sbyin par bya'o/ /</text></item>
<item><p>94b6</p><section>mdo sde</section><text>rigs kyi bu gzhan yang chos gnyis yongs su rdzogs par bya ba'i phyir/ byang chub sems dpa' sems dpa' chen pos sbyin pa sbyin par bya ste/ gnyis gang zhe na/ 'di lta ste/ shes rab dang / ye shes te/</text></item>
<item><p>94b7</p><section>mdo sde</section><text>rigs kyi bu chos 'di gnyis yongs su rdzogs par bya ba'i phyir/ byang chub sems dpa' sems dpa' chen pos/ sbyin pa sbyin par bya'o/ /rigs kyi bu gzhan yang chos gnyis thob par bya ba'i</text></item>
<item><p>94b8</p><section>mdo sde</section><text>phyir/ byang chub sems dpa' sems dpa' chen pos/ sbyin pa sbyin par bya ste/ gnyis gang zhe na/ 'di lta ste/ zad pa shes pa dang / mi skye ba shes pa ste/ rigs</text></item>
<item><p>95a1</p><section>mdo sde</section><text>kyi bu chos 'di gnyis thob par bya ba'i phyir byang chub sems dpa' sems dpa' chen pos sbyin pa sbyin par bya'o/ /rigs kyi bu gzhan yang byang chub sems dpas gang dag sbyin par bya ba'i sbyin pa dag ni rnams pa</text></item>
<item><p>95a2</p><section>mdo sde</section><text>bzhi ste/ bzhi gang zhe na/ 'di lta ste/ sems snyoms pa'i sbyin pa dang / rnam par smin pa la mi re ba'i sbyin pa dang / byang chub du yongs su bsngo ba'i sbyin pa dang / dul ba dang / zhi ba dang nye bar zhi ba yongs su rdzogs pa'i sbyin</text></item>
<item><p>95a3</p><section>mdo sde</section><text>pa ste/ rigs kyi bu sbyin pa bzhi po de dag ni byang chub sems dpa' sems dpa' chen pos sbyin par bya ba dag go/ /rigs kyi bu de lta bas na byang chub sems dpa' bsod nams mi bzad pa mngon par 'byung bar 'dod pas sbyin</text></item>
<item><p>95a4</p><section>mdo sde</section><text>pa'i tshogs 'di lta bu la brtson par bya'o/ /de skad ces bka' stsal pa dang / bcom ldan 'das la tshan po che chen po dri ma med pa'i gzi brjid kyis 'di skad ces gsol to/ /bcom ldan 'das 'di ltar de bzhin gshegs</text></item>
<item><p>95a5</p><section>mdo sde</section><text>pas sangs rgyas kyi chos thams cad yongs su gzung ba'i slad du sbyin pa'i tshogs 'di bka' stsal pa ngo mtshar lags so/ /bcom ldan 'das byang chub sems dpa' sems dpa' chen po gang dag sbyin pa'i tshogs 'di lta bu dang</text></item>
<item><p>95a6</p><section>mdo sde</section><text>ldan pa de dag ni nams kyang bsod nams yongs su nyams pa 'am/ ye shes yongs su nyams pa 'am/ shes rab yongasu nyams par mi 'gyur lags so/ /bcom ldan 'das kyis bka' stsal pa/ rigs</text></item>
<item><p>95a7</p><section>mdo sde</section><text>kyi bu de de bzhin no/ /khyod ji skad zer ba bzhin te/ byang chub sems dpa' sems dpa' chen po gang dag sbyin pa'i tshogs 'di lta bu dang ldan pa de dag ni bsod nams mi zad pa dang / bsod nams rgya mtshos mngon</text></item>
<item><p>95a8</p><section>mdo sde</section><text>par 'byung bar 'gyur ro/ /de dag ni 'phags pa'i chos dang ldan pas dbul por yang mi 'gyur ro/ /de dag ni chos kyi rgyun dang ldan pas longs spyod chen por yang 'gyur ro/ /de dag ni nor bdun dang</text></item>
<item><p>95b1</p><section>mdo sde</section><text>ldan pas phyug por yang 'gyur ro/ /de dag ni bsod nams brgya'i mtshan yod pas bsod nams chen po dang ldan pa yang yin no/ /de dag ni sems can thams cad nye bar 'tsho bas bsod nams kyi zhing yang yin no/ /bcom ldan 'das kyis</text></item>
<item><p>95b2</p><section>mdo sde</section><text>tshan po che chen po dri ma med pa'i gzi brjid la gzhan yang bka' stsal pa/ rigs kyi bu de la byang chub sems dpa' rnams kyi tshul khrims kyi tshogs gang zhe na/ gang tshul khrims ma nyams pa dang / bslab pa yongs su mi gtong</text></item>
<item><p>95b3</p><section>mdo sde</section><text>ba dang / tshul khrims 'chal pa rnams la snying rje ba dang / tshul khrims dang ldan pa rnams la gus pa drag po dang ldan pa dang / lus kyi yan lag gsum yongs su dag pa dang / ngag gi yan lag bzhi yongs su dag pa dang / yid</text></item>
<item><p>95b4</p><section>mdo sde</section><text>kyi yan lag gsum yongs su dag pa dge ba bcu'i las kyi lam yang dag par blang ba rjes su sgrub pa ste/ gzhan dag kyang de la 'dzud pa dang / de dag la 'god par byed pa dang / bdag la mi bstod pa dang / gzhan dag la mi smod</text></item>
<item><p>95b5</p><section>mdo sde</section><text>pa dang / tshul khrims dag la de'i ngang can du gyur pa dang / tshul khrims kyis mi rlom pa dang / brtson pa mi 'dor ba dang / sbyangs pa'i yon tan dang yo byad bsnyung pa dag las mi g.yo ba dang / 'phags pa'i rigs la gnas</text></item>
<item><p>95b6</p><section>mdo sde</section><text>par byed pa dang / rang gi sems srung ba dang / gzhan gyi 'khrul pa dag la skyon tu mi lta ba dang / sdig pa thams cad mi byed pa dang / srid pa mngon par 'grub pa la mngon par mi dga' ba dang / gzhan rnams dge</text></item>
<item><p>95b7</p><section>mdo sde</section><text>ba'i rtsa ba dag la 'dzud pa dang / gzhan gyi bya ba dag la spro ba dang / bde ba dag la de'i ngang can du mi 'gyur ba dang / dgon par gnas pa mi 'dor ba dang / nad pa rnams kyi g.yog byed pa dang /</text></item>
<item><p>95b8</p><section>mdo sde</section><text>byas nas kyang dga' ba dang / mchog tu dga' bar 'gyur ba dang / ji skad smras pa de bzhin byed pa dang / bkur sti mi byed pa dag la dang du len pa dang / bkur sti byed pa rnams la khengs par mi byed pa dang /</text></item>
<item><p>96a1</p><section>mdo sde</section><text>rnyed pa dang ma rnyed pa dang / grags pa dang ma grags pa dang / smad pa dang bsngags pa dang / bde ba dang sdug bsngal ba dag la khengs par yang mi 'gyur/ zhum par yang mi 'gyur ba dang / rjes su chags pa dang khong khro ba spong</text></item>
<item><p>96a2</p><section>mdo sde</section><text>ba dang / khon tu mi 'dzin pa dang / rtag tu rgyun mi 'chad par byams pa la gnas pa dang mdza' bshes dang dgra rnams la sems snyoms par lta ba dang / tshul khrims kyi phung po la mchog tu mi 'dzin pa dang / theg pa gzhan</text></item>
<item><p>96a3</p><section>mdo sde</section><text>du yongs su mi sngo ba dang / lha gzhan la phyag mi 'tshal ba dang / lta bar gyur pa thams cad dang bral ba dang / bag la nyal ba dang kun nas ldang ba rnam par gnon pa dang / 'gyod pa spong ba dang / yid la gcags pa med pa dang / dngos po</text></item>
<item><p>96a4</p><section>mdo sde</section><text>thams cad yongs su gtong ba la mchog tu dga' ba dang / skye ba'i gnas thams cad la lhag par chags pa med pa dang / bsams bzhin du srid pa'i 'gro bar skye ba dang / mi dga' ba bzod pa dang / brtson 'grus rtsom pa dang /</text></item>
<item><p>96a5</p><section>mdo sde</section><text>sems rab tu 'dzin pa dang / dmigs pa la rnam par g.yengs pa med pa dang / mi skye ba la bzod cing mi skrag pa ste/ rigs kyi bu de ltar na 'di ni/ byang chub sems dpa'i tshul khrims kyi tshogs yin te/ tshul</text></item>
<item><p>96a6</p><section>mdo sde</section><text>khrims kyi tshogs de la brten nas/ srog gi phyir yang bslab pa nyams par mi byed de/ de ni rgyal srid kyi phyir tshul khrims srung bar mi byed do/ /mtho ris kyi phyir ma yin/ brgya byin du 'gyur ba'i phyir ma yin/</text></item>
<item><p>96a7</p><section>mdo sde</section><text>tshangs par 'gyur ba'i phyir ma yin/ longs spyod kyi phyir ma yin/ dbang phyug gi phyir ma yin/ kha dog gi phyir ma yin/ grags pa'i phyir ma yin/ snyan pa dang sgra dang tshigs su bcad pa'i phyir ma yin/ rnyed pa'i</text></item>
<item><p>96a8</p><section>mdo sde</section><text>phyir ma yin/ bkur sti'i phyir ma yin/ srog gi phyir ma yin/ gos kyi phyir ma yin/ zas kyi phyir ma yin/ mal cha dang stan gyi phyir ma yin te/ na ba'i gsos dang sman zong gi phyir tshul khrims</text></item>
<item><p>96b1</p><section>mdo sde</section><text>srung bar mi byed do/ /mig dang / rna ba dang / sna dang / lce dang / lus la rten te tshul khrims srung bar mi byed do/ /gzugs dang / sgra dang / dri dang / ro dang / reg bya dang / chos la rten te tshul khrims srung bar mi byed do/ /</text></item>
<item><p>96b2</p><section>mdo sde</section><text>gzugs la rten te tshul khrims srung bar mi byed do/ /tshor ba dang / 'du shes dang / 'du byed dang / rnam par shes pa la rten te tshul khrims srung bar mi byed do/ /'dod pa'i khams la rten te tshul khrims srung bar mi byed</text></item>
<item><p>96b3</p><section>mdo sde</section><text>do/ /gzugs kyi khams la rten te tshul khrims srung bar mi byed do/ /gzugs med pa'i khams la rten te tshul khrims srung bar mi byed do/ /sems can dmyal ba'i 'jigs pas skrag ste/ tshul khrims srung bar mi byed</text></item>
<item><p>96b4</p><section>mdo sde</section><text>do/ /dud 'gro'i skye gnas kyi 'jigs pas skrag ste tshul khrims srung bar mi byed do/ /gshin rje'i 'jig rten gyi 'jigs pas skrag ste skyabs 'dod pa'i phyir tshul khrims srung bar mi byed do/ /mi dbul po'i 'jigs pas</text></item>
<item><p>96b5</p><section>mdo sde</section><text>skrag ste tshul khrims srung bar mi byed do/ /lha dbul po'i 'jigs pas skrag pa dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po'i</text></item>
<item><p>96b6</p><section>mdo sde</section><text>dbul po'i 'jigs pas skrag ste/ tshul khrims srung bar mi byed de/ gzhan du na sangs rgyas kyi tshul gnas par bya ba'i phyir tshul khrims srung bar byed do/ /sangs rgyas kyi rigs gnas par bya ba dang / chos kyi</text></item>
<item><p>96b7</p><section>mdo sde</section><text>rigs gnas par bya ba dang / dge 'dun gyi rigs gnas par bya ba'i phyir tshul khrims srung bar byed do/ /skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid</text></item>
<item><p>96b8</p><section>mdo sde</section><text>mi bde ba dang / 'khrug pa las yang dag par 'da' bar bya ba'i phyir tshul khrims srung bar byed do/ /sems can thams cad rab tu dgrol bar 'dod de tshul khrims srung bar byed do/ /sems can thams cad la phan pa dang / bde ba dang /</text></item>
<item><p>97a1</p><section>mdo sde</section><text>grub pa dang bde ba 'dod de tshul khrims srung bar byed do/ /sangs rgyas kyi chos gnas par 'dod de tshul khrims srung bar byed do/ /chos kyi 'khor lo skor bar 'dod de tshul khrims srung bar byed do/ /'phags pa'i dge 'dun</text></item>
<item><p>97a2</p><section>mdo sde</section><text>yongs su bsdu bar 'dod de tshul khrims srung bar byed do/ /sangs rgyas kyi rigs mi 'chad par 'dod pa dang / chos kyi rigs mi 'chad par 'dod pa dang / dge 'dun gyi rigs mi 'chad par 'dod de tshul khrims srung bar byed do/ /'phags</text></item>
<item><p>97a3</p><section>mdo sde</section><text>pa'i rigs yongs su spyad par 'dod de tshul khrims srung bar byed do/ /lha'i mngon par shes pa 'dod pa dang / ting nge 'dzin 'dod pa dang / shes rab 'dod pa dang / rnam par grol ba 'dod pa dang / rnam par grol ba'i ye shes mthong bar 'dod</text></item>
<item><p>97a4</p><section>mdo sde</section><text>de tshul khrims srung bar byed do/ /rdzu 'phrul 'dod pa dang / cho 'phrul 'dod de tshul khrims srung bar byed de/ de'i tshul khrims de yang ma nyams pa dang / ma zhig pa dang / ma 'dres pa dang / ma 'chol ba dang / rang dbang yod pa dang legs par tshar</text></item>
<item><p>97a5</p><section>mdo sde</section><text>phyin pa dang / legs par bsams pa dang / ma nogs pa dang / rma med pa dang / gtsang ba dang / dri zhim pa dang / mkhas pas bsngags pa dang / sangs rgyas thams cad kyis bstod pa dang / ma smas pa dang / chos kyi rjes su 'thun</text></item>
<item><p>97a6</p><section>mdo sde</section><text>pa'i chos sgrub pa snying por byed pa yin no/ /de tshul khrims kyi phung po de lta bu dang ldan pas chos bcu las nyams par mi 'gyur te/ bcu gang zhe na/ 'di lta ste/ 'khor los sgyur ba'i rgyal srid las yongs su nyams</text></item>
<item><p>97a7</p><section>mdo sde</section><text>par mi 'gyur te/ de la yang bag yod la byang chub 'dod pa dang / brgya byin las yongs su nyams par mi 'gyur te/ de la yang bag yod la byang chub 'dod cing sangs rgyas mthong ba 'ba' shig 'dod pa dang / tshangs pa las</text></item>
<item><p>97a8</p><section>mdo sde</section><text>yongs su nyams par mi 'gyur te/ de la yang bag yod la byang chub 'dod pa dang / shes nas dang ba thob pa'i phyir sangs rgyas mthong ba las yongs su nyams par mi 'gyur ba dang / ji ltar thos pa'i chos la nan</text></item>
<item><p>97b1</p><section>mdo sde</section><text>tan tu bsgrub pa'i phyir chos thos pa las yongs su nyams par mi 'gyur ba dang / byang chub sems dpa'i dam bcas pa shes pa las yongs su nyams par mi 'gyur ba dang / dge ba'i rtsa ba'i chos thams cad shes pa 'dod pa'i phyir</text></item>
<item><p>97b2</p><section>mdo sde</section><text>spobs pa mi chod pa las yongs su nyams par mi 'gyur ba dang / bsam gtan las yongs su nyams par mi 'gyur ba dang / sangs rgyas dang / rang sangs rgyas dang / nyan thos dang / byang chub sems dpa' thams cad kyis bsngags</text></item>
<item><p>97b3</p><section>mdo sde</section><text>pa las yongs su nyams par mi 'gyur ba dang / mngon par shes pa myur ba dang / thams cad mkhyen pa'i ye shes yongs su rdzogs par bya ba las yongs su nyams par mi 'gyur ba ste/ tshul khrims kyi phung po de lta bu dang ldan pa'i</text></item>
<item><p>97b4</p><section>mdo sde</section><text>byang chub sems dpa' sems dpa' chen po de ni chos bcu po de dag las yongs su nyams par mi 'gyur ro/ /tshul khrims kyi phung po de lta bu la gnas pa'i byang chub sems dpa' sems dpa' chen po ni lha rnams kyis rtag</text></item>
<item><p>97b5</p><section>mdo sde</section><text>tu phyag byas pa yin no/ /klu rnams kyis rtag tu bsngags pa yin no/ /gnod sbyin rnams kyis rtag tu bkur sti byas pa yin no/ /dri za rnams kyis rtag tu mchod pa yin no/ /klu'i dbang po dang / lha ma yin rnams</text></item>
<item><p>97b6</p><section>mdo sde</section><text>kyis rtag tu bsnyen bkur byas pa yin no/ /rgyal rigs dang / bram ze dang / tshong dpon dang / khyim bdag rnams kyis rtag tu bkur ba yin no/ /mkhas pa rnams kyis rtag tu thad du 'gro bar bya ba yin no/ /</text></item>
<item><p>97b7</p><section>mdo sde</section><text>sangs rgyas rnams kyis rtag tu dgongs pa yin no/ /lha dang bcas pa'i 'jig rten gyis rtag tu ston par bkur ba yin no/ /sems can thams cad la snying brtse ba can yin no/ /de ltar tshul khrims kyi phung po</text></item>
<item><p>97b8</p><section>mdo sde</section><text>yang dag par srung ba'i byang chub sems dpa' sems dpa' chen po de ni 'gro ba bzhir 'gro bar mi 'gyur te/ bzhi gang zhe na/ 'di lta ste/ sems can yongs su smin par bya ba'i ched ma gtogs par mi</text></item>
<item><p>98a1</p><section>mdo sde</section><text>khom pa'i 'gro bar 'gro bar mi 'gyur ba dang / sangs rgyas mi bzhugs pa'i sangs rgyas kyi zhing gi 'gro bar 'gro bar mi 'gyur ba dang / log par lta ba'i rigs su skye ba'i 'gro bar 'gro bar mi 'gyur ba dang / ngan 'gro thams cad</text></item>
<item><p>98a2</p><section>mdo sde</section><text>kyi 'gro bar 'gro bar mi 'gyur ba ste/ de ltar tshul khrims kyi phung po legs par yang dag par srung ba'i byang chub sems dpa' sems dpa' chen po ni 'gro ba bzhi po de dag tu 'gro bar mi 'gyur ro/ /gzhan yang de ltar tshul khrims kyi</text></item>
<item><p>98a3</p><section>mdo sde</section><text>phung po yang dag par srung ba'i byang chub sems dpa' sems dpa' chen po ni chos bzhi las yongs su nyams par mi 'gyur te/ bzhi gang zhe na/ 'di lta ste/ rdzogs pa'i byang chub kyi sems las yongs su nyams par mi 'gyur ba dang /</text></item>
<item><p>98a4</p><section>mdo sde</section><text>sangs rgyas rjes su dran pa las yongs su nyams par mi 'gyur ba dang / ji ltar thos pa dang / kun chub par byed pa'i chos rnams las yongs su nyams par mi 'gyur ba dang / bskal pa grangs med pa rjes su dran pa las yongs su</text></item>
<item><p>98a5</p><section>mdo sde</section><text>nyams par mi 'gyur ba ste/ de ltar tshul khrims kyi phung po yang dag par srung ba'i byang chub sems dpa' sems dpa' chen po ni chos bzhi po de dag las yongs su nyams par mi 'gyur ro/ /rigs kyi bu de ltar tshul khrims kyi</text></item>
<item><p>98a6</p><section>mdo sde</section><text>phung po yang dag par srung ba'i byang chub sems dpa' sems dpa' chen po ni rnam par 'jig pa bzhi dang phrad par mi 'gyur te/ bzhi gang zhe na/ 'di lta ste/ dam pa'i chos rnam par 'jig pa dang phrad par mi 'gyur</text></item>
<item><p>98a7</p><section>mdo sde</section><text>ba dang / mtshon gyi bar gyi bskal pa dang phrad par mi 'gyur ba dang / mu ge'i bar gyi bskal pa dang phrad par mi 'gyur ba dang / nad kyi bar gyi bskal pa dang phrad par mi 'gyur ba ste/ rigs kyi bu de ltar tshul</text></item>
<item><p>98a8</p><section>mdo sde</section><text>khrims kyi phung po yang dag par srung ba'i byang chub sems dpa' sems dpa' chen po ni rnam par 'jig pa bzhi po de dag dang phrad par mi 'gyur ro/ /rigs kyi bu gzhan yang de ltar tshul khrims kyi</text></item>
<item><p>98b1</p><section>mdo sde</section><text>phung po la gnas pa'i byang chub sems dpa' sems dpa' chen po ni mngon par mtho ba bzhi thob par 'gyur te/ bzhi gang zhe na/ 'di lta ste/ sangs rgyas bcom ldan 'das rnams la mi slu ba dang / lha la mi slu ba dang / sems can</text></item>
<item><p>98b2</p><section>mdo sde</section><text>rnams la mi slu ba dang / rang gi sems la mi slu ba ste/ de ltar tshul khrims kyi phung po la gnas pa'i byang chub sems dpa' sems dpa' chen po ni mngon par mtho ba bzhi po de dag thob par 'gyur ro/ /rigs kyi bu gzhan yang de ltar</text></item>
<item><p>98b3</p><section>mdo sde</section><text>tshul khrims kyi phung po la gnas pa'i byang chub sems dpa' sems dpa' chen po ni 'jigs pa bcu las yang dag par 'da' bar 'gyur te/ bcu gang zhe na/ 'di lta ste/ sems can dmyal ba'i 'jigs pa las</text></item>
<item><p>98b4</p><section>mdo sde</section><text>yang dag par 'da' bar 'gyur ba dang / dud 'gro'i skye gnas kyi 'jigs pa las yang dag par 'da' bar 'gyur ba dang / gshin rje'i 'jig rten gyi 'jigs pa las yang dag par 'da' bar 'gyur ba dang / dbul ba'i 'jigs pa</text></item>
<item><p>98b5</p><section>mdo sde</section><text>las yang dag par 'da' bar 'gyur ba dang / bsngags pa dang / snyan pa dang / grags pa dang / sgra dang / tshigs su bcad pa ma yin pa'i 'jigs pa dang / bdud kyis kun nas dkris pa'i 'jigs pa dang / nyan thos dang / rang sangs rgyas</text></item>
<item><p>98b6</p><section>mdo sde</section><text>kyi nges pa'i 'jigs pa dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / grul bum dang / srin po'i 'jigs pa dang / dug dang / mtshon dang / me dang chu'i 'jig</text></item>
<item><p>98b7</p><section>mdo sde</section><text>pa dang / seng ge dang / stag dang / sbrul dang / dom dang / dred dang / gzig dang / khyi dang / wa dang / chu srin ma ka ra dang / chu srin byis pa gsod dang / chu srin kum b+hi ra dang / byi la dang / byi ba dang / sdig pa dang / srin gyi me dang / sbrul gdug pa dang / rgyal po dang /</text></item>
<item><p>98b8</p><section>mdo sde</section><text>chom rkun gyi 'jigs pa rnams las yang dag par 'da' bar 'gyur ba ste/ de ltar tshul khrims kyi phung po la gnas pa'i byang chub sems dpa' sems dpa' chen po ni 'jigs pa bcu po de dag las yang dag par 'da' bar 'gyur ro/ /rigs</text></item>
<item><p>99a1</p><section>mdo sde</section><text>kyi bu sangs rgyas kyi chos rnams kyi rten ni tshul khrims yin te/ byang chub dang sangs rgyas kyi chos rnams ni tshul khrims kyi phung po la gnas so/ /gang la tshul khrims yod pa de la ni ting nge 'dzin 'di yod do/ /gang la</text></item>
<item><p>99a2</p><section>mdo sde</section><text>tshul khrims yod pa de la ni shes rab 'di yod do/ /gang la tshul khrims yod pa de la ni rnam par grol ba 'di yod do/ /gang la tshul khrims yod pa de la ni rnam par grol ba'i ye shes mthong ba 'di yod do/ /rigs kyi bu de la</text></item>
<item><p>99a3</p><section>mdo sde</section><text>gang nyon mongs pa rnams rab tu zhi ba'i tshul khrims ni gang yin/ ci'i phyir na nyon mongs pa rnams shes bya zhe na/ nyon mongs par byed pas na nyon mongs pa rnams te/ 'di ltar khams gsum du sems can rnams nyon mongs par</text></item>
<item><p>99a4</p><section>mdo sde</section><text>byed pas na nyon mongs pa rnams shes bya'o/ /de dag zhi bar byed pa gang zhe na/ gang rtog pa med pa dang / rnam par rtog pa med pa dang / yongs su rtog pa med pa dang / rgyu ba med pa dang / skye ba med pa dang / kun tu rtog pa med pa dang /</text></item>
<item><p>99a5</p><section>mdo sde</section><text>yid la byed pa med pa ste/ 'di ni nyon mongs pa rnams rnam par zhi ba zhes bya'o/ /rigs kyi bu byang chub sems dpa' sems dpa' chen po gang su dag nyon mongs pa rab tu zhi ba mi shes pa de dag gi tshul khrims</text></item>
<item><p>99a6</p><section>mdo sde</section><text>kyi phung po ni yongs su dag pa ma yin no/ /de ci'i phyir zhe na/ de dag ni tshangs pa'i 'jig rten du song yang nyon mongs pa dang bcas par zad do/ /de dag ni srid pa'i rtse mor song yang nyon mongs pa dang bcas par</text></item>
<item><p>99a7</p><section>mdo sde</section><text>zad do/ /rigs kyi bu de bas na rnam grangs 'dis kyang khyod kyis gang la khams gsum pa'i nyon mongs pa rnams med pa de'i tshul khrims kyi phung po ni yongs su dag pa yin par de ltar rig par bya'o/ /de nas</text></item>
<item><p>99a8</p><section>mdo sde</section><text>bcom ldan 'das la tshan po che chen po dri ma med pa'i gzi brjid kyis 'di skad ces gsol to/ /bcom ldan 'das gal te khams gsum pa'i nyon mongs pa rnams ma mchis pa de'i tshul khrims kyi</text></item>
<item><p>99b1</p><section>mdo sde</section><text>phung po yongs su dag pa lags na/ bcom ldan 'das nyon mongs pa dang bral ba'i byang chub sems dpa' de ji ltar khams gsum par smon par bgyid/ de skad ces gsol pa dang / bcom ldan 'das kyis tshan po</text></item>
<item><p>99b2</p><section>mdo sde</section><text>che chen po dri ma med pa'i gzi brjid la 'di skad ces bka' stsal to/ /rigs kyi bu byang chub sems dpa' sems dpa' chen po rnams ni kun nas nyon mongs par bya ba'i phyir khams gsum par smon par mi byed de/ rigs</text></item>
<item><p>99b3</p><section>mdo sde</section><text>kyi bu gang dag bdag nyid kyang nyon mongs pa med la/ sems can yongs su smin par bya ba'i phyir khams gsum du yang kun nas nyon mongs par 'gyur ba de ni byang chub sems dpa' rnams kyi thabs yin no/ /rigs kyi bu 'di lta</text></item>
<item><p>99b4</p><section>mdo sde</section><text>ste/ mi la la zhig gis nam mkha' la ri mo rnam pa sna tshogs bkra ba ston par byed na/ rigs kyi bu 'di ji snyam du sems/ ci mi de dka' ba byed pa yin nam/ gsol pa/ bcom ldan 'das de de lta lags so/ /</text></item>
<item><p>99b5</p><section>mdo sde</section><text>bde bar gshegs pa de de lta lags te/ mi de ni dka' ba bgyid pa lags so/ /bcom ldan 'das kyis bka' stsal pa/ rigs kyi bu byang chub sems dpa' gang dag bdag nyid kyang nyon mongs pa med la</text></item>
<item><p>99b6</p><section>mdo sde</section><text>sems can yongs su smin par bya ba'i phyir khams gsum du yang kun nas nyon mongs par 'gyur ba dang / sems can yongs su smin par byas nas kyang theg pa gsum ston par byed pa de dag ni de bas kyang ches dka'</text></item>
<item><p>99b7</p><section>mdo sde</section><text>ba byed pa yin no/ /gsol pa/ bcom ldan 'das byang chub sems dpa' sems dpa' chen po gang dag thar pa'i sgo yang mthong la/ sems can rnams la snying brtse ba'i slad du khams gsum na yang gnas pa de dag</text></item>
<item><p>99b8</p><section>mdo sde</section><text>ni snying rje chen po dang ldan pa lags so/ /bcom ldan 'das dper bgyi na/ dgum pa'i gnod pa las thar pa lags pa'i mi slar dgum pa'i gnod pa'i gnas su mchis te/</text></item>
<item><p>100a1</p><section>mdo sde</section><text>dgum pa'i gnod pa bgyid pa rnams la 'di skad du bdag sod cig /gzhan ma gsad cig ces mchi ba de bzhin du bcom ldan 'das dgum pa'i gnod pa'i gnod pa lta bu ni khams gsum lags so/ /dgon par bgyi ba lta bu ni</text></item>
<item><p>100a2</p><section>mdo sde</section><text>'jig rten gnas pa lags so/ /dgum pa'i gnod pa bgyid pa lta bu ni 'du byed rnams lags so/ /dgum pa'i gnod pa spangs pa lta bu ni byang chub sems dpa' sems dpa' chen po khams gsum las rnam par grol ba de dag lags te/</text></item>
<item><p>100a3</p><section>mdo sde</section><text>sems can yongs su smin par bgyid pa dang / sems can yongs su dgrol bar bgyi ba'i slad du khams gsum 'ba' shig tu rgyu lags so/ /bcom ldan 'das byang chub sems dpa' sems dpa' chen po rnams kyis ni snying rje chen po'i sems</text></item>
<item><p>100a4</p><section>mdo sde</section><text>bskyed pa des nyan thos dang rang sangs rgyas thams cad zil gyis gnon to/ /de ci'i slad du zhe na/ bcom ldan 'das nyan thos dang / rang sangs rgyas thams cad la ni de lta bu'i snying rje chen po yang ma mchis/ thabs la mkhas</text></item>
<item><p>100a5</p><section>mdo sde</section><text>pa yang ma mchis pa'i slad du'o/ /de nas yang bcom ldan 'das kyis tshan po che chen po dri ma med pa'i gzi brjid la bka' stsal pa/ rigs kyi bu byang chub sems dpa' sems dpa' chen pos thos pa'i tshogs la ni ji ltar</text></item>
<item><p>100a6</p><section>mdo sde</section><text>brtson par bya/ des thos pa ni ji ltar btsal bar bya zhe na/ rigs kyi bu 'di la byang chub sems dpa' sems dpa' chen pos mkhan po dang / slob dpon la nga rgyal bcom pa dang / bka' blo bde bas bla ma'i</text></item>
<item><p>100a7</p><section>mdo sde</section><text>sri zhu dang / gus pa dang / phangs pa dang / gces pa'i sems bskyed par bya'o/ /des chos la ni sman gyi 'du shes bskyed par bya'o/ /mkhan po dang slob dpon rnams la ni ston pa'i 'du shes bskyed par</text></item>
<item><p>100a8</p><section>mdo sde</section><text>bya'o/ /des bdag la ni nad pa'i 'du shes bskyed par bya'o/ /des chos kyi gdams ngag ston pa la ni/ sman pa'i 'du shes bskyed par bya'o/ /des sems can thams cad la ni nad pa'i 'du shes bskyed par bya'o/ /</text></item>
<item><p>100b1</p><section>mdo sde</section><text>des sangs rgyas kyi chos tshol ba ni lus la phangs par mi bya'o/ /srog la lhag par chags pa bskyed par mi bya'o/ /dngos po sna tshogs yongs su 'dzin pa rnams la yang des shin tu nyon mongs pa'i 'du shes bskyed par mi bya'o/ /nor</text></item>
<item><p>100b2</p><section>mdo sde</section><text>phun sum tshogs pa la yang des chags pa bskyed par mi bya'o/ /chos gtso bor byas te nor thams cad yongs su gtang bar bya'o/ /dam pa'i chos kyi don dang dam pa'i chos yongs su gzung ba'i phyir 'jig rten pa thams cad yongs</text></item>
<item><p>100b3</p><section>mdo sde</section><text>su gtang bar bya'o/ /chos kyi rnyed pa 'dod pas rnyed pa dang / bkur sti dang / tshigs su bcad pa yongs su gtang bar bya'o/ /chos kyi rgyal srid 'dod pa'i phyir rgyal srid thams cad yongs su gtang bar bya'o/ /nyon mongs pa</text></item>
<item><p>100b4</p><section>mdo sde</section><text>thams cad yongs su gtang bar 'dod pas dam pa'i chos yongs su btsal ba la brtson par bya'o/ /sems can thams cad yongs su bskyab par 'dod pas dam pa'i chos yongs su gzung ba la brtson par bya'o/ /dam pa'i</text></item>
<item><p>100b5</p><section>mdo sde</section><text>chos yongs su 'dzin pa'i byang chub sems dpa' sems dpa' chen po rnams kyis dge ba'i rtsa ba thams cad yongs su 'dzin pa thob par 'gyur ro/ /rigs kyi bu de bas na byang chub 'dod pa dang / byang chub</text></item>
<item><p>100b6</p><section>mdo sde</section><text>mngon par rdzogs par 'tshang rgya bar 'dod pa dang / shes rab kyi ka ba bgrang bar 'dod pa rnams kyis thos pa la brtson par bya'o/ /rigs kyi bu 'di lta ste/ dper na khang bzangs rnam par rgyal byed ni ka bas brtan</text></item>
<item><p>100b7</p><section>mdo sde</section><text>ba sum bcu rtsa gsum pa'i lha rnams 'du bar 'gyur ba de bzhin du/ rigs kyi bu shes rab kyi ka ba ni thos pa'i stobs kyis yongs su bzung bas gnas pa la/ byang chub sems dpa' sems dpa' chen po rnams dang /</text></item>
<item><p>100b8</p><section>mdo sde</section><text>lha dang bcas pa'i 'jig rten 'du bar 'gyur ro/ /rigs kyi bu byang chub sems dpa' gang byang chub tu sems skyed nas byang chub sems dpar dam bcas te/ bdag sangs rgyas su gyur cig ces</text></item>
<item><p>101a1</p><section>mdo sde</section><text>smras la de yang thos pa yongs su tshol ba la mi brtson na sems can thams cad shes rab 'chal par bya ba la zhugs pa yin no/ /rigs kyi bu gang gi tshe byang chub sems dpa' sems dpa' chen po thos pa yongs su tshol ba la brtson 'grus rtsom par byed na/</text></item>
<item><p>101a2</p><section>mdo sde</section><text>des ni sems can thams cad kyi shes rab yongs su rdzogs par bya ba'i phyir nye bar brtan pa byas pa yin no/ /lha rnams kyang de'i tshe de la mgu zhing yid bde bar gyur nas a la la skyes bu dam pa 'dis ni thos pa dang / brtson 'grus dang / shes rab</text></item>
<item><p>101a3</p><section>mdo sde</section><text>sbyangs pa'i blo stobs bcu thob par nus so/ /a la la skyes bu dam pa 'dis ni shes rab kyi mtshon gyis nyon mongs pa'i dra ba'i rgyud thams cad rnam pa thams cad du gcad par nus so/ /a la la skyes bu dam pa 'dis ni sems can thams cad</text></item>
<item><p>101a4</p><section>mdo sde</section><text>kyi nyon mongs pa spang ba'i phyir chos ston par nus so/ /a la la skyes bu dam pa 'dis ni sngon gyi rgyal ba bzhugs bzhugs pa'i byang chub kyi snying po la 'dug par nus so/ /a la la skyes bu dam pa 'dis ni bdud dpung dang bzhon pa dang bcas pa pham par byed nus so/ /</text></item>
<item><p>101a5</p><section>mdo sde</section><text>a la la byang chub sems dpa' 'dis ni/ rnam pa bcu gnyis dang ldan pa'i chos kyi 'khor lo bskor bar nus so/ /zhes ched du rjod par byed do/ /rigs kyi bu gang gi tshe byang chub sems dpa' chos nyan pa la brtson pa de'i</text></item>
<item><p>101a6</p><section>mdo sde</section><text>tshe/ rigs kyi bu bdud kyi gnas thams cad mog mog por 'gyur ro/ /stong gsum gyi stong chen po'i 'jig rten gyi khams kyi bdud sdig can rnams dang / bdud kyi ris kyi lha gang dag yin pa de dag thams</text></item>
<item><p>101a7</p><section>mdo sde</section><text>cad de'i tshe sdug bsngal zhing yid mi bde bar 'gyur te/ 'di ni bdag cag gi dbang du mi 'gyur ro/ /'di la ni bdag cag dbang med do/ /'dis ni bdag cag rnam pa thams cad du bcom mo/ /'dis ni bdag cag dbang du</text></item>
<item><p>101a8</p><section>mdo sde</section><text>byas so snyam mo/ /de ci'i phyir zhe na/ rigs kyi bu 'di ltar thos pa dang ldan na shes rab skye bar 'gyur ro/ /shes rab dang ldan na nyon mongs pa zhi bar 'gyur ro/ /nyon mongs pa med na bdud kyis</text></item>
<item><p>101b1</p><section>mdo sde</section><text>glags mi rnyed do/ /thos pa dang ldan na rtog par 'gyur ro/ /rtog pa yod na tshul bzhin du chos yongs su tshol bar 'gyur ro/ /tshul bzhin du chos yongs su tshol ba la brtson na bdud sdig can gyis glags mi rnyed do/ /thos pa dang ldan na</text></item>
<item><p>101b2</p><section>mdo sde</section><text>log par lta ba dang bral bar 'gyur la yang dag pa'i lta ba yang skyed par 'gyur ro/ /yang dag par zhugs na bdud kyis glags mi rnyed do/ /yang dag par zhugs na don la nye bar rtog pa dang gnod pa dang 'bral bar 'gyur ro/ /don 'dod na don</text></item>
<item><p>101b3</p><section>mdo sde</section><text>la yang dag par 'brang bar 'gyur te/ rigs kyi bu rnam grangs des kyang thos pa mang po la brtson pa'i byang chub sems dpa' sems dpa' chen po ni bdud bzhi pham par byed nus par 'gyur ba de ltar rig par bya'o/ /bzhi gang zhe na/</text></item>
<item><p>101b4</p><section>mdo sde</section><text>'di lta ste/ phung po'i bdud dang / nyon mongs pa'i bdud dang / 'chi bdag gi bdud dang / lha'i bu'i bdud bzhi po 'di dag pham par byed nus so/ /rigs kyi bu gzhan yang ji ltar sngon gyi byang chub sems dpa' chos</text></item>
<item><p>101b5</p><section>mdo sde</section><text>don tu gnyer ba dang / chos 'dod pa rnams kyis thos pa yongs su btsal ba de las chung zad tsam khyod la bstan par bya'o/ /rigs kyi bu sngon byung ba 'das pa'i dus bskal pa grangs med pa bas kyang ches</text></item>
<item><p>101b6</p><section>mdo sde</section><text>grangs med pa/ yun ring po tshad med bsam gyis mi khyab pa/ 'das pa de'i tshe de'i dus na drang srong chen po mchog ces bya ba nags dang / nags 'dab dang / ri la gnas pa/ mngon par shes pa dang ldan pa/ rtag tu byams</text></item>
<item><p>101b7</p><section>mdo sde</section><text>pa la gnas pa dang / snying rje la gnas pa zhig byung ste/ drang srong de mchog tu gyur to/ /de nags khung de dag na gnas pa na 'di snyam du sems te/ bdag byams pa la gnas pa 'di ni sems can rnams kyi dga' ba skyed</text></item>
<item><p>101b8</p><section>mdo sde</section><text>par yang mi 'gyur la/ byams pa 'dis ni sems can rnams kyi 'dod chags dang / zhe sdang dang / gti mug rnams dang / bskal pa mtha' yas pa nas bsags pa'i nyon mongs pa thams cad kyang /</text></item>
<item><p>102a1</p><section>mdo sde</section><text>nye bar zhi bar byed mi nus so/ /byams pa 'dis ni 'phags pa'i yang dag pa'i lta ba yang bskyed par mi nus so snyam mo de yang 'di snyam du sems te/ 'phags pa'i lta ba gang las skye zhig gu snyam mo/ /de la rtog pa 'di lta bu zhig byung ste/</text></item>
<item><p>102a2</p><section>mdo sde</section><text>'phags pa'i yang dag pa'i lta ba skye ba la ni rgyu gnyis dang / rkyen gnyis yod de/ gnyis gang zhe na/ 'di lta ste/ gzhan gyi sgra dang / so so nang gi tshul bzhin yid la byed pa ste/ 'di gnyis ni 'phags pa'i yang dag pa'i lta ba skye ba'i rgyu gnyis</text></item>
<item><p>102a3</p><section>mdo sde</section><text>dang / rkyen gnyis po yin snyam mo/ /de de'i tshe chos yongs su tshol ba la brtson pa'i blo skyes te/ legs par gsungs pa bdag gis ga las rnyed par 'gyur snyam mo/ /de chos kyi phyir chos yongs su tshol ba la brtson nas grong dang /</text></item>
<item><p>102a4</p><section>mdo sde</section><text>grong khyer dang / grong rdal dang / ljongs dang / yul 'khor dang / rgyal po'i pho brang du song nas chos btsal to/ /btsal kyang chos smra ba 'ga' yang ma rnyed do/ /de nas de'i mdun du bdud kyi ris kyi lha zhig byung ste/ de drang srong de'i thad du</text></item>
<item><p>102a5</p><section>mdo sde</section><text>song nas 'di skad ces smras so/ /sangs rgyas bcom ldan 'das rnams las sangs rgyas kyis gsungs pa'i sangs rgyas kyi mtshan gyi tshigs su bcad pa gcig bzung ba nga la yod do/ /drang srong des smras pa/ smros shig /lha des smras pa/</text></item>
<item><p>102a6</p><section>mdo sde</section><text>gal te khyod kyis rang gi lus las pags pa bshus te nyi ma la skams nas snag tshar byas te rang gi khrag dang sbyar bas snag tsha byas la/ rang gi rus pas smyug gu byas te/ nga las tshigs su bcad pa de 'dri na de lta na sangs rgyas kyis</text></item>
<item><p>102a7</p><section>mdo sde</section><text>gsungs pa'i tshigs su bcad pa de ngas khyod la sbyin no/ /rigs kyi bu de nas drang srong chen po mchog 'di snyam du sems te/ bdag gi lus 'di 'khor ba thog ma med pa nas skye ba de dang de dag dang skye ba'i gnas de dang de dag tu</text></item>
<item><p>102a8</p><section>mdo sde</section><text>bskal pa 'bum phrag mang por nyes pa byas nas/ dgra dang gshed ma'i lag tu song nas chom rkun dang rgyal pos bkrabs pa la sogs pas/ mtshon rnon pos yan lag dang nying lag thams cad dum bu du mar</text></item>
<item><p>102b1</p><section>mdo sde</section><text>bcad cing gtubs te 'dod pa'i phyir dang / nor gyi phyir dang / bcad pa dang / bcing ba dang / brdeg pa dang / bsdigs pa la sogs pa dka' ba 'bum nyams su myong mod kyi/ 'on kyang bdag gi lus de dag dang / tshor ba de dag gis</text></item>
<item><p>102b2</p><section>mdo sde</section><text>sems can su la yang don ci yang byas pa med na/ da bdag gis snying po med pa'i lus 'dis chos rnyed par 'gyur ba ni bdag gis rnyed pa legs par rnyed do snyam nas/ dga' zhing mgu la yid rangs te/ lha de la yang</text></item>
<item><p>102b3</p><section>mdo sde</section><text>slob dpon gyi 'du shes bskyed nas mtshon rnon pos rang gi lus las pags pa bshus te nyi ma la skams nas/ rang gi lus las khrag gzags nas rang gi khrag gis snag tsha sbyar te/ rang gi rus pas smyug</text></item>
<item><p>102b4</p><section>mdo sde</section><text>gu byas nas lha de la thal mo sbyar te 'di skad ces smras so/ /lha sangs rgyas kyi gsungs pa'i sangs rgyas kyi mtshan bsdus pa'i tshigs su bcad pa de bdag la gsungs shig /khyod kyis ji skad bsgo ba bzhin du</text></item>
<item><p>102b5</p><section>mdo sde</section><text>bdag gis bgyis lags te/ bdag gis pags pa bshus nas skams te snag tshar bgyis nas rang gi khrag gis snag tsha sbyar te/ rang gi rus pas smyug gu bgyis lags so zhes byas so/ /rigs kyi bu de nas</text></item>
<item><p>102b6</p><section>mdo sde</section><text>bdud kyi ris kyi lha des drang srong chen po mchog de'i gus pa dang / don du gnyer ba de lta bu mthong nas/ gnong gnong ltar byas te/ de nyid du mi snang bar gyur te/ /rigs kyi bu de nas drang srong chen po mchog des de'i tshe lha de mi</text></item>
<item><p>102b7</p><section>mdo sde</section><text>snang bar gyur par rig nas 'di snyam du sems te/ bdag gis tshigs su bcad pa de ma thos su zin kyang / gang gi phyir bdag gis chos la gus pa chen pos rang gi pags pa bshus te skams nas rang gi khrag</text></item>
<item><p>102b8</p><section>mdo sde</section><text>dang sbyar ba dang / rang gi rus pa phyung ste smyug gu byas pas bdag gi chos la gus pa'i dge ba'i rtsa ba 'di chud za bar mi 'gyur ro/ /slu bar yang mi 'gyur ro/ /'on kyang bdag gis lhag pa'i bsam pa dang / g.yo ba med pas sems</text></item>
<item><p>103a1</p><section>mdo sde</section><text>can rnams la snying rje'i sems bskyed nas/ lus dang srog la mi lta bar pags pa snag tshar byas te/ rang gi khrag gis sbyar nas/ rus pas smyug gu byas pa'i chos la gus pa'i bden pa dang bden pa'i tshig gang yin</text></item>
<item><p>103a2</p><section>mdo sde</section><text>pa'i bden pa dang bden pa'i tshig des na 'jig rten gyi khams 'di dang 'jig rten gyi khams gzhan dag na chos gsung zhing chos ston pa bdag nyid chen po su bzhugs kyang rung ste/ de dag gis bdag la zhal bstan par gsol/</text></item>
<item><p>103a3</p><section>mdo sde</section><text>bdag la chos kyang thos par mdzad du gsol zhes byas so/ /rigs kyi bu de ltar drang srong chen po mchog gis tshig de skad ces smras ma thag tu skad cig de dang / thang cig de dang / yud tsam de nyid la 'og gi phyogs su</text></item>
<item><p>103a4</p><section>mdo sde</section><text>sangs rgyas kyi zhing 'di nas sangs rgyas kyi zhing sum bcu rtsa gnyis 'das pa na 'jig rten gyi khams kun nas dri ma med pa zhes bya ba zhig yod de/ de na de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>103a5</p><section>mdo sde</section><text>dri ma med par grags pa'i rgyal po zhes bya ba bzhugs te 'tsho zhing gzhes la chos kyang ston to/ /des drang srong chen po mchog de'i lhag pa'i bsam pa thugs su chud de/ 'dzam bu'i gling 'di'i sems can yongs su smin pa yang</text></item>
<item><p>103a6</p><section>mdo sde</section><text>gzigs nas dper na skyes bu stobs dang ldan pa'i lag pa bskum pa las brkyang ba 'am/ brkyang ba las bskum pa bzhin du skad cig thang cig yud tsam de la de bzhin gshegs pa dri ma med par grags pa'i rgyal po de byang chub</text></item>
<item><p>103a7</p><section>mdo sde</section><text>sems dpa' lnga brgya dang thabs gcig tu de nas mi snang bar gyur nas/ drang srong chen po mchog gi mdun du bzhugs te/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dri ma</text></item>
<item><p>103a8</p><section>mdo sde</section><text>med par grags pa'i rgyal po de byon ma thag tu de'i mod la nags khung de snang ba chen pos khyab par gyur to/ /me tog gi char chen po yang bab bo/ /de'i tshe nags khung de na shing gi yal ga dang / lo ma dang mgo lcogs dang /</text></item>
<item><p>103b1</p><section>mdo sde</section><text>me tog dang / 'bras bu thams cad las chos ston pa'i sgra dag byung ngo / /de'i tshe lha bye ba khrag khrig 'bum phrag du ma 'dus par gyur to/ /de nas drang srong chen po mchog la bcom ldan 'das de bzhin gshegs pa dri ma med</text></item>
<item><p>103b2</p><section>mdo sde</section><text>par grags pa'i rgyal po de'i 'od kyis phog ma thag tu/ de nas de'i mod la kha dog dang gzugs snga mkho bzhin du gyur te/ rma dang snad pa med par gyur to/ /de nas drang srong chen po mchog gis bcom ldan 'das de bzhin</text></item>
<item><p>103b3</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas de'i zhabs la mgo bos phyag 'tshal nas/ bcom ldan 'das la lan gsum bskor ba byas te sor mo bcu'i thal mo sbyar ba spyi bor bzhag nas</text></item>
<item><p>103b4</p><section>mdo sde</section><text>de bzhin gshegs pa dri ma med par grags pa'i rgyal po la 'di skad ces gsol to/ /bcom ldan 'das ni bdag gi ston pa lags so/ /bde bar gshegs pa ni bdag gi ston pa lags so/ /bdag ni bcom ldan 'das dang /</text></item>
<item><p>103b5</p><section>mdo sde</section><text>chos dang / dge slong gi dge 'dun la skyabs su mchi'o/ /ci nas bdag gis chos thos nas log par zhugs pa'i sems can lta bar gyur pa'i glag glag pa spyod yul ba rnams kyi log par lta ba'i mun pa bsal nas/</text></item>
<item><p>103b6</p><section>mdo sde</section><text>yang dag pa'i lta ba'i chos ston par 'gyur bar bcom ldan 'das kyis bdag la chos bstan du gsol/ bde bar gshegs pas bdag la chos bstan du gsol/ rigs kyi bu de nas de bzhin gshegs pa dri ma med par grags</text></item>
<item><p>103b7</p><section>mdo sde</section><text>pa'i rgyal po des drang srong chen po mchog gtso bor mdzad nas lha'i bu de dag dang / byang chub sems dpa' de dag la bsod nams thams cad bsdus pa'i ting nge 'dzin 'di nyid las brtsams te/ ci nas lha'i bu'i 'khor de'i nang nas</text></item>
<item><p>103b8</p><section>mdo sde</section><text>sngon dge ba'i rtsa ba yongs su sbyangs pa'i lha'i bu brgyad stong bla na med pa yang dag par rdzogs pa'i byang chub tu sems skyed par 'gyur ba dang / drang srong chen po mchog de yang dga' ba dang / dang ba dang / mchog tu dga' ba rgya chen po dang /</text></item>
<item><p>104a1</p><section>mdo sde</section><text>spobs pa mi chod pa thob par 'gyur ba de lta bu'i chos bstan to// // bam po gsum pa/ bcom ldan 'das des rdo rje'i tshig brgyad po 'di dag kyang bstan te/ brgyad gang zhe na/ 'di lta ste/</text></item>
<item><p>104a2</p><section>mdo sde</section><text>chos thams cad ni nyon mongs pa dang bral ba'i phyir rang bzhin gyis yongs su dag pa'o/ /chos thams cad ni zag pa thams cad yongs su chad pa'i phyir zag pa med pa'o/ /chos thams cad ni gnas thams cad las yang</text></item>
<item><p>104a3</p><section>mdo sde</section><text>dag par 'das pa'i phyir gnas med pa'o/ /chos thams cad ni gnyis su med pa'i phyir sgo med pa'o/ /chos thams cad ni rnam par thar pa'i sgo kun nas ston pa'i phyir kun nas sgo'o/ /chos thams cad ni 'gro ba med pa'i</text></item>
<item><p>104a4</p><section>mdo sde</section><text>tshul gyis 'pho ba med pa'o/ /chos thams cad ni 'gro ba thams cad yang dag par chad pa'i phyir 'gro ba med pa'o/ /chos thams cad ni 'das pa dang / ma 'ongs pa dang / da ltar byung ba gnyis su dbyer med pa'i phyir</text></item>
<item><p>104a5</p><section>mdo sde</section><text>dus gsum mnyam pa ste/ rdo rje'i tshig brgyad po de dag ni bcom ldan 'das de bzhin gshegs pa dri ma med par grags pa'i rgyal po des/ chos thams cad nges par 'byed pa'i phyir bstan to/ /mchog gzhan yang chos</text></item>
<item><p>104a6</p><section>mdo sde</section><text>kyi sgo'i tshig brgyad po 'di dag ni byang chub sems dpa' sems dpa' chen po yid rtul bar mi 'gyur ba ste/ brgyad gang zhe na/ 'di lta ste/ ming ni chos thams cad kyi sgo ste/ sgo sna tshogs rnam par gzhag pa'i phyir ro/ /sgra ni</text></item>
<item><p>104a7</p><section>mdo sde</section><text>chos thams cad kyi sgo ste/ ngag tha dad par brjod pa'i phyir ro/ /brda ni chos thams cad kyi sgo ste/ chos thams cad mngon par zhen pa med pa'i phyir ro/ /rnam par rig pa ni chos thams cad kyi sgo ste/</text></item>
<item><p>104a8</p><section>mdo sde</section><text>gsob dang / gsog dang / ya ma brla yin pa'i phyir ro/ /bdag gi ngo bo nyid ni chos thams cad kyi sgo ste/ bdag gi ngo bo nyid med pa'i phyir ro/ /zad pa ni chos thams cad kyi sgo ste/ yod pa ma yin pa'i phyir ro/ /</text></item>
<item><p>104b1</p><section>mdo sde</section><text>gdags pa ni chos thams cad kyi sgo ste/ gdags pa 'byung ba med pa'i phyir ro/ /mnyam pa nyid ni chos thams cad kyi sgo ste/ ro gcig pa'i phyir ro/ /mchog chos kyi sgo'i tshig de dag ni byang chub sems dpa' sems dpa' chen</text></item>
<item><p>104b2</p><section>mdo sde</section><text>po yid rtul bar mi 'gyur ba'o/ /mchog gzhan yang sa bon gyi tshig brgyad po 'di dag ni spobs pa mi zad par 'gyur ba ste/ brgyad gang zhe na/ 'di lta ste/ mchog a zhes bya ba sa bon gyi tshig ni chos thams cad gzod ma nas ma skyes</text></item>
<item><p>104b3</p><section>mdo sde</section><text>par ston to/ /mchog pa zhes bya ba sa bon gyi tshig ni chos thams cad don dam par ston to/ /mchog na zhes bya ba sa bon gyi tshig ni chos thams cad kyi ming dang gzugs yongs su shes par ston to/ /mchog da zhes</text></item>
<item><p>104b4</p><section>mdo sde</section><text>bya ba sa bon gyi tshig ni chos thams cad dul ba dang zhi bar ston to/ /mchog sa zhes bya ba sa bon gyi tshig ni chos thams cad las yang dag par 'das par ston to/ /mchog ta zhes bya ba sa bon gyi tshig ni chos thams cad</text></item>
<item><p>104b5</p><section>mdo sde</section><text>de bzhin nyid du dbyer med par ston to/ /mchog ka zhes bya ba sa bon gyi tshig ni chos thams cad zad pa nyid du ston to/ /mchog ma zhes bya ba sa bon gyi tshig ni chos thams cad dbus dang mtha' yongs su chad par ston te/ /</text></item>
<item><p>104b6</p><section>mdo sde</section><text>mchog sa bon gyi tshig brgyad po de dag ni spobs pa mi zad par 'gyur ba'o/ /de lta bas na sa bon gyi tshig 'di dag dang / chos kyi sgo'i tshig 'di dag dang / rdo rje'i tshig 'di dag la dran pa dang / shes bzhin du spyod pa mnyam</text></item>
<item><p>104b7</p><section>mdo sde</section><text>pa nyid la brtson par bya'o/ /rtag tu 'du 'dzi med par spyod pas tshul bzhin du so sor brtag pa la brtson par bya'o/ /rtag tu dge ba gang yin zhes tshol zhing 'dod pa la brtson par bya'o/ /rigs kyi bu de ltar bcom ldan 'das</text></item>
<item><p>104b8</p><section>mdo sde</section><text>de bzhin gshegs pa dri ma med par grags pa'i rgyal po des chos kyi tshig zhus pa de dag gi lan btab nas/ 'jig rten gyi khams de snang bar mdzad cing rab tu g.yos par mdzad nas/ byang chub sems dpa' de dag dang thabs</text></item>
<item><p>105a1</p><section>mdo sde</section><text>gcig tu mi snang bar gyur te/ skad cig thang cig yud tsam de la rang gi sangs rgyas kyi zhing du bzhugs par gyur to/ /sangs rgyas kyi zhing de nas kyang gang du yang gshegs pa 'am slar gshegs par mngon pa med do/ /rigs kyi</text></item>
<item><p>105a2</p><section>mdo sde</section><text>bu de nas drang srong chen po mchog de spobs pa mi chod pa dang ldan par gyur te/ brjed ngas pa med pa'i dran pa de dang yang ldan par gyur nas lhas yongs su bzung ba thob par gyur to/ /lhas yongs su bzung ba des na/ bdud phyir rgol ba yang choms nas grong dang /</text></item>
<item><p>105a3</p><section>mdo sde</section><text>grong khyer dang / grong rdal dang / ljongs dang / yul 'khor dang / rgyal po'i pho brang du song nas sems can rnams la chos ston te/ bsod nams thams cad bsdus pa'i ting nge 'dzin 'di nyid rgyas par bshad cing rab tu bstan to/ /des lo stong tham</text></item>
<item><p>105a4</p><section>mdo sde</section><text>par chos bstan te/ srog chags brgyad khri bzhi stong ni nyan thos su yongs su smin par byas so/ /srog chags brgyad khri bzhi stong ni rang sangs rgyas su yongs su smin par byas so/ /srog chags brgyad khri bzhi stong ni bla na med pa yang dag par</text></item>
<item><p>105a5</p><section>mdo sde</section><text>rdzogs pa'i byang chub tu yongs su smin par byas so/ /srog chags brgyad khri bzhi stong ni 'khor los bsgyur bar yongs su smin par byas so/ /srog chags brgyad khri bzhi stong ni brgya byin du yongs su smin par byas so/ /srog chags</text></item>
<item><p>105a6</p><section>mdo sde</section><text>brgyad khri bzhi stong ni tshangs par yongs su smin par byas so/ /srog chags brgyad khri bzhi stong ni byams pa bsgom pa la bkod do/ /srog chags brgyad khri bzhi stong ni snying rje bsgom pa la bkod do/ /srog chags brgyad khri bzhi stong ni dga' ba</text></item>
<item><p>105a7</p><section>mdo sde</section><text>bsgom pa la bkod do/ /srog chags brgyad khri bzhi stong ni btang snyoms bsgom pa la bkod do/ /srog chags dpag tu med pa zhig ni mtho ris kyi 'jig rten du nye bar 'gro bar byas so/ /de'i 'og tu drang srong chen po mchog de shi nas lha'i bu brgyad khri bzhi stong dang</text></item>
<item><p>105a8</p><section>mdo sde</section><text>lhan cig tu de bzhin gshegs pa dgra bcom pa yang dag par rdzogs pa'i sangs rgyas dri ma med par grags pa'i rgyal po de nyid kyi sangs rgyas kyi zhing kun nas dri ma med pa'i 'jig rten gyi khams su skyes so/ /rigs kyi bu de'i tshe de'i dus na drang srong chen po mchog de</text></item>
<item><p>105b1</p><section>mdo sde</section><text>gzhan zhig yin par khyod som nyi 'am/ yid gnyis sam/ the tsom za na rigs kyi bu khyod kyis de ltar mi blta'o/ /de ci'i phyir zhe na/ nga nyid de'i tshe de'i dus na drang srong chen po mchog tu gyur te/ ngas chos 'dod pa dang / chos la gus par gnas</text></item>
<item><p>105b2</p><section>mdo sde</section><text>pa'i bden pa'i byin gyi brlabs des 'og gi phyogs nas bcom ldan 'das de bzhin gshegs pa dri ma med par grags pa'i rgyal po de spyan drangs so/ /dri ma med pa'i gzi brjid rnam grangs des kyang khyod kyis chos 'dod pa'i byang chub sems</text></item>
<item><p>105b3</p><section>mdo sde</section><text>dpa' sems dpa' chen po rnams la ni nams kyang de bzhin gshegs pa mya ngan las 'da' bar mi 'gyur la/ dam pa'i chos kyang nub par mi 'gyur ba de ltar rig par bya'o/ /de ci'i phyir zhe na/ dri ma med pa'i gzi brjid chos 'dod pa'i</text></item>
<item><p>105b4</p><section>mdo sde</section><text>byang chub sems dpa' sems dpa' chen po bsam pa phun sum tshogs pa gus pa dang bcas pa rnams ni 'jig rten gyi khams gzhan na 'dug kyang sangs rgyas bcom ldan 'das rnams zhal ston par mdzad cing chos kyang thos par mdzad do/ /</text></item>
<item><p>105b5</p><section>mdo sde</section><text>dri ma med pa'i gzi brjid chos 'dod pa'i byang chub sems dpa' sems dpa' chen po rnams kyi chos kyi gter ri dang / ri sul dang / shing dag gi nang du bcug pa dag yod de/ gzungs dang / chos kyi sgo mtha' yas pa glegs bam du byas pa dag kyang</text></item>
<item><p>105b6</p><section>mdo sde</section><text>lag tu 'ong bar 'gyur ro/ /dri ma med pa'i gzi brjid chos 'dod pa'i byang chub sems dpa' sems dpa' chen po rnams la ni sngon sangs rgyas mthong ba'i lha rnams spobs pa sgrub par byed do/ /dri ma med pa'i gzi brjid chos 'dod pa'i</text></item>
<item><p>105b7</p><section>mdo sde</section><text>byang chub sems dpa' sems dpa' chen po rnams ni tshe zad na yang sangs rgyas bcom ldan 'das rnams dang / lha rnams kyis tshe dang stobs sgrub par byed de/ sangs rgyas kyi byin gyis brlabs dang / lha'i byin gyis brlabs kyis</text></item>
<item><p>105b8</p><section>mdo sde</section><text>de dag 'dod na lo stong du yang 'khod do/ /lo 'bum phrag gnyis sam/ gsum 'am/ bzhi 'am/ lnga'i bar du yang 'khod pa nas/ bskal pa dang / bskal pa las lhag pa 'am/ yang na ji srid 'dod pa'i bar du yang 'khod do/ /</text></item>
<item><p>106a1</p><section>mdo sde</section><text>dri ma med pa'i gzi brjid chos la gus pa skyes pa'i byang chub sems dpa' sems dpa' chen po rnams la ni sangs rgyas bcom ldan 'das rnams rga ba yang sel bar mdzad do/ /nad kyang sel bar mdzad do/ /dran pa yang bsgrub par mdzad do/ /</text></item>
<item><p>106a2</p><section>mdo sde</section><text>rtogs pa dang spobs pa yang bsgrub par mdzad do/ /chos la gus pa skyes pa'i byang chub sems dpa' sems dpa' chen po rnams la sangs rgyas bcom ldan 'das rnams lta bar gyur pa rnams ni sel bar mdzad la/ yang dag pa'i lta ba ni bsgrub</text></item>
<item><p>106a3</p><section>mdo sde</section><text>par mdzad do/ /dri ma med pa'i gzi brjid chos la gus pa'i byang chub sems dpa' sems dpa' chen po rnams la gzhan gyi gnod pa thams cad 'byung bar mi 'gyur ro/ /dri ma med pa'i gzi brjid de lta bas na byang chub sems dpa' sems</text></item>
<item><p>106a4</p><section>mdo sde</section><text>dpa' chen pos thos pa'i tshogs la mkhas pa la brtson par bya'o/ /thos pa'i tshogs la mkhas pa la brtson pa'i byang chub sems dpa' sems dpa' chen po la yon tan gyi khyad par de lta bu dag 'byung bar 'gyur ba 'am/ yang na de bas kyang</text></item>
<item><p>106a5</p><section>mdo sde</section><text>gong ma 'am/ de bas kyang lhag par 'gyur te/ dri ma med pa'i gzi brjid gsum po 'di dag ni bsod nams nye bar brton pa dang / bsod nams kyi tshogs dang / bsod nams 'byung ba dang / bsod nams rgyas pa dang / bsod</text></item>
<item><p>106a6</p><section>mdo sde</section><text>nams kyi rgyu 'thun pa dang / bsod nams mi zad pa dang / bsod nams bsam gyis mi khyab pa dang / bsod nams rgya mtsho yin te/ de la gnas pa'i byang chub sems dpa' sems dpa' chen po dag gi bsod</text></item>
<item><p>106a7</p><section>mdo sde</section><text>nams rnams kyi mtha' 'am tshad ni rtogs par mi nus so/ /dri ma med pa'i gzi brjid rgya mtsho chen po'i thigs pa rnams kyi tshad dang mtha' ni rtogs par nus kyi byang chub sems dpa' sems dpa' chen po rnams kyi sbyin pa'i tshogs dang /</text></item>
<item><p>106a8</p><section>mdo sde</section><text>tshul khrims kyi tshogs dang / thos pa'i tshogs bsags pa'i bsod nams kyi phung po'i tshad dang mtha' ni rtogs par mi nus so/ /dri ma med pa'i gzi brjid stong gsum gyi stong chen po'i 'jig rten gyi khams na sa la ri dang / shing ljon pa dang /</text></item>
<item><p>106b1</p><section>mdo sde</section><text>nags tshal dang / rtswa yod pa thams cad kyi srang tshad kyis tshad dang mtha' rtogs pa 'am shes par nus kyi byang chub sems dpa' sems dpa' chen po rnams kyi sbyin pa'i tshogs dang / tshul khrims kyi tshogs dang / thos pa'i tshogs bsags</text></item>
<item><p>106b2</p><section>mdo sde</section><text>pa'i bsod nams kyi phung po ni tshad gzung bar mi nus so zhes nga smra'o/ /de nas bcom ldan 'das la tshan po che chen po dri ma med pa'i gzi brjid kyis 'di skad ces gsol to/ /bcom ldan 'das tshogs gsum po sbyin pa'i tshogs</text></item>
<item><p>106b3</p><section>mdo sde</section><text>dang / tshul khrims kyi tshogs dang / thos pa'i tshogs de dag gi nang na tshogs gang ches mchog dang / ches gtso bo lags/ bcom ldan 'das kyis bka' stsal pa/ dri ma med pa'i gzi brjid tshogs gsum po sbyin pa'i tshogs dang /</text></item>
<item><p>106b4</p><section>mdo sde</section><text>tshul khrims kyi tshogs dang / thos pa'i tshogs de dag gi nang na thos pa'i tshogs 'ba' shig mchog ces bya/ rab mchog ces bya/ gya nom pa zhes bya/ gtso bo zhes bya/ khyad par du 'phags pa zhes bya/ bla ma zhes bya/ bla na med</text></item>
<item><p>106b5</p><section>mdo sde</section><text>pa zhes bya/ gong na med pa zhes bya/ gong ma'i yang gong ma zhes bya'o/ /rigs kyi bu 'di lta ste dper na ri'i rgyal po ri rab kyi mdun na yungs 'bru gcig 'dug pa bzhin du sbyin pa'i tshogs dang / tshul khrims kyi tshogs kyang de dang 'dra bar blta bar bya'o/ /</text></item>
<item><p>106b6</p><section>mdo sde</section><text>ri'i rgyal po ri rab ji lta ba de bzhin du ni thos pa'i tshogs blta bar bya'o/ /rigs kyi bu 'di lta ste dper na nam mkha' la bya'i rjes ji lta ba bzhin du sbyin pa'i tshogs dang / tshul khrims kyi tshogs kyang de dang 'dra bar blta bar bya'o/ /</text></item>
<item><p>106b7</p><section>mdo sde</section><text>phyogs bcu'i nam mkha' mtha' yas pa ji lta ba de bzhin du ni thos pa'i tshogs blta bar bya'o/ /rigs kyi bu sbyin pa'i tshogs ni bya ba gnyis byed de/ gnyis gang zhe na/ 'di lta ste/ dbul ba</text></item>
<item><p>106b8</p><section>mdo sde</section><text>sel ba dang / longs spyod chen po bsgrub pa ste/ bya ba 'di gnyis byed do/ /tshul khrims kyi tshogs kyang bya ba gnyis byed de/ gnyis gang zhe na/ 'di lta ste/ ngan 'gro sel ba dang / bde 'gro bsgrub pa ste bya ba 'di gnyis byed</text></item>
<item><p>107a1</p><section>mdo sde</section><text>do shes rab kyi tshogs kyang bya ba gnyis byed de/ gnyis gang zhe na/ 'di lta ste/ lta bar gyur pa thams cad sel ba dang shes rab bsgrub pa ste bya ba 'di gnyis byed do/ /rigs kyi bu sbyin pa'i tshogs ni zag pa dang</text></item>
<item><p>107a2</p><section>mdo sde</section><text>bcas pa dang len pa dang bcas pa dang phung por rnam par smin pa'o/ /rigs kyi bu tshul khrims kyi tshogs ni zag pa dang bcas pa dang / len pa dang bcas pa dang / phung por rnam par smin pa'o/ /rigs kyi bu thos pa'i tshogs</text></item>
<item><p>107a3</p><section>mdo sde</section><text>ni zag pa med pa dang / len pa med pa dang / phung por rnam par smin pa ma yin pa'o/ /rigs kyi bu de lta bas na byang chub sems dpa' sems dpa' chen po brtson 'grus brtsams pa rnams kyis thos pa'i tshogs la brtson par bya'o/ /</text></item>
<item><p>107a4</p><section>mdo sde</section><text>sbyin pa'i tshogs dang / tshul khrims kyi tshogs dang / thos pa'i tshogs 'di dag bstan pa na sngon dge ba'i rtsa ba bskyed pa'i srog chags sum stong gis bla na med pa yang dag par rdzogs pa'i byang chub tu sems bskyed do/ /lha'i</text></item>
<item><p>107a5</p><section>mdo sde</section><text>bu lnga stong ni chos rnams la chos kyi mig rdul med cing dri ma dang bral ba rnam par dag go/ /tshan po che chen po dri ma med pa'i gzi brjid kyis kyang rjes su 'thun pa'i chos kyi bzod pa thob bo/ /de nas bcom ldan 'das la</text></item>
<item><p>107a6</p><section>mdo sde</section><text>tshan po che chen po dri ma med pa'i gzi brjid kyis 'di skad ces gsol to/ /bcom ldan 'das byang chub sems dpa' sems dpa' chen po chos du dang ldan na mi skye ba'i chos rnams la bzod pa myur du thob par 'gyur lags/</text></item>
<item><p>107a7</p><section>mdo sde</section><text>bcom ldan 'das kyis bka' stsal pa/ rigs kyi bu byang chub sems dpa' sems dpa' chen po chos bzhi dang ldan na mi skye ba'i chos rnams la bzod pa myur du thob par 'gyur te bzhi gang zhe na 'di lta ste lus la gzugs</text></item>
<item><p>107a8</p><section>mdo sde</section><text>brnyan dang 'dra bar mos pa dang ngag la brag cha dang 'dra bar mos pa dang sems la sgyu ma dang 'dra bar mos pa dang / chos thams cad la mi zad pa'i chos nyid du mos pa ste/ rigs kyi bu byang chub sems dpa' sems dpa' chen po</text></item>
<item><p>107b1</p><section>mdo sde</section><text>chos bzhi po de dag dang ldan na mi skye ba'i chos rnams la bzod pa myur du thob par 'gyur ro/ /rigs kyi bu gzhan yang byang chub sems dpa' sems dpa' chen po chos bzhi dang ldan na mi skye ba'i chos rnams la bzod pa myur du</text></item>
<item><p>107b2</p><section>mdo sde</section><text>thob par 'gyur te/ bzhi gang zhe na/ 'di lta ste/ sems can thams cad la byams pas khyab par yang byed la sems can du 'du shes pa yang med pa dang / chos thams cad la stong pa dang / mi rtag par yang mos par</text></item>
<item><p>107b3</p><section>mdo sde</section><text>byed la gzhir yang mi byed pa dang / sangs rgyas thams cad kyang mthong la sha'i mig la yang mngon par zhen pa med pa dang / sems rab tu rnam par 'byed pa la yang mkhas la sems kyang sems la gtod par mi byed pa</text></item>
<item><p>107b4</p><section>mdo sde</section><text>ste/ rigs kyi bu byang chub sems dpa' sems dpa' chen po chos bzhi po de dag dang ldan na mi skye ba'i chos rnams la bzod pa myur du thob par 'gyur ro/ /rigs kyi bu gzhan yang byang chub sems dpa' sems dpa' chen po chos bzhi dang</text></item>
<item><p>107b5</p><section>mdo sde</section><text>ldan na mi skye ba'i chos rnams la bzod pa myur du thob par 'gyur te/ bzhi gang zhe na/ 'di lta ste/ lta ba spangs pa'i phyir bdog pa thams cad yongs su gtong ba dang / nyon mongs pa thams cad rab tu zhi ba'i phyir tshul khrims yongs su</text></item>
<item><p>107b6</p><section>mdo sde</section><text>dag pa dang chos kyis lhag pa'i phyir bzod pa'i stobs dang ldan pa dang dben pa'i chos kyis rnam par grol ba'i phyir brtson 'grus brtsams pa ste/ rigs kyi bu byang chub sems dpa' sems dpa' chen po chos bzhi po de dag dang ldan na mi skye</text></item>
<item><p>107b7</p><section>mdo sde</section><text>ba'i chos rnams la bzod pa myur du thob par 'gyur ro/ /rigs kyi bu gzhan yang byang chub sems dpa' sems dpa' chen po chos bzhi dang ldan na mi skye ba'i chos rnams la bzod pa myur du thob par 'gyur te/ bzhi gang zhe na 'di lta ste/</text></item>
<item><p>107b8</p><section>mdo sde</section><text>bsam gtan yang thob la bsam gtan la yang mi rten pa dang / shes rab kyis kyang rnam par brtags la spros pa yang med pa dang thabs la mkhas pa yang rab tu 'dzin la sems can yang sdud pa dang / spyod pa thams cad la</text></item>
<item><p>108a1</p><section>mdo sde</section><text>yang gegs med la spyod pa yang khong du chud par byed pa ste/ rigs kyi bu byang chub sems dpa' sems dpa' chen po chos bzhi po de dag dang ldan na mi skye ba'i chos rnams la bzod pa myur du thob par 'gyur ro/ /rigs</text></item>
<item><p>108a2</p><section>mdo sde</section><text>kyi bu gzhan yang byang chub sems dpa' sems dpa' chen po chos bzhi dang ldan na mi skye ba'i chos rnams la bzod pa myur du thob par 'gyur te/ bzhi gang zhe na/ 'di lta ste/ byams pa chen pos sems can thams cad yongs su</text></item>
<item><p>108a3</p><section>mdo sde</section><text>skyob pa dang / snying rje chen pos 'khor ba las yongs su mi skyo ba dang / dga' ba chen pos chos la dga' zhing mchog tu dga' ba dang / btang snyoms chen pos rjes su chags pa dang khong khro ba spong ba ste/ rigs kyi bu byang chub</text></item>
<item><p>108a4</p><section>mdo sde</section><text>sems dpa' sems dpa' chen po chos bzhi po de dag dang ldan na mi skye ba'i chos rnams la bzod pa myur du thob par 'gyur ro/ /rigs kyi bu gzhan yang byang chub sems dpa' sems dpa' chen po chos bzhi dang ldan na mi skye ba'i</text></item>
<item><p>108a5</p><section>mdo sde</section><text>chos rnams la bzod pa myur du thob par 'gyur te/ bzhi gang zhe na/ 'di lta ste/ rnam par thar pa'i sgo gsum mngon sum du byed pa dang / dus gsum yongs su shes pa dang / khams gsum las yang dag par 'da' ba dang /</text></item>
<item><p>108a6</p><section>mdo sde</section><text>chos thams cad rang bzhin gyis ma skyes pa la yid ches pa ste rigs kyi bu byang chub sems dpa' sems dpa' chen po chos bzhi po de dag dang ldan na mi skye ba'i chos rnams la bzod pa myur du thob par 'gyur ro/ /bzhi pa bsgrub</text></item>
<item><p>108a7</p><section>mdo sde</section><text>pa'i chos kyi rnam grangs 'di bshad pa na tshan po che chen po dri ma med pa'i gzi brjid kyis mi skye ba'i chos la bzod pa thob ste/ de dga' ba dang mchog tu dga' ba thob pa de kho nas ta la bdun srid tsam gyi nam mkha' la</text></item>
<item><p>108a8</p><section>mdo sde</section><text>mngon par 'phags so/ /stong gsum gyi stong chen po'i 'jig rten gyi khams 'di yang rnam pa drug tu g.yos so/ /lha dang mi'i sil snyan 'bum yang 'khrol lo/ /pad ma'i sprin kyi char chen po yang mngon par bab bo/ /</text></item>
<item><p>108b1</p><section>mdo sde</section><text>'jig rten 'di yang snang ba chen pos khyab par gyur to/ /de nas de'i tshe bcom ldan 'das 'dzum pa mdzad de/ 'di ni de bzhin gshegs pa rnams kyi chos nyid de/ gang gi tshe 'dzum pa mdzad pa de'i tshe bcom ldan 'das kyi zhal gyi sgo</text></item>
<item><p>108b2</p><section>mdo sde</section><text>nas 'od zer sna tshogs 'di lta ste/ sngon po dang / ser po dang / dmar po dang / dkar po dang / btsod ka dang / shel dang / dngul gyi kha dog lta bu dag byung ngo / /de dag byung nas 'jig rten gyi khams mtha' yas mu med pa 'od kyis khyab par</text></item>
<item><p>108b3</p><section>mdo sde</section><text>gyur nas nyi ma dang zla ba rnams kyi 'od kyang zil kyis mnan te tshangs pa'i 'jig rten du thug nas phyir log ste bcom ldan 'das kyi spyi gtsug tu nub par gyur to/ /de nas tshe dang ldan pa kun dga' bo stan las langs te/ bla gos phrag</text></item>
<item><p>108b4</p><section>mdo sde</section><text>pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das sangs rgyas bcom ldan 'das</text></item>
<item><p>108b5</p><section>mdo sde</section><text>rnams ni rgyu ma mchis rkyen ma mchis par 'dzum pa mi mdzad na/ 'dzum pa mdzad pa'i rgyu ni gang lags/ rkyen ni gang lags/ de'i tshe tshigs su bcad pa 'di dag kyang smras so/ /ye shes mchog brnyes yongs dag yangs pa'i spyan</text></item>
<item><p>108b6</p><section>mdo sde</section><text>mnga' ba/ /dbang po zhi ba zhi gnas pha rol phyin mchog brnyes/ /sku mdog gser gyi ri bo lha yi 'od 'dra ba/ /ci yi slad du bcom ldan 'dzum pa 'di ston mdzad/ /gang gi blo gros ci 'dra dus gsum ldan pa dang / /lha dang mi rnams sems</text></item>
<item><p>108b7</p><section>mdo sde</section><text>kyi spyod pa mkhyen bzhin du/ /'du shes mi mnga' rtag tu ye shes mchog brnyes pa/ /zhal ras zla 'dra 'dzum pa'i don ni bsten par gsol/ /'das pa'i sangs rgyas ji snyed gang dag ma 'ongs dus/ /gang dag gnas pa'i rgyal</text></item>
<item><p>108b8</p><section>mdo sde</section><text>ba de dag mtshungs pa ste/ /sems can gang dag dkar po spyod pa sna tshogs pa/ /sbyor mkhyen lung bstan slad du thams cad yang dag gsungs/ /sangs rgyas zhing 'di dag ni sku yis thams cad khyab/ /khyod kyi gsung ni</text></item>
<item><p>109a1</p><section>mdo sde</section><text>sangs rgyas zhing mang yangs par grag //'dir ni thugs kyis 'gro ba kun la byams pa bskyed/ /rgyal ba ye shes mtha' yas ldan pa gang slad gsungs/ /chos rnams ya ma brla ste chu zla 'dra ba dang / /sgyu ma lta bur 'jig pa</text></item>
<item><p>109a2</p><section>mdo sde</section><text>rmi lam ngo bo nyid/ /sprin ltar mi brtan 'jig pa'i chos can mkhyen pa po/ /mi yi seng ge gang slad 'dzum don bstan par gsol/ /stong pa mtshan med smon med rtogs pas rnam par grol/ /rtag tu thugs dul chos kyi ngo bo nyid la mkhas/ /</text></item>
<item><p>109a3</p><section>mdo sde</section><text>rlung srubs mkha' la 'tshub kyang spros med 'dra ba po/ /ci slad 'dzum mdzad 'di la don ni ci mchis gsungs/ /gang gi sems deng sangs rgyas ye shes mchog la btud/ /gang gis de ring shing rgyal drung du bdud kyang bcom/ /gang</text></item>
<item><p>109a4</p><section>mdo sde</section><text>gis rgyal ba mchog rnams gdan ni yongs su bzung / /skyes bu khyu mchog gis ni ci phyir 'dzum pa bstan/ /'di na rgyal ba'i nyan thos de rnams sa ma mchis/ /'di la rang sangs rgyas kyi yul yang ci ma mchis/ /'di ni sangs rgyas yon</text></item>
<item><p>109a5</p><section>mdo sde</section><text>tan rgya mtsho rnams kyi yul/ /'jig rten mchog gis 'dzum pa'i rgyu ni bstan par gsol/ /de nas bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo khyod kyis tshan po che chen po dri ma</text></item>
<item><p>109a6</p><section>mdo sde</section><text>med pa'i gzi brjid ta la bdun srid tsam gyi steng gi bar snang la mngon par 'phags te 'dug pa mthong ngam/ gsol pa bcom ldan 'das mthong lags so/ /bde bar gshegs pa mthong lags so/ /bcom ldan 'das kyis</text></item>
<item><p>109a7</p><section>mdo sde</section><text>bka' stsal pa/ kun dga' bo tshan po che chen po dri ma med pa'i gzi brjid 'di bskal pa grangs med pa gsum pa phrag 'bum gyis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/</text></item>
<item><p>109a8</p><section>mdo sde</section><text>shar phyogs kyi 'jig rten gyi khams rnam par dag par byed pa zhes bya bar bskal pa tshangs pas bstod pa zhes bya ba de la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa</text></item>
<item><p>109b1</p><section>mdo sde</section><text>bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba bla na med pa/ lha dang mi rnams kyi ston pa sangs rgyas bcom ldan 'das bkod pa mang po'i rgyal po zhes bya ba 'jig rten du 'byung ngo / /kun dga' bo</text></item>
<item><p>109b2</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas bkod pa mang po'i rgyal po'i sangs rgyas kyi zhing rnam par dag par byed pa'i 'jig rten gyi khams de yang 'byor pa dang / rgyas pa dang bde ba dang lo legs</text></item>
<item><p>109b3</p><section>mdo sde</section><text>pa dang / nyams dga' ba dang / skye bo dang / mi mang pos gang bar 'gyur te/ kun dga' bo dper na dga' ldan gyi lha rnams kyi longs spyod dang / yongs su spyad pa ji lta ba bzhin du sangs rgyas kyi zhing rnam par dag par byed pa'i 'jig rten gyi khams</text></item>
<item><p>109b4</p><section>mdo sde</section><text>kyi sems can de dag gi longs spyod dang / longs su spyad pa yang de 'dra bar 'gyur ro/ /de bzhin gshegs pa bkod pa mang po'i rgyal po de yang gtam gzhan mi gsungs bar byang chub sems dpa' bsdu ba'i phyir byang chub sems</text></item>
<item><p>109b5</p><section>mdo sde</section><text>dpa'i sde snod 'ba' shig ston to/ /de na nyan thos dang / rang sangs rgyas rnams kyi ming yang med de/ byang chub sems dpa' sems dpa' chen po bzod pa thob pa'i byang chub sems dpa'i dge 'dun chen po 'ba' shig 'byung bar</text></item>
<item><p>109b6</p><section>mdo sde</section><text>'gyur ro/ /de bzhin gshegs pa de yang tshe dpag tu med par 'gyur ro/ /de'i sangs rgyas kyi zhing de na mi khom pa brgyad med de/ de bdud dang phyir rgol ba bcom pa/ gzhan mu stegs can med pa dang / bai dUr+ya las grub la 'dzam bu'i chu bo'i</text></item>
<item><p>109b7</p><section>mdo sde</section><text>gser gyi pad mas spras pa'i sangs rgyas kyi zhing du 'gyur ro/ /de nas tshan po che chen po dri ma med pa'i gzi brjid bar snang de las babs te/ bcom ldan 'das kyi zhabs la phyag 'tshal nas/ bcom ldan 'das la rab tu 'byung bar</text></item>
<item><p>109b8</p><section>mdo sde</section><text>gsol te de bzhin gshegs pa'i bstan pa la rab tu byung ngo / /de nas bcom ldan 'das la byang chub sems dpa' sems dpa' chen po sred med kyi bus 'di skad ces gsol to/ /bcom ldan 'das kyis chos 'dul ba legs par</text></item>
<item><p>110a1</p><section>mdo sde</section><text>gsungs pa ni bcom ldan 'das ngo mtshar lags so/ /bde bar gshegs pa ngo mtshar lags te/ 'di ltar de bzhin gshegs pa la skur pa 'debs pa 'am glan ka tshol ba 'am/ tho 'tsham pa 'am/ bsting pa'i slad du mchis pa</text></item>
<item><p>110a2</p><section>mdo sde</section><text>gang dag lhags pa de dag kyang de bzhin gshegs pa mthong ma thag tu dga' ba dang / dang ba dang / mchog tu dga' ba drag po 'thob par 'gyur la/ nga rgyal dang / rgyags pa dang / dregs pa nges par bcom nas de bzhin gshegs pa nyag gcig la</text></item>
<item><p>110a3</p><section>mdo sde</section><text>'dud cing / bcom ldan 'das nyag gcig la thal mo sbyar ba btud pa dang bcom ldan 'das 'di ltar tshan po che chen po dri ma med pa'i gzi brjid 'di nga rgyal dang rgyags pa dang / dregs pa drag pos mchis la/ chos 'di lta bu 'di thos nas</text></item>
<item><p>110a4</p><section>mdo sde</section><text>bdag nyid chen po 'di lta bu thob ste/ sems can dpag tu ma mchis grangs ma mchis pa'i nga rgyal dang / rgyags pa dang / dregs pa spang ba'i slad du chos ston par 'gyur lags so/ /bcom ldan 'das sngon 'das pa'i dus na de bzhin</text></item>
<item><p>110a5</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas ji snyed cig la tshan po che chen po dri ma med pa'i gzi brjid kyis yang dag par rdzogs pa'i byang chub 'tshal ba'i slad du dge ba'i rtsa ba bskyed nas des na da ltar</text></item>
<item><p>110a6</p><section>mdo sde</section><text>'di lta bu'i mngon par shes pa myur ba thob par gyur lags/ de skad ces gsol pa dang / bcom ldan 'das kyis byang chub sems dpa' sems dpa' chen po sred med kyi bu la 'di skad ces bka' stsal to/ /sred med kyi bu tshan</text></item>
<item><p>110a7</p><section>mdo sde</section><text>po che chen po dri ma med pa'i gzi brjid kyis ni 'das pa'i dus na yang dag par rdzogs pa'i byang chub 'dod pa'i phyir sangs rgyas bye ba phrag drug bcu rtsa gnyis la dge ba'i rtsa ba bskyed do/ /da phyin chad kyang sangs rgyas bcom ldan 'das dpag</text></item>
<item><p>110a8</p><section>mdo sde</section><text>tu med/ grangs med pa la bkur stir byed/ bla mar byed/ ri mo byed/ mchod pa byed par 'gyur te/ tshangs par spyad pa spyod par 'gyur ro/ /sred med kyi bus gsol pa/ bcom ldan 'das mi dge ba'i rtsa ba gang gis na de'i byang chub kyi</text></item>
<item><p>110b1</p><section>mdo sde</section><text>sems ma mchis par gyur nas/ des na 'di brtsad pa'i bsam pas de bzhin gshegs pa'i spyan sngar mchis la 'di lta bu'i nga rgyal dang / rgyags pa dang / dregs pa dang ldan par gyur lags/ de skad ces gsol pa dang / bcom ldan 'das kyis</text></item>
<item><p>110b2</p><section>mdo sde</section><text>byang chub sems dpa' sems dpa' chen po sred med kyi bu la 'di skad ces bka' stsal to/ /sred med kyi bu byang chub sems dpa' chos bzhi dang ldan na byang chub kyi sems brjed par 'gyur te/ bzhi gang zhe na/ 'di lta ste/ lhag pa'i nga rgyal dang /</text></item>
<item><p>110b3</p><section>mdo sde</section><text>chos la ma gus pa dang dge ba'i bshes gnyen la khyad du gsod pa dang / log pa'i tshig smra ba ste/ sred med kyi bu byang chub sems dpa' chos bzhi po de dag dang ldan na byang chub kyi sems brjed par 'gyur ro/ /sred med kyi bu gzhan yang byang chub</text></item>
<item><p>110b4</p><section>mdo sde</section><text>sems dpa' chos bzhi dang ldan na byang chub kyi sems brjed par 'gyur te/ bzhi gang zhe na/ 'di lta ste/ nyan thos dang / rang sangs rgyas kyi theg pa pa'i rnal 'byor spyod pa dag dang 'dris par byed pa dang / theg pa dman pa la</text></item>
<item><p>110b5</p><section>mdo sde</section><text>mos pa rnams dang / byang chub sems dpa' la sdang zhing skur pa 'debs pa dang / chos rnams la slob dpon dpe mkhyud byed pa ste/ sred med kyi bu byang chub sems dpa' chos bzhi po de dag dang ldan na byang chub kyi sems brjed par 'gyur</text></item>
<item><p>110b6</p><section>mdo sde</section><text>ro/ /sred med kyi bu gzhan yang byang chub sems dpa' chos bzhi dang ldan na byang chub kyi sems brjed par 'gyur te/ bzhi gang zhe na/ 'di lta ste/ sgyu byed pa dang / sems can rnams la g.yos bsten par byed pa dang dge ba'i bshes</text></item>
<item><p>110b7</p><section>mdo sde</section><text>gnyen rnams la lce gnyis byed pa dang / rnyed pa dang / bkur sti la lhag par zhen pa ste/ sred med kyi bu byang chub sems dpa' chos bzhi po de dag dang ldan na byang chub kyi sems brjed par 'gyur ro/ /sred med kyi bu gzhan yang byang chub sems dpa'</text></item>
<item><p>110b8</p><section>mdo sde</section><text>chos bzhi dang ldan na byang chub kyi sems brjed par 'gyur te/ bzhi gang zhe na/ 'di lta ste/ bdud kyi las ma rtogs pa dang / las kyi sgrib pas bsgribs pa dang / lhag pa'i bsam pa stobs chung ba dang / shes rab dang thabs med pa ste sred med kyi bu byang chub</text></item>
<item><p>111a1</p><section>mdo sde</section><text>sems dpa' chos bzhi po de dag dang ldan na byang chub kyi sems brjed par 'gyur ro/ /sred med kyi bu yang gang gi phyir tshan po che chen po dri ma med pa'i gzi brjid kyi byang chub kyi sems brjed par gyur pa de nyon cig sred med kyi bu sngon</text></item>
<item><p>111a2</p><section>mdo sde</section><text>byung ba 'das pa'i dus na bskal pa bzang po 'di nyid la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/</text></item>
<item><p>111a3</p><section>mdo sde</section><text>bla na med pa/ lha dang mi rnams kyi ston pa sangs rgyas bcom ldan 'das 'khor ba 'jig ces bya ba 'jig rten du byung ste/ de'i bstan pa gnas pa na bram ze shing sa la chen po lta bu nor bzangs shes bya ba zhig byung ste de bdud kyis bslus nas</text></item>
<item><p>111a4</p><section>mdo sde</section><text>lhag pa'i nga rgyal can du gyur te/ de bzhin gshegs pa'i thad du mi 'gro ba'i steng du nga rgyal gyis zil gyis non nas bram ze dang / khyim bdag chos smra ba rnams dang / lhan cig tu 'thab pa dang / rtsod pa dang / 'gyed pa la zhugs te/ chos dang /</text></item>
<item><p>111a5</p><section>mdo sde</section><text>chos smra ba rnams la yang ma gus pa bskyed do/ /de'i tshe de nyid la chos lnga dang bral bar gyur te/ lnga gang zhe na/ 'di lta ste/ sangs rgyas mthong ba dang / chos thos pa dang / byang chub sems dpa' sems dpa' chen po theg pa chen po la yang</text></item>
<item><p>111a6</p><section>mdo sde</section><text>dag par zhugs pa dag dang 'bel ba'i gtam sna tshogs dri bar bya ba dang / dge ba'i rtsa ba yongs su bsngo ba dang / byang chub kyi sems shin tu brtan por bya ba dang bral bar gyur nas des mi dge ba'i chos ni yongs su bzung la byang chub kyi</text></item>
<item><p>111a7</p><section>mdo sde</section><text>sems ni yongs su ma bzung ste/ sred med kyi bu chos lnga po de dag dang bral bar gyur to/ /sred med kyi bu de'i tshe de'i dus na bram ze shing sa la chen po lta bu nor bzangs gang yin pa de gzhan zhig yin par khyod som nyi 'am/ yid gnyis sam/</text></item>
<item><p>111a8</p><section>mdo sde</section><text>the tshom za na khyod kyis de ltar mi blta'o/ /de ci'i phyir zhe na/ tshan po che chen po dri ma med pa'i gzi brjid 'di nyid de'i tshe de'i dus na bram ze shing sa la chen po lta bu nor bzangs su gyur te nga rgyal des na de'i byang chub kyi sems brjed do/ /</text></item>
<item><p>111b1</p><section>mdo sde</section><text>sngon gyi dge ba'i rtsa bas yongs su bsrungs pa dang / byang chub kyi sems kho nas skyabs pa des ni ngan song dag tu ma skyes so/ /de nga rgyal gyis khengs te/ tshan po che chen po'i shugs thob kyang sangs rgyas kyi mthus sangs</text></item>
<item><p>111b2</p><section>mdo sde</section><text>rgyas mthong ba dang ma bral lo/ /de de bzhin gshegs pa'i stobs kyi shugs ma bzod de 'ongs pa las/ de bzhin gshegs pa dang byang chub sems dpa'i stobs kyi shugs thos nas nga rgyal dang / rgyags pa dang / dregs pa</text></item>
<item><p>111b3</p><section>mdo sde</section><text>thams cad yongs su chad do/ /sdig pa ma byas pa'i phyir ni de bzhin gshegs pa mthong ngo / /de'i sngon gyi rgyu las byung ba'i dge ba'i rtsa ba mngon du byung ste/ des na mngon par shes pa myur la bzod pa thob bo/ /de nas</text></item>
<item><p>111b4</p><section>mdo sde</section><text>byang chub sems dpa' sred med kyi bus tshan po che chen po dri ma med pa'i gzi brjid la 'di skad ces smras so/ /rigs kyi bu khyod kyis chos gang bskyed na/ des khyod kyis bzod pa thob par gyur/ dri ma med pa'i gzi brjid</text></item>
<item><p>111b5</p><section>mdo sde</section><text>kyis smras pa/ bdag gis so so'i skye bo'i chos thams cad bskyed do/ /sred med kyi bus smras pa/ khyod kyis ji ltar bskyed/ dri ma med pa'i gzi brjid kyis smras pa/ ji ltar 'byung ba med pa dang / 'jig pa</text></item>
<item><p>111b6</p><section>mdo sde</section><text>med pa de ltar bskyed do/ /ji ltar mngon par zhen pa med pa dang / skye ba med pa de ltar bskyed do/ /sred med kyis bus smras pa/ rigs kyi bu so so'i skye bo'i chos rnams dang / sangs rgyas kyi chos rnams</text></item>
<item><p>111b7</p><section>mdo sde</section><text>la khyad par ni ci zhig yod/ tha dad du dbye ba ni ci zhig yod/ dri ma med pa'i gzi brjid kyis smras pa/ ming la ni tha dad du dbye ba yod kyi don la ni tha dad du ni dbye ba med do/ /sred med kyi bus smras pa dri ma med pa'i gzi brjid</text></item>
<item><p>111b8</p><section>mdo sde</section><text>so so'i skye bo'i chos rnams kyi don gang yin/ dri ma med pa'i gzi brjid kyis smras pa/ de'i don ni med pa las yongs su brtags pa dang / rnam par rtog pa med pa'o/ /sred med kyi bus smras pa/ dri ma med pa'i gzi</text></item>
<item><p>112a1</p><section>mdo sde</section><text>brjid don gyis ni ci zhig sel bar byed/ ci zhig ni sgrub par byed/ dri ma med pa'i gzi brjid kyis smras pa/ sred med kyi bu don gyis ni so so'i skye bo'i chos rnams sel bar byed do/ /sangs rgyas kyi chos</text></item>
<item><p>112a2</p><section>mdo sde</section><text>rnams ni sgrub par byed do/ /sred med kyis bus smras pa/ dri ma med pa'i gzi brjid sangs rgyas kyi chos rnams kyi don gang yin/ dri ma med pa'i gzi brjid kyis smras pa/ sred med kyi bu sangs rgyas kyi chos rnams kyi don ni</text></item>
<item><p>112a3</p><section>mdo sde</section><text>gnyis su dbyer med pa'o/ /sred med kyi bus smras pa/ rigs kyi bu don la rton par bya'i tshig 'bru la rton par mi bya'o zhes de bzhin gshegs pas gsungs pa dang / yang dag pa'i lta ba skye ba la ni rgyu gnyis dang / rkyen gnyis</text></item>
<item><p>112a4</p><section>mdo sde</section><text>yod de/ gnyis gang zhe na/ 'di lta ste/ gzhan gyi sgra dang / rang gi tshul bzhin yid la byed pa'o zhes gsungs na/ ji ltar tshig 'bru yang de nyid yin la/ don kyang de nyid yin/ dri ma med pa'i gzi brjid kyis smras pa/ sred</text></item>
<item><p>112a5</p><section>mdo sde</section><text>med kyi bu don la rton pa'i byang chub sems dpas ni tshig 'bru phri ba yang med do/ /yang tshig 'bru dmigs su med pa de ni don yin la/ don de yang brjod du med pa'i don yin no/ /don la rton pa la ni chos kyang ci yang med do/ /don kyang</text></item>
<item><p>112a6</p><section>mdo sde</section><text>ci yang med do/ /de ci'i phyir zhe na/ chos thams cad ni brjod du med pa dang / ya ma brla dang / yul na mi gnas pa dang / phyogs na mi gnas pa dang / gang kho na na gnas pa de kho nar 'gags pa'i phyir ro/ /bcom ldan 'das</text></item>
<item><p>112a7</p><section>mdo sde</section><text>kyis kyang don ni gtan tu 'gog pa'i mtshan nyid do zhes gsungs te/ sred med kyi bu de lta bas na gang don la rton pa de ni chos gang las kyang mi 'phro rnam par mi 'phro'o/ /gang mi 'phro ba rnam par mi 'phro ba de ni don to/ /sred med kyi bus smras pa/</text></item>
<item><p>112a8</p><section>mdo sde</section><text>rigs kyi bu gang don la rton pa de chos thams cad la rton pa'i rnam grangs yod dam/ dri ma med pa'i gzi brjid kyis smras pa/ sred med kyi bu yod de 'di ltar chos thams cad ni stong pa/ chos thams cad ni dben pa ste/ de dag ni chos thams cad ji ltar stong pa de kho na bzhin du de la rten to/ /</text></item>
<item><p>112b1</p><section>mdo sde</section><text>ji ltar dben pa de kho na bzhin du de la rton to/ /sred med kyi bu de ltar na gang don la rton pa de ni chos thams cad la rton to/ /sred med kyi bus smras pa/ dri ma med pa'i gzi brjid de lta bas na chos thams cad nyid rton pa yin no/ /dri ma med pa'i gzi brjid kyis smras</text></item>
<item><p>112b2</p><section>mdo sde</section><text>pa/ sred med kyi bu de ni de bzhin no/ /khyod ji skad zer ba bzhin te/ chos thams cad ni don dam pa la rton pa yin no/ /don dam pa ni de dag gi sgo yin te/ don dam par de dag btsal bar bya ba yin no/ /ji ltar chos kyang mi sgrub/ chos ma yin pa'ang mi bsgrub pa de ltar de dag btsal ba bya'o/ /</text></item>
<item><p>112b3</p><section>mdo sde</section><text>gnyis su med pa btsal ba ni 'phags pa rnams kyi btsal ba yin no/ /btsal ba de ni byed pa med pa'o/ /btsal ba de ni bya ba ma yin rnam par bya ba ma yin no/ /gang gi tshe mi byed cing rnam par mi byed pa de'i tshe btsal ba byas pa yin no/ /gal te don dang 'gal bar mi byed na/</text></item>
<item><p>112b4</p><section>mdo sde</section><text>btsal bar bya ba'i 'os yin no/ /de nas tshan po che chen po dri ma med pa'i gzi brjid kyis don 'di bstan pa na dge slong lnga brgya len pa med par zag pa rnams las sems rnam par grol lo/ /lha'i bu brgyad stong ni chos rnams la chos kyi mig rdul med cing dri ma dang</text></item>
<item><p>112b5</p><section>mdo sde</section><text>bral ba rnam par dag go/ /byang chub sems dpa' sems dpa' chen po sred med kyi bus byang chub sems dpa' dri ma med pa'i gzi brjid la gzhan yang 'di skad ces smras so/ /dri ma med pa'i gzi brjid de bzhin gshegs pas don la rton par bya'i tshig</text></item>
<item><p>112b6</p><section>mdo sde</section><text>'bru la ma yin zhes gsungs pa de ni/ sems can 'di dag don la mi mkhas shing gnyis la spyod pa dang / tshig 'bru la 'ang mi mkhas pas tshig 'bru la sgro 'dogs shing don mi shes pa'i phyir de dag la don la rton par bya'i tshig 'bru la ma yin zhes de bzhin</text></item>
<item><p>112b7</p><section>mdo sde</section><text>gshegs pas gsungs te/ de dag don la rton pas tshig 'bru'i rang bzhin mnyam pa nyid du rtogs pas tshig 'bru las yang dag par 'da' bar 'gyur ro/ /rigs kyi bu de bzhin gshegs pas yang dag pa'i lta ba skye ba la ni rgyu</text></item>
<item><p>112b8</p><section>mdo sde</section><text>gnyis dang / rkyen gnyis yod do zhes de skad gsungs pa de ni 'di ltar chos 'dul ba ma thos pas ting nge 'dzin tsam gyis chog par 'dzin pa de dag 'khor ba las rnam par ma grol bzhin du rang bzhin gyis mngon pa'i nga rgyal can yin te rang bzhin gyis mngon</text></item>
<item><p>113a1</p><section>mdo sde</section><text>pa'i nga rgyal can de dag thos pa mang po la gzud pa'i phyir te/ de dag gis chos thos nas gal te tshul bzhin du bsgrub na ni de dag kyang lhag pa'i nga rgyal med par 'gyur te/ lam la gnas pa de la dgongs nas bcom ldan 'das kyis/</text></item>
<item><p>113a2</p><section>mdo sde</section><text>thos pas chos rnams shes par 'gyur/ /thos pas sdig pa byed mi 'gyur/ /thos pas gnod pa spang bar 'gyur/ /thos pas mya ngan 'da' ba 'thob/ /ces gsungs so/ /byang chub sems dpa' sred med kyi bus smras pa/ rigs kyi</text></item>
<item><p>113a3</p><section>mdo sde</section><text>bu ji ltar na dge slong rnal 'byor spyod pa tshul bzhin du chos la sbyor ba yin/ dri ma med pa'i gzi brjid kyis smras pa/ gang du yang sbyor ba med la 'bral bar yang mi byed na/ de ltar na tshul bzhin du chos la sbyor ba yin no/ /sred med kyi bu tshul</text></item>
<item><p>113a4</p><section>mdo sde</section><text>bzhin du sbyor ba zhes bya ba de ni sbyor ba med pa'i tshig bla dgas so/ /sred med kyi bu gzhan yang gang gi tshe dge slong sbyor bar mi byed na nyes pa kun nas slong bar mi byed/ bdag kun nas slong bar mi byed de/ de ni de'i tshul bzhin du sbyor ba'o/</text></item>
<item><p>113a5</p><section>mdo sde</section><text>gang gi tshe sngon gyis mtha' dang phyi ma'i mtha' la so sor rtog ste/ gang la smra ba dang / gang smra bar bya ba dang / gang yongs su shes par bya ba'i phyir smra ba dang / gang spang ba'i phyir smra ba dang / gang rtogs par bya ba'i phyir smra ba dang /</text></item>
<item><p>113a6</p><section>mdo sde</section><text>gang bsgom pa'i phyir smra ba de dag thams cad 'das pa'i rgyus 'thob pa ma yin/ ma 'ongs pa'i rgyus 'thob pa ma yin/ da ltar byung ba'i rgyus 'thob pa ma yin pa 'di ni tshul bzhin du sbyor ba zhes bya'o/ /gang gi tshe chos thams</text></item>
<item><p>113a7</p><section>mdo sde</section><text>cad ngo bo nyid kyis 'gags par mthong ba de'i tshe tshul bzhin du mthong ngo / /gang gi tshe chos thams cad rang bzhin gyis rnam par zhi ba dang / rang bzhin gyis snyoms par zhugs par mthong ba de'i tshe/ tshul bzhin du mthong ba yin no/ /gang gi tshe chos</text></item>
<item><p>113a8</p><section>mdo sde</section><text>thams cad gtan du ma skyes par mthong ba de'i tshe tshul bzhin du mthong ba yin no/ /gang gi tshe chos thams cad gtan du ma skyes pa dang / gtan du ma byung ba dang / gtan du yongs su mya ngan las 'das par mthong ba dang /</text></item>
<item><p>113b1</p><section>mdo sde</section><text>gang gis mthong ba dang / gang mthong ba de yang mi mthong ba dang / ji ltar mi mthong ba dang / rnam par mi mthong ba de ltar mthong na tshul bzhin du mthong ba zhes bya'o/ /de nas bcom ldan 'das kyis tshan po che chen po dri ma med</text></item>
<item><p>113b2</p><section>mdo sde</section><text>pa'i gzi brjid la legs so zhes bya ba byin te/ rigs kyi bu legs so legs so/ /gal te bstan nam bstan pa na de ltar bstan par bya'o/ /tshul bzhin du brtson pa ni chos gang la yang rmongs pa med do/ /</text></item>
<item><p>113b3</p><section>mdo sde</section><text>tshul bzhin du brtson pa ni chos gang la yang sgrib pa med do/ /tshul bzhin du brtson pa ni gang du yang bcings pa yang med grol ba yang med do/ /de ci'i phyir zhe na/ tshul bzhin du brtson pa ni chos gang yang spang ba 'am 'bral</text></item>
<item><p>113b4</p><section>mdo sde</section><text>bar bya ba'i phyir 'bad pa med do/ /gang chos thams cad yang dag par mthong ba dang / ji lta ba bzhin du mthong ba de ni de'i yang dag par lta ba yin no/ /chos rnams la ji lta ba bzhin du mthong ba gang zhe na/ 'di lta ste/</text></item>
<item><p>113b5</p><section>mdo sde</section><text>mthong ba med pa kho na'o/ /mthong ba med pa zhes bya ba de ni ma skyes pa'i tshig bla dgas so/ /ma skyes pa zhes bya ba de ni ma byung ba'i tshig bla dgas so/ /ma byung ba zhes bya ba de ni ma mthong ba'i tshig bla dgas te/ ngas de las</text></item>
<item><p>113b6</p><section>mdo sde</section><text>dgongs nas tshig 'di skad du chos thams cad ma skyes ma mthong na yang dag pa nyid skyon med pa la 'jug par 'gyur ro zhes gsungs so/ /'di ni yang dag pa'i lta ba ste/ 'di lta ste/ yang dag pa nyid skyon med pa la 'jug pa'o/ /</text></item>
<item><p>113b7</p><section>mdo sde</section><text>ci'i phyir yang dag pa nyid skyon med pa la 'jug pa zhes bya zhe na/ bdag mnyam pa gang yin pa de ni bdag med pa'i mnyam pa'o/ /bdag med pa'i mnyam pa gang yin pa de ni chos thams cad mnyam pa ste/ de bas na yang dag pa nyid skyon med pa la</text></item>
<item><p>113b8</p><section>mdo sde</section><text>'jug pa zhes bya'o/ /de nas bcom ldan 'das la byang chub sems dpa' sems dpa' chen po sred med kyi bus 'di skad ces gsol to/ /bcom ldan 'das 'di ltar byang chub sems dpas chos thams cad 'di lta bu'i mtshan nyid dang / rang bzhin gyis</text></item>
<item><p>114a1</p><section>mdo sde</section><text>yongs su mya ngan las 'das pa'i tshul du chos kyi rnam grangs 'di yang dag par shes shing thos la yid ches shing mos su lags kyang / bar ma dor yongs su mya ngan las 'da' bar mi 'gyur ba ni bcom ldan 'das ngo mtshar lags so/ /</text></item>
<item><p>114a2</p><section>mdo sde</section><text>bde bar gshegs pa ngo mtshar lags so/ /bcom ldan 'das kyis bka' stsal pa/ sred med kyi bu 'di ltar byang chub sems dpa' thabs la mkhas pa de dag ni thabs mkhas pa de dang ldan pas sems bskyed pa thams cad la chos bzhis</text></item>
<item><p>114a3</p><section>mdo sde</section><text>yongs su sgo bar byed de/ bzhi gang zhe na/ 'di lta ste/ byams pa chen po dang / snying rje chen po dang / thams cad mkhyen pa'i ye shes dang / sangs rgyas 'byung bas chos kyi tshul rgyun mi 'chad par bya ba ste/ sred med kyi bu chos bzhi po de dag gis</text></item>
<item><p>114a4</p><section>mdo sde</section><text>chos thams cad yongs su sgo bar byed de/ chos thams cad rang bzhin gyis yongs su mya ngan las 'das par shes shing thos la yid ches shing mos su zin kyang bar ma dor yongs su mya ngan las 'da' bar mi 'gyur ro/ /des sems can rnams kyi don kyi phyir</text></item>
<item><p>114a5</p><section>mdo sde</section><text>chos 'dul ba 'di shes te/ shes shing mthong la nges pa ni mi mthong ngo / /de ci'i phyir zhe na/ des sems can thams cad yongs su ma btang ba'i phyir ro/ /de nas bcom ldan 'das la tshan po che chen po dri ma med pa'i gzi brjid kyis 'di skad ces</text></item>
<item><p>114a6</p><section>mdo sde</section><text>gsol to/ bcom ldan 'das bcom ldan 'das kyis nges par ltung bar 'gyur ro zhes de skad gsungs pa'i byang chub sems dpa'i skyon de gang lags/ bcom ldan 'das kyis bka' stsal pa/ rigs kyi bu byang chub sems dpa'</text></item>
<item><p>114a7</p><section>mdo sde</section><text>rnams la ni skyon gang yin pa'i lta bar gyur pa yang ci yang med la rnam par rtog pa yang ci yang med mod kyi/ 'on kyang nyan thos kyi theg pa la dmigs pa byas nas sems can thams cad la ma dmigs/ sangs rgyas kyi rigs</text></item>
<item><p>114a8</p><section>mdo sde</section><text>la ma dmigs/ chos dang dge 'dun gyis rig la ma dmigs/ theg pa chen po la ma dmigs te/ thams cad mkhyen pa yal bar bor nas mi lta ba dang / yang dag par rdzogs pa'i byang chub tu smon lam mi 'debs pa dang /</text></item>
<item><p>114b1</p><section>mdo sde</section><text>'dus byas thams cad la skyo bas nyan thos kyi skyon med pa la 'jug par byed do/ /byang chub sems dpa' sems dpa' chen pos ni sems can thams cad la dmigs pa byas te/ dkon mchog gsum gyi rigs la dmigs</text></item>
<item><p>114b2</p><section>mdo sde</section><text>pa byas shing theg pa chen po la dmigs pa byas nas thams cad mkhyen pa'i ye shes la lta ste lus dang srog la mi lta'o/ /chos thams cad mtshan nyid gcig par shes kyang skyon med pa la 'jug par mi byed/ sems can la lta</text></item>
<item><p>114b3</p><section>mdo sde</section><text>ba'i phyir bsam gtan yang 'dris par byed la/ nyan thos kyi skyon med par yang mi ltung ste/ rigs kyi bu rnam grangs des kyang khyod kyis byang chub sems dpa' rnams kyi skyon yang med la/ skyon med pa la yang 'jug par mi</text></item>
<item><p>114b4</p><section>mdo sde</section><text>byed pa de ltar rig par bya'o/ /de skad ces bka' stsal pa dang / bcom ldan 'das la tshan po che chen po dri ma med pa'i gzi brjid kyis 'di skad ces gsol to/ /bcom ldan 'das byang chub sems dpa' sems dpa' chen po rnams</text></item>
<item><p>114b5</p><section>mdo sde</section><text>kyi rmad du byung ba'i chos de la nyan thos dang / rang sangs rgyas thams cad kyis ma mchis pa ni ngo mtshar lags so/ /de nas 'jam dpal gzhon nur gyur pa 'khor de nyid du 'dus par gyur te 'dug go/ /de nas bcom ldan</text></item>
<item><p>114b6</p><section>mdo sde</section><text>'das la byang chub sems dpa' sems dpa' chen po sred med kyi bus 'di skad ces gsol to/ /bcom ldan 'das 'jam dpal gzhon nur gyur pa 'di bsod nams thams cad bsdus pa'i ting nge 'dzin 'di'i skabs su</text></item>
<item><p>114b7</p><section>mdo sde</section><text>bka' mchid kyi rgyud ci yang mi mchi lags so/ /de nas 'jam dpal gzhon nur gyur pas byang chub sems dpa' sems dpa' chen po sred med kyi bu la 'di skad ces smras so/ /rigs kyi bu byang chub sems</text></item>
<item><p>114b8</p><section>mdo sde</section><text>dpa' sems dpa' chen po bsod nams 'dod pa'i phyir byang chub tu spyod par mi byed do/ /rnyed pa dang / bkur sti dang / tshigs su bcad pa 'dod pa dang / mtho ris 'dod pa dang / longs spyod 'dod pa dang / 'khor 'dod pa dang /</text></item>
<item><p>115a1</p><section>mdo sde</section><text>grags pa dang / snyan pa dang / bsngags pa 'dod pa'i phyir byang chub tu spyod par mi byed do/ /sred med kyi bus smras pa/ 'jam dpal 'o na ci'i phyir byang chub sems dpa' rnams byang chub tu spyod par byed/ 'jam</text></item>
<item><p>115a2</p><section>mdo sde</section><text>dpal gyis smras pa/ rigs kyi bu byang chub sems dpa' rnams ni sems can thams cad la snying rje ba'i phyir byang chub tu spyod par byed do/ /byang chub sems dpa' rnams ni chos 'dod pa dang / sems can thams cad kyi sdug</text></item>
<item><p>115a3</p><section>mdo sde</section><text>bsngal bsal bar 'dod pa dang / yang dag pa ma yin pa'i nyon mongs pa rab tu zhi bar 'dod pa dang / bdag gi sdug bsngal dang 'dra bar 'dod pa dang / lan du phan 'dogs pa mi 'dod pa'i phyir byang chub tu spyod par byed do/ /</text></item>
<item><p>115a4</p><section>mdo sde</section><text>rigs kyi bu de'i phyir byang chub sems dpa' lus dang sems la mi lta ba dang / yongs su 'dzin pa med pa dang / mi 'phrogs pa dang / lhag par zhen pa med pa dang / mtshan ma med pa dang / yid la byed pa med pa dang / mi ldog pa</text></item>
<item><p>115a5</p><section>mdo sde</section><text>dang mi ltog pa'i chos can dang / yang dag par rtog par mi byed pa dang / bskyod du med pa dang / rjes su chags pa med pa dang / khong khro ba med pa dang / gcig tu dpa' ba dang / thub pa med pa dang / gong ba med pa</text></item>
<item><p>115a6</p><section>mdo sde</section><text>dang / mi skrag pa dang / mi 'jigs pa dang / kun tu rab tu mi 'jigs pa dang / ma khengs pa dang / ma dud pa dang / brtan pa dang / mi g.yo ba thob pa dang / dben pa las skyes pa dang / don gcig pa dang / tshul</text></item>
<item><p>115a7</p><section>mdo sde</section><text>gcig pa dang / gcig tu chad pa dang / tshul gcig la zhugs pa dang / gcig tu nges par brtson pa dang / sems can thams cad bsgral bar 'dod pa dang / gcig tu 'dod pa dang / de nyid 'dod pa rnams ni byang chub tu spyod par byed do/ /smras pa/ 'jam dpal ji ltar na</text></item>
<item><p>115a8</p><section>mdo sde</section><text>byang chub sems dpa' byang chub sems dpa'i spyad pa la spyod pa yin/ smras pa/ rigs kyi bu gang gi tshe byang chub sems dpa' byang chub de zad pa'i phyir dang / skye ba'i phyir dang / mi zad pa'i phyir dang / mi skye ba'i phyir mi spyod de/ gtan du zad pa dang / zad pa med pa'i</text></item>
<item><p>115b1</p><section>mdo sde</section><text>phyir rlom sems su mi byed la/ gtan du mi skye ba yang 'khrug par mi byed de/ de ltar spyod pa'i byang chub sems dpa' ni byang chub sems dpa'i spyad pa la spyod pa yin no/ /sred med kyi bu gzhan yang byang chub sems dpa' 'das pa'i sems zad do/ /</text></item>
<item><p>115b2</p><section>mdo sde</section><text>zhes spyod par mi byed/ ma 'ongs pa'i sems ma phyin to zhes spyod par mi byed/ da ltar byung ba'i sems mi gnas so zhes spyod par mi byed la/ 'das pa dang / ma 'ongs pa dang / da ltar byung ba'i sems rnams la chags par mi byed de/ de ltar spyod</text></item>
<item><p>115b3</p><section>mdo sde</section><text>pa'i byang chub sems dpa' sems dpa' chen po ni byang chub sems dpa'i spyad pa la spyod pa yin no/ /sred med kyi bu gzhan yang byang chub sems dpa' ni sbyin pa dang / byang chub dang / sems can rnams dang / de bzhin gshegs pa 'di la gnyis</text></item>
<item><p>115b4</p><section>mdo sde</section><text>su med par spyod do/ /tshul khrims dang / byang chub dang / sems can rnams dang / de bzhin gshegs pa 'di la gnyis su med par spyod do/ /bzod pa dang / byang chub dang / sems can rnams dang / de bzhin</text></item>
<item><p>115b5</p><section>mdo sde</section><text>gshegs pa 'di la gnyis su med par spyod do/ /brtson 'grus dang / byang chub dang / sems can rnams dang / de bzhin gshegs pa 'di la gnyis su med par spyod do/ /bsam gtan dang / byang chub dang / sems can rnams</text></item>
<item><p>115b6</p><section>mdo sde</section><text>dang / de bzhin gshegs pa 'di la gnyis su med par spyod do/ /shes rab dang / byang chub dang / sems can rnams dang / de bzhin gshegs pa 'di la gnyis su med par spyod do/ /gang gi tshe byang chub sems dpa'</text></item>
<item><p>115b7</p><section>mdo sde</section><text>rnams de ltar pha rol tu phyin pa rnams la spyod la/ spyod pa'i mtshan nyid dang / ngo bo nyid kyang 'khrug par mi byed na de tsam gyis na byang chub sems dpa' rnams byang chub kyi spyad pa la spyod pa zhes bya'o/ /sred med kyi bu gzhan yang</text></item>
<item><p>115b8</p><section>mdo sde</section><text>byang chub sems dpa' gzugs stong zhes mi spyod de/ gzugs nyid stong pa dang / de bzhin du tshor dang / 'du shes dang / 'du byed rnams dang / rnams par shes pa stong zhes mi spyod de/ rnam par shes pa nyid stong pa'o/ /</text></item>
<item><p>116a1</p><section>mdo sde</section><text>gzugs ni stong pa nyid kyis zad par mi byed de/ gzugs ni stong pa nyid kyi ngo bo nyid kyis gtan du zad pa kho na'o/ /de bzhin du stong pa nyid kyis tshor ba dang / 'du shes dang / 'du byed rnams dang / rnam par shes pa zad par</text></item>
<item><p>116a2</p><section>mdo sde</section><text>mi byed de/ stong pa nyid kyi ngo bo nyid kyis rnam par shes pa gtan du zad pa kho na'o/ /chos thams cad ni ngo bo nyid kyis zad pa kho nas zad pa yin te/ gzugs zad pas chos thams cad zad pa ma yin no/ /tshor ba zad pa dang / 'du shes zad pa dang /</text></item>
<item><p>116a3</p><section>mdo sde</section><text>'du byed rnams zad pa dang / rnam par shes pa zad pas chos thams cad zad pa ma yin te/ de ltar spyod pa'i byang chub sems dpa' sems dpa' chen po ni byang chub sems dpa'i spyad pa la spyod pa yin no/ /sred med kyi bu gzhan yang byang chub</text></item>
<item><p>116a4</p><section>mdo sde</section><text>sems dpa' ni so so'i skye bo'i chos rnams spang ba'i phyir yang 'bad par mi byed la/ sangs rgyas kyi chos rnams bskyed pa'i phyir yang spyod par mi byed do/ /'khor ba las yang dag par 'da' ba'i phyir dang / mya ngan las 'das pa yongs su</text></item>
<item><p>116a5</p><section>mdo sde</section><text>rdzogs par bya ba'i phyir spyod par mi byed do/ /mi dge ba'i chos yongs su 'grub par yang mi thong la/ dge ba'i chos yang dag par 'grub pa yang mi mthong ngo / /shes bya la ma gtogs par shes pa yang yang dag par mi mthong ste/ byang chub sems</text></item>
<item><p>116a6</p><section>mdo sde</section><text>dpa' ni chos kyi dbyings dbyer med par spyod pa la mos pa yin te/ sred med kyi bu de ltar spyod pa'i byang chub sems dpa' ni byang chub sems dpa'i spyad pa la spyod pa yin no/ /sred med kyi bu gzhan yang byang chub sems dpa'</text></item>
<item><p>116a7</p><section>mdo sde</section><text>ni sems can gyi khams tshad med pa dang / chos kyi dbyings tshad med par yang mos la/ sems can gyi khams kyang zad par mi byed cing chud gzan pa'i phyir yang spyod par mi byed do/ /de ci'i phyir zhe na/ sems</text></item>
<item><p>116a8</p><section>mdo sde</section><text>can gyi khams dang / chos kyi dbyings de gnyis su med de gnyis su dbyer med cing mtshan nyid med pa'i phyir ro/ /chos kyi dbyings kyang 'phel ba yang med/ yongs su 'grib pa yang med la/ sems can gyi khams kyang</text></item>
<item><p>116b1</p><section>mdo sde</section><text>'phel ba yang med/ yongs su 'grib pa yang med do/ /chos kyi dbyings kyi mtshan nyid gang yin pa de ni sems can gyis khams kyi mtshan nyid kyang de nyid yin no/ /sred med kyi bu gzhan yang byang chub sems dpas chos thams cad</text></item>
<item><p>116b2</p><section>mdo sde</section><text>mtshan nyid med par shes nas/ chos kyi dbyings dang / sems can gyi khams zad pa'i phyir yang mi spyod/ 'phel ba'i phyir yang mi spyod do/ /'di la yang dag pa ma yin par yongs su brtags pa las byung ba dang / phyin ci log las</text></item>
<item><p>116b3</p><section>mdo sde</section><text>byung ba dang / rnam par bsgrubs pas nye bar gnas pa'i nyon mongs pa yongs su shes par bya ba'i phyir spyod kyi/ 'khor ba'i gnod pa gzhig pa'i phyir dang / bdag dang / sems can dang / srog dang / gang zag gzhig pa'i phyir</text></item>
<item><p>116b4</p><section>mdo sde</section><text>spyod par mi byed de/ sred med kyi bu de ltar spyod pa'i byang chub sems dpa' ni byang chub sems dpa'i spyad pa la spyod pa yin no// // bam po bzhi pa ste tha ma/ 'jam dpal gzhon nur gyur pas spyod pa'i le'u'i chos bstan pa 'di bshad pa na theg pa</text></item>
<item><p>116b5</p><section>mdo sde</section><text>chen po la yang dag zhugs pa'i lha'i bu bcu drug gis mi skye ba'i chos la bzod pa thob bo/ /de nas tshan po che chen po dri ma med pa'i gzi brjid kyis chos kyi rnam grangs 'di la mchod pa'i las bya ba dang / yongs su gzung ba'i phyir</text></item>
<item><p>116b6</p><section>mdo sde</section><text>bcom ldan 'das chos kyi rnam grangs 'di la mos pa'i sems can gang dag lags pa de dag gi don thams cad 'grub par 'gyur lags so zhes ched du brjod pa ched du brjod do/ /de nas lha'i bu bdud bral gyis 'jam dpal gzhon</text></item>
<item><p>116b7</p><section>mdo sde</section><text>nur gyur pa la 'di skad ces smras so/ /'jam dpal bdag gis kyang byang chub sems dpa' sems dpa' chen pos ji ltar spyod na byang chub sems dpa'i spyad pa spyod pa la spobs so/ /'jam dpal gyis smras pa/ lha'i bu</text></item>
<item><p>116b8</p><section>mdo sde</section><text>khyod kyis de'i dus la dbab par shes na spobs par gyis shig /lha'i bus smras pa/ 'jam dpal chos thams cad la spyod pa gang yin pa de ni byang chub sems dpa'i spyod pa'o/ /bdud thams cad kyi spyod pa gang yin pa de ni byang chub sems dpa'i spyod pa'o/ /sems</text></item>
<item><p>117a1</p><section>mdo sde</section><text>can thams cad kyi spyod pa gang yin pa de ni byang chub sems dpa'i spyod pa'o/ /slob pa dang mi slob pa thams cad kyi spyod pa gang yin pa de ni byang chub sems dpa'i spyod pa'o/ /sangs rgyas thams cad kyi spyod pa gang yin pa de ni byang</text></item>
<item><p>117a2</p><section>mdo sde</section><text>chub sems dpa'i spyod pa'o/ /de ci'i phyir zhe na/ byang chub sems dpa' sems dpa' chen pos thams cad la bslab dgos pa'i phyir ro/ /de nas byang chub sems dpa' sred med kyi bus lha'i bu bdud bral la 'di skad ces smras so/ /</text></item>
<item><p>117a3</p><section>mdo sde</section><text>lha'i bu byang chub sems dpa' sems dpa' chen pos chos thams cad kyi spyod pa 'di la ji ltar spyad par bya/ lha'i bus smras pa/ sred med kyi bu byang chub sems dpa' sems dpa' chen pos ni sems can gyi spyod pa brgyad khri</text></item>
<item><p>117a4</p><section>mdo sde</section><text>bzhi stong la bslab par bya ste/ sems can gyi spyod pa brgyad khri bzhi stong po gang zhe na/ 'di lta ste/ 'dod chags spyod pa rnams kyi nyi khri chig stong dang / zhe sdang spyod pa rnams kyi nyi khri chig stong dang / gti mug spyod</text></item>
<item><p>117a5</p><section>mdo sde</section><text>pa rnams kyi nyi khri chig stong dang / cha mnyam par spyod pa rnams kyi nyi khri chig stong ngo / /byang chub sems dpa' sems dpa' chen pos sems can de dag thams cad kyi spyod pa de la yang 'jug par bya ste/ des 'dod chags spyod</text></item>
<item><p>117a6</p><section>mdo sde</section><text>pa la spyad par bya zhing 'dod chags dang bral bar yang bya'o/ /zhe sdang spyod pa la spyad par bya zhing zhe sdang dang yang bral bar bya'o/ /gti mug spyod pa la spyad par bya zhing gti mug dang bral bar yang bya'o/ /nyes pa thams cad</text></item>
<item><p>117a7</p><section>mdo sde</section><text>spyod pa la spyad par bya zhing nyes pa thams cad dang bral bar yang bya'o/ /byang chub sems dpa' gang spyad pa thams cad la yang spyod la/ spyod pa thams cad kyis kyang mi gos pa dang / sems can thams cad yongs</text></item>
<item><p>117a8</p><section>mdo sde</section><text>su smin par bya ba'i phyir spyod pa thams cad kyang 'grub par snang ba'i byang chub sems dpa' de ni byang chub sems dpa'i spyad pa spyod pa yin no/ /byang chub sems dpa' sred med kyi bus smras pa/ lha'i bu ji ltar na bdud</text></item>
<item><p>117b1</p><section>mdo sde</section><text>thams cad kyi spyod pa gang yin pa de byang chub sems dpa'i spyod pa yin/ lha'i bus smras pa/ byang chub sems dpas ni sems kyi 'jug pa rnams las bdud thams cad kyi spyod pa blta bar bya ste/ bdud kyi las byung ngo cog gi</text></item>
<item><p>117b2</p><section>mdo sde</section><text>dbang du yang 'gro bar mi bya'o/ /bdud kyi las kyi nying mtshams sbyor bar yang mi bya'o/ /spyod pa thams cad la 'jug pa la yang sbyor bar bya'o/ /bdud gcig tu nges par yang bstan par bya ste/ de'i dbang du 'gro bar</text></item>
<item><p>117b3</p><section>mdo sde</section><text>yang mi bya'o/ /des bdud kyi rnam par smin pa la yang bslab par bya ste/ bdud kyi las dang 'bral bar yang bya'o/ /smras pa/ lha'i bu ji ltar na slob pa dang / mi slob pa dang / rang sangs rgyas thams cad kyi spyod pa gang</text></item>
<item><p>117b4</p><section>mdo sde</section><text>yin pa de byang chub sems dpa'i spyod pa yin/ smras pa/ rigs kyi bu 'di ltar byang chub sems dpas spyod pa thams cad ngo bo nyid med pa'i spyod pa dang / rnam par smin pa med pa'i spyod pa dang / gnas pa med pa'i spyod pa dang /</text></item>
<item><p>117b5</p><section>mdo sde</section><text>'pho ba med pa'i spyod pa dang / skye ba med pa'i spyod pa la mos pa rnams la sbyor bar bya'o/ /de nas lha'i bu bdud bral gyis bstan pa 'di bshad nas 'jam dpal gzhon nur gyur pa la 'di skad ces smras so/ /'jam dpal bdag</text></item>
<item><p>117b6</p><section>mdo sde</section><text>gi spobs pa ni de tsam du bas kyis/ spyod pa bshad pa 'di las brtsams te rgyas par khyod spobs par mdzod cig /de nas 'jam dpal gzhon nur gyur pas lha'i bu de la 'di skad ces smras so/ /lha'i bu byang chub</text></item>
<item><p>117b7</p><section>mdo sde</section><text>sems dpa'i spyod pa ni yul thams cad las yang dag par 'das pa yin no/ /de ci'i phyir zhe na/ spyod pa de ni mig dang gzugs kyi yul du bgrang ba ma yin no/ /rna ba dang / sgra dang / sna dang / dri dang / lce dang / ro dang /</text></item>
<item><p>117b8</p><section>mdo sde</section><text>lus dang reg bya dang / yid dang chos kyi yul du bgrang ba ma yin te/ lha'i bu rnam grangs des kyang khyod kyis ci nas skyes bu dam pa de dag gi spyod yul thams cad las yang dag par 'das pa yin par de ltar rig par bya'o/ /lha'i bu gzhan yang</text></item>
<item><p>118a1</p><section>mdo sde</section><text>byang chub sems dpa' spyod pa gang la spyod na sangs rgyas bcom ldan 'das rnams mi mnyes par mi byed pa de ltar spyod pa'i byang chub sems dpa' ni byang chub sems dpa'i spyad pa la spyod pa yin no/ /lha'i bus smras pa/</text></item>
<item><p>118a2</p><section>mdo sde</section><text>'jam dpal byang chub sems dpas ji ltar spyad na sangs rgyas bcom ldan 'das rnams mnyes par bgyid/ 'jam dpal gyis smras pa/ lha'i bu de bzhin gshegs pas ni chos thams cad yang dag par stong par mngon par rdzogs</text></item>
<item><p>118a3</p><section>mdo sde</section><text>par sangs rgyas te/ gal te byang chub sems dpa' lta ba 'ga' zhig la mngon par zhen te/ tha na sangs rgyas kyi chos dang / mya ngan las 'das pa'i lta ba la mngon par zhen na yang de bzhin gshegs pa rnams kyi sku slu ba yin no/ /</text></item>
<item><p>118a4</p><section>mdo sde</section><text>lha'i bu de bzhin gshegs pas ni chos thams cad yang dag par mtshan ma med par mngon par rdzogs par sangs rgyas te/ gal te byang chub sems dpa' chos 'ga' zhig mtshan mar byed dam/ mtshan ma dang 'grogs par byed na sangs</text></item>
<item><p>118a5</p><section>mdo sde</section><text>rgyas bcom ldan 'das rnams kyi sku slu ba yin no/ /de bzhin gshegs pas ni chos thams cad yang dag par smon pa med par mngon par rdzogs par sangs rgyas so/ /de bzhin gshegs pas ni chos thams cad mngon par 'dus ma</text></item>
<item><p>118a6</p><section>mdo sde</section><text>byas pa dang / yod pa ma yin pa dang / ma byung ba dang / ma skyes pa dang / ma 'thon pa dang / mtshan ma med pa dang / mtshan nyid med pa dang / ma 'ongs pa dang / ma song ba dang / mi gnas pa dang / rang bzhin gyis yongs su dag</text></item>
<item><p>118a7</p><section>mdo sde</section><text>pa dang / rang bzhin gyis 'od gsal ba dang / rang bzhin gyis yongs su mya ngan las 'das pa dang / chos thams cad nam mkha' dang 'dra bar mngon par rdzogs par sangs rgyas te/ gal te byang chub sems dpa' chos sam/</text></item>
<item><p>118a8</p><section>mdo sde</section><text>chos kyi ngo bo nyid 'ga' zhig la dmigs par byed na de bzhin gshegs pa dgra bcom pa yang dag par rdzogs pa'i sangs rgyas rnams kyi sku slu ba yin no/ /lha'i bu gal te byang chub sems dpas lta bar gyur pa thams cad stong pa nyid du</text></item>
<item><p>118b1</p><section>mdo sde</section><text>yang dag par 'du ba dang / lta bar gyur pa thams cad mtshan ma med par yang dag par 'du ba dang / lta bar gyur pa thams cad smon pa med par yang dag par 'du ba dang / lta bar gyur pa thams cad khams gsum las yang dag par</text></item>
<item><p>118b2</p><section>mdo sde</section><text>'das par shes nas chos thams cad mngon par 'dus ma byas pa dang / yod pa ma yin pa dang / ma byung ba dang / ma skyes pa dang / ma 'thon pa dang / mtshan ma med pa dang / mtshan nyid med pa dang / ma 'ongs pa dang / ma song</text></item>
<item><p>118b3</p><section>mdo sde</section><text>ba dang / mi gnas pa dang / rang bzhin gyis yongs su dag pa dang / rang bzhin gyis 'od gsal ba dang / rang bzhin gyis yongs su mya ngan las 'das pa dang / chos thams cad nam mkha' dang 'dra ba dang / rang bzhin gyis</text></item>
<item><p>118b4</p><section>mdo sde</section><text>kun nas nyon mongs pa med par shes te/ de ltar na byang chub sems dpa' sangs rgyas bcom ldan 'das kyi sku mi slu ba yin no/ /de nas bcom ldan 'das kyis 'jam dpal gzhon nur gyur pa la legs so zhes bya ba byin te/</text></item>
<item><p>118b5</p><section>mdo sde</section><text>'jam dpal legs so legs so/ /khyod kyi tshig 'di legs par smras te/ de ltar spyod pa'i byang chub sems dpa' ni byang chub sems dpa'i spyad pa la spyod pa yin te/ lung bstan pa yang myur du thob par 'gyur ro/ /'jam</text></item>
<item><p>118b6</p><section>mdo sde</section><text>dpal ngas mngon par shes te/ de bzhin gshegs pa mar me mdzad kyi sngon rol tu dkar po'i spyod pa gang la ngas ma spyad pa ci yang med de/ 'on kyang ngas lung bstan pa ma thob po/ /de ci'i phyir zhe na/ 'di ltar ngas mtshan</text></item>
<item><p>118b7</p><section>mdo sde</section><text>ma dang bcas par spyad pa dang / rtsol ba dang bcas par spyad pa dang / dmigs pa dang bcas par spyad pa'i phyir ro/ /gang gi tshe ngas de bzhin gshegs pa dgra bcom pa yang dag par rdzogs pa'i sangs rgyas mar me</text></item>
<item><p>118b8</p><section>mdo sde</section><text>mdzad mthong ba'i tshe spyod pa thams cad las yang dag par 'das te/ mthong ma thag tu bcom ldan 'das de'i spyod pa mthong ba ngas thob par gyur cing chos thams cad rang bzhin gyis ma skyes pa yang rtogs te/ de nas</text></item>
<item><p>119a1</p><section>mdo sde</section><text>gdod ma 'ongs pa'i dus na khyod de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes bcom ldan 'das de bzhin gshegs pa mar me mdzad des lung bstan to/ /</text></item>
<item><p>119a2</p><section>mdo sde</section><text>de nyid kyi tshe ngas mi skye ba'i chos rnams la bzod pa yang thob bo/ /'jam dpal de lta bas na byang chub sems dpa' sems dpa' chen po myur du mi skye ba'i chos rnams la bzod pa thob par 'dod pa rnams kyis spyod pa'i le'u 'di la</text></item>
<item><p>119a3</p><section>mdo sde</section><text>dmigs su med pa dang / rtsol ba med pa'i chos la mos pa dang / /rnam par grol ba la sbyor bar bya'o/ /de nas bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das gang thob par bgyi</text></item>
<item><p>119a4</p><section>mdo sde</section><text>ba'i slad du bzod pa brnyes lags/ bcom ldan 'das kyis bka' stsal pa/ 'jam dpal phung po dang / khams dang / skye mched thob par bya ba'i phyir bzod pa thob ste/ de yang chos thams cad thob par bya ba'i phyir bzod pa</text></item>
<item><p>119a5</p><section>mdo sde</section><text>thob bo/ /'jam dpal bzod pa thob ces bya ba de ni mi zad pa'i chos nyid de thob pa'o/ /'jam dpal bzod pa thob ces bya ba de ni yang dag pa nyid kyi tshig bla dgas so/ /'jam dpal bzod pa thob pa de la ni 'jig rten gyi chos</text></item>
<item><p>119a6</p><section>mdo sde</section><text>rnams kun tu spyod pa med do/ /so so'i skye bo'i chos rnams dang / slob pa'i chos rnams dang / mi slob pa'i chos rnams dang / rang sangs rgyas kyi chos rnams dang / byang chub sems dpa'i chos rnams dang / sangs rgyas</text></item>
<item><p>119a7</p><section>mdo sde</section><text>kyi chos rnams kun tu spyod pa med do/ /chos thams cad kun tu mi spyod pas na de'i phyir de la bzod pa thob pa zhes bya'o/ /bzod pa de ni chos thams cad kyi mtshan ma dang / dmigs pa rnams kyi sgo nas skad cig pa ma yin te/ de bas na</text></item>
<item><p>119a8</p><section>mdo sde</section><text>bzod pa zhes bya'o/ /bzod pa 'di la ni mig dang / rna ba dang / sna dang / lce dang / lus dang / yid du bgrang ba ci yang med do/ /rlom sems su bya ba yang med do/ /zad pa yang med de/ bzod pa de la ni zad pa yang med do/</text></item>
<item><p>119b1</p><section>mdo sde</section><text>bzod pa de la ni yul yang med do/ /bzod pa de la ni yul dang bral ba yang med de/ de bas na bzod pa zhes bya'o/ /bzod pa bstan pa 'di bshad pa na byang chub sems dpa' lnga brgyas mi skye ba'i chos la bzod pa thob ste/ tshig 'di skad du</text></item>
<item><p>119b2</p><section>mdo sde</section><text>bdag cag gis ni bsod nams thams cad bsdus pa'i ting nge 'dzin 'di gnas par 'gyur ba'i bya ba byas so/ /dpe med pa'i chos thams cad kyang yongs su rdzogs par byas so/ /bcom ldan 'das byang chub sems dpa' rnams kyis ni</text></item>
<item><p>119b3</p><section>mdo sde</section><text>zab mo'i gnas thams cad gus par mnyan par bya'o/ /bsgom par bya'o zhes smras so/ /de nas byang chub sems dpa' sred med kyi bus 'jam dpal gzhon nur gyur pa la 'di skad ces smras so/ /'jam dpal ji ltar na byang</text></item>
<item><p>119b4</p><section>mdo sde</section><text>chub sems dpa' sems dpa' chen po rnams chos zab mo 'di dag la yongs su sbyang ba byas pa yin/ 'jam dpal gyis smras pa/ sred med kyi bu gang gi tshe byang chub sems dpa' rnams kyis chos thams cad ma byas pa dang /</text></item>
<item><p>119b5</p><section>mdo sde</section><text>ma bsgyur bar shes na sred med kyi bu de tsam gyis na byang chub sems dpa' rnams yongs su sbyang ba byas pa yin no/ /gang gi tshe chos thams cad mngon par 'dus ma byas par shes pa dang / byas pa la mi 'gyod pa dang / ma byas pa</text></item>
<item><p>119b6</p><section>mdo sde</section><text>la yang rmongs pa med na de'i tshe byang chub sems dpa' rnams yongs su sbyang ba byas pa yin no/ /bya ba la yang sbyor ba dang / byas pa la byas pa mi gzo ba las byas pa gzo bar byed pa dang / bkur sti byas pa dang / bkur sti</text></item>
<item><p>119b7</p><section>mdo sde</section><text>ma byas pas kyang sro sos pa dang / sro shi bar mi 'gyur ba dang / byed pa po dang / tshor ba po yang mi dmigs la yongs su sbyang ba yang byas pa dang / sbyin pa yang sbyin zhing de yang byang chub tu yongs su sngo bar byed la yongs su</text></item>
<item><p>119b8</p><section>mdo sde</section><text>sbyang ba yang byas pa dang / sbyin pa dang / byang chub dang / bdag dang / pha rol kyang mi dmigs la yongs su sbyang ba yang byas pa dang / tshul khrims kyang srung bar byed/ bzod pa yang sgom par byed/ brtson 'grus kyang rtsom</text></item>
<item><p>120a1</p><section>mdo sde</section><text>par byed/ bsam gtan yang bsten par byed/ shes rab kyang sgom par byed cing byang chub tu yang yongs su sngo bar byed la shes rab de yang dmigs par mi byed/ byang chub dang / bdag dang / pha rol yang dmigs</text></item>
<item><p>120a2</p><section>mdo sde</section><text>par mi byed pa'i byang chub sems dpa' de dag ni yongs su sbyang ba byas pa yin par rig par bya'o/ /lus dang ngag dang yid kyi dge ba rnams mi dmigs pa gang yin pa de yang byang chub sems dpa' rnams kyi yongs su sbyang ba byas pa yin no/ /</text></item>
<item><p>120a3</p><section>mdo sde</section><text>lus dang ngag dang yid kyi tshogs la mkhas pa mi dmigs pa gang yin pa de yang byang chub sems dpa' rnams kyi yongs su sbyang ba byas pa yin no/ /de nas byang chub sems dpa' rtag tu brtson 'grus brtan gyis 'jam dpal gzhon nur gyur</text></item>
<item><p>120a4</p><section>mdo sde</section><text>pa la 'di skad ces smras so/ /'jam dpal bdag kyang ji ltar byang chub sems dpa' yongs su sbyang ba byas pa yin pa la spobs so/ /'jam dpal gyis smras pa/ rigs kyi bu khyod kyis de'i dus la da bab par shes na spobs</text></item>
<item><p>120a5</p><section>mdo sde</section><text>par gyis shig /byang chub sems dpa' rtag tu brtson pa brtan gyis smras pa/ 'jam dpal gang gi tshe byang chub sems dpas tha na sems can gcig tsam sangs rgyas kyi bstan pa la 'jug par byed na yang byang chub sems dpa'</text></item>
<item><p>120a6</p><section>mdo sde</section><text>yongs su sbyang ba byas pa yin no/ /gang gi zas za ba 'am/ gang las len par byed pa 'am/ gang la sbyin par byed pa de dag byang chub la 'dzud par byed na gnyis ka la byang chub sems dpa'i yon dag par 'gyur ro/ /chos sgrub</text></item>
<item><p>120a7</p><section>mdo sde</section><text>pa la btsud na yang sbyin pa po dang / len pa po gnyis ka la byang chub sems dpa'i yon dag par 'gyur ro/ /gang gi tshe byang chub sems dpa' sems can gzhan dag la sangs rgyas kyi sgra sgrogs par byed cing chos kyi sgra dang / dge</text></item>
<item><p>120a8</p><section>mdo sde</section><text>'dun gyi sgra sgrogs par byed la/ bdag nyid kyang sangs rgyas dang / chos dang dge 'dun rjes su dran bzhin du sbyin pa sbyin par byed pa dang / sbyin pa 'am/ tshul khrims sam/ bzod pa 'am/ brtson 'grus sam/ bsam gtan</text></item>
<item><p>120b1</p><section>mdo sde</section><text>nam/ shes rab yid la byed dam/ gzhan dag la pha rol tu phyin pa drug sgrogs par byed cing sems can rnams la sems par byed la/ dge ba'i rtsa ba de yang sems can de dag dang thun mong du byas nas byang chub tu yongs su bsngo</text></item>
<item><p>120b2</p><section>mdo sde</section><text>bar byed na byang chub sems dpa' yongs su sbyang ba byas pa yin te/ de'i tshe zas longs spyod pa'i 'os yin no/ /byang chub sems dpa' gang bzod pa sgom pa na chom rkun pa rnams dang / rigs ngan yan chad kyis spyos shing</text></item>
<item><p>120b3</p><section>mdo sde</section><text>brgyad bkag kyang 'khrug par mi 'gyur/ gnod sems mi byed de/ sems can de dag nyid kyi dga' ba bskyed pa'i phyir brtson 'grus rtsom zhing stobs dang / brtson 'grus dang / mthu chen po skyed par byed na de'i tshe byang</text></item>
<item><p>120b4</p><section>mdo sde</section><text>chub sems dpa' byang chub sems dpa'i spyod pa la yongs su sbyang ba byas pa yin par rig par bya'o/ /gal te byang chub sems dpa' dbyig bye ba phrag brgya 'am/ gling bzhi pa'i 'jig rten gyi khams dbyig thams cad</text></item>
<item><p>120b5</p><section>mdo sde</section><text>kyis yongs su bkang ba byin te brid na yang shes bzhin du brdzun du mi smra la/ gzhan dag gis chos dris na yang gzing gzing ba'i tshig mi smra zhing chos la skur pa btab nas chos ma yin par smra bar mi byed na byang chub sems dpa' yongs</text></item>
<item><p>120b6</p><section>mdo sde</section><text>su sbyang ba byas pa yin par rig par bya'o/ /gal te byang chub sems dpa' zhag bdun gyi bar du zan chad nas kha zas bstabs na yang thams cad mkhyen pa nyid kyi sems 'ba' shig de la mngon du 'gyur zhing / sems can thams</text></item>
<item><p>120b7</p><section>mdo sde</section><text>cad rab tu dgrol bar bya ba 'ba' shig gi phyir de la byang chub kyi sems mngon du 'gyur na byang chub sems dpa' yongs su sbyang ba byas pa yin par rig par bya'o/ /'jam dpal gzhan yang byang chub sems dpa' chos nyan pa'i</text></item>
<item><p>120b8</p><section>mdo sde</section><text>phyir sa gzhi mtshon cha gtams pa 'am/ mes gang ba rgal te 'gro bar byed la/ lus phangs pa 'am/ srog phangs par mi byed de/ phung po dang / khams dang / skye mched rnams ni rnyed par sla'i/ sangs rgyas bcom</text></item>
<item><p>121a1</p><section>mdo sde</section><text>ldan 'das rnams ni rnyed par dka'o/ /chos ston pa ni rnyed par dka'o/ /chos la gus pa'i sems can dag kyang rnyed par dka'o snyam du de ltar yang slob ste/ gal te de lta bur 'dzin pa la zhugs na byang chub sems dpa'</text></item>
<item><p>121a2</p><section>mdo sde</section><text>yongs su sbyang ba byas pa yin par rig par bya'o/ /'jam dpal gzhan yang gal te byang chub sems dpa' tshig bzhi pa'i tshigs su bcad pa gcig gam/ sdom pa 'am/ chos kyi gdams ngag gis ni ches yid rangs par 'gyur</text></item>
<item><p>121a3</p><section>mdo sde</section><text>la/ 'khor los sgyur ba'i rgyal srid kyis ni yid rangs par mi 'gyur ba dang / sems can gcig la yang tshig bzhi pa'i tshigs su bcad pa bsgrags pas ni ches yid rangs par 'gyur la/ brgya byin du 'gyur ba thob pas ni de</text></item>
<item><p>121a4</p><section>mdo sde</section><text>lta ma yin na byang chub sems dpa' yongs su sbyang ba byas pa yin no/ /'jam dpal gzhan yang byang chub sems dpa' dud 'gro'i skye gnas su gyur pa khyi la sbyin pa byed pas ni ches yid rangs par 'gyur la/ tshangs par 'gyur</text></item>
<item><p>121a5</p><section>mdo sde</section><text>ba thob pas ni ma yin na byang chub sems dpa' yongs su sbyang ba byas pa yin par rig par bya'o/ /'jam dpal gzhan yang gal te byang chub sems dpa' thos pa la gnas pa'i rnyed pa gcig cig thams cad mkhyen pa nyid du</text></item>
<item><p>121a6</p><section>mdo sde</section><text>yongs su bsngos pas ni ches yid rangs par 'gyur la/ nor gyi phung po dpag tu med pas ni de lta ma yin pa dang / thams cad mkhyen pa nyid kyi sems kyis ni ches yid rangs par 'gyur la/ stong gsum gyi stong chen po'i</text></item>
<item><p>121a7</p><section>mdo sde</section><text>'jig rten gyi khams rin po che sna bdun gyis yongs su bkang bas ni de lta ma yin pa dang / dge ba'i rtsa ba gcig cig sems kyis byang chub tu yongs su bsngos pas/ byang chub tu dmigs pa/ sems can thams cad la phan</text></item>
<item><p>121a8</p><section>mdo sde</section><text>pa dang bde ba'i phyir yongs su bsngos pas ni ches yid rangs par 'gyur la/ rnyed pa dang / bkur sti dang / tshigs su bcad pa thams cad kyis ni yid rangs par mi 'gyur te/ de ltar spyod na byang chub sems dpa' yongs</text></item>
<item><p>121b1</p><section>mdo sde</section><text>su sbyang ba byas pa yin par rig par bya'o/ /'jam dpal gzhan yang byang chub sems dpas ni sems can yongs su smin par bya ba'i phyir rtag tu brtson par bya'o/ /byang chub sems dpas ni thos pa mang po btsal ba'i phyir mthu</text></item>
<item><p>121b2</p><section>mdo sde</section><text>rtsal brtan por bya'o/ /byang chub sems dpas ni yan lag dang nying lag yongs su gtang bas mthu dang ldan par bya'o/ /byang chub sems dpas ni 'jig rten gyi chos rnams dang du len par spro bar bya'o/ /byang chub sems</text></item>
<item><p>121b3</p><section>mdo sde</section><text>dpas ni srog gi phyir yang bslab pa yongs su mi gtang bas spyod pa la blo dang ldan par bya'o/ /byang chub sems dpas ni ngan du smras pa'i tshig dang du len pa'i ngang can gyis bzod pa'i stobs dang ldan par bya'o/ /byang chub sems</text></item>
<item><p>121b4</p><section>mdo sde</section><text>dpas ni sangs rgyas kyi zhing yongs su dag pa yongs su gzung bas le lo med par bya'o/ /byang chub sems dpas ni byang chub kyi sems dang mi 'bral bas rtse gcig tu bya'o/ /byang chub sems dpas ni pha rol tu phyin pa drug yongs</text></item>
<item><p>121b5</p><section>mdo sde</section><text>su btsal bas byang chub kyi sems mi brjed par bya'o/ /byang chub sems dpas ni rang gi don la brtson pa dang ldan pa dang / sems can thams cad yongs su mi gtang ba dang / sems can thams cad kyi skabs dbye ba'i phyir mi 'phrogs</text></item>
<item><p>121b6</p><section>mdo sde</section><text>par bya'o/ /byang chub sems dpas ni sangs rgyas kyi rigs mi 'chad par bya ba'i phyir dam bcas pa la brtan par bya'o/ /byang chub sems dpas ni lus dang / ngag dang yid drang po yongs su dag pas g.yo thams cad yongs su spang bar bya'o/ /</text></item>
<item><p>121b7</p><section>mdo sde</section><text>byang chub sems dpas ni sems can skyabs su 'ongs pa yongs su bskyab pa'i phyir shin tu dkar ba'i phyogs gcig tu nges par bya'o/ /byang chub sems dpas ni lus dang srog la ma chags pas mi blta bar bya'o/ /byang chub sems dpas</text></item>
<item><p>121b8</p><section>mdo sde</section><text>ni tshur shog 'ongs pa legs so zhes smra bas 'jam por bya'o/ /byang chub sems dpas ni khro gnyer med pa'i bzhin gyis gsong por smra bar bya'o/ /byang chub sems dpas ni rjes su chags pa dang khong khro ba med pas sa dang 'dra bar bya'o/ /</text></item>
<item><p>122a1</p><section>mdo sde</section><text>byang chub sems dpas ni 'grogs na bde bas des par bya'o/ /byang chub sems dpas ni 'thun par 'dzin pas bka' blo bde bar bya'o/ /byang chub sems dpas ni sems can thams cad la 'dud pas nga rgyal gzhom par bya'o/ /</text></item>
<item><p>122a2</p><section>mdo sde</section><text>byang chub sems dpas ni nga rgyal bcag pas khyi dang 'dra bar bya'o/ /byang chub sems dpas ni sngon dam bcas pa nyams su lon par byed pas slu ba med par bya'o/ /byang chub sems dpas ni sems can thams cad la sems snyoms par</text></item>
<item><p>122a3</p><section>mdo sde</section><text>bya'o/ /byang chub sems dpas ni 'byung po thams cad la byams pa'i sems su bya'o/ /byang chub sems dpas ni sems can thams cad kyi don la mngon par brtson pas snying rje chen po dang ldan par bya'o/ /byang chub sems dpas ni sangs</text></item>
<item><p>122a4</p><section>mdo sde</section><text>rgyas kyi chos dang dge ba'i rtsa ba thams cad yongs su btsal ba la mngon par brtson pas sems dga' bar bya'o/ /byang chub sems dpas ni 'dod pa'i yon tan gyi dga' ba dang rtse ba thams cad la mi lta bas btang snyoms su</text></item>
<item><p>122a5</p><section>mdo sde</section><text>ldan par bya'o/ /byang chub sems dpas ni rang gi lus dang srog yongs su gtong bas ser sna med par bya'o/ /byang chub sems dpas ni yongs su gzung ba'i dngos po rnams la bdag gir 'dzin pa med par bya'o/ /byang chub</text></item>
<item><p>122a6</p><section>mdo sde</section><text>sems dpas ni yongs su rtog pa dang lta bar gyur pa thams cad dor ba'i sems su bya'o/ /byang chub sems dpas ni nor bdun gyi nor chen pos phyug par bya'o/ /byang chub sems dpas ni sgrub pa la gnas pas brtan pa dang ldan par bya'o/ /</text></item>
<item><p>122a7</p><section>mdo sde</section><text>byang chub sems dpas ni sangs rgyas kyi yon tan mtha' yas pa tshol bas chog mi shes par bya'o/ /byang chub sems dpas ni pha rol tu phyin pa rnams kyis yongs su rdzogs par bya'o/ /byang chub sems dpas ni bdud bzhi las rnam par</text></item>
<item><p>122a8</p><section>mdo sde</section><text>rgyal bas dpa' bar bya'o/ /byang chub sems dpas ni sems can thams cad kyi nyon mongs pa'i nad zhi bar bya ba la mkhas pas sman pa'i rgyal por bya'o/ /byang chub sems dpas ni byang chub kyi sems dang ma bral bas yon gnas su</text></item>
<item><p>122b1</p><section>mdo sde</section><text>bya'o/ /byang chub sems dpas ni sems can thams cad la lta bas bsod nams kyi zhing du bya'o/ /byang chub sems dpas ni 'jig rten gyi chos thams cad kyi 'dam gyis mi gos pas pad ma lta bur bya'o/ /byang chub sems dpas ni</text></item>
<item><p>122b2</p><section>mdo sde</section><text>sems can thams cad sgrol bas gru dang 'dra bar bya'o/ /byang chub sems dpas ni rab dang 'bring dang tha ma la mi brnyas pas zam pa lta bur bya'o/ /byang chub sems dpas ni dam pa'i chos kyi chu mi zad pa'i bsam pas chu mig dang /</text></item>
<item><p>122b3</p><section>mdo sde</section><text>mtsho dang / mtsho bran dang / mtshe'u lta bur bya'o/ /byang chub sems dpas ni thos pa la rtse gcig pas chog mi shes pas rgya mtsho lta bur bya'o/ /byang chub sems dpas ni bskyod du med pas lhun po lta bur bya'o/ /byang chub</text></item>
<item><p>122b4</p><section>mdo sde</section><text>sems dpas ni sgo'i them pa'i rten lta bus shin tu brtan par bya'o/ /byang chub sems dpas ni phun sum tshogs pa thams cad la lhag par chags pa med par bya'o/ /byang chub sems dpas ni sems yongs su sgyur ba la</text></item>
<item><p>122b5</p><section>mdo sde</section><text>mkhas pas dbang dang ldan par bya'o/ /byang chub sems dpas ni rgya chen po la mos pas rgyal po lta bur bya'o/ /byang chub sems dpas ni sems can thams cad kyis bsten pa'i 'os su gyur pas brgya byin lta bur bya'o/ /</text></item>
<item><p>122b6</p><section>mdo sde</section><text>byang chub sems dpas ni chos thams cad kyi bdag po byed pas tshangs pa lta bur bya'o/ /byang chub sems dpas ni gtan du bde ba'i mya ngan las 'das pa la 'god pas sems can thams cad kyi bde ba bsgrub par bya'o/ /byang chub</text></item>
<item><p>122b7</p><section>mdo sde</section><text>sems dpas ni sems can thams cad la phan pa dang bde ba'i dngos po bstabs pas pha ma dang 'dra bar bya'o/ /byang chub sems dpas ni dge ba dang mi dge ba'i chos thams cad kyis ma nyams ma smas par bya'o/ /byang chub sems</text></item>
<item><p>122b8</p><section>mdo sde</section><text>dpas ni mdza' bshes dang dgra rnams la sems snyoms pas zhe 'gras pa med par bya'o/ /byang chub sems dpas ni skye ba'i gnas thams cad la yid brtan par mi bya'o/ /byang chub sems dpas ni lhug par gtong bas chos</text></item>
<item><p>123a1</p><section>mdo sde</section><text>kyi sbyin bdag bya'o/ /byang chub sems dpas ni bag yod pas rgyags pa dang / bag med pa thams cad dang bral bar bya'o/ /'jam dpal byang chub sems dpas ni byang chub sems dpa'i spyod pa tshol ba dang /</text></item>
<item><p>123a2</p><section>mdo sde</section><text>spyod pa dang / sdom pa dang / bslab pa dang / brtson 'grus rnams la bag yod pas bla na med pa yang dag par rdzogs pa'i byang chub mngon par rdzogs par 'tshang rgya bar nus so/ /de nas bcom ldan 'das kyis byang chub sems</text></item>
<item><p>123a3</p><section>mdo sde</section><text>dpa' rtag tu brtson pa brtan pa la legs so zhes bya ba byin te/ rigs kyi bu legs so legs so/ /byang chub sems dpa' rnams kyi spyod pa gnas pa la mkhas pa 'di khyod kyis legs par smras so/ /rigs kyi bu byang chub</text></item>
<item><p>123a4</p><section>mdo sde</section><text>sems dpa' sems dpa' chen po bsod nams thams cad bsdus pa'i ting nge 'dzin 'di thob par 'dod pas ni bsod nams ma yin pa thams cad dang bral bar bya ba dang / bsod nams thams cad yongs su gzung ba la brtson par bya'o/ /</text></item>
<item><p>123a5</p><section>mdo sde</section><text>de nas bcom ldan 'das la byang chub sems dpa' sred med kyi bus 'di skad ces gsol to/ /bcom ldan 'das bsod nams thams cad bsdus pa'i ting nge 'dzin 'di thob pa'i byang chub sems dpa'i rnam pa ni gang dag lags/</text></item>
<item><p>123a6</p><section>mdo sde</section><text>rtags ni gang dag lags/ mtshan ma ni gang dag lags/ yon tan ni gang dag lags/ phan yon ni gang dag lags/ de nas bcom ldan 'das kyis byang chub sems dpa' sred med kyi bu la 'di skad ces bka' stsal to/ /</text></item>
<item><p>123a7</p><section>mdo sde</section><text>rigs kyi bu bsod nams thams cad bsdus pa'i ting nge 'dzin 'di thob pa'i byang chub sems dpa' ni mi khom pa brgyad las log pas na ngan song dang bral ba yin no/ /bsams pa tsam gyis thams cad 'grub pas na dbul ba thams</text></item>
<item><p>123a8</p><section>mdo sde</section><text>cad yang dag par chad pa yang yin no/ /skyes bu chen po'i mtshan sum cu rtsa gnyis kyis legs par brgyan pas na dbang po tshang ba yang yin no/ /mi zad pa'i chos nyid kyis na spobs pa thob pa yang yin no/ /brjed ngas pa med pas na</text></item>
<item><p>123b1</p><section>mdo sde</section><text>gzungs thob pa yang yin no/ /chos kyi 'khor lo bskor bas na bsod nams thams cad kyis mtho ba yang yin no/ /brgya byin dang / tshangs pa dang / 'jig rten skyong gi dbang thob pas na sems can thams cad kyi mchod pa'i gnas kyi dbang</text></item>
<item><p>123b2</p><section>mdo sde</section><text>bskur ba thob pa yang yin no/ /mngon par shes pa ma nyams pas na mngon par shes pa thob pa yang yin no/ /skye ba'i gnas thams cad du dbang thob pa yang yin no/ /chos kyi nor thams cad rnam par 'phel bas na thabs kyis mdzod</text></item>
<item><p>123b3</p><section>mdo sde</section><text>mi zad pa yang yin no/ /sdig pa'i lta ba dang bral bas na shes rab kyis kun tu lta ba yang yin no/ /nyan thos dang rang sangs rgyas kyi sa la 'dod pa med pa yang yin no/ /nyan thos dang rang sangs rgyas thams cad kyi 'dul ba po yang</text></item>
<item><p>123b4</p><section>mdo sde</section><text>yin no/ /sems can thams cad yongs su smin par bya ba'i phyir dbang po la mkhas pa yang yin no/ /bsam gtan dang / ting nge 'dzin dang snyoms par 'jug pa dang rnam par thar pa'i sgo rnams la rnam par rtse ba yang yin no/ /</text></item>
<item><p>123b5</p><section>mdo sde</section><text>gtong ba la mos pas na ma bstan pa'i sbyin pa dang ldan pa yang yin no/ /sdom pa gsum yongs su dag pas na ma bstan pa'i tshul khrims can yang yin no/ /sems kyi rgyud la byams pa mngon par bsgrubs pas na bzod</text></item>
<item><p>123b6</p><section>mdo sde</section><text>pa dpag tu med pa dang ldan pa yang yin no/ /yid skyo ba med pas na sems can thams cad la brtson 'grus rtsom pa yang yin no/ /dben pa la mos pas na bsam gtan gyi pha rol tu son pa yang yin no/ /sems can</text></item>
<item><p>123b7</p><section>mdo sde</section><text>thams cad yongs su smin par bya ba'i phyir 'dod pa'i khams su yang skye bar 'gyur ro/ /sgra dang sgra ma yin pa so sor brtag pa la mkhas pas na shes rab kyis rnam par grol ba rnam par dag pa dang ldan pa yang yin no/ /ya nga ba'i</text></item>
<item><p>123b8</p><section>mdo sde</section><text>lam yongs su spangs pas na mig dang ldan pa yang yin no/ /chos nyid dang sangs rgyas mthong ba dang yang ma bral ba yin no/ /stong pa nyid dang / mtshan ma med pa dang / smon pa med pa dang / mngon par 'du byed pa med pa</text></item>
<item><p>124a1</p><section>mdo sde</section><text>dang / ma byung ba dang / ma skyes pa dang / dngos po med pa'i sgra dang yang ma bral ba yin no/ /sangs rgyas kyis gsungs pa thams cad kyang 'dzin to/ /phyir mi ldog pa'i byang chub sems dpa'i dge 'dun mthong ba dang yang</text></item>
<item><p>124a2</p><section>mdo sde</section><text>mi 'bral ba yin no/ /sangs rgyas kyi zhing gi yon tan thams cad yongs su 'dzin pas na sgrib pa med par grol ba yang yin no/ /bdud bzhi spangs pas na bdud dang phyir rgol ba bcom pa yang yin no/ /phyir mi ldog pa'i chos can yin</text></item>
<item><p>124a3</p><section>mdo sde</section><text>pas na zab mo bzod pa yang yin no/ /sangs rgyas kyi chos kyi cho 'phrul gyis na mngon par shes pa myur ba yang yin no/ /de ni ma thos pa'i chos kyi rgyun kyang rnam par rig par yang 'gyur ro/ /sangs rgyas kyi zhing gi yon tan yongs</text></item>
<item><p>124a4</p><section>mdo sde</section><text>su dag pa rgya chen po thams cad yongs su 'dzin pas na bsam pa thams cad dang ldan pa yang yin no/ /de'i bag chags kyi nying mtshams sbyor ba thams cad kyang phyir log pa yang yin no/ /lus dang / gzugs dang / lus</text></item>
<item><p>124a5</p><section>mdo sde</section><text>kyi ngo bo thams cad kun tu ston pas na yid las byung ba'i gnas dang / lus nges pa yang yin no/ /phas kyi rgol ba thams cad kyis kyang mi tshugs pa yang yin no/ /sangs rgyas bcom ldan 'das rnams kyi dam pa'i chos yongs</text></item>
<item><p>124a6</p><section>mdo sde</section><text>su 'dzin pa yang yin no/ /dam pa'i chos kun tu bsrung ba'i phyir lus dang srog yongs su gtong ba yang yin no/ /sangs rgyas kyi yul yang ston la/ gtan tu yongs su mya ngan las 'das pas yongs su mya ngan las 'da' bar yang mi byed</text></item>
<item><p>124a7</p><section>mdo sde</section><text>do/ /'khor gyis bag tsha ba dang 'jigs pa dang bral bas na mi 'jigs pa thob pa yang yin no/ /bya ba thams cad kyang shes pas byed kyi nga rgyal gyis byed pa ma yin no/ /sgyu ma lta bu'i ting nge 'dzin la rnam par 'phrul pas na bkod pa chen po</text></item>
<item><p>124a8</p><section>mdo sde</section><text>dang ldan pa yang yin no/ /gnod pa thams cad dang bral bas na mi g.yo ba'i shugs thob pa yang yin no/ /sangs rgyas kyi zhing du tshig gis shin tu go bar byed pas na sgra'i tshogs yongs su dag pa yang yin no/ /bdud kyi dpung thams cad 'joms</text></item>
<item><p>124b1</p><section>mdo sde</section><text>pas na sems dpa' ba yang yin no/ /sangs rgyas kyi zhing thams cad g.yo bar byed pas na rdzu 'phrul gyis rnam par 'phrul pa'i pha rol tu phyin pa yang yin no/ /don dang / chos dang / nges pa'i tshig dang / spobs pa phun sum tshogs pas na so so</text></item>
<item><p>124b2</p><section>mdo sde</section><text>yang dag par rig pa thob pa yang yin no/ /bag yod pas na thogs pa med pa'i ye shes la mos pa yang yin no/ /sems can thams cad la thams cad mkhyen pa'i ye shes yang dag par ston pas na sangs rgyas kyi phrin las la nye bar gnas pa yang</text></item>
<item><p>124b3</p><section>mdo sde</section><text>yin no/ /sred med kyi bu de ltar na byang chub sems dpa' bsod nams thams cad bsdus pa'i ting nge 'dzin 'di la nges par 'gyur ba gang yin pa de dag gi rnam pa ni de dag yin no/ /rtags ni de dag yin no/ /mtshan ma ni de dag yin no/ /yon tan</text></item>
<item><p>124b4</p><section>mdo sde</section><text>dang phan yon ni de dag yin no/ /de nas bcom ldan 'das la byang chub sems dpa' sred med kyi bus 'di skad ces gsol to/ /bcom ldan 'das sems can thams cad kyis kyang bsod nams thams cad bsdus pa'i ting nge 'dzin 'di thob par</text></item>
<item><p>124b5</p><section>mdo sde</section><text>gyur cig /byang chub sems dpa' rnams kyang ci nas ting nge 'dzin 'di thob nas nyan thos dang rang sangs rgyas thams cad la ma mchis pa'i yon tan dang phan yon gang dag lags pa 'di dag dang ldan par gyur cig /bcom ldan</text></item>
<item><p>124b6</p><section>mdo sde</section><text>'das sems can gang dag ting nge 'dzin rin po che 'di rna lam du mi thos pa dang / thos na yang mos par mi 'gyur ba de dag ni bdud kyis byin gyis brlabs pa lags so/ /bcom ldan 'das kyis bka' stsal pa/ sred med kyi bu de de bzhin te/</text></item>
<item><p>124b7</p><section>mdo sde</section><text>khyod tshig ji skad zer ba bzhin no/ /gzhan yang byang chub sems dpa' gang dag ting nge 'dzin 'dis nges par byung ba rnams dang / nges par 'byung ba rnams dang / nges par 'byung bar 'gyur ba de dag ni yon tan dpag tu med pa dang ldan pa</text></item>
<item><p>124b8</p><section>mdo sde</section><text>dang / yon tan bsam gyis mi khyab pa dang ldan pa yin no/ /de nas byang chub sems dpa' sred med kyi bus 'jam dpal gzhon nur gyur pa la 'di skad ces smras so/ /'jam dpal byang chub sems dpa' sems dpa' chen po ting nge 'dzin</text></item>
<item><p>125a1</p><section>mdo sde</section><text>'di thob par 'dod pas chos gang dag la sbyor bar bya/ 'jam dpal gyis smras pa/ sred med kyi bu byang chub sems dpa' sems dpa' chen po ting nge 'dzin 'di thob par 'dod pas ni so so skye bo'i chos rnams kyang chud mi gzan</text></item>
<item><p>125a2</p><section>mdo sde</section><text>pa dang / sangs rgyas kyi chos rnams kyang 'thob par mi bya ba'i phyir sbyor bar bya'o/ /ci nas chos dang chos ma yin pa la sbyor bar yang mi bya/ 'bral bar yang mi bya ba de ltar des sbyor bar bya'o/ /ci nas 'khor ba'i khongs su yang gtogs</text></item>
<item><p>125a3</p><section>mdo sde</section><text>la/ 'khor bar bya ba'i phyir yang slob par mi byed pa dang / 'khor ba'i nye ba'i nyon mongs pas kyang nyon mongs par mi 'gyur ba dang / mya ngan las 'da' ba'i phyir yang slob la/ nyan thos dang / rang sangs rgyas kyi yongs su mya</text></item>
<item><p>125a4</p><section>mdo sde</section><text>ngan las 'das pas kyang yongs su mya ngan las 'da' bar mi byed pa de ltar des sbyor bar bya'o/ /gzhan yang sred med kyi bu byang chub sems dpa' sems dpa' chen po ting nge 'dzin 'di thob par 'dod pas ni bsod nams thams cad yang</text></item>
<item><p>125a5</p><section>mdo sde</section><text>dag par 'byung ba la bslab par bya ste/ zag pa dang bcas pa dang / zag pa med pa'i bsod nams dag la yang rnam par rtog pa bskyed par mi bya'o/ /kha na ma tho ba dang bcas pa dang / kha na ma tho ba med pa dang / 'dus byas</text></item>
<item><p>125a6</p><section>mdo sde</section><text>dang / 'dus ma byas dang / 'jig rten pa dang / 'jig rten las 'das pa'i bsod nams dang / bsod nams ma yin pa dag la yang rnam par rtog pa bskyed par mi bya'o/ /des chos kyi dbyings su yang dag par 'du ba'i bsod</text></item>
<item><p>125a7</p><section>mdo sde</section><text>nams thams cad la mos par bya'o/ /des bsod nams dang / mi g.yo ba'i 'du byed rnams la mtshan nyid gcig par 'jug par bya'o/ /des sems can thams cad kyi bsod nams kyang 'di dang 'dra bar blta bar bya ste/</text></item>
<item><p>125a8</p><section>mdo sde</section><text>'khor ba med par nyams su myong ba'i phyir ro/ /sangs rgyas gcig gi bsod nams dang / sangs rgyas thams cad kyi bsod nams kyang 'dra bar blta bar bya'o/ /'on kyang 'dra ba dang mi 'dra ba yang cung zad kyang blta bar mi bya ste/</text></item>
<item><p>125b1</p><section>mdo sde</section><text>chos kyi dbyings la khyad par med pa'i phyir ro/ /so so'i skye bo'i bsod nams gang dag yin pa dang / slob pa'i bsod nams gang dag yin pa dang / mi slob pa'i bsod nams gang dag yin pa dang / rang sangs rgyas kyi bsod nams</text></item>
<item><p>125b2</p><section>mdo sde</section><text>gang dag yin pa dang / byang chub sems dpa'i bsod nams gang dag yin pa dang / yang dag par rdzogs pa'i sangs rgyas kyi bsod nams gang dag yin pa de dag thams cad kyang yang dag pa ma yin pa/ dngos po med pa/ yul na</text></item>
<item><p>125b3</p><section>mdo sde</section><text>mi gnas pa/ phyogs na mi gnas pa yin par mos par bya'o/ /bsod nams thams cad kyang sems can thams cad dang 'brel bar mos par bya'o/ /rigs kyi bu 'di lta ste/ dper na gzugs gang ci'ang rung ba de dag thams</text></item>
<item><p>125b4</p><section>mdo sde</section><text>cad ni 'byung ba chen po bzhi po dag dang / 'byung ba chen po bzhi po rgyur byas pa'i gzugs shes bya'o/ /de bzhin du byang chub sems dpa' sems dpa' chen pos bsod nams kyang thams cad du 'brel bar mos par bya'o/ /bsod</text></item>
<item><p>125b5</p><section>mdo sde</section><text>nams kyis rgyags par yang mi bya ste/ rtag tu mi zad pa'i chos nyid yin pa'i phyir ro/ /sred med kyi bu byang chub sems dpa' sems dpa' chen po ting nge 'dzin rin po che 'di 'thob par 'dod pas ni bsod nams mi zad pa dang /</text></item>
<item><p>125b6</p><section>mdo sde</section><text>tshad med pa rnam pa bzhis skrag par mi bya ste/ bzhi gang zhe na/ 'di lta ste/ sems can thams cad la snying rje chen po tshad med pa dang / sangs rgyas kyi zhing tshad med pa dang / sangs rgyas kyi ye shes tshad med pa dang / sems</text></item>
<item><p>125b7</p><section>mdo sde</section><text>can thams cad kyi sems kyi spyod pa la 'jug pa tshad med pa ste/ sred med kyi bu bzhi po de dag gis byang chub sems dpa' skrag par mi bya'o/ /byang chub sems dpa' sems dpa' chen pos bsam gyis mi khyab pa bzhi la mos</text></item>
<item><p>125b8</p><section>mdo sde</section><text>par bya ste/ bzhi gang zhe na/ 'di lta ste/ las rnams kyi las kyi rnam par smin pa bsam gyis mi khyab pa dang / sems can rnams kyi spyod pa'i yul tha dad pa bsam gyis mi khyab pa dang / sangs rgyas bcom ldan 'das</text></item>
<item><p>126a1</p><section>mdo sde</section><text>rnams kyi sangs rgyas kyi rnam par thar pa bsam gyis mi khyab pa dang / byang chub sems dpa' rnams kyi 'gro bar skye ba yongs su dag pa'i yul bsam gyis mi khyab pa ste/ sred med kyi bu byang chub sems dpa' sems</text></item>
<item><p>126a2</p><section>mdo sde</section><text>dpa' chen pos bsam gyis mi khyab pa bzhi po de dag la mos par bya'o/ /rigs kyi bu de ltar mos pa'i byang chub sems dpas ni mi zad pa bzhi thob par 'gyur te/ bzhi gang zhe na/ 'di lta ste/ bsod nams mi</text></item>
<item><p>126a3</p><section>mdo sde</section><text>zad pa dang / smon lam yongs su rdzogs pa mi zad pa dang / thogs pa med pa'i spobs pa mi zad pa dang / bsod nams dang ye shes mi zad pa ste/ sred med kyi bu byang chub sems dpas mi zad pa bzhi po de dag thob par</text></item>
<item><p>126a4</p><section>mdo sde</section><text>'gyur ro/ /sred med kyi bu byang chub sems dpas chos bzhi la sbyor bar bya ste/ bzhi gang zhe na/ 'di lta ste/ dge ba'i rtsa ba'i tshogs kyis chog mi shes pa dang / chos ston pas chog mi shes pa dang / yongs su bsngo ba</text></item>
<item><p>126a5</p><section>mdo sde</section><text>shin tu rdzogs pa la mkhas pas chog mi shes pa dang / sangs rgyas kyi zhing gi yon tan thams cad bdag gi zhing du 'jug par bya bas chog mi shes pa ste/ sred med kyi bu bzhi po de dag la sbyor bar bya'o/ /de nas byang</text></item>
<item><p>126a6</p><section>mdo sde</section><text>chub sems dpa' sred med kyi bus 'jam dpal gzhon nur gyur pa la 'di skad ces smras so/ /'jam dpal bsod nams thams cad bsdus pa'i ting nge 'dzin 'di byang chub sems dpa' sems dpa' chen po khyim pa 'am/ rab tu</text></item>
<item><p>126a7</p><section>mdo sde</section><text>byung ba ji lta bu dag gi lag tu 'ong bar 'gyur/ glegs bam du byed pa 'am/ kha ton du byed pa 'am/ nges par sems pa'i bzod pa dang ldan par 'gyur/ 'jam dpal gyis smras pa/ sred med kyi bu byang chub sems dpa'</text></item>
<item><p>126a8</p><section>mdo sde</section><text>sems dpa' chen po gang dag gi rna lam du tha na ting nge 'dzin 'di grag par 'gyur ba 'am/ lag tu 'ong ba 'am/ glegs bam du byed pa 'am/ kha ton du byed la de yang spangs bar mi byed pa de dag ni khyim na gnas pa zhes nga mi smra</text></item>
<item><p>126b1</p><section>mdo sde</section><text>ste/ de dag ni rab tu byung ba kho na yin par brjod par bya'o/ /de ci'i phyir zhe na/ 'di ltar byang chub sems dpa' ting nge 'dzin 'di khong du chud par bya ba'i phyir brtson pa rnams ni 'du shes thams cad dang bral bar 'gyur te/ gnas pa gang dang</text></item>
<item><p>126b2</p><section>mdo sde</section><text>gang gis gnas pa de dang des bsod nams dang ye shes mi zad pa thams cad mi spong ngo / /sred med kyi bu byang chub sems dpa' rnams ni sems can yongs su smin par bya ba'i phyir kha dog dang / gzugs sna tshogs ston to/ /sred med</text></item>
<item><p>126b3</p><section>mdo sde</section><text>kyi bu gzhan yang de dag ni thams cad du yang 'brel la thams cad du yang ma gtogs te/ sred med kyi bu 'di lta ste dper na zla ba dang nyi ma 'di gnyis ni thams cad du 'brel te/ gling bzhi po dag tu yang rgyu la thams cad du yang ma</text></item>
<item><p>126b4</p><section>mdo sde</section><text>gtogs pa de bzhin du/ sred med kyi bu byang chub sems dpa' de dag ni spyod pa thams cad la yang mi rten la khyim gyi sa na gnas pa yang ma yin/ khyim gyi chos la yang mi rten/ rab tu byung ba yang ma yin/ rab tu byung</text></item>
<item><p>126b5</p><section>mdo sde</section><text>ba la yang mi gnas/ dge sbyong gi chos la yang mi rten te/ de dag ni gnyis ka'i phyogs su brjod du med do/ /de ci'i phyir zhe na/ byang chub sems dpa' de dag ni skye ba'i gnas thams cad la mi rten par blta bar bya ba'i</text></item>
<item><p>126b6</p><section>mdo sde</section><text>phyir/ /sred med kyi bu dper na nor bu rin po che chen po bai dUr+ya ni snod gang dang gang na gnas kyang rung ste/ de dang de nyid na nor bu rin po che'i rang bzhin mi 'dor ba de bzhin du/ sred med kyi bu byang chub sems dpa' ting nge 'dzin 'di la gnas</text></item>
<item><p>126b7</p><section>mdo sde</section><text>pa rnams na khyim gyi sa na gnas pa de dag kyang rab tu byung ba zhes brjod par bya ste/ chos kyi dbyings kyi ngo bo nyid de yong mi 'dor ro/ /de skad ces smras nas byang chub sems dpa' sred med kyi bus 'jam dpal gzhon nur gyur pa la</text></item>
<item><p>126b8</p><section>mdo sde</section><text>'di skad ces smras so/ /'jam dpal byang chub sems dpa' sems dpa' chen po gnas pa gang gis gnas na bsod nams thams cad bsdus pa'i ting nge 'dzin 'di las yongs su nyams par mi 'gyur la/ bsod nams kyi</text></item>
<item><p>127a1</p><section>mdo sde</section><text>tshogs dang / ye shes kyi tshogs mi zad pa yang 'thob par 'gyur ro/ /'jam dpal gyis smras pa/ sred med kyi bu bzhi po 'di dag ni byang chub sems dpa' rnams kyi gnas pa yin te/ bzhi gang zhe na/ 'di lta ste/</text></item>
<item><p>127a2</p><section>mdo sde</section><text>byang chub sems dpa' rnams ni lus dang srog la lhag par zhen pa med par gnas pa yin te/ de dag rnyed pa dang / bkur sti dang / tshigs su bcad pa 'dod pa ma yin pa dang / byang chub sems dpa' rnams ni stong pa nyid dang /</text></item>
<item><p>127a3</p><section>mdo sde</section><text>mtshan ma med pa dang / smon pa med pa la gnas pa yin te/ nyan thos dang / rang sangs rgyas kyi nges pa la 'jug pas gnas pa ma yin pa dang / byang chub sems dpa' rnams ni sangs rgyas kyi ye shes dang / so so yang</text></item>
<item><p>127a4</p><section>mdo sde</section><text>dag par rig pa 'dod pa yin te/ g.yo ba dang rlom sems dang / kun tu rtog pa dang / rnam par rtog pa mi 'dzin par gnas pa dang / byang chub sems dpa' rnams ni sems can thams cad 'dra bar thar pa la gnas pa yin te/</text></item>
<item><p>127a5</p><section>mdo sde</section><text>bdag dang / sems can dang / srog dang / gso ba dang / skyes bu dang / gang zag la mi dmigs par gnas pa'o/ /sred med kyi bu byang chub sems dpa' rnams kyi gnas pa bzhi po de dag ni gnas pa'i mchog dang rab dang /</text></item>
<item><p>127a6</p><section>mdo sde</section><text>rab mchog yin te/ bsod nams kyi tshogs mi zad pa dang / ye shes kyi tshogs mi zad par 'gyur ba nas lta ba'i rnam pa thams cad spong bar 'gyur ba dang / sangs rgyas kyi chos thams cad kyi bar du rtogs par 'gyur ba'o/ /byang chub</text></item>
<item><p>127a7</p><section>mdo sde</section><text>sems dpa' sred med kyi bus smras pa/ 'jam dpal ji ltar na byang chub sems dpa' rnams kyis gnas pa 'di dag thob par 'gyur zhing / khyim gyi gnas nas kyang mngon par 'byung bar 'gyur/ 'jam dpal gyis smras pa/</text></item>
<item><p>127a8</p><section>mdo sde</section><text>sred med kyi bu bzhi po 'di dag ni byang chub sems dpa' rnams kyi gnas pa yin te/ bzhi gang zhe na/ 'di lta ste/ byams pa la gnas pa dang / snying rje la gnas pa dang / dga' ba la gnas pa dang / btang snyoms la</text></item>
<item><p>127b1</p><section>mdo sde</section><text>gnas pa ste/ sred med kyi bu bzhi po de dag ni byang chub sems dpa' rnams kyi gnas pa yin no/ /sred med kyi bu byang chub sems dpa' gang yang rung ste/ grong ngam/ dgon pa na gnas kyang rung gnas pa bzhi po de dag</text></item>
<item><p>127b2</p><section>mdo sde</section><text>gis gnas pa de ni gnas pa la gnas pa zhes brjod par bya'o/ /gal te rnam par rgyal byed dang 'dra ba'i khyams dang / khang pa brtsegs pa dag na gnas su zin kyang gnas pa na gnas pa zhes brjod par mi bya'o/ /sred med</text></item>
<item><p>127b3</p><section>mdo sde</section><text>kyi bu gal te byang chub sems dpa' tshangs pa'i gnas pa bzhi dang bral bzhin du bdag nyid gnas pa la gnas so snyam du 'dzin na/ de ni bdag dang / lha dang mi dang lha ma yin du bcas pa'i 'jig rten slu ba yin te/ yul 'khor gyi</text></item>
<item><p>127b4</p><section>mdo sde</section><text>bsod snyoms za ba yang don med par 'gyur ro/ /sred med kyi bu byang chub sems dpa' tshangs par spyad pa spyod pa gang dag su yang rung ba de dag thams cad ni tshangs pa'i gnas pa chen po bzhis nges par 'byung ngo / /sred med kyi bu de</text></item>
<item><p>127b5</p><section>mdo sde</section><text>bas na tshangs pa'i gnas pa bzhi po rnams dang / 'phags pa'i bsam gtan 'thob pa la mi snang ba gang dag yin pa de dag ni tshangs par spyod pa la gnas pa las thag ring la/ nga rgyal ma spangs pa'i phyir 'jig rten pa'i 'jig tshogs</text></item>
<item><p>127b6</p><section>mdo sde</section><text>la lta bas rlom sems su byed par 'gyur ro/ /byang chub sems dpa' sred med kyi bus smras pa/ 'jam dpal ji ltar na/ byang chub sems dpa' rnams byams pa la gnas pa yin/ ji ltar na snying rje la gnas pa yin/ ji ltar na</text></item>
<item><p>127b7</p><section>mdo sde</section><text>dga' ba la gnas pa yin/ ji ltar na btang snyoms la gnas pa yin/ 'jam dpal gyis smras pa/ sred med kyi bu gal te byang chub sems dpa' 'di ltar gnas par byed de/ bdag gis sems can thams cad bsgral</text></item>
<item><p>127b8</p><section>mdo sde</section><text>bar bya'o snyam du sems na byams pa la gnas pa yin no/ /bdag gis sems can thams cad dgrol bar bya'o snyam du sems na snying rje la gnas pa yin no/ /bdag gis sems can thams cad sangs rgyas kyi chos rnams la dgod par bya'o</text></item>
<item><p>128a1</p><section>mdo sde</section><text>snyam du sems na dga' ba la gnas pa yin no/ /bdag gis sems can thams cad 'jig rten gyi chos rnams las rnam par grol bar bya'o snyam du sems te/ gal te byang chub sems dpa' de ltar gnas na btang snyoms</text></item>
<item><p>128a2</p><section>mdo sde</section><text>la gnas pa yin no/ /sred med kyi bu gzhan yang byang chub sems dpa' gang gi tshe chos kyi dbyings stong pa la mos pa de'i tshe byams pa la gnas pa yin no/ /gang gi tshe chos thams cad dben pa la mos pa de'i tshe snying rje la gnas pa yin</text></item>
<item><p>128a3</p><section>mdo sde</section><text>no/ /gang gi tshe chos thams cad chags pa med pa dang / bcings pa med pa dang / grol ba med par mos pa de'i tshe dga' ba la gnas pa yin no/ /gang gi tshe chos thams cad song ba med pa dang / 'ong ba med pa la mos pa de'i tshe</text></item>
<item><p>128a4</p><section>mdo sde</section><text>btang snyoms la gnas pa yin te/ sred med kyi bu de ltar na byang chub sems dpa' byams pa dang / snying rje dang / dga' ba dang / btang snyoms la gnas pa yin no/ /sred med kyi bu gzhan yang byang chub sems dpa' gang gi</text></item>
<item><p>128a5</p><section>mdo sde</section><text>tshe chos bdag med pas mi skrag pa de'i tshe byams pa la gnas pa yin no/ /gang gi tshe chos thams cad dben pas mi skrag pa de'i tshe snying rje la gnas pa yin no/ /gang gi tshe sangs rgyas kyi chos thams cad mnyam pa'i chos</text></item>
<item><p>128a6</p><section>mdo sde</section><text>nyid kyis mi skrag pa de'i tshe dga' ba la gnas pa yin no/ /gang gi tshe sangs rgyas kyi zhing thams cad mi zad pa'i chos nyid kyis mi skrag pa de'i tshe btang snyoms la gnas pa yin no/ /sred med kyi bu gzhan yang byams pa ni zhe</text></item>
<item><p>128a7</p><section>mdo sde</section><text>'gras pa med pa'i mtshan nyid do/ /snying rje ni kun tu spyod pa med pa'i mtshan nyid do/ /dga' ba ni gnod sems med pa'i mtshan nyid do/ /btang snyoms ni ma khengs ma dud pa'i mtshan nyid do/ /sred med kyi bu gzhan yang</text></item>
<item><p>128a8</p><section>mdo sde</section><text>byams pa dang snying rje yin la/ byams pa chen po yang ma yin/ snying rje chen po yang ma yin pa yang yod de/ byams pa chen po dang / snying rje chen po gang yin pa de ni nyan thos dang / rang sangs rgyas thams cad la med do/ /</text></item>
<item><p>128b1</p><section>mdo sde</section><text>nyan thos dang rang sangs rgyas la yod pa gang yin pa de ni byams pa dang / snying rje yin te/ sems can thams cad bde bar gyur cig ces bya ba 'di ni byams pa dang / snying rje yin gyi/ byams pa chen po dang / snying rje chen po ma</text></item>
<item><p>128b2</p><section>mdo sde</section><text>yin no/ /'o na byams pa chen po dang / snying rje chen po gang yin zhe na/ sems can thams cad la sems snyoms pa gang yin pa de ni byams pa chen po'o/ /sems can thams cad sdug bsngal thams cad las yongs su grol bar</text></item>
<item><p>128b3</p><section>mdo sde</section><text>byed pa gang yin pa de ni snying rje chen po'o/ /bdag gi bde ba spangs nas 'gro ba lngar skyes pa'i sems can rnams kyi nang du bsams bzhin du srid par 'gro ba len pa gang yin pa de ni byams pa chen po zhes bya'o/ /bdag gis sems can</text></item>
<item><p>128b4</p><section>mdo sde</section><text>'di dag 'khor ba'i lam ngan pa las bsgral te lam bzang por dgod par bya'o/ /snyam pa gang yin pa de ni snying rje chen po zhes bya'o/ /sred med kyi bu de bas na rnam grangs 'dis kyang khyod kyis nyan thos dang / rang sangs rgyas rnams kyi ni</text></item>
<item><p>128b5</p><section>mdo sde</section><text>byams pa dang / snying rje yin la/ byams pa chen po dang / snying rje chen po ni ma yin pa yang yod pa de ltar rig par bya'o/ /sred med kyi bu de lta bas na byang chub sems dpa' sems dpa' chen po rnams kyis byams pa chen po dang /</text></item>
<item><p>128b6</p><section>mdo sde</section><text>snying rje chen po dang ldan par bya'o/ /bstan pa 'di bshad pa na srog chags brgyad stong gis bla na med pa yang dag par rdzogs pa'i byang chub tu sems bskyed de/ tshig 'di skad du bcom ldan 'das bdag cag kyang 'jam dpal gzhon nur</text></item>
<item><p>128b7</p><section>mdo sde</section><text>gyur pa 'dis bshad pa gang lags pa'i gnas pa 'di dag gis gnas par bgyi'o zhes kyang gsol to/ /byang chub sems dpa' brgyad khris ni bsod nams thams cad bsdus pa'i ting nge 'dzin 'di thob bo/ /srog chags brgyad</text></item>
<item><p>128b8</p><section>mdo sde</section><text>stong ni chos rnams la chos kyi mig rdul med cing dri ma dang bral ba rnam par dag go/ /de nas bcom ldan 'das la byang chub sems dpa' sred med kyi bus 'di skad ces gsol to/ /bcom ldan 'das de bzhin gshegs pa dgra</text></item>
<item><p>129a1</p><section>mdo sde</section><text>bcom pa yang dag par rdzogs pa'i sangs rgyas bsod nams brgya'i mtshan dang ldan pa zhes bgyi ba de la bsod nams ji lta bu dag gis de bzhin gshegs pa'i bsod nams brgya'i mtshan rnams mngon par grub pa lags/</text></item>
<item><p>129a2</p><section>mdo sde</section><text>de skad ces gsol pa dang / bcom ldan 'das kyis byang chub sems dpa' sred med kyi bu la 'di skad ces bka' stsal to/ /sred med kyi bu 'jig rten gyi khams gang gA'i klung gi bye ma snyed dag na sems can ji snyed yod pa sems</text></item>
<item><p>129a3</p><section>mdo sde</section><text>can du bsdu bar bsdus pa de dag thams cad 'khor los sgyur ba'i bsod nams kyi phung po dang ldan par gyur la/ sems can de dag thams cad kyi 'khor los sgyur ba'i bsod nams kyi phung po gang yin pa'i bsod nams kyi phung</text></item>
<item><p>129a4</p><section>mdo sde</section><text>po de dag gcig tu bsdoms pa ni lha'i dbang po brgya byin gcig la yod do/ /sred med kyi bu 'jig rten gyi khams gang gA'i klung gi bye ma snyed dag na sems can ji snyed yod pa sems can du bsdu bar bsdus pa de dag thams cad</text></item>
<item><p>129a5</p><section>mdo sde</section><text>brgya byin gyi bsod nams kyi phung po dang ldan par gyur la/ sems can de dag thams cad kyi brgya byin gyi bsod nams kyi phung po gang yin pa'i bsod nams kyi phung po de dag bsdoms pa ni tshangs pa gcig la yod do/ /sred</text></item>
<item><p>129a6</p><section>mdo sde</section><text>med kyi bu 'jig rten gyi khams gang gA'i klung gi bye ma snyed dag na sems can ji snyed yod pa sems can du bsdu bar bsdus pa de dag thams cad tshangs pa'i bsod nams kyi phung po dang ldan par gyur la/ sems can de dag thams</text></item>
<item><p>129a7</p><section>mdo sde</section><text>cad kyi tshangs pa'i bsod nams kyi phung po gang yin pa'i bsod nams kyi phung po de dag gcig tu bsdoms pa ni nyan thos gcig la yod do/ /sred med kyi bu 'jig rten gyi khams gang gA'i klung gi bye ma snyed dag na sems can ji snyed</text></item>
<item><p>129a8</p><section>mdo sde</section><text>yod pa sems can du bsdu bar bsdus pa de dag thams cad nyan thos kyi bsod nams kyi phung po dang ldan par gyur la/ sems can de dag thams cad kyi nyan thos kyi bsod nams kyi phung po gang yin pa'i bsod nams kyi phung</text></item>
<item><p>129b1</p><section>mdo sde</section><text>po de dag gcig tu bsdoms pa ni rang sangs rgyas gcig la yod do/ /sred med kyi bu 'jig rten gyi khams gang gA'i klung gi bye ma snyed dag na sems can ji snyed yod pa sems can du bsdu bar bsdus pa de dag thams cad rang</text></item>
<item><p>129b2</p><section>mdo sde</section><text>sangs rgyas kyi bsod nams kyi phung po dang ldan par gyur la/ nyan thos dang rang sangs rgyas de dag thams cad kyi bsod nams kyi phung po gang yin pa'i bsod nams kyi phung po de dag ril kyis bsdoms pa de lta bu'i bsod</text></item>
<item><p>129b3</p><section>mdo sde</section><text>nams kyi phung po dang ldan pa'i byang chub sems dpas ni bsod nams thams cad bsdus pa'i ting nge 'dzin ces bya ba 'di thob par 'gyur ro/ /sred med kyi bu 'jig rten gyi khams gang gA'i klung gi bye ma snyed dag na sems can</text></item>
<item><p>129b4</p><section>mdo sde</section><text>ji snyed yod pa sems can du bsdu bar bsdus pa de dag thams cad kyis bsod nams thams cad bsdus pa'i ting nge 'dzin 'di thob par gyur la/ sems can de dag thams cad kyi bsod nams kyi phung po gang yin pa'i bsod nams kyi phung po de</text></item>
<item><p>129b5</p><section>mdo sde</section><text>dag bsdoms pas ni nan gyis dper bya na gtan pa med pa'i mchod sbyin gcig 'grub par 'gyur ro/ /sred med kyi bu de lta bu'i mchod sbyin dang / mchod sbyin gyi 'bras bu'i bsod nams kyi phung po de dag brgya gyur du bsgres pas</text></item>
<item><p>129b6</p><section>mdo sde</section><text>ni de bzhin gshegs pa'i sku la skyes bu chen po'i mtshan gcig mngon par 'grub par 'gyur te/ des na de bzhin gshegs pa bsod nams brgya'i mtshan dang ldan pa zhes bya'o/ /thabs de lta bu'i de bzhin gshegs pa'i sku la</text></item>
<item><p>129b7</p><section>mdo sde</section><text>skyes bu chen po'i mtshan sum bcu rtsa gnyis kyi bar du mngon par 'grub ste/ de dag ni sems can thams cad kyis bsam par mi nus so/ /des na de bzhin gshegs pa bsod nams bsam gyis mi khyab pa'i mtshan dang ldan pa zhes bya'o/ /</text></item>
<item><p>129b8</p><section>mdo sde</section><text>bsod nams brgya'i mtshan bstan pa 'di bshad pa na stong gsum gyi stong chen po'i 'jig rten gyi khams 'di rnam pa drug tu g.yos te snang ba chen pos kyang khyab par gyur to/ /sil snyan 'bum yang ma brdungs par 'khrol bar gyur to/ /me tog gi</text></item>
<item><p>130a1</p><section>mdo sde</section><text>char chen po yang mngon par bab bo/ /lha dang bcas pa'i 'jig rten yang ngo mtshar du gyur te/ ca co dang ga zha'i sgra bton nas thal mo sbyar te/ de bzhin gshegs pa la phyag 'tshal nas tshig 'di skad du sems can gang</text></item>
<item><p>130a2</p><section>mdo sde</section><text>dag gis bla na med pa yang dag par rdzogs pa'i byang chub tu sems bskyed pa de dag ni rnyed pa legs par rnyed pa lags so/ /bsod nams brgya'i mtshan 'di lta bu dang ldan par 'gyur ba de dag gis ni brgya byin dang / tshangs pa dang / 'jig</text></item>
<item><p>130a3</p><section>mdo sde</section><text>rten skyong ba de dag thams cad dang / nyan thos dang / rang sangs rgyas thams cad kyang zil gyis non lags so/ /ting nge 'dzin rin po che 'di sems can gang dag gi rna lam du grag pa 'am/ thos nas kyang ma nor bar bsgrub pa de dag</text></item>
<item><p>130a4</p><section>mdo sde</section><text>kyang rnyed pa legs par rnyed pa lags so/ /sa phyogs gang na ting nge 'dzin 'di spyod pa de dag kyang skal ba dang ldan pa lags so/ /rigs kyi bu 'am rigs kyi bu mo gang dag ting nge 'dzin rin po che 'di rgyas par yang dag par ston pa de dag ni</text></item>
<item><p>130a5</p><section>mdo sde</section><text>de bzhin gshegs pas byin gyis brlabs par rig par bgyi'o/ /gang du ting nge 'dzin gyi chos kyi rnam grangs 'di rna lam du grags par 'gyur ba der ni 'jig rten gyi khams gang gA'i klung gi bye ma snyed zhugs kyis gtams pa la yang</text></item>
<item><p>130a6</p><section>mdo sde</section><text>'bogs te/ ting nge 'dzin 'di mnyan pa'i slad du mchi bar bgyi'o zhes kyang gsol to/ /bcom ldan 'das kyis bka' stsal pa/ rigs kyi bu dag ni de bzhin te/ khyed ji skad zer ba bzhin no/ /rigs kyi bu 'am rigs kyi bu mo</text></item>
<item><p>130a7</p><section>mdo sde</section><text>gang dag ting nge 'dzin 'di mi nyan pa dang / mi 'chang ba dang / mi klog pa dang / kun chub par mi byed pa dang / gzhan dag la yang rgyas par yang dag par mi ston pa de dag ni bdud kyis byin gyis brlabs par rig par bya'o/ /rigs kyi bu byang</text></item>
<item><p>130a8</p><section>mdo sde</section><text>chub sems dpa' gang dag bsod nams thams cad bsdus pa'i ting nge 'dzin 'di gzhan dag la rgyas par yang dag par mi ston pa de dag la ni mang du thos pa zhes nga mi smra'o/ /de nas lha'i bu de dag dang / byang chub sems dpa' de dag gis 'thun</text></item>
<item><p>130b1</p><section>mdo sde</section><text>par bcom ldan 'das la 'di skad ces gsol to/ /bsod nams thams cad bsdus pa'i ting nge 'dzin gyi chos kyi rnam grangs 'di ci nas slad ma'i dus na spyod pa dang rgyas par 'gyur bar bcom ldan 'das kyis byin gyis brlab du gsol/</text></item>
<item><p>130b2</p><section>mdo sde</section><text>de nas bcom ldan 'das kyis de'i tshe smin mtshams kyi mdzod spu nas 'od phyung ste/ 'od des 'jig rten gyi khams mtha' yas mu med par snang bar byas so/ /'od de las de bzhin gshegs pa dgra bcom pa yang dag par rdzogs pa'i</text></item>
<item><p>130b3</p><section>mdo sde</section><text>sangs rgyas kyis chos kyi rnam grangs 'di byin gyis brlabs so zhes sgra yang byung ngo / /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo de bzhin gshegs pa ni ring po mi thogs par zla ba</text></item>
<item><p>130b4</p><section>mdo sde</section><text>gsum 'das pa na yongs su mya ngan las 'da' bar 'gyur te/ kun dga' bo chos kyi rnam grangs 'di gzung ba dang / gzhan dag la yang rgyas par yang dag par bstan pa'i bar gyi phyir khyod la gtad do/ /kun dga' bo sems can gang</text></item>
<item><p>130b5</p><section>mdo sde</section><text>dag su yang rung ste/ chos kyi rnam grangs 'di 'chang bar byed pa de dag la ni sangs rgyas bcom ldan 'das rnams yongs su mya ngan las 'da' bar mi 'gyur ro/ /chos kyang nub par mi 'gyur ro/ /de ci'i phyir zhe na/ kun dga'</text></item>
<item><p>130b6</p><section>mdo sde</section><text>bo gal te chos kyi rnam grangs 'di la sgrub par byed na de ni sangs rgyas mthong ba yin la/ gzhan dag la brjod cing ston pa de ni dam pa'i chos yongs su 'dzin pa'i phyir ro/ /de nas tshe dang ldan pa kun dga' bo ngus te mchi ma</text></item>
<item><p>130b7</p><section>mdo sde</section><text>phyis nas/ bcom ldan 'das la 'di skad ces gsol to/ /skye bo mang po la sman pa dang / skye bo mang po la bde ba dang / 'jig rten la thugs brtse ba dang / skye bo'i tshogs chen po dang / lha dang mi rnams kyi don dang</text></item>
<item><p>130b8</p><section>mdo sde</section><text>sman pa dang / bde ba'i slad du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas bskal pa 'am/ bskal pa las lhag par bzhugs su gsol/ bcom ldan 'das kyis bka' stsal pa</text></item>
<item><p>131a1</p><section>mdo sde</section><text>kun dga' bo khyod mya ngan ma byed cig /smre sngags ma 'don cig /kun dga' bo khyod yun ji srid du chos kyi rnam grangs 'di 'chang ba dang / klog pa dang / ston par byed pa de srid du sangs rgyas mthong ba dang 'bral bar mi</text></item>
<item><p>131a2</p><section>mdo sde</section><text>'gyur ro/ /de ci'i phyir zhe na/ kun dga' bo de bzhin gshegs pa ni gzugs dang / mtshan dang / dpe byad du blta ba ma yin te/ kun dga' bo ji srid du ji skad bstan pa'i chos kyi rnam grangs 'di lta bu 'di dag mthong ba de nyid</text></item>
<item><p>131a3</p><section>mdo sde</section><text>sangs rgyas mthong ba yin pa'i phyir ro/ /bcom ldan 'das kyis de skad ces bka' stsal nas/ 'jam dpal gzhon nur gyur pa dang / byang chub sems dpa' sred med kyi bu dang / tshan po che chen po dri ma med pa'i gzi</text></item>
<item><p>131a4</p><section>mdo sde</section><text>brjid dang / byang chub sems dpa' sems dpa' chen po'i dge 'dun de dag dang / nyan thos chen po de dag dang / tshe dang ldan pa kun dga' bo dang / lha'i bu mang po de dag dang / lha dang / mi dang / lha ma yin dang / dri zar bcas</text></item>
<item><p>131a5</p><section>mdo sde</section><text>pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa bsod nams thams cad bsdus pa'i ting nge 'dzin ces bya ba theg pa chen po'i mdo/ rdzogs s+ho// // rgya gar gyi mkhan</text></item>
<item><p>131a6</p><section>mdo sde</section><text>po pradz+nyA warma dang / shI len dra bo d+hi dang / zhu chen gyi lo tsa ba ban de ye shes sde la sogs pas bsgyur cing zhus te gtan la phab pa/ / @#/ /bod skad du/</text></item>
<item><p>131a7</p><section>mdo sde</section><text>rdo rje'i ting nge 'dzin gyi chos kyi yi ge / bam po bla ma/ rdo rje'i ting nge 'dzin gyi chos kyi yi ge le'u gcig ste/ mgo mnan gleng gzhi'i le'u 'o/ /'di bzhin bdag gis thos pa</text></item>
<item><p>131a8</p><section>mdo sde</section><text>dus gcig na/ sangs rgyas rgyal po'i mo mkhar ri la dge slong gi dge 'dun chen po khri phrag gcig dang lhan cig ste/ kun kyang dgra bcom pa'i lam thob pa de'i ming la shA ri'i bu dang / maud gal gyi bu dang / rab</text></item>
<item><p>131b1</p><section>mdo sde</section><text>'byor dang / de lta bu la sogs pa dang / yang dgra bcom pa dang / byang chub sems dpa' sems dpa' chen po mi nyis stong dang lhan cig ste/ de'i ming la grol thar dang / byang chub sems dpa' sems kyi rgyal po</text></item>
<item><p>131b2</p><section>mdo sde</section><text>dang / byang chub sems dpa' chags med dang / byang chub sems dpa' de lta bu la sogs pa'i byang chub sems dpa' dang / yang ya rabs kyi mi brgyad khri yod pa dang lhan cig ste/ de'i ming la ya rabs tshangs par spyod pa</text></item>
<item><p>131b3</p><section>mdo sde</section><text>dang / ya rabs tshangs par spyod pa chen po ya rabs zhu te dang de lta bu la sogs pa dang yang lhan cig lha dang / gnod sbyin dang dri za dang lha ma yin dang / nam mkha' lding dang mi 'am ci dang lto 'phye chen po dang / mi dang mi ma yin pa la</text></item>
<item><p>131b4</p><section>mdo sde</section><text>sogs pa 'bum khri phrag drug bcu yod de/ de'i btsun mo phal mang pos 'khor bar bskor nas phal mang po rnams la theg pa chen po'i chos kyi ming ro gcig pa yang dag pa'i bden pa/ mtshan ma med pa/ skye ba med pa/</text></item>
<item><p>131b5</p><section>mdo sde</section><text>bden pa mi 'gyur ba'i dbyings phyi mo'i tshor ba phan pa spyod pa bshad do/ /la la zhig gis yi ge 'di thos te tshig bzhi le'u gcig pa yan cad mnos te gzungs su bzung ba'i mi des sangs rgyas kyi ye shes kyi sar chud ces bya'o/ /thabs spyad</text></item>
<item><p>131b6</p><section>mdo sde</section><text>de sems can la bstan bslabs nas sems can gyi dge ba'i bshes gnyen chen po bya nus so/ /sangs rgyas kyi yi ge bshad zin nas/ skyil mo dkrung du bzhugs nas mod bzhin rdo rje'i ting nge 'dzin du bzhugs te lus dang sems mi</text></item>
<item><p>131b7</p><section>mdo sde</section><text>g.yo/ de'i tshe phal mang po'i nang na dge slong ming a ga sta zhes bya ba zhig yod pa 'dug pa las langs te thal mo sbyar pus mo sa la btsugs nas yid kyi gzhung bzlas par byas te le'u tshigs su bcad pa bshad do/ /byams</text></item>
<item><p>131b8</p><section>mdo sde</section><text>pa chen po mchog tu btsun/ /shes rab spyod pas thogs pa med/ /sems can rgya chen bsgral ba'i phyir/ /bden pa gcig gis gzhung spyad pa/ /spyad pa kun kyang ro gcig lam/ /mtha' ru theg chung mi spyod pa/ /</text></item>
<item><p>132a1</p><section>mdo sde</section><text>bshad pa kun kyang gzhung ro gcig /mi bden thams cad kun dang bral/ /sangs rgyas ye shes sa la bzhugs/ /mi 'gyur yang dag bden pa'i dbyings/ /chos kun 'jig rten khams las byung / /</text></item>
<item><p>132a2</p><section>mdo sde</section><text>ma grol ma thar yong ye med/ /grangs med byang chub sems dpa' rnams/ /thams cad kun kyang sems can grol/ /phal phyir yangs shing zab pa dris/ /stong pa zhi ba'i chos mtshan rig /mi 'gyur gnas</text></item>
<item><p>132a3</p><section>mdo sde</section><text>pa'i de ru rig /yang dag gshegs pa'i ye shes thabs/ /de phyir mngon bzhugs bden pa 'chang / /kun kyang theg pa gcig bzhin 'brang / /go bdun rnams kyi ro bro med/ /dpe ru char gcig rlan gyis su/ /</text></item>
<item><p>132a4</p><section>mdo sde</section><text>rtswa rnams thams cad kun rgyas nas/ /so so'i rang bzhin tha dad do/ /chos ro gcig gis bdas pa ni/ /thams cad kun tu khyab par gang / /dper ru char des bdas dang 'dra/ /kun kyang byang chub myu gu skye/ /</text></item>
<item><p>132a5</p><section>mdo sde</section><text>rdo rje rdo 'dra de ru zhugs/ /yang dag bden thub chos bshad de/ /'gyur dogs pa'i 'gyod pa bcad/ /tshogs gcig rgyas btab kun kyang 'grub/ /rdo rje'i ting nge 'dzin gyi chos kyi yi ge'i le'u gnyis te mtshan ma</text></item>
<item><p>132a6</p><section>mdo sde</section><text>med pa'i chos kyi le'u 'o// // de nas btsun pa ting nge 'dzin las bzhings nas 'di skad ces gsungs so/ /sangs rgyas ye shes kyis ni yang dag pa'i chos kyi mtshan mar zhugs te/</text></item>
<item><p>132a7</p><section>mdo sde</section><text>ngo bo nyid mi 'gyur ba'i phyir ro/ /thabs kyi rdzu 'phrul kun kyang mtshan ma yang med/ phan pa yang med tshogs pa gcig gis gzhung rtogs pas ni shes par yang dka' chud par yang dka' ste/ theg pa gnyis mthong</text></item>
<item><p>132a8</p><section>mdo sde</section><text>ba dang shes pa ni gnas ma yin no/ /sangs rgyas dang byang chub sems dpa' 'ba' zhig shes par nus so/ /sems can bsgral du rung ba rnams la ro gcig pu bshad do/ /de'i tshe grol thar byang chub sems dpa' 'dug</text></item>
<item><p>132b1</p><section>mdo sde</section><text>pa las langs nas thal mo sbyar pus mo btsugs te sangs rgyas la gsol pa/ btsun pa sangs rgyas 'das te gshegs pa'i slad na/ drang po'i chos ni 'jig rten nas 'das gzugs kyi chos 'jig rten na spyod de/ bskal</text></item>
<item><p>132b2</p><section>mdo sde</section><text>pa tha ma'i tshe rnyog pa lnga'i sems can ngan pa'i las rnams mang pos khams gsum la 'khor lo bzhin du bskor te/ 'byung ba'i dus ma mchis pa'i tshe sangs rgyas byams pa'i thugs rjes sems can phyi ma'i slad du mi</text></item>
<item><p>132b3</p><section>mdo sde</section><text>'gyur ba yang dag pa'i bden pa'i chos kyi ro gcig pa bshad de sems can de dag la sogs pa 'thun par grol thar par bgyir smon to/ /sangs rgyas kyis gsungs pa/ skyes bu dge ba khyod nga la 'jig rten</text></item>
<item><p>132b4</p><section>mdo sde</section><text>nas 'byung ba'i rgyu 'di 'dra ba mkhas te/ sems can la bstan la sems can de dag 'jig rten las byung ba'i 'bras bu thob par bya ba ni don chen po gcig yin te bsam gyis mi khyab bo/ /byams pa chen</text></item>
<item><p>132b5</p><section>mdo sde</section><text>po spyad/ snying rje chen po spyad pa'i phyir ngas ma bshad na ser sna dang brkam pa'i nang du ltung ngo / /khyed la sogs pa sems gcig tu rtogs par nyon cig dang khyod la dgrol zhing bshad do/ /skyes bu dge</text></item>
<item><p>132b6</p><section>mdo sde</section><text>ba sems can la ston slob pa ston pa'i sems skye ba yang med/ mi ston pa'i sems skye ba yang med na de ni ston pa chen po zhes bya ste/ de ni sems can kun nga'i sems dang bral ba'o/ /nga'i sems</text></item>
<item><p>132b7</p><section>mdo sde</section><text>thams cad phyi mo nas stong pa mi g.yo ba ste/ stong pa'i sems thob nas sems sgyu mar sprul pa med do/ /sgyu ma yang med do/ /sprul pa yang med na gdod skye ba med pa 'thob bo/ /skye ba med pa'i</text></item>
<item><p>132b8</p><section>mdo sde</section><text>sems ni sprul pa gnas so/ /grol thar byang chub sems dpas sangs rgyas la gsol pa/ btsun pa sems can gyi sems kyi ngo bo nyid phyi mo nas stong zhing mi g.yo'o/ /stong zhing mi g.yo ba'i sems</text></item>
<item><p>133a1</p><section>mdo sde</section><text>ni yid la gzugs dang mtshan ma mchis na/ ji ltar spyad sbyangs na phyi mo'i sems stong pa thob par rung ba sangs rgyas kyi byams pa'i thugs dang bdag la dgrol zhing bshad par bstan to/ /sangs</text></item>
<item><p>133a2</p><section>mdo sde</section><text>rgyas kyis gsungs pa/ byang chub sems dpa' sems so cog gi mtshan ma ni phyi mo nas phyi mo med do/ /phyi mo nas phyi mo'i gnas med de stong zhing mi g.yo la skye ba med do/ /sems la skye ba med na gdod</text></item>
<item><p>133a3</p><section>mdo sde</section><text>stong pa mi g.yo bar zhugs pa'o/ /stong pa mi g.yo ba'i sems kyis nas skyes bu med bzhin sems stong pa thob bo/ /pho dge ba mtshan ma med pa'i sems la ni sems kyang med/ nga yang med chos so</text></item>
<item><p>133a4</p><section>mdo sde</section><text>cog gi mtshan ma ni de dang mtshungs so/ /grol thar byang chub sems dpas sangs rgyas la gsol pa/ btsun pa sems can thams cad la nga yod pa dang sems yod pa chos gang spyad pas tshor te/ sems can</text></item>
<item><p>133a5</p><section>mdo sde</section><text>de dag bcings pa 'di las 'byung zhing 'bral bar bgyi/ sangs rgyas kyis gsungs pa/ skyes bu pho dge ba nga yod pa ni rgyu rkyen bcu gnyis la rtag tu bcug na/ rgyu rkyen bcu gnyis ni thog ma rgyu dang 'bras</text></item>
<item><p>133a6</p><section>mdo sde</section><text>bu las byung ngo / /rgyu dang 'bras bu'i g.yo ba ni sems kyi spyod pa las langs te sems kyang med na lus med pa lta smos kyang ci dgos/ nga yod na ni mthong ba yod pa yang zhi bar bya'o/ /nga med na ni mthong ba med pa</text></item>
<item><p>133a7</p><section>mdo sde</section><text>yang zhi bar bya'o/ /sems skyes na ni zhi ba'i rang bzhin yang zhi bar bya'o/ /sems zhi na ni skye ba'i rang bzhin yang zhi bar bya'o/ /mthong ba'i rang bzhin de zhi na gdod yang dag pa'i dbyings su zhugs so/ /de ci'i</text></item>
<item><p>133a8</p><section>mdo sde</section><text>phyir zhe na/ phyi mo nas skye ba ma zhi'o/ /ma zhi ma skyes na mi skye mi zhi ste chos so cog kyang de bzhin no/ /grol thar byang chub sems dpas yang sangs rgyas la gsol pa/ btsun pa sems can la las chos</text></item>
<item><p>133b1</p><section>mdo sde</section><text>skye bar mthong ba'i tshe mthong ba gang zhi bar bgyi sangs rgyas kyis bka' stsal pa/ btsun pa byang chub sems dpa' la las chos skye bar mthong ba yang zhi bar bya'o/ /chos zhi bar bya ba mthong ba yang zhi bar bya'o/ /</text></item>
<item><p>133b2</p><section>mdo sde</section><text>mthong ba zhi na med pa yang dag pa'i chos thob ste/ mi 'gyur ba'i ngo bo nyid du zhugs nas mi 'gyur ba la skye ba med do/ /grol thar byang chub sems dpas sangs rgyas la gsol pa/ btsun pa sems can de</text></item>
<item><p>133b3</p><section>mdo sde</section><text>dag gar skye ba ma mchis pa la gnas par bgyis na de de'i skye ba ma mchis pa lags sam/ sangs rgyas kyis bka' stsal pa/ skye ba med pa gnas pa nyid ni skye ba ma yin no/ /de ci'i phyir zhe na/ gnas pa</text></item>
<item><p>133b4</p><section>mdo sde</section><text>yang med skye ba yang med na gdod skye ba med pa yin no/ /byang chub sems dpa' skye ba dang / skye ba med pa skye ba spyad pas skye ba'i sems bsal to/ /skye ba dang zhi bar cig car btsal na/ nga skye ba'i phyi</text></item>
<item><p>133b5</p><section>mdo sde</section><text>mo mi skye ste sems rtag par stong zhing mi g.yo'o/ /stong zhing mi g.yo ba la chags pa med na sems la chags pa med de gdod skye ba med pa yin no/ /grol thar byang chub sems dpas yang sangs rgyas</text></item>
<item><p>133b6</p><section>mdo sde</section><text>la gsol pa/ btsun pa sems la chags pa med na bslab cing sbyang ba ci mchis 'on kyang bslab pa ci mchis sam/ sangs rgyas kyis bka' stsal pa/ byang chub sems dpa' skye ba med pa'i sems</text></item>
<item><p>133b7</p><section>mdo sde</section><text>las byung ba dang / 'jug pa'i sems med de phyi mo yang dag par gshegs pa'i mdzod de/ ngo bo nyid stong zhing mi g.yo bas bslab pa yod pa yang ma yin bslab pa med pa yang ma yin no/ /bslab pa yod pa dang / bslab pa med</text></item>
<item><p>133b8</p><section>mdo sde</section><text>pa dang / med pa'ang med na de ni bslab pa yang med pa'o/ /bslab pa med pa yang ma yin pa de ni ming bslab pa'o/ /grol thar byang chub sems dpas sangs rgyas la gsol pa/ btsun pa ji lta bur na yang dag par</text></item>
<item><p>134a1</p><section>mdo sde</section><text>gshegs pa'i mdzod kyi ngo bo nyid stong zhing mi g.yo ba zhes bgyi/ sangs rgyas kyis gsungs pa/ yang dag par gshegs pa'i mdzod ni ldang dub kyi sems kyi mdzod de/ ngo bo nyid stong pa ste mi g.yo ba'o/ /mtshan ma</text></item>
<item><p>134a2</p><section>mdo sde</section><text>shes par bya na gzhung 'khyims te mi mngon no/ /yang dag par gshegs pa'i mdzod ni ngo bo nyid stong pa ste mi g.yo'o/ /grol thar byang chub sems dpas sangs rgyas la gsol pa/ btsun pa ci lta bur na ldang dub kyi sems kyis</text></item>
<item><p>134a3</p><section>mdo sde</section><text>mtshan ma shes par rung / sangs rgyas kyis bka' stsal pa/ byang chub sems dpa' gzhung la ni rung ba dang mi rung ba yang med do/ /rung ba dang mi rung ba yang yod du zin na ni sems so cog skyes nas stong zhing khri'i</text></item>
<item><p>134a4</p><section>mdo sde</section><text>bsam pa g.yos te de ni ldang dub kyi gzugs yin no/ /byang chub sems dpas phyi mo'i ngo bo nyid kyi mtshan ma la brtags na gzhung rang gang rgyas so/ /stong bsams khri mnos kyang lam gyi gzhung la mi phan te/</text></item>
<item><p>134a5</p><section>mdo sde</section><text>g.yos shing dkrugs pas sems kyi phyi mo bdag po stor bar gyur to/ /bsam zhing mno ba med na ldang dub kyang mi skye ste yang dag pa bzhin du mi g.yo'o/ /rnam par shes pa rnams bde zhing stong na 'bab cing 'khor bar mi</text></item>
<item><p>134a6</p><section>mdo sde</section><text>skye ste gtsang ma'i chos lnga 'thob bo/ /de'i theg pa chen po yin te/ byang chub sems dpa'i chos gtsang ma lngar zhugs na sems la mi bden pa med do/ /mi bden pa med na gdod yang dag par gshegs pa'i rang gis</text></item>
<item><p>134a7</p><section>mdo sde</section><text>tshor ba'i 'phags pa'i ye shes kyi sar chud do/ /ye shes kyi sar chud pa ni thams cad phyi mo nas mi skye bar mkhas par rig par bya ste/ phyi mo nas mi skye bar rig na gdod mi bden pa'i sems med do/ /grol thar</text></item>
<item><p>134a8</p><section>mdo sde</section><text>byang chub sems dpas sangs rgyas la gsol pa/ btsun pa mi bden pa'i sems can ma mchis na gtang zhing dgag pa yang ma mchis pa'i rigs so/ /sangs rgyas kyis gsungs pa/ byang chub sems dpa' mi</text></item>
<item><p>134b1</p><section>mdo sde</section><text>bden pa'i phyi mo nas mi skye na/ mi bden pa dpag tu med do/ /sems la sems med par rig na sems gtang du med do/ /bye brag med/ dbye ba med na 'phral gyi rnam par shes pa skye ba med pas skye ba gtang du</text></item>
<item><p>134b2</p><section>mdo sde</section><text>med do/ /de ni gtang du med pa yin te med pa yang med do/ /de ci'i phyir zhe na/ gtang ba dang gtang ba med pa'i phyir ro/ /grol thar byang chub sems dpas sangs rgyas la gsol pa/ btsun pa gtang ba med pa'i</text></item>
<item><p>134b3</p><section>mdo sde</section><text>btang ba de nyid kyang skye ba lags na ji ltar na skye ba ma mchis zhes bgyi/ sangs rgyas kyis gsungs pa/ byang chub sems dpas skye ba de btang na btang zin pa dang btang ba yang med de/ btang ba med pa la yang mi chags</text></item>
<item><p>134b4</p><section>mdo sde</section><text>pa/ chags pa med pa yang mi chags na ji lta bur skye ba yin zhes bya/ grol thar byang chub sems dpas sangs rgyas la gsol pa/ btsun pa skye ba med pa'i sems la blang ba dang / btang ba ci mchis/ chos kyi mtshan</text></item>
<item><p>134b5</p><section>mdo sde</section><text>ma gang lags/ sangs rgyas kyis gsungs pa/ skye ba med pa'i chos la blang ba yang med btang ba yang med de sems med pa la gnas te/ chos med pa la gnas so/ /grol thar byang chub sems dpas sangs rgyas la</text></item>
<item><p>134b6</p><section>mdo sde</section><text>gsol pa/ btsun pa ji lta bur na sems ma mchis pa la gnas/ chos ma mchis pa la gnas shes bgyi/ sangs rgyas kyis gsungs pa/ sems ma skyes na sems med pa la gnas pa yin no/ /pho dge</text></item>
<item><p>134b7</p><section>mdo sde</section><text>ba sems kyi chos ma skyes na gnas shing rten pa yang med do/ /spyod pa'o cog la ma chags na/ sems rtag par stong zhing mi g.yo ste/ tha dad pa'i sems med do/ /dpe nam mkha' dang mtshungs te/ g.yo ba dang /</text></item>
<item><p>134b8</p><section>mdo sde</section><text>'dug pa med/ sdang ba med/ bya ba med/ phan tshun med de stong pa'i sems kyi mig thob/ stong pa'i chos kyi lus thob pas lnga phung dang zhugs pa drug kun stong zhing mi g.yo ba'o/ /pho dge ba stong pa'i chos spyod pa ni</text></item>
<item><p>135a1</p><section>mdo sde</section><text>khams gsum la yang mi rten/ tshul khrims kyi mtshan ma la yang mi chags la/ gtsang dag la sems med pas bsdu ba yang med/ btang ba yang med de/ ngo bo nyid rdo rje dang mtshungs pas dkon mchog</text></item>
<item><p>135a2</p><section>mdo sde</section><text>gsum mi zhig ste/ stong pa'i chos rnams mi g.yo bas pha rol tu phyin pa drug dang ldan no/ /grol thar byang chub sems dpas sangs rgyas la gsol pa/ btsun pa pha rol tu phyin pa drug ni kun kyang mtshan ma ma mchis pa</text></item>
<item><p>135a3</p><section>mdo sde</section><text>lags na/ mtshan ma ma mchis pa'i chos kyis 'jig rten las phyin par nus lags sam/ sangs rgyas kyis gsungs pa/ pho dge ba ngas bshad pa'i pha rol tu phyin pa drug ni mtshan ma yang med/ bya ba yang med do/ /</text></item>
<item><p>135a4</p><section>mdo sde</section><text>de ci'i phyir zhe na/ 'dod dang bral bar 'jug pa mkhas pas/ sems rtag par gtsang dag ste/ bden pa'i tshig gis thabs spyad pas/ bdag la yang phan gzhan la yang phan te/ de ni sbyin pa'i pha rol tu phyin pa</text></item>
<item><p>135a5</p><section>mdo sde</section><text>yin no/ /sems dag pa nas sran thub cing sems rtag par gnas pa med la/ gtsang gdang la gos pa med cing khams gsum la ma chags na de ni tshul khrims kyi pha rol tu phyin pa yin no/ /stong pa spyad de mdud pa bcad</text></item>
<item><p>135a6</p><section>mdo sde</section><text>la yod pa rnams la mi rten na las gsum stong mi g.yo ste/ lus dang sems la yang mi chags na de ni bzod pa'i pha rol tu phyin pa yin no/ /ming gis bgrang ba yongs su bral la stong pa dang yod par mthong ba bcad de/</text></item>
<item><p>135a7</p><section>mdo sde</section><text>phung po'i stong par zab tu zhugs pa de ni brtson 'grus kyi pha rol tu phyin pa yin no/ /stong pa dang mi g.yo ba gnyis kha dog dang bral la stong pa'o cog la ma chags te/ sems 'dug pa med pa'i stong pa chen po la gnas</text></item>
<item><p>135a8</p><section>mdo sde</section><text>pa de ni bsam gtan gyi pha rol tu phyin pa yin no/ /sems la sems kyi 'du shes med do/ /stong pa la mi chags/ spyod do cog la mi skye/ stong zhing zhi bar yang mi gnas/ sems la 'byung 'jug kyang med do/ /</text></item>
<item><p>135b1</p><section>mdo sde</section><text>ngo bo nyid rtag par btang snyoms pas chos rnams kyi yang dag pa'i dbyings mi 'gyur ba'i ngo bo nyid rnams la yang mi gnas/ shes rab la yang mi chags pa de ni shes rab kyi pha rol tu phyin pa yin no/ /pho dge ba de lta bu pha</text></item>
<item><p>135b2</p><section>mdo sde</section><text>rol tu phyin pa drug gis ni phyi mo'i bzod pa thob ste/ yang dag par mi 'gyur ba'i ngo bo nyid du chud pas 'jig rten nas 'phags te byung la rtogs pa grol thar to/ /pho dge ba de lta bu'i grol thar pa'i chos kyi mtshan ma ni</text></item>
<item><p>135b3</p><section>mdo sde</section><text>mtshan mar spyod pa ste/ grol ba dang ma chags pa yang med pa de'i ming grol thar pa'o/ /ji ltar zhe na/ grol thar pa'i mtshan ma la ni mtshan ma yang med/ spyod pa yang med/ g.yo ba yang med/ 'khrug pa yang</text></item>
<item><p>135b4</p><section>mdo sde</section><text>med de/ stong pa mi g.yo ba'i mya ngan las 'das pa na mya ngan las 'das pa'i mtshan ma la yang ma chags na/ grol thar byang chub sems dpas tshig 'di skad thos nas yod ma myong ba thob pas sems la shin du dga'</text></item>
<item><p>135b5</p><section>mdo sde</section><text>ste/ de'i yid bslab par byas nas tshigs su bcad pas bshad do/ /tshon chen gang rgyas btsun pas su/ /mang po phal phyir ches drangs pa/ /kun kyang theg pa gcig bshad de/ /theg pa gsum gyi lam yang</text></item>
<item><p>135b6</p><section>mdo sde</section><text>med/ /ro gcig mtshan med phan bsod pa/ /dper ru stong pa chen po bzhin/ /ci yang mi bzhugs med shong med/ /so so'i rang bzhin tha dad de/ /kun gyis phyi mo'i gnas thob bo/ /sems dang nga ru bral bas</text></item>
<item><p>135b7</p><section>mdo sde</section><text>su/ /chos gcig gi ni gzhung grub bo/ /'thun dang tha dad spyod pa'i rnams/ /kun gyis phyi mo'i bsod nams thob/ /mtshan gnyis mthong ba bags bcad pas/ /stong pa mi g.yo mya ngan 'das/ /blangs dang</text></item>
<item><p>135b8</p><section>mdo sde</section><text>rigs pa ma chags pas/ /gang dag thub pa'i gnas su zhugs/ /mtshan ma med cing spyod pa'ang med/ /stong sems mi g.yo zhi ba'i sa/ /stong pa zhi ste sems mi skye/ /rdo rje ngo bo nyid dang mtshungs/ /dkon</text></item>
<item><p>136a1</p><section>mdo sde</section><text>mchog gsum ni yong mi zhig /pha rol phyin pa drug ldan pas/ /sems can thams cad rab bsgral te/ /khams gsum gnas su byung zhing 'das/ /kun kyang theg pa gcig mi spyod/ /ro</text></item>
<item><p>136a2</p><section>mdo sde</section><text>gcig chos kyis rgyas btab ste/ /theg pa gcig po 'byor grub bo/ /de nas phal mang pos gzhung 'di bshad pa thos sems la shin tu dga' ste/ sems dang ngar bral ba thob pas stong pa mtshan ma med pa la</text></item>
<item><p>136a3</p><section>mdo sde</section><text>zhugs te/ shin du rgya che zhing yangs pas kun gyis yang dag par mdud pa chod pa dang / zag pa zad pa thob bo/ /rdo rje'i ting nge 'dzin gyi chos kyi yi ge le'u gsum ste skye ba med pa spyod pa'i le'u'o// //</text></item>
<item><p>136a4</p><section>mdo sde</section><text>de'i tshe sems kyi rgyal po byang chub sems dpas sangs rgyas kyis khams gsum gyi phyi logs su byung ba'i chos bsam gyis mi khyab pa bshad pa thos nas 'dug pa las langs te/ sor mo bsnol thal mo sbyar nas</text></item>
<item><p>136a5</p><section>mdo sde</section><text>tshigs su bcad pas dris pa/ yang dag gshegs pas gzhung bshad pas/ /'jig rten 'byung ba'i gzugs ma mchis/ /skye ba thams cad zad par bgyis/ /bag yod zad pa thob lags sam/ /bdud</text></item>
<item><p>136a6</p><section>mdo sde</section><text>dang stong pa sems pa mchad/ /de ni skye ba ma mchis lags/ /ji ltar skye ba ma mchis la/ /skye ba med pa'i mnags pa mchis/ /de nas sangs rgyas kyis sems kyi rgyal po byang chub sems dpa' la bka'</text></item>
<item><p>136a7</p><section>mdo sde</section><text>stsal pa/ pho dge ba skye ba med pa'i chos kyi mnags pa ni chos la phyi mo nas skye ba med do/ /spyod do cog skye ba med de/ skye ba med pa spyod pas yang med na/ skye ba med pa'i mnags pa thob pa ni sgyu ma mi bden pa yin no/ /</text></item>
<item><p>136a8</p><section>mdo sde</section><text>sems kyi rgyal po byang chub sems dpas gsol pa/ btsun pa bskyed pa'i mnags pa thob pa sgyu ma mi bden pa lags na thob pa yang ma mchis/ mnags pa yang ma mchis na/ sgyu ma mi bden pa lags pa'i rigs</text></item>
<item><p>136b1</p><section>mdo sde</section><text>so/ /sangs rgyas kyis gsungs pa ma yin no/ /ci lta zhe na/ thob pa yang med/ mnags pa yang med na de ni thob pa yod pa yin no/ /thob pa yod chags pa yod na de ni skye ba yod pa yin no/ /skye ba yod la thob pa yod</text></item>
<item><p>136b2</p><section>mdo sde</section><text>na thob pa yod pa'i chos te/ kun kyang sgyu ma mi bden pa yin no/ /sems kyi rgyal po byang chub sems dpas gsol pa/ btsun pa ji lta bur na mnags pa ma mchis/ skye ba ma mchis pa'i sems sgyu ma mi bden pa lags</text></item>
<item><p>136b3</p><section>mdo sde</section><text>shes bgyi/ sangs rgyas kyis gsungs pa/ mnags pa med skye ba med pa'i sems shes bya ba ni sems la bzung ba dang / mtshan ma med de/ dper na me'i rang bzhin dang mtshungs te shing gi nang na 'dug mod kyi ga la 'dug pa'i</text></item>
<item><p>136b4</p><section>mdo sde</section><text>gnas med do/ /rang bzhin mi 'gyur yang dag na/ ming dang mkhan yod du zad kyi rang bzhin btsal du mi rnyed do/ /de'i gzhung brjod pa'i phyir ming brnyan ma bshad na/ ming rnyed par mi rung nas sems kyi mtshan ma yang de bzhin te</text></item>
<item><p>136b5</p><section>mdo sde</section><text>gnas mi mthong ngo / /sems de lta bu yin par rig na gdod skye ba'i sems med do/ /pho dge ba'i sems de'i rang bzhin gyi mtshan ma ni shing tog a ma li ka dang mtshungs te/ phyi mo rang las kyang ma skyes/ gzhan las</text></item>
<item><p>136b6</p><section>mdo sde</section><text>kyang ma skyes/ phyi las kyang ma skyes/ rgyu rkyen mched las skyes pa yang ma yin/ skye ba yang med/ ci lta zhe na/ rkyen brjes shing 'das pa'i phyir ro/ /rkyen g.yos pa yang skye ba med/ rkyen 'das pa la zhi</text></item>
<item><p>136b7</p><section>mdo sde</section><text>ba med de mngon pa dang mi mngon pa'i mtshan ma med do/ /phyi mo gzhung stong zhing zhi ste/ med pa'i gnas na 'dug pas 'dug pa'i gnas su mi mthong ste/ ngo bo nyid yang dag par mi 'gyur bas yang dag par mi</text></item>
<item><p>136b8</p><section>mdo sde</section><text>'gyur ba'i ngo bo nyid ni gcig kyang mi gcig /tha dad mi dad/ mi rtag mi chad/ mi zhugs mi 'byung / mi skye/ mi shi ste skur pa dang gzhi dang bral la/ smra ba'i tshig gi lam bcad do/ /skye ba med pa'i sems</text></item>
<item><p>137a1</p><section>mdo sde</section><text>kyi ngo bo nyid kyang de dang mtshungs na ji lta bur skye ba med/ skye ba dang / mnags pa yod pa dang / mnags pa med pa bshad na la la zhig sems la thob pa yod/ gnas dang gtong ba yod ces bshad</text></item>
<item><p>137a2</p><section>mdo sde</section><text>na des ni bla na med pa'i g.yung drung rdzogs pa'i shes rab mi thob ste/ de ni khor bor mtshan mo sems kyi ngo bo nyid mngon par bye brag phyed la sems kyi ngo bo nyid de ltar yin par rig na/ ngo bo nyid kyang de dang mtshungs te skye ba spyod</text></item>
<item><p>137a3</p><section>mdo sde</section><text>pa med do/ /sems kyi rgyal po byang chub sems dpas gsol pa/ btsun pa sems phyi nas mi g.yo na spyod pa skye ba ma mchis so/ /spyod pa rnams mi skye na skye ba mi spyod pa mi skye'o/ /spyod pa med pa yang mi skye na gdod</text></item>
<item><p>137a4</p><section>mdo sde</section><text>skye ba med do/ /sangs rgyas kyis gsungs pa/ pho dge ba khyod kyis skye ba med pa spyad na/ skye ba med pa spyad par rig gam/ sems kyi rgyal po byang chub sems dpas gsol pa/ ma lags so/ /ji lta zhe na/ skye</text></item>
<item><p>137a5</p><section>mdo sde</section><text>ba spyod pa ma mchis na/ ngo bo nyid kyi mtshan ma stong zhing mi g.yo ste/ mthong ba yang ma mchis/ thos pa yang ma mchis/ stor ba yang ma mchis/ btang ba yang ma mchis na/ ji lta bur rig pa blang zhes bgyi/ rig</text></item>
<item><p>137a6</p><section>mdo sde</section><text>tu lags na de ni rtsod cing brjod pa'o/ /rtsod pa ma mchis/ brjod pa ma mchis na/ gdod skye ba spyod pa ma mchis so/ /sangs rgyas kyis gsungs pa/ khyod kyis bla na med pa'i g.yung drung rdzogs pa'i byang chub thob bam/</text></item>
<item><p>137a7</p><section>mdo sde</section><text>sems kyi rgyal po byang chub sems dpas gsol pa/ bdag gis bla na med pa'i g.yung drung rdzogs pa'i byang chub ma thob bo/ /ci'i phyir zhes bgyis na/ byang chub kyi ngo bo nyid kyi nang na thob pa yang ma mchis/ stor ba yang ma</text></item>
<item><p>137a8</p><section>mdo sde</section><text>mchis/ tshor ba yang ma mchis/ shes pa yang ma mchis/ rnam par brtags pa yang ma mchis te/ rnam par brtags pa ma mchis pa'i nang ni gtsang dag pa'i ngo bo nyid do/ /ngo bo nyid la ni bar chad kyang ma mchis/</text></item>
<item><p>137b1</p><section>mdo sde</section><text>'dres pa yang ma mchis/ tshig gis bshad pa yang ma mchis/ yod pa yang ma mchis/ med pa yang ma mchis/ shes pa yang ma mchis/ mi shes pa yang ma mchis te/ spyad du rung ba'i chos rnams kyang ma mchis na/</text></item>
<item><p>137b2</p><section>mdo sde</section><text>de ci'i phyir zhes bgyis na chos spyod do cog gi gnas mal mi mthong ngo / /ngo bo nyid yang dag par mi 'gyur bas phyi mo nas thob pa dang / mi thob pa ma mchis na/ ji lta bur bla na med pa'i g.yung drung rdzogs pa'i byang chub thob bam</text></item>
<item><p>137b3</p><section>mdo sde</section><text>zhes bgyi/ sangs rgyas kyis gsungs pa de yin no/ /khyod zer ba bzhin te/ sems kyi spyad pa thams cad ni mtshan ma med pa las mi 'da'o/ /ngo bo nyid stong pa ste skye ba med do/ /yod par rung ba'i rnam par shes pa</text></item>
<item><p>137b4</p><section>mdo sde</section><text>rnams kyang de dang mtshungs so/ /ji lta zhe na/ mig dang mig gi reg pa kun nas stong pa mi g.yo ba ste/ rnam par shes pa yang stong zhing mi g.yo'o/ /mi g.yo ba'i mtshan ma yang med/ nang logs na blangs pa gsum yang</text></item>
<item><p>137b5</p><section>mdo sde</section><text>med de/ blangs pa gsum stong zhi'o/ /rna ba dang / sna dang / lce dang / lus dang / sems yid dang / yid kyi rnam par shes pa dang / nga'i rnam par shes pa dang / kun gzhi'i rnam par shes pa dang / de dang mtshungs</text></item>
<item><p>137b6</p><section>mdo sde</section><text>te stong pa zhi ba'i sems dang / skye ba med pa'i sems kun kyang mi skye'o/ /stong pa zhi ba'i sems dang / skye ba med pa'i sems skyes su zin na/ de ni skye ba spyod pa yod pa yin te skye ba spyod pa med pa ma yin no/ /nang logs</text></item>
<item><p>137b7</p><section>mdo sde</section><text>su blangs pa gsum dang / spyod pa gsum dang / tshul khrims gsum skye bas stong zhing zhi ste ma skyes na sems mi skye zhing sems rtag par stong zhing zhi ste/ don yang med spyod pa yang med sems stong zhing zhi ba'i mtshan ma yang mi</text></item>
<item><p>137b8</p><section>mdo sde</section><text>rigs te/ reg pa med pa la mi chags so/ /gnas pa med par 'dug ste mtshan ma med pa'i don mdo bzung na gdod blangs pa gsum med de/ kun stong zhing gnas gtsang dag ste/ chags pa med nas ting nge 'dzin tu yang mi</text></item>
<item><p>138a1</p><section>mdo sde</section><text>'jug /bsam gtan la yang mi 'jug /skye ba yang med/ spyod pa yang med do/ /sems kyi rgyal po byang chub sems dpas gsol pa/ bsam gtan gyis g.yo ba bsdu ba dang / sgyu ma 'khrugs</text></item>
<item><p>138a2</p><section>mdo sde</section><text>pa rnams thub par nus na ci'i slad nas bsam gtan mi bgyid/ sangs rgyas kyis gsungs pa/ byang chub sems dpa'i bsam gtan ni g.yo ba yin no/ /mi g.yo na bsam gtan ma yin te/ skye ba med pa'-i bsam gtan</text></item>
<item><p>138a3</p><section>mdo sde</section><text>yin no/ /bsam gtan gyi ngo bo nyid skye ba med do/ /bsam gtan skye ba'i mtshan ma dang bral lo/ /bsam gtan gyi ngo bo nyid la chags pa med de/ bsam gtan g.yo ba'i chags pa dang bral na bsam gtan gyi ngo bo nyid</text></item>
<item><p>138a4</p><section>mdo sde</section><text>la g.yo ba dang / mi g.yo ba med par rig pas skye ba med pa 'thob bo/ /skye ba med pa'i shes rab ni skye ba la yang mi gnas te/ sems kyang mi g.yo'o/ /de lta bu'i shes rab spyad pas na skye ba med pa'i shes rab kyi</text></item>
<item><p>138a5</p><section>mdo sde</section><text>pha rol tu phyin pa thob bo/ /sems kyi rgyal po byang chub sems dpas gsol pa/ btsun pa skye ba ma mchis pa'i shes rab ni gnas thams cad la chags pa yang ma mchis/ gnas thams cad dang bral ba yang ma</text></item>
<item><p>138a6</p><section>mdo sde</section><text>mchis te/ sems la 'dug pa yod pa'i gnas ma mchis gnas ma mchis gnas la sems 'dug pa'i gnas ma mchis/ 'dug pa yang ma mchis/ sems kyang ma mchis/ sems la skye ba dang / 'dug pa ma mchis te/</text></item>
<item><p>138a7</p><section>mdo sde</section><text>de lta bur 'dug pa'i sems ni skye ba dang / 'dug pa ma mchis lags so/ /btsun pa sems la skye ba spyod pa ma mchis pa ni bsam gyis mi khyab po/ /bsam gyis mi khyab pa'i nang ni bshad kyis mi lang ngo / /sangs</text></item>
<item><p>138a8</p><section>mdo sde</section><text>rgyas kyis gsungs pa de yin no/ / byang chub sems dpas sems kyi rgyal po byang chub sems dpas tshig de lta bu thos nas yod ma myong zhes bstod de/ tshigs su bcad pa bshad pa/ ye shes chen po gang rgyas btsun/ /</text></item>
<item><p>138b1</p><section>mdo sde</section><text>skye ba spyod chos rgya cher bshad/ /thos pa myong ba thos par bgyis/ /ma bshad pa ni da bshad do/ /dpe ru zil mngar gtsang ma bzhin/ /bar bar gdod gcig lan 'ga' 'byung / /phrad par dka' zhing bsam par dka'/ /</text></item>
<item><p>138b2</p><section>mdo sde</section><text>thos pa yang ni shin tu dka'/ /bla na med pa'i dpal zhing gshin/ /nang gi mchog gi dam pa sman/ /sems can rnams kun bsgral ba'i phyir/ /de ni kun kyang dgrol bshad do/ /de nas phal mang po'i nang du</text></item>
<item><p>138b3</p><section>mdo sde</section><text>de skad bshad pa thos nas kun gyis skye ba med pa dang / ma skyes pa'i shes rab thob bo/ /rdo rje'i ting nge 'dzin gyi chos kyi yi ge le'u bzhi ste/ phyi mo'i tshor ba'i phan bsod kyi le'u'o// //</text></item>
<item><p>138b4</p><section>mdo sde</section><text>de'i tshe chags med byang chub sems dpas sangs rgyas kyi ro gcig gi yang dag par bden pa bsam gyis mi khyab par bshad pa thos nas thag ring po nas nye bar 'ongs te yang dag par gshegs pa bzhugs par bsnyen te/ sems</text></item>
<item><p>138b5</p><section>mdo sde</section><text>gcig tu brtags par nyan te/ dkar gtsang ma'i gnas su zhugs nas lus dang sems mi g.yo/ de nas sangs rgyas kyis chags med byang chub sems dpa' la bka' stsal pa/ khyod thog ma ga las 'ongs/ da</text></item>
<item><p>138b6</p><section>mdo sde</section><text>gnas gar phyin/ chags med byang chub sems dpas gsol pa/ btsun pa bdag thog ma'i phyi mo ma mchis pa nas mchis so/ /da phyi mo ma mchis pa'i gnas su phyin te/ sangs rgyas kyis gsungs pa/ khyod</text></item>
<item><p>138b7</p><section>mdo sde</section><text>phyi mo nas 'ongs pa yang med do/ /da phyin pa'i gnas kyang med de/ khyod kyis phyi mo bsod nams thob ste/ bsam gyis mi khyab bo/ /de nas byang chub sems dpa' sems dpa' chen po des mod bzhin 'od chen</text></item>
<item><p>138b8</p><section>mdo sde</section><text>po btang ste/ khams su khyab par snang nas tshigs su bcad pa bshad do/ /shin tu che ba'i chang thub rnams/ /kun kyang shes rab gang zhing rgyas/ /rtag par phyi mo bsod nams spyad/ /sems can rnams la</text></item>
<item><p>139a1</p><section>mdo sde</section><text>phan zhing bsod/ /cho ga rnam pa bzhi spyad de/ /rtag par phyi mo bsod nams gnas/ /mang po phal rnams kun drangs te/ /song zhing 'ongs pa yang med do/ /de nas chags med byang chub sems</text></item>
<item><p>139a2</p><section>mdo sde</section><text>dpas sangs rgyas la gsol pa/ btsun pa phan pa ci spyad de bsgyur la/ sems can gyi sems yid thams cad bsgyur te gtsang dag pa'i shes par chud/ sangs rgyas kyis gsungs pa/ yang dag par gshegs pa'i</text></item>
<item><p>139a3</p><section>mdo sde</section><text>sangs rgyas rnams kyis ni rtag par tshor ba gcig spyad de/ rnam par shes pa bsgyur bas gtsang dag pa'i shes par chud do/ /ji lta zhe na/ sems can thams cad phyi mo nas tshor bas na/ rtag par tshor ba gcig spyad de/</text></item>
<item><p>139a4</p><section>mdo sde</section><text>sems can gyi rnams tshor bar byas so/ /sems can de dag phyi mo'i tshor ba thob par byas te/ sems yid rnams tshor bas stong zhing mi g.yo la skye ba med do/ /ji lta zhe na/ phyi mo'i ngo bo nyid yang dag par mi</text></item>
<item><p>139a5</p><section>mdo sde</section><text>'gyur bas na phyi mo nas g.yo ba med do/ /chags med byang chub sems dpas gsol pa/ rnam par shes pa kun rkyen gyi khams las langs nas gcig pu ji lta bur mi g.yo bar rung / sangs rgyas kyis gsungs</text></item>
<item><p>139a6</p><section>mdo sde</section><text>pa/ khams gsum thams cad kyang phyi mo nas stong / rnam par shes pa thams cad kyang phyi mo nas stong pa la rkyen gyi rang bzhin med na ji lta bur rkyen las langs shes bya/ chags med byang chub sems dpas gsol</text></item>
<item><p>139a7</p><section>mdo sde</section><text>pa/ khams so cog stong pa ji lta bur mthong / sangs rgyas kyis gsungs pa/ mthong ba nyid mi bden pa yin no/ /ji lta zhes bya na/ yod do cog thams cad kyang skye ba yang med/ mtshan ma yang med de/ phyi mo nas rang</text></item>
<item><p>139a8</p><section>mdo sde</section><text>gi ming med pas kun kyang stong pa mi g.yo ste/ chos so cog gi mtshan ma yang de dang mtshungs so/ /sems can thams cad kyi lus kyang de dang mtshungs te/ lus kyang med na ji ltar mthong zhes bya/ chags med byang chub sems</text></item>
<item><p>139b1</p><section>mdo sde</section><text>dpas gsol pa/ khams thams cad kyang stong / lus thams cad kyang stong / rnam par shes pa thams cad kyang stong na tshor ba yang stong pa'i rigs so/ /sangs rgyas kyis gsungs pa/ tshor ba gcig po zhes bya ba ni</text></item>
<item><p>139b2</p><section>mdo sde</section><text>mi zhigs mi dengs te/ yang dag par mi 'gyur ba'i ngo bo nyid ni stong pa yang ma yin/ mi stong pa yang ma yin/ stong pa yang med/ mi stong pa yang med do/ /chags med byang chub sems dpas gsol pa/ khams kyi</text></item>
<item><p>139b3</p><section>mdo sde</section><text>rnams kyang de bzhin te/ stong pa'i mtshan ma yang ma mchis/ stong pa'i mtshan ma mchis pa yang ma mchis so/ /sangs rgyas kyis gsungs pa ma yin no/ /khams shes bya ba ni phyi mo'i ngo bo nyid yang dag par mi 'gyur bas yang dag</text></item>
<item><p>139b4</p><section>mdo sde</section><text>par mi 'gyur ba'i phyi mo'i ngo bo nyid la gnas mal med do/ /chags med byang chub sems dpas gsol pa/ tshor ba yang de dang mtshungs te/ gnas mal ma mchis so/ /sangs rgyas kyis gsungs pa de yin no/ /tshor ba la gnas</text></item>
<item><p>139b5</p><section>mdo sde</section><text>mal med pas na gtsang gdang ngo / /gtsang gdang ba la tshor ba yang med do/ /ci yang gnas med pas na gtsang gdang ste/ gtsang gdang ba la kha dog med do/ /chags med byang chub sems dpas gsol pa/ sems dang mig dang /</text></item>
<item><p>139b6</p><section>mdo sde</section><text>rnam par shes pa yang de dang mtshungs te/ bsam gyis mi khyab bo/ /sangs rgyas kyis gsungs pa/ sems dang / mig dang / rnam par shes pa yang de dang mtshungs te/ bsam gyis mi khyab bo/ /ji lta zhes bya na/ kha dog la</text></item>
<item><p>139b7</p><section>mdo sde</section><text>gnas mal med pas gtsang gdang ste/ mthong ba med pas phyi logs su mi 'byung ngo / /sems la gnas mal med pas gtsang gdang ste/ 'gag pa med de ldang ba'i gnas med do/ /rnam par shes pa la gnas mal med de/</text></item>
<item><p>139b8</p><section>mdo sde</section><text>gtsang dag pas g.yo ba med do/ /rkyen gyis dbye ba med na ngo bo nyid stong pa nyid mi g.yo ste/ ngo bo nyid la tshor ba med na tshor bas tshor ba med do/ /pho dge bas tshor bas tshor ba med par rig na/ rnam par shes pa'i rnams zhu'o/ /de ci'i phyir zhe na/</text></item>
<item><p>140a1</p><section>mdo sde</section><text>rdo rje ye shes kyi sar chud do/ /grol thar gyi lam chad do/ /chad na chags pa med pa'i sar chud de 'byung 'jug med do/ /sems la 'dug pa med pa la gnas na yang dag par mi 'gyur ba'i ngo bo nyid kyis te/</text></item>
<item><p>140a2</p><section>mdo sde</section><text>sa ni gtsang gdang ste bai dUr+ya gtsang ma dang mtshungs so/ /ngo bo nyid rnam par mnyam snyoms pa ni sa chen po dang mtshungs so/ /ye shes der chud pa ni sangs rgyas kyi sar chud pa yin no/ /ye shes kyi sar chud na rnam par shes pa rnams</text></item>
<item><p>140a3</p><section>mdo sde</section><text>mi skye'o/ /chags med byang chub sems dpas gsol pa/ yang dag par gshegs pas bshad do/ /'tshal ni tshor ba gcig gi 'phrul stobs te/ rgyal po chen po bzhi'i ye shes kyi sa'o/ /sems can thams cad kyi</text></item>
<item><p>140a4</p><section>mdo sde</section><text>rtsa ba'i phan bsod do/ /ji lta zhes bgyis na/ sems can thams cad kyi lus kyi nang na phyi mo nas su gang bar rgyas so/ /sangs rgyas kyis gsungs pa de yin no/ /ji lta zhe na/ sems can thams cad ni phyi nas zag pa med de/</text></item>
<item><p>140a5</p><section>mdo sde</section><text>dge ba rnams kyis phan pa'i phyi mo ni 'dod pa'i phan pa yod pa ni ma khums ma thul ba'i phyir ro/ /chags med byang chub sems dpas gsol pa/ sems can la la phyi mo'i phan pa ma thob tshor zhing sdud pa ma mchis na ji ltar</text></item>
<item><p>140a6</p><section>mdo sde</section><text>gdul dka' ba bas dbab cing gdul/ sangs rgyas kyis gsungs pa/ 'dug kyang rung / 'ba' shig 'gro yang rung rnam par rtog pa dang gos pa yang rung / yid bsgyur te phung bar 'dug na khugs shing thul ba/ dka'</text></item>
<item><p>140a7</p><section>mdo sde</section><text>ba khugs thul ba/ bdud kyis bcings pa las grol thar nas sang zhes byed de/ sa thang yangs pa la 'dug pa dang mtshungs nas rnam par shes pa dang / phung po mya ngan las 'das so/ /chags med byang chub sems</text></item>
<item><p>140a8</p><section>mdo sde</section><text>dpas gsol pa/ sems kyis mya ngan las 'das pa thob ste/ gcig pu grogs ma mchis na/ rtag par mya ngan las 'das pa la gnas pas grol thar pa'i rigs so/ /sangs rgyas kyis gsungs pa/ mya</text></item>
<item><p>140b1</p><section>mdo sde</section><text>ngan las 'das pa la 'dug na/ mya ngan las 'das pas bcings pa yin no/ /de ci'i phyir zhe na/ mya ngan las 'das pa ni phyi mo tshor ba la phan pa ste/ phyi mo nas phan pa ni mya ngan las 'das pa'o/ /mya ngan las 'das pa'i tshor</text></item>
<item><p>140b2</p><section>mdo sde</section><text>ba'i shas nyid phyi mo tshor ba'i shas yin te/ tshor ba'i ngo bo nyid kyang tha dad pa med/ mya ngan las 'das pa yang tha dad pa med do/ /tshor ba'i phyi mo yang zad pa med/ mya ngan las 'das pa yang zad pa med do/ /mya ngan las</text></item>
<item><p>140b3</p><section>mdo sde</section><text>'das pa'i phyi mo bas na/ mya ngan las 'das pa thob pa med do/ /mya ngan las 'das pa thob pa med na/ ji lta bur 'dug pa yod ces bya/ pho dge ba'i tshor ba ni mya ngan las 'das pa yang mi chags so/ / de ci'i phyir</text></item>
<item><p>140b4</p><section>mdo sde</section><text>zhe na/ tshor ba ni phyi mo nas skye ba med de/ sems can dri ma dang bral lo/ /de lta bu'i sar 'dug pas sems la 'dug pa'i gnas med de/ 'byung 'jug med pas gtsang gdang ba'i shes par chud do/ /chags med</text></item>
<item><p>140b5</p><section>mdo sde</section><text>byang chub sems dpas gsol pa/ gtsang dag pa'i shes pa la chud pa'i gnas mchis sam/ gnas thob pa mchis sam/ des chos thob bam/ sangs rgyas kyis gsungs pa yin no/ /ji lta zhe na/ bu bslab</text></item>
<item><p>140b6</p><section>mdo sde</section><text>pa dang mtshungs te/ lag pa na gser gyi dong tse thogs pa na yod par ma shes te/ phyogs bcu bgrod pa nas lnga bcu lon te/ dbul rgyang zhing shin tu nyen mangs nas slongs mo 'ba' shig gis lus gsos kyang mi gang</text></item>
<item><p>140b7</p><section>mdo sde</section><text>mi chog nas de'i phas de lta bu yod par mthong nas bu la smras pa/ khye'u gser gyi dong tse khyer ba ci'i phyi nas blangs te ma spyad la/ yid la ci dgos pa chog par mi bya/ bu des dran nas gser gyi dong tse rnyed de sems la</text></item>
<item><p>140b8</p><section>mdo sde</section><text>shin tu dga' nas dong tse rnyed ces zer ro/ /phas bu bslab pa la smras pa/ khyod dgar ma byed cig /gser gyi dong tse rnyed pa ni khyod nyid kyi nor yin te/ khyod kyis gud nas rnyed pa ma yin na ji lta bur dgar rung /</text></item>
<item><p>141a1</p><section>mdo sde</section><text>pho dge ba gtsang dag pa'i shes pa yang de dang mtshungs te phyi mo nas 'byung ba'i mtshan ma med/ da gdod zhugs pa ma yin no/ /sngon bslab pa'i phyir gyi med pa ma yin no/ /da tshor ba'i yin gyis gdod</text></item>
<item><p>141a2</p><section>mdo sde</section><text>zhugs pa yin no/ /chags med byang chub sems dpas gsol pa/ pha des bu bslab par rig nas ci bslabs nas lo lnga bcu lon gyi bar du phyogs bcur bgrod de/ dbul rgyang la shin tu nyon mongs gdod bsgo/</text></item>
<item><p>141a3</p><section>mdo sde</section><text>sangs rgyas kyis gsungs pa/ lo lnga bcu lon zhes bya ba ni yud tsam zhig bsams pas sems g.yos pa'o/ /phyogs bcur bgrod pa ni ring por song ste khyab par chags so/ /chags med byang chub sems dpas</text></item>
<item><p>141a4</p><section>mdo sde</section><text>gsol pa/ ji lta bur na yud tsam bsams pas sems g.yo zhes bgyi/ sangs rgyas kyis gsungs pa/ yud tsam bsams pas sems g.yos pas ni lnga phung cig char skyes so/ /lnga phung skyes pa'i nang</text></item>
<item><p>141a5</p><section>mdo sde</section><text>na ngan pa lnga bcu tshang ngo / /chags med byang chub sems dpas gsol pa/ ring por song ste khyab par chags pa dang / phyogs bcur bgrod pa dang yud tsam bsams te/ sems skyes pas ngan pa lnga bcu tshang na ji</text></item>
<item><p>141a6</p><section>mdo sde</section><text>lta bur sems can de dag yud tsam sems pa mi skye bar bgyi/ sangs rgyas kyis gsungs pa/ sems can de dag sems pa bden par 'dug par bya ste/ rdo rje sa la gnas pa dang sems mi g.yo ste/ ldang ba med</text></item>
<item><p>141a7</p><section>mdo sde</section><text>pas sems rtag par bde zhing yangs pas yud tsam bsam pa med do/ /chags med byang chub sems dpas gsol pa/ bsam gyis mi khyab bo/ /tshor ba'i sems ma skyes na/ de'i sems bde yangs te phyi mo'i</text></item>
<item><p>141a8</p><section>mdo sde</section><text>tshor ba'i bzod pa lags so/ /bzod pa la g.yo ba ma mchis pas rtag par mchis te ma mchis pa ma lags so/ /ma mchis pa yang mchis/ tshor ba ma mchis pa yang ma lags/ tshor bas tshor ba ma mchis par</text></item>
<item><p>141b1</p><section>mdo sde</section><text>rig na/ phyi mo'i bsod pa dang / phyi mo'i tshor ba'o/ /tshor ba gtsang dang ba la gos pa ma mchis pas mi 'gyur mi ldog ste/ ngo bo nyid yang dag par mi 'gyur bas na bsam gyis mi khyab bo/ /sangs rgyas kyis gsungs</text></item>
<item><p>141b2</p><section>mdo sde</section><text>pa de yin no/ /chags med byang chub sems dpas tshig de skad thos pa dang yod ma myong ba thos te tshigs su bcad pa bshad do/ /btsun pa tshor chen btsun pa yis/ /bsam pa med pa'i chos skye bshad/ /sems skye</text></item>
<item><p>141b3</p><section>mdo sde</section><text>med cing bsam pa med/ /sems rtag skye zhing zhi ba med/ /gcig tshor phyi mo tshor ba bsod/ /gser gyi dong tse rnyed dang mtshungs/ /rnyed pa nyid ni rnyed ma yin/ /de nas phal mang pos tshig de bshad pa thos nas kun gyis</text></item>
<item><p>141b4</p><section>mdo sde</section><text>phyi mo'i tshor ba'i bsod pa shes rab kyi pha rol du phyin pa thob bo/ /rdo rje'i ting nge 'dzin gyi chos kyi yi ge le'u lnga ste/ yang dag pa bden pa'i dbyings su 'jug pa'i le'u 'o// //</text></item>
<item><p>141b5</p><section>mdo sde</section><text>de nas yang dag par gshegs pas tshig 'di skad du gsungs so/ /bskal tu rung ba'i sems can phyin chad dus gzhan gyi tshe yang chos 'di bzhin bshad pa'i rigs so/ /dus dang bzod pa lhan mi cig go/ /'gal ba dang mi</text></item>
<item><p>141b6</p><section>mdo sde</section><text>'gal bar bshad pa 'thun pa yang med/ tha dad pa yang med de/ mtshan ma yang de bzhin bshad pa'i rigs so/ /thams cad kyi yid kyis shes rab drangs la/ thams cad mkhyen pa'i ye shes kyi mtshor tshud par phab</text></item>
<item><p>141b7</p><section>mdo sde</section><text>ste rung ba rnams stong pa'i rlung la brlabs pa bzhin ma byas par phal de dag kun ro gcig pa'i 'phrul gyi'o/ /ma thob par byos shig /'jig rten dang 'jig rten med pa la 'dug pa dang / 'dug pa'i gnas med pa stong</text></item>
<item><p>141b8</p><section>mdo sde</section><text>pa lnga la 'byung bar 'jug pa dang / blang zhing btang ba med do/ /ji lta zhe na/ chos rnams ni mtshan ma stong pa ste chos kyi ngo bo nyid med pa med do/ /med pa med pa yang ma yin no/ /med pa ma yin na yod kyang med do/ /yang</text></item>
<item><p>142a1</p><section>mdo sde</section><text>dag pa'i mi 'gyur ba'i ngo bo nyid ni yod med la mi chags te/ yod med de yang med do/ /phal tha mal pa dang 'phrul gyi shes rab kyis ni phyi mo mngon par dpag nus so/ /byang chub sems dpa' rnams la</text></item>
<item><p>142a2</p><section>mdo sde</section><text>sogs pas de lta bu'i bsod pa rig na/ gdod byang chub thob bo/ /de'i tshe phal gyi nang na byang chub sems dpa' ming mthu chen zhes bya ba zhig yod pa 'dug pa las langs te/ mngon du sangs rgyas la gsol pa/ btsun pa yang</text></item>
<item><p>142a3</p><section>mdo sde</section><text>dag par gshegs pa la stong pa lnga la 'byung 'jug dang / blang ba dang btang ba ma mchis/ sangs rgyas kyis gsungs pa/ byang chub stong pa lnga zhes bya ba ni yod pa gsum stong pa yin no/ /lam drug gi sgrib pa stong</text></item>
<item><p>142a4</p><section>mdo sde</section><text>pa yin no/ /chos kyi mtshan ma stong pa yin no/ /ming dang gzugs stong pa yin no/ /sems kyi rnam shes pa'i gzhung stong pa yin no/ /byang chub sems dpa' de lta bu la sogs pa'i stong pa stong pa la mi gnas te/</text></item>
<item><p>142a5</p><section>mdo sde</section><text>stong pa la stong pa'i gzugs med do/ /gzugs med pa'i chos la blang ba dang btang ba ci yod/ blang ba med pa'i sar chud na/ gdod stong pa nyid du chud do/ /mthu chen byang chub sems dpas gsol pa/ ji lta</text></item>
<item><p>142a6</p><section>mdo sde</section><text>bur na stong pa gsum zhes bgyi/ sangs rgyas kyis gsungs pa/ stong pa gsum zhes bya ba ni stong pa'i mtshan ma yang stong pa/ stong pa'i stong pa yang stong pa/ stong pa'i gnas kyang stong pa ste/ de lta bu la</text></item>
<item><p>142a7</p><section>mdo sde</section><text>sogs pa'i mtshan ma gsum la mi chags pas na yang dag pa'i bden pa med pa ma yin no/ /yi ge dang / tshig gi lam chad de bsam gyis mi khyab bo/ /mthu chen byang chub sems dpas gsol pa/ yang</text></item>
<item><p>142a8</p><section>mdo sde</section><text>dag par bden pa ma mchis pa ma lags na/ de'i mtshan ma mchis pa'i rigs so/ /sangs rgyas kyis gsungs pa med pa ni med pa la mi chags so/ /med pa yang ma yin yod pa yang ma yin te/ yod pa ma yin</text></item>
<item><p>142b1</p><section>mdo sde</section><text>pa'i chos la med pa la mi chags so/ /med pa ma yin pa'i mtshan ma ni yod pa la mi chags so/ /yod med la gzhung bshad pa ni thob par mi rung ngo / /byang chub sems dpa' ming med pa'i gzhung gi mtshan ma ni bsam</text></item>
<item><p>142b2</p><section>mdo sde</section><text>gyis mi khyab po/ /ji lta zhe na/ ming med pa'i ming ni med pa yang ma yin no/ /gzhung med pa'i gzhung ni gzhung med pa yang ma yin no/ /mthu chen byang chub sems dpas gsol pa/ de lta bu'i ming dang gzhung yang dag</text></item>
<item><p>142b3</p><section>mdo sde</section><text>pa'i bden pa mi g.yo ba'i mtshan ma lags so/ /yang dag par gshegs pa'i mi g.yo ba'i mtshan ma mi g.yo ba la mi chags so/ /mi g.yo ba la mi g.yo ba'i mtshan ma ma mchis so/ /mi g.yo ba la mtshan ma</text></item>
<item><p>142b4</p><section>mdo sde</section><text>mchis na/ yang dag par gshegs pa ma lags sam/ sems can gyi sems kyi mtshan ma yang dag par gshegs pa'i mtshan ma ma lags te/ sems can gyi sems kyang khams tha dad pa ma mchis pa'i rigs so/ /</text></item>
<item><p>142b5</p><section>mdo sde</section><text>sangs rgyas kyis gsungs pa de yin no/ /sems can gyi sems ni bden par khams tha dad pa med do/ /ji lta zhe na/ sems can gyi phyi mo gtsang ba'i phyir ro/ /g.yung drung la skye ba med na/ rdul gyis gos pa'i ming khams</text></item>
<item><p>142b6</p><section>mdo sde</section><text>gsum zhes bya'o/ /khams gsum gyi sems ni ming tha dad pa'i khams shes bya ste/ khams de ni sgyu ma mi bden pa yin te/ sems lus su gyur pas skyes so/ /sems las mi bden pa med na/ tha dad pa'i khams</text></item>
<item><p>142b7</p><section>mdo sde</section><text>kyang med do/ /mthu chen byang chub sems dpas gsol pa/ sems gtsang dang na khams kyi rnams mi skye'o/ /sems de dang na khams gsum mchis pa'i rigs so/ /sangs rgyas kyis gsungs pa de yin no/ /byang</text></item>
<item><p>142b8</p><section>mdo sde</section><text>chub sems dpa' sems la ni khams mi skye'o/ /khams las sems mi skye'o/ /ji lta zhe na/ khams mthong ngo cog ni sems 'ba' zhig mthong ste/ sems las sgyu ma ma rdzus na/ ci yang mthong ba med do/ /byang</text></item>
<item><p>143a1</p><section>mdo sde</section><text>chub sems dpas nang na logs na sems can med do/ /rang bzhin gsum stong zhing mi g.yo ba na/ gdod bdag cag ces bya ba yang med/ kha dog ces bya ba yang med de/ zhugs pa gnyis zhes bya ba yan chad kyi sems</text></item>
<item><p>143a2</p><section>mdo sde</section><text>kyang mi skyed na/ de lta bu bzod pa'i thob pas gdod khams gsum yang med do/ /mthu chen byang chub sems dpas gsol pa/ ji lta bur na zhugs pa gnyis sems las ma skyes zhes bgyi/ sems kyi phyi mo nas mi skye</text></item>
<item><p>143a3</p><section>mdo sde</section><text>na/ ji lta bur zhugs pa yod ces bgyi/ sangs rgyas kyis gsungs pa/ zhugs pa gnyis zhes bya ba gcig ni gzhung zhugs pa'o/ /gnyis ni spyod pa zhugs pa'o/ /gzhung zhugs zhes bya ba ni sems can rnams</text></item>
<item><p>143a4</p><section>mdo sde</section><text>kyi yang dag par ngo bo nyid tha mi dad par rab tu yid ches pa'o/ /gcig kyang mi gcig 'thun pa yang mi 'thun na/ phyi logs kyi rdul gyis bsgribs shing chod do/ /ma song ma 'ongs te tshor zhugs pa la ting nge 'dzin gnas nas/</text></item>
<item><p>143a5</p><section>mdo sde</section><text>sangs rgyas kyi ngo bo nyid la rtogs par brtags na/ yod pa yang med/ med pa yang med de/ bdag kyang med/ gzhan yang med/ tha mal pa dang 'phrul rnam gnyis kyang med de/ rdo rje'i sems kyi sar sran thub</text></item>
<item><p>143a6</p><section>mdo sde</section><text>par gnas te/ mi 'gyur na stong pa mi g.yo zhing byang ba med do/ /mtshan ma 'dus pa las kyang ma grub/ 'ba' zhig las kyang ma grub/ 'ba' zhig kyang ma lags/ ma 'dus/ ma gyes/ ma skyes/ ma shi/</text></item>
<item><p>143a7</p><section>mdo sde</section><text>'ongs pa dang / song ba dang / 'dus pa'i mtshan ma yang ma mchis te/ bsam gyis mi khyab bo/ /sangs rgyas kyis gsungs pa de yin no/ /bsam gyis mi khyab bo/ /bsam gyis mi khyab pa'i sems kyang de</text></item>
<item><p>143a8</p><section>mdo sde</section><text>bzhin no/ /ji lta zhe na/ mi g.yo ba'i sems la tha dad pa med de/ sems kyi phyi mo nas mi g.yo bas na/ sems can gyi ngo bo nyid dang / sangs rgyas kyi ngo bo nyid gcig kyang mi gcig /tha yang mi dad de/ sems</text></item>
<item><p>143b1</p><section>mdo sde</section><text>kyi ngo bo nyid phyi mo nas skye shi med do/ /skye shi ngo bo nyid kyi phyi mo mya ngan las 'das pa ste/ ngo bo nyid kyi phyi mo nas mi g.yo ste/ mi g.yo ba la g.yo ba med pas na/ chos so cog gi mtshan ma ni rkyen las langs pa med do/ /langs</text></item>
<item><p>143b2</p><section>mdo sde</section><text>pa'i mtshan ma'i ngo bo nyid ni mi g.yo'o/ /mi g.yo la ci yang g.yo ba med de/ rkyen gyi ngo bo nyid kyi mtshan ma phyi mo nas stong ste med na rkyen gyi rkyen dang / stong pa'i stong pa las rkyen ldang ba med do/ /rkyen gyi chos so cog ni bslad</text></item>
<item><p>143b3</p><section>mdo sde</section><text>pa'i sems kyis mi bden pa'i mtshan ma mthong ngo / /mngon par na phyi mo nas mi skye'o/ /rkyen gyis phyi mo nas med pas na/ sems mi g.yo ba'i chos kyi gzhung ni rang gi ngo bo nyid stong pa med pa'o/ /stong pa'i rgyal po</text></item>
<item><p>143b4</p><section>mdo sde</section><text>dang mtshungs te/ phyi mo nas 'dug pa'i gnas med na/ tha mal pa'i sems kyi bden pa'i rnam par brtags pas mthong ngo / /yang dag pa'i mi g.yo ba'i mtshan ma la phyi mo nas yod med do/ /yod med kyi mtshan ma ni</text></item>
<item><p>143b5</p><section>mdo sde</section><text>sems kyi rnam par shes pa 'ba' zhig gis mthong ngo / /byang chub sems dpa' mi g.yo ba'i sems kyi chos ni rang gi ngo bo nyid med pa la ma yin/ rang gi ngo bo nyid yod pa yang ma yin te/ mi yong mi byed do/ /byang chub</text></item>
<item><p>143b6</p><section>mdo sde</section><text>sems dpa' med pa dang / mi byed pa'i mtshan ma ni tshig gis bshad pa'i sa med do/ /ji lta zhe na/ yang dag pa'i mi g.yo ba'i chos ni stong pa yangs pa ste/ mtshan ma ni med pas gnyis kyis shes pa ma yin no/ /</text></item>
<item><p>143b7</p><section>mdo sde</section><text>stong pa'i khams la ni phyi nang dag gis mi rig ste/ drug spyod pa'i dri mas na/ gdod rig par nus so/ /mthu chen byang chub sems dpas gsol pa/ ji lta bur na drug spyod pa zhes bgyi bshad par smon to/ /sangs</text></item>
<item><p>143b8</p><section>mdo sde</section><text>rgyas kyis gsungs pa/ gcig ni yid ches pa bcu spyod pa'o/ /gnyis ni gnas bcu spyod pa'o/ /gsum ni spyad pa bcu spyod pa'o/ /bzhi ni bcu bsgyur cing phyogs pa spyod pa'o/ /lnga ni bcus pa'o/ /</text></item>
<item><p>144a1</p><section>mdo sde</section><text>drug ni snyoms par tshor ba spyod pa ste/ skad cig bsams pas sems dang na yang dag par mi 'gyur bas na snang dkar ste/ rdo rje shes rab kyi stobs kyis tshe gcig gis thogs pas sems can thar par bsgral</text></item>
<item><p>144a2</p><section>mdo sde</section><text>te/ byams pa dang snying rje zab pa med do/ /mthu chen byang chub sems dpas gsol pa/ de lta bu'i mis tshul khrims zhig kyang mi gzung ba'i rigs te/ dge slong dag kyang ri mo mi gus pa'i rigs so/ /sangs</text></item>
<item><p>144a3</p><section>mdo sde</section><text>rgyas kyis gsungs pa/ mi dge ba dang / le lo dang / sems kyi mtsho'i dba' rlabs bzhin pa la ni tshul khrims bshad do/ /sems kyi rgyan gyis shes pa'i mtsho ni dang gu'i shes pa ni gtsang mar bab/ rlung gis</text></item>
<item><p>144a4</p><section>mdo sde</section><text>ni g.yos par mi nus/ rlabs dang dba' yang mi ldang bas ni tshul khrims kyi ngo bo nyid stong pa dang mtshungs pas 'dzin pa rnams bslad cing phyin ci log ste/ de lta bu'i ming ni bdun dang drug ni mi skye/ 'dus pa rnams</text></item>
<item><p>144a5</p><section>mdo sde</section><text>ni bgag cing thub pas/ sangs rgyas gsum las ma bral te/ byang chub g.yos nas mtshan ma med pa gsum la sems bzhin du rab tu zhugs pas dkon mchog gsum la shin tu gus te/ cho ga ma</text></item>
<item><p>144a6</p><section>mdo sde</section><text>stor bas dge sbyong dag la ri mo gus pa med pa yin no/ /byang chub sems dpa' dra ma de ni 'jig rten gyi g.yo mi g.yo'i chos la mi chags te/ stong pa gsum gyi phung por zhugs pas yod pa gsum gyi sems</text></item>
<item><p>144a7</p><section>mdo sde</section><text>zhi'o/ /mthu chen byang chub sems dpas gsol pa/ dra ma des ni 'bras bu'o cog tshang bas yang dag par gshegs pa'i sangs rgyas kyi mdzod thob ste/ sangs rgyas kyi byad dang gzugs kyis sangs rgyas dang /</text></item>
<item><p>144a8</p><section>mdo sde</section><text>de lta bu'i sangs rgyas kyi gnas nas byang chub g.yos pas gsum 'dus pa'i tshul khrims chud de/ de'i mtshan ma la mi chags pas khams gsum gyi sems zhi'o/ /stong pa'i sa la yang mi chags mi</text></item>
<item><p>144b1</p><section>mdo sde</section><text>gnas na phal rung ba ma btang ste/ gdul ba med pa'i sar zhugs pa bsam gyis mi khyab bo/ /de nas sha ri'i bu 'dug pa langs te/ mdun du tshig tu bcad pa bshad do/ /shes rab mtshon ni chog cing tshang /</text></item>
<item><p>144b2</p><section>mdo sde</section><text>mya ngan 'das mkhas mi chags te/ /dam pa'i me tog pad mo bzhin/ /spos don la ni byung ma yin/ /sangs rgyas bskal pa grangs med du/ /mya ngan 'khrugs pa kun ma btang / /'jig rten bsgral nas gdod</text></item>
<item><p>144b3</p><section>mdo sde</section><text>thob ste/ /pad mo rdzab las byung dang mtshungs/ /drug spyod pa'i sa de ni/ /byang chub sems dpa'i spyod pa'o/ /stong pa gsum gyi phung po de/ /byang chub kyi ni drang po'i lam/ /ngan su chags med 'khod par</text></item>
<item><p>144b4</p><section>mdo sde</section><text>byas/ /sangs rgyas kyis su bshad pa bzhin/ /'ongs pa yang ni slar yang 'ongs/ /chog cing gang nas gdod 'byung ngo / /sems can rnam pa thams cad kyang / /nga bzhin gcig ste gnyis min byas/</text></item>
<item><p>144b5</p><section>mdo sde</section><text>slar 'ongs pa dang phyis 'ongs pa/ /kun kyang drang ba tshor 'dzig byas/ /de nas sangs rgyas kyis sha ri'i bu la bka' stsal pa/ bsam gyis mi khyab bo/ /khyod kyis phyis byang chub kyi lam grub na/ grangs</text></item>
<item><p>144b6</p><section>mdo sde</section><text>med pa'i sems can shi ba'i sdug bsngal gyi mtsho las sgrol cig /de nas phal mang po kun gyis byang chub tshor nas theg pa chung ngu rnams kyis kyang stong pa lnga'i mtshor chud do/ /rdo rje'i ting nge 'dzin gyi chos kyi</text></item>
<item><p>144b7</p><section>mdo sde</section><text>yi ge le'u drug ste/ yang dag pa'i ngo bo nyid stong pa'i le'u'o// //rdo rje'i ting nge 'dzin gyi chos kyi yi ge/ bam po gnyis pa ste tha ma/ de'i tshe sha ri'i bus sangs rgyas</text></item>
<item><p>144b8</p><section>mdo sde</section><text>la gsol pa/ btsun pa byang chub lam spyad de/ ming dang gzugs ma mchis/ tshul khrims gsum gyi cho ga yang ma mchis/ ji lta bur na bsdus blangs te sems la bshad pa/ sangs rgyas</text></item>
<item><p>145a1</p><section>mdo sde</section><text>byams shing thugs brtse bas bdag la bkrol par smon to/ /sangs rgyas kyis gsungs pa/ pho dge ba brtags par nyon cig dang / khyod la bkrol bshad do/ /pho dge ba mi dge ba'i chos</text></item>
<item><p>145a2</p><section>mdo sde</section><text>ni sems las gyur te skyes so/ /khams thams cad ni yid dang tshig gis bye brag phye'o/ /gnas gcig tu bgags rkyen mang po chod cing med de/ ji ltar zhes byas na/ pho dge ba phyi mo gcig ma g.yos na</text></item>
<item><p>145a3</p><section>mdo sde</section><text>spyad pa gsum spyad du med do/ /mi g.yo ba'i gzhung la 'dug na lam drug gi sgo bkag go/ /rkyen bzhin ma gal na tshul khrims gsum po cho ga tshang ngo / /sha ri'i bus gsol pa/ ji lta bur na rkyen bzhin du ma gal na</text></item>
<item><p>145a4</p><section>mdo sde</section><text>tshul khrims gsum po cho ga tshang zhes bgyi/ sangs rgyas kyis gsungs pa/ rkyen bzhi zhes bya ba gcig ni gtams te stsal pa/ byas pa'i stobs kyi rkyen gyis/ tshul khrims kyi cho ga'i lugs bsdus so/ /gnyis ni</text></item>
<item><p>145a5</p><section>mdo sde</section><text>phyi mo nas bzod pa'i gtsang ma rtsa ba rno ba'i bzod pa'i stobs kyis sbyangs so cog gi rkyen g.yos pas dge ba'i chos kyi tshul de lta bu spyod pas na gdod rig par nus so/ /mthu chen byang chub sems dpas gsol pa/ yang</text></item>
<item><p>145a6</p><section>mdo sde</section><text>dag pa'i dbyings kyi tshor ba'i bsod pa las 'byung 'jug ma mchis na/ gang la sogs pa'i chos ni sems kyis yang dag pa'i dbyings su chud par rung / sangs rgyas kyis gsungs pa/ dbyings kyi chos ni dbyings med</text></item>
<item><p>145a7</p><section>mdo sde</section><text>de dbyings med pa'i sems kyis na gdod yang dag pa'i dbyings su chud do/ /mthu chen byang chub sems dpas gsol pa/ dbyings med pa'i sems kyi ye shes ni 'gram med do/ /'gram med pa'i sems kyis sems</text></item>
<item><p>145a8</p><section>mdo sde</section><text>rang dbang thob ste/ rang dbang gi ye shes kyis na yang dag pa'i dbyings su chud par rung ngo / /dper na mi tha mal pa sems zhan pa de lta bu'i sems la dbugs rgyu ba mang na chos gang spyad de thul na sran thub pa'i sems</text></item>
<item><p>145b1</p><section>mdo sde</section><text>par bgyis la/ yang dag pa'i dbyings su chud par rung / sangs rgyas kyis gsungs pa/ byang chub sems dpa' de'i sems kyi dbugs ni phyi nang spyad pas mngags te/ mngags pa bzhin du 'bab cing rgyu bas thigs</text></item>
<item><p>145b2</p><section>mdo sde</section><text>pas mtshor langs te/ gnam gyi rlung gis dba' bskyod pas klu chen po dngangs 'drogs so/ /dngangs 'drogs pa'i sems kyis na dbugs rgyu ba mang bar byas so/ /byang chub sems dpa' sems can des gsum ma</text></item>
<item><p>145b3</p><section>mdo sde</section><text>nyams shing gcig bsrung bar byas na yang dag par gshegs pa'i bsam gtan du chud de/ bsam gtan gyi bsam gtan thub par spyad pas na/ sems la dbugs med do/ /mthu chen byang chub sems dpas</text></item>
<item><p>145b4</p><section>mdo sde</section><text>gsol pa/ ji lta bur na gsum ma nyams la gcig bsrungs na/ yang dag par gshegs pa'i bsam gtan du chud ces bgyi/ sangs rgyas kyis gsungs pa/ gsum ma nyams shes bya ba ni grol thar</text></item>
<item><p>145b5</p><section>mdo sde</section><text>gsum ma nyams pa gcig bsrungs pa ni sems mi g.yo ba gcig bsrung ngo / /yang dag par gshegs pa'i bsam gtan du chud ces bya ba ni gzhung la btags rtag pa de lta bu'i sems kyis ni yang dag pa'i</text></item>
<item><p>145b6</p><section>mdo sde</section><text>dbyings su chud do/ /mthu chen byang chub sems dpas gsol pa/ grol thar gsum gyi chos ni gang la sogs pa'i don lags/ gzhung gis btags pa'i ting nge 'dzin ni chos gang la 'jug /sangs rgyas</text></item>
<item><p>145b7</p><section>mdo sde</section><text>kyis gsungs pa/ grol thar gsum zhes bya ba ni stong pa'i grol thar/ rdo rje'i grol thar/ shes rab kyi grol thar to/ /gzhung la btags rtag zhes bya ba ni sems gtsang gzhung gtsang na/ sems med ces</text></item>
<item><p>145b8</p><section>mdo sde</section><text>byar rung ngam/ mthu chen byang chub sems dpas gsol pa/ ji lta bur na ma nyams par spyad/ ji lta bur na brtag /sangs rgyas kyis gsungs pa/ sems rnams gnyis su med na/ de'i ma nyams</text></item>
<item><p>146a1</p><section>mdo sde</section><text>pa spyod pa'i nang logs na spyod pa/ phyi logs su byung ba gnyis su med par zhugs te/ gcig gi mtshan ma la yang mi chags na/ thob pa gtong ba med de/ gcig dang gcig gis zhes</text></item>
<item><p>146a2</p><section>mdo sde</section><text>bya ba med nas/ so so tha dad pa'i khrims gzung ba ma ldan la/ pho shi tar ma zhugs mod kyi/ rang gi sems spyad nus/ bya ba med par rang sangs par 'phrul gyi 'bras bu thob ste/ theg pa gnyis la</text></item>
<item><p>146a3</p><section>mdo sde</section><text>mi gnas nas byang chub kyi lam du chud de/ phyis gang rgyas pa'i sangs rgyas kyis byang chub grub bo/ /mthu chen byang chub sems dpas gsol pa/ bsam gyis mi khyab bo/ /de lta bu'i mi ni khyim nas byung ba</text></item>
<item><p>146a4</p><section>mdo sde</section><text>yang ma lags/ ma byung ba yang ma lags so/ /ci lta zhes bgyis na/ mya ngan las 'das pa'i khyim du zhugs pa'o/ /yang dag par gshegs pa'i chos gos gyon pa'o/ /byang chub sems dpa'i bstan</text></item>
<item><p>146a5</p><section>mdo sde</section><text>pa la 'dug pa ste/ de lta bu'i mi la ni dge sbyong man chad kyis kyang gus par yon dbul ba'i rigs so/ /sangs rgyas kyis gsungs pa de yin no/ /ji lta zhe na/ mya ngan las 'das pa'i khyim du zhugs pas ni</text></item>
<item><p>146a6</p><section>mdo sde</section><text>sems khams gsum las 'das so/ /yang dag par gshegs pa'i gos gyon pas ni chos kyi stong pa'i gnas su chud do/ /byang chub kyi bstan la 'dug pas ni drang po'i tshor ba'i sar 'dzegs so/ /de lta</text></item>
<item><p>146a7</p><section>mdo sde</section><text>bu'i mi'i sems ni nga gnyis las 'das na dge slong gis gus par yon gsol ba lta smos kyang ci dgos/ mthu chen byang chub sems dpas gsol pa/ de'i sa gcig dang stong pa'i mtsho theg pa gnyis kyi mis</text></item>
<item><p>146a8</p><section>mdo sde</section><text>mi mthong lags sam/ sangs rgyas kyis gsungs pa de yin no/ /theg pa gnyis kyi mi de ni ting nge 'dzin gyi lus thub ste/ stong pa'i mtsho dang sa gcig la ni chang nad rnyed pa dang mtshungs so/ /ra ro ste myos pa</text></item>
<item><p>146b1</p><section>mdo sde</section><text>sangs kyang bskal pa bgrang gi bar du 'on kyang mi tshor ro/ /chang zhu na gdod tshor te/ des gdod spyod pa 'di spyad pas phyis sangs rgyas kyi lus thob bo/ /dper mi des log sred btang la spyod pa drug tu zhugs te/ spyod pa'i</text></item>
<item><p>146b2</p><section>mdo sde</section><text>sa nas khrims bsdu'o/ /gsum ni phyi mo shes rab kyi snying rje chen po'i stobs kyi rkyen gyis sems can gyi tshul khrims bsdus so/ /bzhi ni gcig tshor ba spyad pa'i shes rab kyi stobs kyi rkyen kyis de bzhin du mi g.yo bar</text></item>
<item><p>146b3</p><section>mdo sde</section><text>'dug pa ste/ de ni rkyen bzhi zhes bya'o/ /pho dge ba de lta bu rkyen chen po bzhi'i stobs kyis don gyi mtshan ma la mi chags na ngo bo med pa yin te/ gnas gcig dang bral bas btsal du mi rnyed do/ /pho dge ba de lta</text></item>
<item><p>146b4</p><section>mdo sde</section><text>bu don gcig gis ni spyad pa drug spyad par bsdus te sangs rgyas kyi byang chub ye shes kyi mtsho yin no/ /shA ri'i bus gsol pa/ don gyi mtshan ma la ma chags na ngo so med pa lags te/ chos kyi yang dag pa'i</text></item>
<item><p>146b5</p><section>mdo sde</section><text>rtag skyid da gtsang lags/ nga gnyis las 'das te mya ngan las 'das pa chen po lags pas sems ci la yang ma chags te/ mthu chen po lags so/ /zhugs pa de'i tshor ba'i nang na lam gyi le'u chos</text></item>
<item><p>146b6</p><section>mdo sde</section><text>sum cu rtsa bdun dang ldan pa'i rigs so/ /sangs rgyas kyis gsungs pa de yin no/ /lam gyi le'u'i chos sum cu rtsa bdun dang ldan no/ /bzhi bsam pa'i gnas dang / drang po'i 'grus pa bzhi dang /</text></item>
<item><p>146b7</p><section>mdo sde</section><text>yid kyi rkang pa bzhi dang / rtsa ba lnga dang / stobs lnga dang / tshor ba bdun gyi shas dang / drang po brgyad kyi lam la sogs pa ste/ ming mang la gzhung gcig pas gcig kyang mi gcig tha yang mi dad do/</text></item>
<item><p>146b8</p><section>mdo sde</section><text>ming gis bgrangs pas na ming dang mkhan du zad mod kyi chos thob par rung ngo / /chos thob par mi rung ba'i chos ni gzhung gcig la yi ge med do/ /yi ge'i mtshan ma med pa'i gzhung ni yang dag pa'i bden pa'i</text></item>
<item><p>147a1</p><section>mdo sde</section><text>stong pa'i ngo bo nyid do/ /stong pa'i ngo bo nyid kyi gzhung ni yang dag pa'i bden pa mi g.yo ba yin no/ /yang dag pa'i mi g.yo ba'i gzhung ni chos so cog ldan no/ /pho dge ba yang dag pa'i gzhung la 'dug</text></item>
<item><p>147a2</p><section>mdo sde</section><text>pa ni sdug bsngal gsum gyi mtsho las 'das so/ /shA ri'i bus gsol pa/ chos so cog thams cad ni tshig kun dang yi ge lags so/ /tshig dang yi ge'i gzugs ni gzhung ma mchis pa lags so/ /yang dag pa'i bden</text></item>
<item><p>147a3</p><section>mdo sde</section><text>pa'i gzhung ni tshig gis bshad du mi rung na yang dag par gshegs par ji ltar chos bshad/ sangs rgyas kyis gsungs pa/ ngas chos bshad pa ni khyed sems can gyi rnams bshad pa'i khar lus pas na bshad du mi rung ba bshad do/ /</text></item>
<item><p>147a4</p><section>mdo sde</section><text>de lta bas na bshad ces bya'o/ /ngas bshad do cog ni gzhung gi tshig ste yi ge med do/ /sems can gyis bshad pa ni yi ge'i tshig ste gzhung med do/ /gzhung med pa'i tshig ni kun stong pa'o/ /med pa'i stong pa'i chos ni gzhung</text></item>
<item><p>147a5</p><section>mdo sde</section><text>med pa'i tshig go/ /gzhung bzhin gyi tshig ni bden pa'i stong pa ste mi stong pa'o/ /stong pa dang bden pa yang dag par med de/ mtshan ma gnyis dang bral la/ bar ma dang bar ma med pa yang med de/ bar ma med pa'i chos</text></item>
<item><p>147a6</p><section>mdo sde</section><text>ni mtshan ma gsum dang bral te gnas kyang mi mthong ngo / /yang dag pa'i mi g.yo ba bzhin du bshad do/ /mi g.yo ba la yod med kyang med do/ /med pa yang med do/ /mi g.yo ba la yod med med do/ /yod med dang yod</text></item>
<item><p>147a7</p><section>mdo sde</section><text>pa dang med pa gnas med do/ /gnas med pa bshad pas na mi g.yo ba la gnas so/ /mi g.yo ba la yang mi g.yo ba med na mi g.yo ba med par ma bshad do/ /shA ri'i bus gsol pa/ sems can thams cad dang</text></item>
<item><p>147a8</p><section>mdo sde</section><text>log sred kyi gral gang la sogs par gnas na yang dag par gshegs pa dang / yang dag par gshegs pa'i bden pa'i mtshan ma phyin pa thob/ sangs rgyas kyis gsungs pa/ log sred kyi sems nas yang dag par</text></item>
<item><p>147b1</p><section>mdo sde</section><text>gshegs pa dang / yang dag par gshegs pa'i bden pa'i mtshan mar phyin pa ni gral rnam pa lnga la gnas te/ gcig ni yid ches pa'i gral yin te/ lus 'di'i nang gi yang dag pa'i mi g.yo ba'i sa bon mi bden par bsgribs</text></item>
<item><p>147b2</p><section>mdo sde</section><text>par yid ches te/ mi bden pa'i sems btang bral na dang ba'i sems dkar gtsang ste/ khams kyi rnams yid dang tshig gis bye brag phyed par rig go/ /gnyis ni bsam pa'i gral te bsam pa ni gral rnams las</text></item>
<item><p>147b3</p><section>mdo sde</section><text>brtags na yid dang tshig 'ba' zhig ste/ yid dang tshig gis bye brag phyed nas yid bzhin mngon par snang na khams mthong ngo cog kun bdag gi phyi mo'i shes pa ma yin no/ /phyi mo'i shes pa 'di la ni chos kyang med/ gzhung yang</text></item>
<item><p>147b4</p><section>mdo sde</section><text>med/ blang ngo cog blang nus pa med par rig go/ /gsum ni spyod pa'i gral te/ rtag par g.yo nus pa g.yos na/ g.yo ba 'thun pa'i tshe sngar shes rab kyis drangs te/ bsgribs pa dang bgegs kyi rnams bsal nas</text></item>
<item><p>147b5</p><section>mdo sde</section><text>bkab pa dang / dkris pa las byung bral lo/ /bzhi ni spyad pa'i gral te spyad pa'i sa rnams dang bral la/ sems la blang ba dang btang ba med do shin tu dag pa las rtsa ba rnos te/ sems mi g.yo bas na yang dag par mi</text></item>
<item><p>147b6</p><section>mdo sde</section><text>'gyur ba'i bden pa'i dbyings mya ngan las 'das pa chen po ste/ ngo bo nyid stong pa chen po 'ba' zhig go/ /lnga ni btang snyoms kyi gral te btang snyoms ni ngo bo nyid stong pa'i drang po'i shes rab la yang mi gnas te/ snying rje chen po</text></item>
<item><p>147b7</p><section>mdo sde</section><text>la 'bab cing 'khor kyang mtshan ma mi g.yo'o/ /mtshan ma ni mi g.yo ba la yang ma chags te/ g.yung drung rdzogs pa'i byang chub kyi stong pa'i sems kyang thob pa med/ sems la mu med mtha' med de/ gnas kyang mi</text></item>
<item><p>147b8</p><section>mdo sde</section><text>mthong ba de ni yang dag pa gshegs pa'i phyin pa'o/ /pho dge ba gral lnga ni tshor ba gcig phyi mo bsod pa nas zhugs te/ sems can bstan pa ni phyi mo'i gnas nas so/ /shA ri'i bus gsol pa/ ji ltar na phyi mo'i</text></item>
<item><p>148a1</p><section>mdo sde</section><text>gnas zhes bgyi/ sangs rgyas kyis gsungs pa/ phyi mo nas phyi mo'i gnas med na gnas med pa'i phyi mo'i mu nas bde bar zhugs te/ byang chub spyod na 'phrul gyi lam gang zhig grub bo/ /ji lta zhes byas</text></item>
<item><p>148a2</p><section>mdo sde</section><text>na/ pho dge ba lag pas stong pa la bzung ba dang mtshungs pas ma thob ste/ ma khyab pa yang med do/ /shA ri'i bus gsol pa/ btsun pas bshad pa bzhin te/ don gyi sngon logs su phyi mo'i bzod pa spyad de/ blang ba/</text></item>
<item><p>148a3</p><section>mdo sde</section><text>stong pa/ zhi ba/ bsam pa yin no/ /stong pa zhi ba ni mi g.yo ba yin te/ legs so cog gi mdo bsdus shing bzung bas na/ chos so cog kun 'dus pas rdzogs chub ste/ gnyis su med do/ /bsam gyis mi</text></item>
<item><p>148a4</p><section>mdo sde</section><text>khyab po/ /shes par byos shig /chos des ni shes rab chen pos pha rol tu phyin pa yin no/ /lha chen po'i sngags yin no/ /snang ba chen po'i sngags yin no/ /bla na med pa'i sngags yin no/ /bsgrub tu med pa'i</text></item>
<item><p>148a5</p><section>mdo sde</section><text>sngags yin no/ /sangs rgyas kyis gsungs pa de yin no/ /yang dag par mi g.yo ba'i stong pa'i ngo bo nyid kyis stong pa'i shes rab kyi mes mdud pa rnams bsregs te/ med nas mnyam snyoms so/ /mnyam</text></item>
<item><p>148a6</p><section>mdo sde</section><text>snyoms pa'i snyoms pa tshor ba gsum dang / dam pa'i tshor ba'i lus gsum gyis dgu shes pa'i nang sang der snang zhing gtsang zhing gtsang dag la grib ma rnams med do/ /pho dge ba de chos de ni rgyu yang med rkyen yang</text></item>
<item><p>148a7</p><section>mdo sde</section><text>med de/ shes rab rang spyod pa'o/ /g.yo ba yang med mi g.yo ba yang med de/ spyod pa'i ngo bo nyid kyis stong pa'o/ /gzhung la yod med do/ /stong pa'i mtshan ma yang stong pa'o/ /pho dge ba na sems can de</text></item>
<item><p>148a8</p><section>mdo sde</section><text>dag gzhung de la rtogs par chud par gyis shig /gzhung de chud na yang dag par gshegs pa'i mthong ba yin no/ /shA ri'i bus gsol pa/ yang dag par gshegs pa'i gzhung brtag pa ni 'bab pa rnams la chags</text></item>
<item><p>148b1</p><section>mdo sde</section><text>te/ bsam gtan bzhi dang bral nas spyi yod las 'das so/ /sangs rgyas kyis gsungs pa de yin no/ /ji lta zhe na/ chos so cog gi ming gi rnam grangs te/ bsam gtan bzhi de yang de dang mtshungs so/ /yang dag</text></item>
<item><p>148b2</p><section>mdo sde</section><text>par gshegs pa mthong na yang dag par gshegs pa'i sems rang dbang bas rtag par med pa zhi bar gnas so/ /'byung yang mi 'byung / 'jug kyang mi 'jug ste/ phyi nang mnyam snyoms so/ /pho dge ba de bsam gtan de</text></item>
<item><p>148b3</p><section>mdo sde</section><text>rnams kyis brtags na 'du shes kun thub ste/ mi g.yo ba med pas phan tshun med do/ /de ci'i phyir zhe na/ mi g.yo ba'i phyir ro/ /mi g.yo ba spyad de mi g.yo ba'i yang dag pa la brtags na/ mi g.yo ba'i mtshan ma la</text></item>
<item><p>148b4</p><section>mdo sde</section><text>rtogs pa mi mthong bas mtshan ma rnams stong zhing zhi'o/ /stong zhing zhi na mi g.yo ba'i gzhung yin no/ /de lta bu'i 'du shes bsam gtan thub pa yin te/ bsam gtan nyid ma yin no/ /de ci'i phyir zhe na/ bsam gtan</text></item>
<item><p>148b5</p><section>mdo sde</section><text>gyi ngo bo nyid g.yo ba'i rnam grangs dang bral te/ gos pa yang med/ bsgo ba yang med/ chos kyang med/ 'grib pa yang med de/ rnam par rtog pa'i rnam grangs dang bral bas phyi mo'i gzhung gis gzhung bzhin no/ /pho dge ba</text></item>
<item><p>148b6</p><section>mdo sde</section><text>de lta bur rtogs te thub na/ gzod ming bsam gtan zhes bya'o/ /shA ri'i bus gsol pa/ bsam gyis mi khyab bo/ /yang dag par gshegs pas rtag par mi g.yo ba'i yang dag pa spyod de/ sems can bstan pa de</text></item>
<item><p>148b7</p><section>mdo sde</section><text>lta bu'i yang dag pa'i gzhung la yi ge'i 'bru mang la gzhung gi rgya che ste/ rtsa ba rno ba'i sems can gyis gdod spyad nus kyi rtsa ba rtul ba'i sems can gyis yid gzhag dka'o/ /ji lta bu'i thabs kyis rtsa ba rtul ba de bden pa</text></item>
<item><p>148b8</p><section>mdo sde</section><text>chud par bgyir rung / sangs rgyas kyis gsungs pa/ rtsa ba rtul ba de'i tshig bzhi le'u gcig mnos te gzungs su 'dzin tu bcug na yang dag pa'i bden par chud de/ sangs rgyas kyi chos so cog ni le'u gcig gi nang</text></item>
<item><p>149a1</p><section>mdo sde</section><text>du 'dus so/ /shA ri'i bus gsol pa/ ji lta bur na tshig bzhi le'u gcig ces bgyi ba bshad par smon to/ /de nas btsun pas le'u bshad de gsungs pa/ rgyu dang rkyen las skyes pa'i gzhung /</text></item>
<item><p>149a2</p><section>mdo sde</section><text>gzhung de yod med skye ba med/ /skye dang shi rnams gzhung med na/ /gzhung de skye ba shi ba med/ /de nas phal mang pos le'u bshad pa thos nas thams cad kun shin tu dga' ste/ kun skye shi med par byas pa thos nas</text></item>
<item><p>149a3</p><section>mdo sde</section><text>shes rab kyis ngo bo nyid stong pa'i ye shes kyi chos skyes so/ /rdo rje'i ting nge 'dzin gyi chos kyi yi ge le'u bdun te/ yang dag par gshegs pa'i mdzod kyi le'u'o// //</text></item>
<item><p>149a4</p><section>mdo sde</section><text>de'i ya rabs tshangs par spyod pa sngon gyi gnas nas langs te sangs rgyas la gsol pa/ btsun pa skye ba'i gzhung ni ma bkag /shi ba'i gzhung ni mi skye/ de lta bu mi g.yo ba'i gzhung ni sangs rgyas kyi byang chub lags so/ /</text></item>
<item><p>149a5</p><section>mdo sde</section><text>byang chub kyi ngo bo nyid la ni rnam par rtog pa ma mchis/ rnam par rtog pa'i shes rab ma mchis so/ /rnam par rtog pa'i grangs ma mchis pa'i mtshan ma ni rnam par rtog pa 'ba' zhig gis bkab bo/ /de lta bu'i gzhung gi mtshan</text></item>
<item><p>149a6</p><section>mdo sde</section><text>ma ni bsam gyis mi khyab bo/ /bsam gyis mi khyab pa'i nang na rnam par rtog pa ma mchis na/ btsun pa chos so cog grangs ni dpag tu ma mchis/ mu ma mchis pa'i chos kyi mtshan ma ni yang dag pa gcig gi gzhung gi ngo bo</text></item>
<item><p>149a7</p><section>mdo sde</section><text>nyid de/ ngo bo nyid gcig 'ba' zhig la gnas pa de'i don ji lta bu/ sangs rgyas kyis gsungs pa/ ya rabs bsam gyis mi khyab pa ni ngas chos rnams bshad pa la bslad pa rnams kyi phyir thabs kyi lam spyod do/ /chos</text></item>
<item><p>149a8</p><section>mdo sde</section><text>so cog gi mtshan ma ni yang dag pa gcig gi gzhung gi shes rab bo/ /ji lta zhe na/ dper tshong dus gcig la sgo chen po bzhi phye ba dang / mtshungs te/ sgo chen po bzhi kun ni tshong dus gcig la 'dus te/ phal mang po de rnams</text></item>
<item><p>149b1</p><section>mdo sde</section><text>yid bzhin du 'jug go/ /chos rnams kyi ro bro ba yang de dang mtshungs so/ /ya rabs tshangs par spyod pas gsol pa/ chos de lta bu lags na bdag gis chos gcig ro bro ba la gnas na/ chos so 'tshal gyi ro bro ba 'dus</text></item>
<item><p>149b2</p><section>mdo sde</section><text>pa'i rigs so/ /sangs rgyas kyis gsungs pa/ de yin no/ /ji lta zhe na/ gcig gi yang dag pa'i gzhung gi ro ni mtsho chen po gcig dang mtshungs te/ thams cad mang po 'bab pa der mi 'jug pa med do/ /ya rabs</text></item>
<item><p>149b3</p><section>mdo sde</section><text>chos so cog gi ro bro ba yang mang po 'bab pa de dang mtshungs so/ /ming grangs tha dad mod kyi chur mi tshugs pa med do/ /mtsho chen po la gnas na mang po 'bab pa 'dus te/ ro bro ba gcig la gnas pas ni ro bro ba kun 'dus</text></item>
<item><p>149b4</p><section>mdo sde</section><text>so/ /ya rabs tshangs par spyod pas gsol pa/ chos la ro gcig pu ni ji lta bur theg pa gsum gyi lam ste/ de'i shes rab mtshungs shes bgyi/ sangs rgyas kyis gsungs pa/ ya rabs dper na chu bo gang ga dang /</text></item>
<item><p>149b5</p><section>mdo sde</section><text>ha dang / ho he dang / mtsho dang mtshungs te che chung tha dad do/ / ming mkhan tha dad do/ /chu de gong gi nang na 'dug pa na ming kong gi chu zhes bya'o/ /'o yi nang na 'dug na 'o yi chu zhes bya'o/ /ha'i nang na 'dug na ha'i chu zhes bya'o/ /</text></item>
<item><p>149b6</p><section>mdo sde</section><text>kun lhan cig mtsho'i nang na 'dug pa ming mtsho chu zhes bya'o/ /chos kyang de dang mtshungs de kun yang dag pa'i mi g.yo ba la 'dug ste/ ming sangs rgyas kyi lam 'ba' zhig go/ /yang ya rabs sangs rgyas kyi lam gcig pu</text></item>
<item><p>149b7</p><section>mdo sde</section><text>la gnas na spyad pa gsum spyad pa ma yin no/ /ya rabs tshangs par spyod pas gsol pa/ ji lta bur na spyad pa gsum zhes bgyi/ sangs rgyas kyis gsungs pa/ gcig ni don bzhin du spyod pa blangs pa'o/ /</text></item>
<item><p>149b8</p><section>mdo sde</section><text>gsum ni mi g.yo ba bzhin du blangs te spyod pa'o/ /ya rabs de lta bu spyod pa gsum gyis sgo mang po'i mdo bsdus te chos thams cad kyi sgo mor 'dir mi 'jug pa med do/ /spyod pa 'dir zhugs pa ni stong pa'i mtshan ma mi</text></item>
<item><p>150a1</p><section>mdo sde</section><text>skye'o/ /de ltar zhugs pa ni yang dag par gshegs par zhugs zhes byar rung ngo / /yang dag par gshegs par zhugs pa ni zhugs zhugs na ma zhugs so/ /ya rabs tshangs par spyod pas gsol pa/ bsam</text></item>
<item><p>150a2</p><section>mdo sde</section><text>gyis mi khyab par yang dag par gshegs pa'i mdzod du 'jug pa ljang bu las 'bur rnyed pa dang mtshungs te 'jug pa'i gnas med do/ /phyi mo rtsa ba rno ba'i grub ste phyi mo thob na phyi mo bden pa'i mu thob pa de'i shes rab du mchis/ sangs</text></item>
<item><p>150a3</p><section>mdo sde</section><text>rgyas kyis gsungs pa/ shes rab de la grangs med de/ mdo tsam zhig bshad na shes rab de la bzhi yod do/ /bzhi gang zhes byas na/ gcig ni thub pa'i shes rab ste/ 'di ni mi g.yo ba bzhin no/ /gnyis ni 'gyur ba'i</text></item>
<item><p>150a4</p><section>mdo sde</section><text>shes rab ste/ de ni thabs kyis ni bshig pa'o/ /gsum ni mya ngan las 'das pa'i shes rab ste/ de ni glog gi tshor ba bsal ba'o/ /bzhi ni mtha' yun gyi shes rab ste/ yang dag pa'i cho ga tshangs pa'i lam du 'jug pa'o/ /</text></item>
<item><p>150a5</p><section>mdo sde</section><text>ya rabs de lta bu'i don chen po bzhi ni snga ma 'das pa'i sangs rgyas rnams kyis bshad pa ste/ zab mo chen po yin no/ /sems can bstan na shes rab 'di spyad pa'i rigs ya rabs tshangs par spyod pa chen po yin no/ /yang don chen</text></item>
<item><p>150a6</p><section>mdo sde</section><text>po rnam gsum yod de/ ting nge 'dzin gsum phyi nang du gcig la gcig mi gnod do/ /gnyis ni gzhung chen po 'khor la lam bzhin du bdabs te bsal ba'o/ /gsum ni mi g.yo ba'i shes rab thub pas snying rje dang gnyis</text></item>
<item><p>150a7</p><section>mdo sde</section><text>ka rno ba'o/ /de lta bu'i don gsum gyi byang chub 'byor 'grub bo/ /de lta bu'i don ma spyad na shes rab de bzhin du 'bab mi nus te/ bdud chen po rnams kyis glags rnyed par 'ong ngo / /ya rabs khyod la sogs pa mang pos sangs</text></item>
<item><p>150a8</p><section>mdo sde</section><text>rgyas grub kyi bar du rtag par spyod pa sbyongs te skad cig kyang stong pa ma byas shig /ya rabs tshangs par spyod pas gsol pa/ ji lta bur na ting nge 'dzin gsum zhes bgyi/ sangs rgyas kyis gsungs pa/ ting nge 'dzin gsum</text></item>
<item><p>150b1</p><section>mdo sde</section><text>zhes bya ba de ni stong pa'i ting nge 'dzin dang / mtshan ma med pa'i ting nge 'dzin dang / bya ba med pa'i ting nge 'dzin dang / de lta bu'i ting nge 'dzin to/ /ya rabs tshangs par spyod pas gsol pa/ ji lta bur na 'khor gzhung chen po 'khor</text></item>
<item><p>150b2</p><section>mdo sde</section><text>zhes bgyi/ sangs rgyas kyis gsungs pa/ chen po bzhi'i gzhung ste/ phung po dang / khams dang / zhugs pa la sogs pa'i 'khor to/ /phyi mo'i rnam par shes pas gzhung chen po'i 'khor yin no/ /ya rabs tshangs</text></item>
<item><p>150b3</p><section>mdo sde</section><text>par spyod pas gsol pa/ bsam gyis mi khyab pa de lta bu'i shes rab kyi don ni bdag la yang phan/ gzhan la yang phan te/ khams kyi sa las 'das nas mya ngan 'das pa la yang mi chags te/ byang chub kyi lam du chud do/ /</text></item>
<item><p>150b4</p><section>mdo sde</section><text>de lta bu'i chos kyi mtshan ma ni skye shi'i chos yin te/ rnam par rtog pa dang bral na chos ni ma zhi ba'o/ /de nas yang dag par gshegs pas gzhung 'di bslabs pa'i tshigs su bcad pas bshad pa/ chos ni rnam par rtog las skyes/</text></item>
<item><p>150b5</p><section>mdo sde</section><text>slar yang rnam par rtog la bkag /rnam par rtog pa'i chos bkag na/ /chos de skye shi zhi ba med/ /de nas ya rabs tshangs par spyod pas le'u bshad pa thos nas yid shin tu dga' ste gzhung 'di bslabs par tshigs su bcad pa</text></item>
<item><p>150b6</p><section>mdo sde</section><text>bshad do/ /chos rnams stong pa phyi mo zhi/ /stong pa zhi ba skye ba med/ /chos gzhan skyes shing shi ba yin/ /chos 'di skye ba med pa med/ /de dang 'di ni mi mthun te/ /chad dang rtag dang yod phyir ro/ /'di ni gnyis dang</text></item>
<item><p>150b7</p><section>mdo sde</section><text>bral ba ste/ tshig gcig la yang mi 'jug go/ /chos gcig yod ces bshad pa ni/ /de'i gzugs spu'i 'khor lo bzhin/ /smig rgyus chu ru bslad dang mtshungs/ /sgyu ma mi bden rnams phyir ro/ /chos la med par</text></item>
<item><p>150b8</p><section>mdo sde</section><text>mthong ba ni/ /chos stong par ni 'thun pa yin/ /dmus long gnyis med long ba bzhin/ /chos rnams ru sbal spu dang mtshungs/ /bdag nga sangs rgyas bshad pa thos/ /chos la gnyis mthong med par rig /dbu ma la yang</text></item>
<item><p>151a1</p><section>mdo sde</section><text>mi chags so/ /de lta bas na chags blangs te/ /yang dag gshegs pas chos bshad pa/ /kun kyang ma chags med las byung / /bdag ni chags pa med gnas nas/ /yang dag gshegs la phyag 'tshal lo/ /yang</text></item>
<item><p>151a2</p><section>mdo sde</section><text>dag gshegs la gus phyag 'tshal/ /ye shes mi g.yo stong pa bzhin/ /chags med pa la'ang mi chags te/ /chags med lus la gus phyag 'tshal/ /bdag ni gnas kun thams cad na/ /rtag par yang dag gshegs</text></item>
<item><p>151a3</p><section>mdo sde</section><text>rnams mthong / /yang dag gshegs pa rnams mthong gis/ /bdag la rtag chos bshad par smon/ /de nas yang dag par gshegs pas tshig 'di gsungs so/ /pho dge ba rnams khyod la sogs pa brtags par nyon cig /khyed</text></item>
<item><p>151a4</p><section>mdo sde</section><text>mang po la sogs pa la brtags pa'i chos bshad do/ /pho dge ba brtag pa'i chos dang / brtag pa med pa'i chos la bshad pa yang med/ yi ge 'bru yang med/ bden pa yang med/ grol thar yang med/ med pa yang med/</text></item>
<item><p>151a5</p><section>mdo sde</section><text>khams kyang med/ mi bden pa'i chad pa'i mu rnams dang bral te chos 'di rtag pa med pa med de rtag pa dang chad pa mthong ba rnams dang bral bas shes pa rtag pa yin par mngon par mthong ngo / /shes pa ni rtag par stong zhi ste/ stong zhi</text></item>
<item><p>151a6</p><section>mdo sde</section><text>ba yang stong zhi'o/ /pho dge ba stong zhi bar rig na mi stong / mi zhi ba'i sems rtag par stong zhi'o/ /stong zhi ba thob na sems rtag par yang dag par zhugs te ming dang kha dog gi rnams rig na/ gti mug gi sems 'ba'</text></item>
<item><p>151a7</p><section>mdo sde</section><text>zhig yin no/ /gti mug gi sems kyis rnam par brtags te/ chos rnams bye brag phye na tha dad pa gzhan med kyi ming dang kha dog las byung ngo / /chos de lta bu yin par rig na yi ge'i 'bru dang / tshig las mi 'brangs</text></item>
<item><p>151a8</p><section>mdo sde</section><text>te/ sems dang sems kyi gzhung gis nga la rnam par mi rtog go/ /nga sgyu ma'i mi yin par rig na gdod stong pa zhi ba'i thob bo/ /stong pa zhi ba'i thob na gdod bla na med pa g.yung drung rdzogs pa'i byang chub bo/ /de nas tshangs</text></item>
<item><p>151b1</p><section>mdo sde</section><text>pa ya rabs spyod kyis tshig de skad bshad pa thos nas tshigs su bcad pa bshad do/ /ming dang gzugs las rnam par brtags/ /chos kyi ming dang gsum zhes bya/ /yang dag mi g.yo drang shes rab/ /de dang sdoms na lngar</text></item>
<item><p>151b2</p><section>mdo sde</section><text>'gyur ro/ /bdag da chos de bshad pas su/ /chad dang rtag pa bcings brtags te/ /skye dang shi ba'i lam du zhugs/ /chad pa de ni rtag ma yin/ /yang dag gshegs pas stong chos spyad/ /chad dang rtag pas yong</text></item>
<item><p>151b3</p><section>mdo sde</section><text>bral lo/ /rgyu rkyen med pa'i mi skye ste/ mi skye bas ni mi shi'o/ /rgyu rkyen yod par 'dzin pa ni/ /stong pa'i me tog thu ba bzhin/ /dpe ru me tog thu ba bzhin/ /mtha' ru thob par yong mi 'gyur/ /rgyu rkyen</text></item>
<item><p>151b4</p><section>mdo sde</section><text>blangs pa rnams dang bral/ /gzhan las zhi ba'ang ma yin te/ /bdag gi gzhung yang ma yin no/ /mi g.yo rten pas bde ba thob/ /de ni yang dag bden pa'i chos/ /rtag par rang dbang mi g.yo bzhin/ /chos</text></item>
<item><p>151b5</p><section>mdo sde</section><text>rnams zad par kun shes pa/ /las su 'phrul pas sprul pa yin/ /shes rab bral na chos nyid stong / /de bas stong pa'i gnas las bshad/ /skye dang shi ba'i chos bkab ste/ /mya ngan las su 'das par gnas/ /</text></item>
<item><p>151b6</p><section>mdo sde</section><text>thugs rje chen pos bsdus pas su/ /mya ngan 'das la mi chags so/ /bsgyur bas blang bar nus pa ste/ /yang dag gshegs pa'i mdzod du chud/ /de nas phal mang po'i gzhung de skad bshad pa thos nas kun</text></item>
<item><p>151b7</p><section>mdo sde</section><text>kyis dang po'i srog thob ste/ yang dag par gshegs par chud de/ yang dag par gshegs pa'i mdzod kyi mchi'o/ /rdo rje'i ting nge 'dzin gyi chos kyi yi ge le'u brgyad de/ mdo 'dzin pa'i le'u 'o// //</text></item>
<item><p>151b8</p><section>mdo sde</section><text>de'i tshe byang chub sems dpa' sa'i snying pos phal mang po'i nang nas langs nas sangs rgyas kyi mdun du phyin nas thal mo sbyar ba dang / pus mo btsugs te sangs rgyas la gsol pa/ btsun pa bdag gis phal brtags</text></item>
<item><p>152a1</p><section>mdo sde</section><text>na sems can la dogs pa mchis te da dung ma thul to/ /yang dag par gshegs pas dogs pa bsal bar bgyis na bdag gis phal mang po'i slad du dogs pa bzhin du dri bar 'tshal na/ sangs rgyas byams</text></item>
<item><p>152a2</p><section>mdo sde</section><text>pas thugs rjes gzigs te gnang bar smon to/ /sangs rgyas kyis gsungs pa/ byang chub sems dpa' sems dpa' chen po khyod kyis de lta bur sems can gyi ra mda' bya zhing bsgral nus na de lta bu'i snying rje chen po ni bsam</text></item>
<item><p>152a3</p><section>mdo sde</section><text>gyis mi khyab bo/ /khyod kyis rgya chen po dris shig dang / khyod la dgrol bshad do/ /byang chub sems dpa' sa'i snying pos gsol pa/ chos so cog thams cad ji ltar na rkyen las ma skyes/ de nas yang dag par</text></item>
<item><p>152a4</p><section>mdo sde</section><text>gshegs pas gzhung 'di bshad par dgongs nas tshigs su bcad pas bshad do/ /chos rkyen las su skyes na ni/ /chos rkyen bral na chos med dam/ /ji lta bus na chos nyid med/ /rkyen gyis su ni chos skyes sam/ /</text></item>
<item><p>152a5</p><section>mdo sde</section><text>de nas byang chub sems dpa' sa'i snying pos gsol pa/ chos la skye ba ma mchis su lags na ji lta bur na bshad pa la sems las byung zhes bgyi/ de nas btsun pas tshigs su bcad pa 'di gsungs pa/ sems</text></item>
<item><p>152a6</p><section>mdo sde</section><text>las skyes pa'i chos kyis ni/ /chos des blang ba blang nus te/ /dpe ru ra ro mig gis su/ /stong pa'i me tog mthong dang mtshungs/ /chos 'di ngo bo nyid bshad pa/ /de dag dang ni mtshungs ma yin/ /de nas byang</text></item>
<item><p>152a7</p><section>mdo sde</section><text>chub sems dpa' sa'i snying pos gsol pa/ chos de lta bu lags su lags na chos la sdod pa mchis te sdod pa ma mchis na chos rab grub pa'i rigs so/ /de nas btsun pas tshigs su bcad pas bshad do/ /chos</text></item>
<item><p>152a8</p><section>mdo sde</section><text>kyi phyi mo yong ye med/ /bdag dang gzhan yang de bzhin no/ /thog ma med cing tha ma'ang med/ /grub dang zhi la'ang mi chags so/ /de nas byang chub sems dpa' sa'i snying pos gsol pa/ chos so cog gi</text></item>
<item><p>152b1</p><section>mdo sde</section><text>mtshan ma ni phyi mo nas mya ngan las 'das te/ mya ngan las 'das pa dang stong pa'i mtshan ma yang de bzhin no/ /de lta bu la sogs pa'i chos med pa ni chos mi g.yo ba'i dang 'thun no/ /sangs rgyas kyis gsungs pa/ de lta</text></item>
<item><p>152b2</p><section>mdo sde</section><text>bu'i chos med pa chos de ni mi g.yo ba yin no/ /byang chub sems dpa' sa'i snying pos gsol pa/ bsam gyis mi khyab bo/ /de lta bu'i mi g.yo ba'i mtshan ma ni 'thun pa yang ma mchis/ mi mthun pa yang ma mchis te/</text></item>
<item><p>152b3</p><section>mdo sde</section><text>yid kyis blangs pa dang g.yo ba yin te/ yid kyis blangs pa dang las kyis blangs pa kun stong pa mi g.yo ba'o/ /stong pa mi g.yo ba'i sems kyis chos dang lhan cig pa dang / mi gcig pa blang du rung ba dang / stong pa zhi</text></item>
<item><p>152b4</p><section>mdo sde</section><text>ba'i rigs so/ /de nas btsun pas tshigs su bcad pas bshad do/ /stong pa mi g.yo chos rnams ni/ /chos dang mi g.yo mi stong ngo / /sems de mi g.yo ba yi tshe/ /des su sems ni thob pa med/ /byang chub</text></item>
<item><p>152b5</p><section>mdo sde</section><text>sems dpa' sa'i snying pos gsol pa/ chos de la bden pa ma mchis pas kha dog stong pa'i sems kyang zhi'o/ /chos de phyi mo nas zhi bas chos de zhi ba lags pa'i rigs so/ /de nas zhi ba yang ma mchis na ji</text></item>
<item><p>152b6</p><section>mdo sde</section><text>lta bur gcig ces bgyi/ de nas btsun pas tshigs su bcad pas bshad pa/ chos ni gnas mal med la 'dug /gzugs dang grangs ni stong zhing med/ /ming dang bshad pa chos rnam gnyis/ /de ni blang ba</text></item>
<item><p>152b7</p><section>mdo sde</section><text>nus ma yin/ /de nas byang chub sems dpa' sa'i snying pos gsol pa/ chos so cog gi mtshan ma ni 'gram gnyis la mi chags te/ dbus ma'i 'bab pa la yang mi chags so/ /sems kyi rnam par</text></item>
<item><p>152b8</p><section>mdo sde</section><text>shes pa yang de dang mtshungs na ji lta bur khams kyi rnams rnam par shes pa las skyes zhes bgyi/ rnam par shes pa skye ba yod du lags na rnam par shes pa de yang skye ba las byung ba ji lta bur rnam par shes pa skye ba</text></item>
<item><p>153a1</p><section>mdo sde</section><text>med la/ skye ba yod pa kun skye bar nus zhes bgyi/ de nas btsun pas tshigs su bcad pas bshad do/ /skye ba dang ni skye nus gnyis/ /de gnyis kyis su rkyen bya nus/ /phyi mo nas su gnyis ka med/ /</text></item>
<item><p>153a2</p><section>mdo sde</section><text>stong rgyu me tog len dang mtshungs/ /rnam par shes pa ma skyes te/ /khams kyang de tshe skyes ma yin/ /khams rnams ma skyes pa yi tshe/ /de tshe rnam shes pa zhi'o/ /de nas phyi mo nas mu med/ /yod dang med dang</text></item>
<item><p>153a3</p><section>mdo sde</section><text>gnyis ka'ang med/ /skye ba med pa'i shes pa'ang med/ /ji ltar de las khams yod rung / /de nas byang chub sems dpa' sa'i snying pos gsol pa/ chos kyi mtshan ma de lta lags te phyi nang gnyis ka stong na</text></item>
<item><p>153a4</p><section>mdo sde</section><text>khams dang shes rab gnyis kyang phyi mo nas stong pa zhi ba ste/ yang dag par gshegs pas bshad pa la bden pa'i mtshan ma ni yang dag par stong pa ste/ de lta bu'i chos ni 'dus pa ma lags so/ /sangs</text></item>
<item><p>153a5</p><section>mdo sde</section><text>rgyas kyis gsungs pa/ de lta bu'i mi g.yo ba yang dag pa'i chos ni gzugs kyang med/ chags pa yang med de/ ci yang 'du ba med/ 'du nus pa yang med/ gzhung yang med/ chen po yang med/ phyi mo gcig gi 'khor</text></item>
<item><p>153a6</p><section>mdo sde</section><text>gyi chos te/ legs pa'i don zab mo'i phung po'o/ /byang chub sems dpa' sa'i snying pos gsol pa/ bsam gyis mi khyab pa'i phung pa la bdun dang lnga ni mi skye/ brgyad dang drug gi stong par zhi ste/ dgu ni</text></item>
<item><p>153a7</p><section>mdo sde</section><text>mtshan ma yang stong pa med do/ /med pa'i stong pa yang med do/ /btsun pas bshad pa bzhin te/ chos kyi gzhung kun stong pa'o/ /stong par zhugs na spyad pa med de/ las kyi rnams ma stor bas nga dang nga'i gnas</text></item>
<item><p>153a8</p><section>mdo sde</section><text>dang / nus pa'i gnas dang / lus kyi mthong ba dang / phyi nang 'dud pas mngags te/ brtsad par kun stong zhing mi g.yo ba de lta bu'i gzhung dag pa dang / shes rab dang yang dag pa'i mi g.yo ba bstan par smon to/ /</text></item>
<item><p>153b1</p><section>mdo sde</section><text>btsun pas rtag tu de lta bu bden pa mi g.yo ba'i stong pa'i chos bstan pa sman bzang po lags so/ /sangs rgyas kyis gsungs pa de yin no/ /de ci'i phyir zhe na/ stong pa'i phyir ro/ /stong pa'i ngo bo nyid la skye ba med do/ /</text></item>
<item><p>153b2</p><section>mdo sde</section><text>sems la rtag par skye ba med do/ /stong pa'i ngo bo nyid la zhi ba med de/ sems la yang bya ba yang med do/ /stong pa'i las 'byung 'jug med de/ thob pa dang stong pa'i rnams dang bral bas phung po dang / khams dang /</text></item>
<item><p>153b3</p><section>mdo sde</section><text>zhugs pa la sogs pa kun kyang med do/ /sems mi g.yo mi chags pa yang de dang mtshungs so/ /byang chub sems dpa'i stong pa'i rnams bshad pa ni yod pa'i bshig pa'i phyir ro/ /byang chub sems dpa' sa'i snying pos</text></item>
<item><p>153b4</p><section>mdo sde</section><text>gsol pa/ btsun pa yod pa btsal na bden pa ma mchis te/ smig rgyu dang chu dang mtshungs bden par rig ste/ med pa ma lags na me'i rang bzhin dang mtshungs so/ /de lta bur rtog pa ni mi 'dzangs pa lags so/ /</text></item>
<item><p>153b5</p><section>mdo sde</section><text>sangs rgyas kyis gsungs pa de yin no/ /ji ltar mi des yang dag pa la brtags te/ stong pa zhi ba gcig pu'i mtshan ma brtags na mtshan ma med pa dang mtshungs so/ /stong pa spyad de blangs nas stong pa spyad pas</text></item>
<item><p>153b6</p><section>mdo sde</section><text>na sangs rgyas mthong ba ma stor to/ /sangs rgyas mthong ba spyad pa na 'bab pa gsum dang bral te/ theg pa chen po'i chos kyi nang na grol thar gsum gyi lam mdo gcig ste/ ngo bo nyid med do/ /de'i ngo bo nyid med pas na</text></item>
<item><p>153b7</p><section>mdo sde</section><text>stong ngo / /stong pas na mtshan ma med do/ /mtshan ma med pas na bya ba med do/ /bya ba med pas na btsal ba med do/ /btsal ba med pas na smon lam med do/ /de lta bu'i las spyad pas na sems gtsang ngo / /</text></item>
<item><p>153b8</p><section>mdo sde</section><text>sems gtsang bas na sangs rgyas mthong ngo / /sangs rgyas mthong ba na yul gtsang mar skye'o/ /byang chub sems dpa' de lta bu'i zab mo'i chos bstan pas gsum 'grus par spyad de shes rab dang thub pa grub na/</text></item>
<item><p>154a1</p><section>mdo sde</section><text>gdod khams gsum las 'das so/ /byang chub sems dpa' sa'i snying pos gsol pa/ yang dag par gshegs pas bshad pa la skye ba yang med/ zhi ba yang med na rtag par med pa yin te/ skye shi bkag</text></item>
<item><p>154a2</p><section>mdo sde</section><text>na stong zhi ba bkag pa lags so/ /rtag pas ni mi chad de mi chad pa'i chos de khams gsum mi g.yo ba'i chos rnams dang bral te/ bya ba yod pa'i chos la ni me'i ngo las yol ba dang mtshungs so/ /gang la sogs</text></item>
<item><p>154a3</p><section>mdo sde</section><text>pa'i chos la rten te bdag gis bdag spyod pa la sgo mo de gcig pur 'jug /sangs rgyas kyis gsungs pa/ byang chub sems dpas don chen po gsum la rang gi sems spyod de/ bden pa chen po gsum gyi spyod</text></item>
<item><p>154a4</p><section>mdo sde</section><text>pa der 'jug go/ /byang chub sems dpa' sa'i snying pos gsol pa/ ji lta bur don gsum la bdag gi sems spyod/ ji lta bur na bden pa gsum gyi spyod pa gcig tu 'jug /sangs rgyas kyis gsungs</text></item>
<item><p>154a5</p><section>mdo sde</section><text>pa/ don chen po gsum zhes bgyi ba ni gcig ni rgyu'o/ /gnyis ni 'bras bu'o/ /gsum ni rnam par shes pa'o/ /de lta bu'i don gsum phyi mo nas stong pa med pa ste/ nga dang yang dag pa'i nga med na ji lta</text></item>
<item><p>154a6</p><section>mdo sde</section><text>bur de la sred cing chags pa skye/ don gsum la rtags na bcings pa khyer te/ khyer bas sdug bsngal gyi mtshor 'bab bo/ /de bas na rtag par bdag spyod/ bden pa gsum zhes bya ba ni gcig byang chub kyi</text></item>
<item><p>154a7</p><section>mdo sde</section><text>lam ste/ mnyam snyoms pa'i bden pa yin gyi mi snyoms pa'i bden pa ma yin no/ /gnyis ni tshor ba chen po'i drang po'i ye shes thob pa'i bden pa yin no/ /gsum ni shes rab dang 'thun pa dang tha dad pa spyad</text></item>
<item><p>154a8</p><section>mdo sde</section><text>pa med pa'i zhugs pa'i bden pa ste/ go bdun spyad pas zhugs pas bden pas ma yin no/ /bden pa 'di gsum spyad de/ sangs rgyas kyi lam spyad na de lta bu'i chos su chud de drang po'i tshor ba mi thob pa med do/ /</text></item>
<item><p>154b1</p><section>mdo sde</section><text>drang po'i tshor ba'i ye shes thob na shin tu byams pa chen por 'bab ste/ bdag dang gzhan gnyis ka la phan pas sangs rgyas kyi byang chub grub bo/ /byang chub sems dpa' sa'i snying pos gsol pa/ btsun pa de lta bu'i</text></item>
<item><p>154b2</p><section>mdo sde</section><text>chos la rgyu rkyen med do/ /rkyen la rkyen med na chos kyi rgyu mi ldang ngo / /ji lta bur mi g.yo ba'i chos kyis yang dag par gshegs par chud/ de nas yang dag par gshegs pas gzhung 'di dgrol bar dgongs te tshigs</text></item>
<item><p>154b3</p><section>mdo sde</section><text>su bcad pas bshad do/ /chos rnams kun gyi mtshan ma ni/ /chos de'i tshe na g.yo ba med/ /chos la tha dad dus kyang med/ /de yi tshe na g.yo ba med/ /chos la tha dad dus kyang med/ /tha dad dus las ma langs</text></item>
<item><p>154b4</p><section>mdo sde</section><text>so/ /chos la g.yo med mi g.yo'o/ /ngo bo stong pa mi g.yo zhing / /ngo bo stong zhing zhi ba'i tshe/ /chos de de yi tshe na byung / /mtshan ma bral bas stong par gnas/ /stong par gnas pas dmigs pa med/ /rkyen</text></item>
<item><p>154b5</p><section>mdo sde</section><text>las ldang ba'i chos kyi rnams/ /chos de las ni rkyen mi skye/ /rgyu dang rkyen dang skye ba med/ /skye ba'i stong pa'i ngo bo stong / /rkyen gyi rang bzhin rkyen bya nus/ /rkyen de'i phyi mo rkyen las g.yos/ /chos g.yos</text></item>
<item><p>154b6</p><section>mdo sde</section><text>pas ni rkyen kyang med/ /rkyen med na ni g.yo ba'ang med/ /rgyu rkyen las su skyes pa'i chos/ /chos nyid de ni rgyu rkyen yin/ /rgyu rkyen gyi ni skye shi gzugs/ /de la skye dang shi ba'ang med/ /de ni yang dag bden gzugs</text></item>
<item><p>154b7</p><section>mdo sde</section><text>bzhin/ /phyi mo nus su 'byung nus med/ /chos rnams de yi tshe na ni/ /'byung zhing nub par rang las skye/ /shin tu gtsang ma'i phyi mo nyid/ /phyi mo'i rgyu yi stobs ma yin/ /phyin chad de yi gnas thob pa/ /</text></item>
<item><p>154b8</p><section>mdo sde</section><text>thob pa'i phyi mo'i gtsang ma thob/ /de nas byang chub sems dpa' sa'i snying pos sangs rgyas kyis bshad do cog thos nas sems tshim ste/ de'i phal mang po rnams dogs pa med de/ phal mang po rnams shes zin nas</text></item>
<item><p>155a1</p><section>mdo sde</section><text>tshigs su bcad pa bshad do/ /bdag gis phal gyi sems dog rig /de lta bas na brtul bar dris/ /yang dag gshegs pa dge byams che/ /bye brag phye ste lus pa med/ /rnam gnyis kyis ni phal</text></item>
<item><p>155a2</p><section>mdo sde</section><text>mang po/ /kun gyis gnang zhing mngon par thob/ /bdag gis da ni zin nas kyis/ /sems can thams cad khyab par bstan/ /yang dag gshegs pas thugs rjes su/ /phyi mo'i smon lam yong ma btab/ /</text></item>
<item><p>155a3</p><section>mdo sde</section><text>de bas bu gcig sa gnas su/ /'jig rten mya ngan khams su gnas/ /de nas yang dag par gshegs pas phal mang po la bka' stsal pa/ byang chub sems dpa' 'di bsam gyis mi khyab ste/ /khor mor</text></item>
<item><p>155a4</p><section>mdo sde</section><text>byams pa chen po spyad de sems can sdug bsngal las byung ngo / /sems can la la zhig yi ge 'di'i chos gzungs su 'dzin cing byang chub sems dpa' de'i ming dang gzugs su 'dzin na las ngan par mi ltung ste/</text></item>
<item><p>155a5</p><section>mdo sde</section><text>bsgribs pa'i bgegs thams cad kun bsal te med do/ /sems can la la zhig go bdun gzhan bsam pa med par mi g.yo ba'i 'od byang chub thob par byas so/ /de'i tshe byang chub sems dpas rtag par lus</text></item>
<item><p>155a6</p><section>mdo sde</section><text>sprul te/ chos bshad nas mi de'i mgon skyabs byas te/ mthar skad cig kyang mi gtong zhing mi de la sogs pa smyur te bla na med pa g.yung drung rdzogs pa'i byang chub thob par byas so/ /khyed la sogs pa byang chub sems</text></item>
<item><p>155a7</p><section>mdo sde</section><text>dpa' sems can la ston cing slob na ji lta bur theg pa chen po gzhung mi 'gyur ba bye brag phyed pa kun spyod sbyor du chug cig /de nas dga' bos 'dug pa stan las langs te mdun du sangs rgyas la gsol pa/ yang dag par</text></item>
<item><p>155a8</p><section>mdo sde</section><text>gshegs pas theg pa chen po'i bsod nams kyi phung po yang dag par mdud pa gcod pa skye ba med pa'i tshor ba bsod pa bshad pa/ bsam gyis mi khyab pa de lta bu'i chos kyi ming ci zhes bgyi/ chos kyi gzhung de mnos</text></item>
<item><p>155b1</p><section>mdo sde</section><text>te gzungs su bzung na bsod nams ji tsam zhig thob/ sangs rgyas kyi byams pa'i thugs rjes bdag la bkrol bshad par smon to/ /sangs rgyas kyis gsungs pa/ pho dge ba chos kyi yi ge 'di'i ming ni bsam gyis mi</text></item>
<item><p>155b2</p><section>mdo sde</section><text>khyab ste/ snga ma 'das pa'i sangs rgyas rnams kyis 'or bar dgongs pas yang dag par gshegs pa'i ye shes kyi mtshor chud par gsungs so/ /sems can la la zhig gis chos kyi yi ge 'di gzungs su 'dzin pa gcig yod</text></item>
<item><p>155b3</p><section>mdo sde</section><text>na chos kyi yi ge thams cad la ci yang re zhing btsal ba med/ chos kyi yi ge 'dis ni chos kun gyi mdo btus te/ chos so cog gi gces pa bsdus so/ /chos kyi yi ge rnams kyi phyi mo'i bsams pa ste/ chos kyi</text></item>
<item><p>155b4</p><section>mdo sde</section><text>yi ge 'di'i ming ni theg pa chen po bsdus so/ /yang ming rdo rje'i ting nge 'dzin ces kyang bya'o/ /yang ming dpag tu med pa'i gzhung gi phyi mo zhes kyang bya ste/ mi la la zhig gis chos kyi yi ge 'di mnos te gzungs su</text></item>
<item><p>155b5</p><section>mdo sde</section><text>'dzin pa zhig yod na de brgya stong gis sangs rgyas gzungs su 'dzin pa ste/ de lta bu'i legs pa'i don ni dper nam mkha' dang mtshungs mu mtha' med de/ bsam gyis mi khyab pa'i chos kyi yi ge 'di gtams bcol</text></item>
<item><p>155b6</p><section>mdo sde</section><text>to/ /dga' bos gsol pa/ ji lta bu'i sems spyod pa dang / ji lta bu'i mis chos kyi yi ge 'di mnos shing gzungs su 'dzin/ sangs rgyas kyis gsungs pa/ pho dge ba chos kyi yi ge 'di mnos shing gzungs su</text></item>
<item><p>155b7</p><section>mdo sde</section><text>'dzin pa'i mi de ni sems thob pa dang / stor ba med la rtag tu tshangs par spyod pa spyad de/ 'dran tor brjod pa la yang rtag par mi g.yo ba'i sems la dad de/ grong khyim du zhugs pa yang sems rtag par thub pa la</text></item>
<item><p>155b8</p><section>mdo sde</section><text>'dug go/ /khyim du 'dug na yang yod pa gsum la ma chags pa de lta bu'i da ltar gyi tshe'i dus la dpal yon rnam pa lnga yod de/ gcig ni phal gyis btsun zhing gus pa'o/ /gnyis ni lus ye 'drog tu mi mchi ba'o/ /</text></item>
<item><p>156a1</p><section>mdo sde</section><text>gsum ni yon po chad pa yid myur du lan lon pa'o/ /bzhi ni sems can bsgral ba la sred pa'o/ /lnga ni 'phrul gyi lam du 'jug nus pa ste/ de lta bu'i mis ni chos kyi yi ge 'di mnos shing gzungs su 'dzin</text></item>
<item><p>156a2</p><section>mdo sde</section><text>to/ /dga' bos gsol pa/ de lta bu'i mis ni sems can rnams bsal la yon blang du rung ngam mi rung / sangs rgyas kyis gsungs pa/ de lta bu'i mis ni sems can rnams kyi phyir dpal zhing chen po byas nas</text></item>
<item><p>156a3</p><section>mdo sde</section><text>rtag par shes rab chen po spyad de/ dpal gyi rang bzhin bden pa gnyis ka gnas/ dge 'dun gyi gzhi rten pa yin te/ yon rnams la mgo dang / mig dang / rkang pa dang / glad pa de kun kyang blang du rung na/ gos dang</text></item>
<item><p>156a4</p><section>mdo sde</section><text>kha zas blang du rung ba la smos kyang ci dgos/ pho dge ba de lta bu'i mi ni khyod kyi dge ba'i bshes gnyen yin/ khyod kyi zam pa yin na/ mi tha mal pa lta smos kyang ci dgos na yon mi 'bul/ dga' bos gsol pa/</text></item>
<item><p>156a5</p><section>mdo sde</section><text>mi de la chos kyi yi ge de mnos te/ gzungs su bzung ba yon phul na mi des dpal yon ji tsam thob/ sangs rgyas kyis gsungs pa/ yang mi la la zhig gis mkhar gang ba'i gser dngul khyer te sbyar bar byas pas mi</text></item>
<item><p>156a6</p><section>mdo sde</section><text>des chos kyi bshad zin nas/ de'i tshe dga' bo dang / byang chub sems dpa' dang / phal sde bzhin kun shin tu dga' ste/ sems kyis yang dag pa'i mir gyur pa thob nas sangs rgyas kyi zhabs la spyi bos phyag</text></item>
<item><p>156a7</p><section>mdo sde</section><text>'tshal te/ dga' nas gus par spyod do/ /rdo rje'i ting nge 'dzin gyi chos kyi yi ge/ rdzogs s+ho// //@#/ /rgya gar skad du/ Ar+ya tsa tur da ra ka sa mA d+hi nA ma ma hA yA na sU tra/ bod skad du/ 'phags</text></item>
<item><p>156a8</p><section>mdo sde</section><text>pa khye'u bzhi'i ting nge 'dzin ces bya ba theg pa chen po'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan</text></item>
<item><p>156b1</p><section>mdo sde</section><text>'das yongs su mya ngan las 'da' ba de nyid kyi dus kyi tshe ku sha'i grong khyer na gyad rnams dang nye ba na yod pa shing sA la zung gi tshal na shing sA la zung gi bar na bzhugs so/ /de nas tshe dang ldan pa kun dga' bo bcom ldan 'das ga la ba der song</text></item>
<item><p>156b2</p><section>mdo sde</section><text>ste phyin nas bcom ldan 'das kyi spyan sngar thal mo sbyar te bcom ldan 'das la mig mi 'dzums par rtog cing 'dug go/ /de nas bcom ldan 'das kyis tshe dang ldan pa kun dga' bo la bka' stsal pa/ go'u ta ma'i bu khyod ci'i phyir de bzhin</text></item>
<item><p>156b3</p><section>mdo sde</section><text>gshegs pa la mig mi 'dzums par rtog par byed/ de nas bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das mdang bdag gis de bzhin gshegs pa yongs su mya ngan las</text></item>
<item><p>156b4</p><section>mdo sde</section><text>'da' ba'i snga ltas g.yar lam 'jigs pa chen po 'jigs su rung ba/ spu zing zhes bgyid pa zhig rmis lags te/ bcom ldan 'das bdag g.yar lam de rmis nas bcom ldan 'das shin tu myur bar yongs su</text></item>
<item><p>156b5</p><section>mdo sde</section><text>mya ngan las 'da' bar mi 'gyur lags grang snyam nas de'i slad du sdug bsngal zhing yid mi bde ba dang / mya ngan gyi zug rngus gzir bar gyur lags so/ /bcom ldan 'das kyis bka' stsal pa/ go'u ta ma'i bu</text></item>
<item><p>156b6</p><section>mdo sde</section><text>khyod kyi rmi lam na de bzhin gshegs pa yongs su mya ngan las 'da' ba'i snga ltas 'jigs pa ji lta bu zhig rmis/ de nas bcom ldan 'das kyis de'i tshe tshe dang ldan pa kun dga' bo la tshigs su bcad de bka' stsal pa/</text></item>
<item><p>156b7</p><section>mdo sde</section><text>sA la'i tshal khrod 'di nyid du/ /'jig rten mgon po'i ltas su ni/ /khyod kyis rmi lam ci rmis pa/ /dris pa de ni nga la smros/ /de nas bcom ldan 'das la tshe dang ldan pa kun dga' bos tshigs su bcad de gsol</text></item>
<item><p>156b8</p><section>mdo sde</section><text>pa/ mdang sum bdag gi g.yar lam na/ /'jigs su rung zhing dngangs bgyid la/ /spu zing bgyid pa rmis gyur pa/ /de ni mi mchog gsan tu gsol/ /'jig rten khams 'dir ljon pa'i shing / /rtag tu</text></item>
<item><p>157a1</p><section>mdo sde</section><text>me tog 'bras bu dag /rnam pa kun gyi mchog ldan pa/ /yid ni dga' bar bgyid pa 'khrungs/ /'jig rten khams su ljon mchog de/ /grib ma bsil bas sems can rnams/ /rab tu dga' bgyid bro</text></item>
<item><p>157a2</p><section>mdo sde</section><text>nad dang / /mya ngan dag kyang sel bar bgyid/ /yon tan mtha' yas phun tshogs shing / /srid rtse'i bar du mtho bar 'phags/ /de mthong bas ni mig dag cing / /thos pas rna ba rnam dag 'gyur/ /de las rab</text></item>
<item><p>157a3</p><section>mdo sde</section><text>'jam don ldan zhing / /shin tu rigs shing chos ldan la/ /sems can kun la bde skyid pa'i/ /sgra skad dag kyang nges par 'byung / /de las gang gA'i bye snyed kyi/ /'od zer dag ni 'byung 'gyur zhing / /de dag snyed</text></item>
<item><p>157a4</p><section>mdo sde</section><text>kyi zhing rnams kyang / /ljon shing chen pos bsal bar bgyid/ /phyogs bcu'i 'jig rten khams kyi mi/ /mtha' yas dpag tu ma mchis pa/ /gang dag 'od kyis reg gyur pa/ /sems can rnams kyi don kyang</text></item>
<item><p>157a5</p><section>mdo sde</section><text>bgyid/ /phyogs bcu'i 'jig rten khams su ni/ /de las dri ngad 'byung bar 'gyur/ /gang dag de yi dri snom pa/ /de dag ngan 'gror mchi mi 'gyur/ /de dag dmyal bar mi mchi zhing / /dud 'gro'i skye gnas</text></item>
<item><p>157a6</p><section>mdo sde</section><text>sdig can dang / /yi dgas lha min ris mi mchi/ /de dag bzang 'gror mchi bar 'gyur/ /sems can kun la bde skyed pa/ /de 'dra'i ljon shing chen po de/ /gyad kyi dog sar chag nas ni/ /sA la'i tshal gyi</text></item>
<item><p>157a7</p><section>mdo sde</section><text>gseb du sgyel/ /ljon mchog chag pa mthong gyur nas/ /de nas srog chags stong phrag ni/ /bsam yas dpag tu ma mchis pa/ /cho nges 'debs shing smre sngags 'don/ /de tshe sgra de mi grag cing / /dri</text></item>
<item><p>157a8</p><section>mdo sde</section><text>yang bda' bar ma gyur la/ /gdeg pa'i rngo yang ma thog nas/ /de ma thag tu bdag kyang brgyal/ /de ltar 'jigs su rung ba dang / /spu yang zing zhes bgyid pa yi/ /g.yar lam mdang sum rmis pa de/ /</text></item>
<item><p>157b1</p><section>mdo sde</section><text>spyan dang ldan pa bdag la gsungs/ /de nas gnas gtsang ma'i ris kyi lha'i bu rnams dang / mi mjed kyi bdag po tshangs pa dang / bdud kyi bu ded dpon dang / lha'i dbang po brgya byin dang / rgyal po chen po bzhi po dag</text></item>
<item><p>157b2</p><section>mdo sde</section><text>so so na gnas pas bcom ldan 'das yongs su mya ngan las 'da' ba'i snga ltas mthong nas/ rang rang gi 'khor lha'i bu khrag khrig phrag brgyad bcu brgyad bcu lhag tsam gyis yongs su bskor cing mdun du bdar nas</text></item>
<item><p>157b3</p><section>mdo sde</section><text>bcom ldan 'das ga la ba der dong ste lhags nas bcom ldan 'das kyi zhabs la mgo bos phyag 'tshal te/ sgra skad 'thun par nyam thag pa'i nga ros ngu zhing mya ngan byed la smre sngags 'don bzhin du de'i tshe tshe dang ldan pa kun</text></item>
<item><p>157b4</p><section>mdo sde</section><text>dga' bo la tshigs su bcad pa 'di dag smras so/ /kye ma'o sdug bsngal mi bzad che/ /sA la'i tshal khrod dga' bar ni/ /de ring mgon po mya ngan 'da'/ /kun dga' khyod kyis mi shes sam/ /gang zhig snang med</text></item>
<item><p>157b5</p><section>mdo sde</section><text>rnams kyi sgron/ /skyabs dang dpung gnyen gang yin pa/ /de ni zhi ba len med par/ /de ring mya ngan 'da' bar 'gyur/ /de nas bcom ldan 'das kyis de'i tshe tshe dang ldan pa kun dga' bo dang / thams cad dang ldan pa'i lha'i</text></item>
<item><p>157b6</p><section>mdo sde</section><text>'khor de dag la tshigs su bcad de bka' stsal pa/ ji ltar mthong ba gzhan min te/ /de ring sA la'i tshal khrod du/ /nga ni mya ngan 'da' 'gyur gyis/ /mya ngan ma byed brtan par gyis/ /kha dog ldan zhing bsam yas la/ /'od</text></item>
<item><p>157b7</p><section>mdo sde</section><text>dang dri bsung phun tshogs pa'i/ /ljon shing ljon pa chen po de/ /sA la'i tshal khrod chag gyur pa/ /ljon shing ci 'drar ston pa ni/ /de ring sA la'i tshal khrod du/ /ji ltar me la chus btab bzhin/ /len med mya ngan 'da' bar</text></item>
<item><p>157b8</p><section>mdo sde</section><text>'gyur/ /shes rab rdzu 'phrul mthar phyin pa/ /nye rgyal pang nas skyes dag bzhin/ /mi mchog nga yang 'da' 'gyur bar/ /kun dga' khyod kyis mi shes sam/ /'dus byas thams cad mi rtag ste/ /skye zhing 'jig</text></item>
<item><p>158a1</p><section>mdo sde</section><text>pa'i chos can yin/ /ston pas de dag rab mkhyen nas/ /dge slong rnams la de yang bshad/ /kun dga' tshur shog khyod song la/ /nga'i nyan thos rnams la smros/ /lha'i mig gi mthar phyin pa/ /</text></item>
<item><p>158a2</p><section>mdo sde</section><text>gnas brtan chen po ma 'gags dang / /gnas brtan chen po ka ta'i bu/ /gnas brtan gang po rab 'byor dang / /gsus po che ni chen po dang / /ba lang bdag dang dga' byed dang / /gro zhin don yod rgyal po dang / /chos</text></item>
<item><p>158a3</p><section>mdo sde</section><text>gos ngan pa 'chang ba dang / /dga' bo dang ni sgra gcan bzang / /nga yi nyan thos gzhan rnams dang / /slob dang mi slob gnas brtan dang / /gzhan yang so so'i skye bo dag /nga ni mya ngan 'da' 'gyur gyis/ /thams cad shin</text></item>
<item><p>158a4</p><section>mdo sde</section><text>tu myur bar sbron/ /slob dang so so'i skye bo yis/ /ma mthong sdug bsngal skye 'gyur bas/ /mya ngan 'das pa'i 'og tu ni/ /mya ngan zug rngus gzir mi bya/ /mya ngan ma byed 'du byed rnams/ /mi rtag rmi lam lta bu</text></item>
<item><p>158a5</p><section>mdo sde</section><text>zhes/ /ji ltar chos kyi chos nyid kyis/ /de dag rnams ni dbugs dbyung bya/ /de skad ces bka' stsal pa dang / bcom ldan 'das la tshe dang ldan pa kun dga' bos slar tshigs su bcad de gsol pa/ mgon po</text></item>
<item><p>158a6</p><section>mdo sde</section><text>sangs rgyas mya ngan las/ /'da' bar 'gyur bar thos nas bdag /phyogs slad bdag ni lus rma zhing / /bdag ni g.yar ngan shin tu che/ /lus nyams bde ba ma mchis shing / /sems nyams bde ba'ang ma mchis</text></item>
<item><p>158a7</p><section>mdo sde</section><text>la/ /chags bral nyams bde'ang ma mchis na/ /spyan ldan bdag ni ji ltar mchi/ /bdag gi skyabs dang dpung gnyen dang / /'jig rten rnam 'dren gang lags pa/ /deng mthong slad kyis mi mthong zhes/ /gnas brtan</text></item>
<item><p>158a8</p><section>mdo sde</section><text>rnams la ji skad bgyi/ /mya ngan gyur cing sdug bsngal bas/ /ji ltar mya ngan brjod par bgyi/ /bdag cag rnams kyi 'jig chen 'di/ /gnas brtan de dag ji ltar nyan/ /gang dag slob dang skye bo yi/ /dge slong mya ngan zug</text></item>
<item><p>158b1</p><section>mdo sde</section><text>rngu yis/ /kun nas zug pa ji ltar gnas/ /mi mchog bskal par bzhugs su gsol/ /'khor bzhi'i nang du mchis nas ni/ /ston pa mya ngan 'da' 'gyur zhes/ /ji ltar brjod bgyi mi yi mchog /thub chen</text></item>
<item><p>158b2</p><section>mdo sde</section><text>bskal par bzhugs su gsol/ /sgron ma chen po'i 'jig rten du/ /shin tu myur bar nub 'gyur te/ /'jig rten 'di dag rab myur bar/ /ldongs pa nyid du 'gyur lags so/ /mi mchog bdag ni g.yar ngan 'di/</text></item>
<item><p>158b3</p><section>mdo sde</section><text>dge slong rnams la smrar mi spro/ /gang la g.yar ngan ma mchis pa/ /gzhan zhig mngag par bka' stsal gsol/ /bcom ldan 'das kyis bka' stsal pa/ go'u ta ma'i bu 'du byed thams cad mi rtag pa yin gyis</text></item>
<item><p>158b4</p><section>mdo sde</section><text>mya ngan ma byed par thong cig /de nas bcom ldan 'das kyis de'i tshe tshe dang ldan pa kun dga' bo la phyir tshigs su bcad de bka' stsal pa/ bye ba mtha' yas lha rnams kyis/ /de ring sangs rgyas 'da' thos nas/ /gzhal</text></item>
<item><p>158b5</p><section>mdo sde</section><text>med khang dag spangs nas ni/ /mya ngan byed cing smre sngags 'don/ /nga 'das phyi na dge slong dag /ma mthong mya ngan byed ma gzhug /'di ni rim gro byed pa'i las/ /song la dge slong rnams kyang sbron/ /de'i tshe tshe dang ldan</text></item>
<item><p>158b6</p><section>mdo sde</section><text>pa ma 'gags pa ri rab kyi spo la sum cu rtsa gsum pa'i lha rnams la chos ston cing 'dug go/ /tshe dang ldan pa ma 'gags pas lha'i mig rnam par dag pa mi las shin tu 'das pas lha'i bu dbang che ba dbang che bar grags</text></item>
<item><p>158b7</p><section>mdo sde</section><text>pa rnams rang rang gi gzhal med khang dag nas mi snang bar gyur pa mthong zhing lha rnams kyi smre sngags 'don pa'i sgra chen po dag kyang thos/ rang gi 'khor rnams kyang srabs par mthong ngo / /de nas tshe dang ldan pa ma 'gags</text></item>
<item><p>158b8</p><section>mdo sde</section><text>pas de'i tshe bsams te/ lha'i mig gis lha'i bu 'khor dang bcas pa de dag yi chad cing rang rang gi 'dod pa'i dga' ba dag spangs te/ rings pa rings par gang du dong zhing 'dong bar byed ces 'jig rten la rnam par bltas</text></item>
<item><p>159a1</p><section>mdo sde</section><text>so/ /de nas tshe dang ldan pa ma 'gags pas ri'i rgyal po ri rab kyi rtse mo las dpag tshad brgya tsam dag chad pa dang / ri'i rgyal po ri rab kyi rtse mo las dpag tshad nyis brgya tsam dang / rtse mo las dpag tshad</text></item>
<item><p>159a2</p><section>mdo sde</section><text>sum brgya tsam dang / rtse mo las dpag tshad bzhi brgya tsam dag chad pa dang / rtse mo las dpag tshad lnga brgya tsam dag chad cing chad cing rgya mtsho chen po'i nang du lhung ba dag kyang mthong ste/ sems can 'ga' tsam la yang</text></item>
<item><p>159a3</p><section>mdo sde</section><text>gnod pa 'am/ rnam par 'tshe bar mi byed na srog gi bar chad byed par 'gyur ba lta smos kyang ci dgos/ 'di ltar ri rab kyi rtse mo de dag kyang gang dag ri'i rgyal po ri rab la rten cing gnas pa'i lha dang / klu dang / gnod sbyin</text></item>
<item><p>159a4</p><section>mdo sde</section><text>dang / dri za dang / lha ma yin dang / nam mkha' lding dang / mi 'am ci dang / lto 'phye chen po de dag gis bcom ldan 'das yongs su mya ngan las 'da' ba thos nas mya ngan gyi zug rngus gzir cing / bcom ldan 'das</text></item>
<item><p>159a5</p><section>mdo sde</section><text>shAkya thub pa/ shAkya'i bdag po'i rgyal po/ bskal pa bye ba grangs med pa nas yang dag par bsgrubs pa/ dge ba'i rtsa ba shin tu yongs su dag pa dang ldan pa de ring gyad rnams dang nye ba na yod pa shing sa la zung gi</text></item>
<item><p>159a6</p><section>mdo sde</section><text>drung du len pa med par yongs su mya ngan las 'da' bar 'gyur te/ deng ni lha dang bcas pa'i 'jig rten gyi mig zum par 'gyur ro zhes de dag ku sha'i grong khyer logs su mngon par phyogs te/ rings pa rings par</text></item>
<item><p>159a7</p><section>mdo sde</section><text>brtad cing dong ba dag gis ri'i rgyal po ri rab kyi rtse mo de dag kun du rab tu bsgul cing kun du rab tu bskyod de rings pa rings par brtad pa de dag gis ri'i rgyal po ri rab dang / rgya mtsho chen po yang g.yos shing 'khrugs</text></item>
<item><p>159a8</p><section>mdo sde</section><text>par gyur te/ de'i phyir ri'i rgyal po ri rab kyi rtse mo de dag rgya mtsho chen po'i nang du lhung bar gyur to/ /de nas tshe dang ldan pa ma 'gags pa ri rab kyi spo la 'dug pas de'i tshe sgra skad chen po phyung ste tshigs su bcad pa 'di</text></item>
<item><p>159b1</p><section>mdo sde</section><text>dag smras so/ /'jig rten rnams kyi ded dpon gang yin pa/ /gang gis 'jig rten bde ba stsol mdzad cing / /sems can rnams kyi sbyin gnas gang yin pa/ /thub pa de ni de ring mya ngan 'da'/ /ye shes 'byung gnas</text></item>
<item><p>159b2</p><section>mdo sde</section><text>rab rib mun bcom zhing / /'jig rten srog chags rnams kyi pha dang ma/ /de bzhin skyabs dang dpung gnyen gang yin pa/ /thub pa de ni de ring mya ngan 'da'/ /zug rngu 'byin mdzad sdig med nyon mongs med/ /gso mdzad dam</text></item>
<item><p>159b3</p><section>mdo sde</section><text>pa sman pa chen po ste/ /mi dge'i zug rngu 'byin mchog gang yin pa/ /thub pa de ni de ring mya ngan 'da'/ /gang zhig sems can chags dang sdang bas bcom/ /rmongs pas zil non rga dang 'chi la chags/ /'gags 'gal</text></item>
<item><p>159b4</p><section>mdo sde</section><text>lam log zhugs pa gzigs nas ni/ /'jig rten thugs rje bskyed nas chos ston cing / /gang zhig bdud sde rab gtum drag po'i gzugs/ /sna tshogs gzugs can mtshon sra rdo rje thogs/ /kha cig 'jigs pa du ma</text></item>
<item><p>159b5</p><section>mdo sde</section><text>rnam ston cing / /gzhan dag sna tshogs brag thogs 'khod gyur pa/ /de 'drar rnam mang drag po'i gzugs can gyi/ /sde dag gzigs kyang mi g.yo mi 'gul ba/ /bdud kyi sde bcom 'jig rten mgon po de/ /sa la'i</text></item>
<item><p>159b6</p><section>mdo sde</section><text>tshal du de ring mya ngan 'da'/ /gang gis phyag g.yas rab tu brkyang mdzad de/ /ri rab rtse 'di grong bcas g.yo mdzad cing / /chos kun mnga' brnyes rnam 'dren drang srong de/ /sA la'i tshal du mya ngan 'da' bar 'gyur/ /gang gis</text></item>
<item><p>159b7</p><section>mdo sde</section><text>brdabs pa phyogs bcur bsam yas pa'i/ /sgra bsgrags mkhyen pa'i pha rol byon gyur pa/ /ston pa sems can rnams kyi snying po de/ /sa la'i tshal du de ring mya ngan 'da'/ /gang gis stobs ldan sder bcas skrag</text></item>
<item><p>159b8</p><section>mdo sde</section><text>mdzad cing / /mi g.yo mya ngan med pa 'dus ma byas pa brnyes/ /srog chags rnams la phan phyir 'khor lo bskor mdzad cing / /thub pas bden pa bzhi dag rab tu bstan/ /gang zhig cho 'phrul bsam gyis mi</text></item>
<item><p>160a1</p><section>mdo sde</section><text>khyab ste/ /skra rtse'i khyon la zhing rnams bkod mdzad cing / /sku la sku yi 'du shes mi mnga' ba/ /mgon po de ni de ring mya ngan 'da'/ /ston pa gyad kyi yul du gshegs nas ni/ /nye na yod pa'i tshal khrod</text></item>
<item><p>160a2</p><section>mdo sde</section><text>zhugs gyur te/ /bsam gtan zhi la bdag nyid mnyam bzhag nas/ /shing zad me ltar mya ngan 'da' bar 'gyur/ /tshe dang ldan pa ma 'gags pas tshigs su bcad pa de dag smras ma thag tu de nas de'i tshe sangs rgyas kyi</text></item>
<item><p>160a3</p><section>mdo sde</section><text>mthus 'dzam bu'i gling na dge slong dang / dge slong ma dang / dge bsnyen dang / dge bsnyen ma ji snyed pa rnams las gnas brtan 'od srung chen po 'khor dang bcas pa ma gtogs pa dang / gzhan yang dge slong nyis brgya</text></item>
<item><p>160a4</p><section>mdo sde</section><text>rtsa bzhi ma gtogs pa de las gzhan pa'i 'khor bzhi po bcom ldan 'das kyi zhabs la phyag 'tshal ba rnams bcom ldan 'das la blta ba'i tha mar gyur pa ni 'di yin no/ /zhes gyad rnams kyi nye ba na yod pa shing sa la</text></item>
<item><p>160a5</p><section>mdo sde</section><text>zung gi tshal ga la ba der dong ngo / /tshe dang ldan pa ma 'gags pas tshigs su bcad pa de dag smras ma thag tu de nas de'i tshe gzhan yang stong gsum gyi stong chen po'i 'jig rten gyi khams na mngon par shes pa mngon par</text></item>
<item><p>160a6</p><section>mdo sde</section><text>shes pa'i lha dang / lha'i bu mo dang / klu dang / klu rgan pho dang / klu'i bu mo dang / gnod sbyin dang / gnod sbyin gzhon nu dang / gnod sbyin gyi bu mo dang / sha za dang / sha za rgan po dang / sha za gzhon nu dang / sha za</text></item>
<item><p>160a7</p><section>mdo sde</section><text>gzhon nu ma ji snyed pa rnams dang / 'gro ba rnams lha ma yin dang / nam mkha' lding dang / mi 'am ci dang lto 'phye chen po dang / mi dang mi ma yin pa dang / skar ma ji snyed pa de dag thams cad mig mchi mas</text></item>
<item><p>160a8</p><section>mdo sde</section><text>gang ste mya ngan byed cing smre sngags 'don la ngud mos 'debs shing yang dang yang du smre ste/ sdug bsngal zhing yid mi bde la mya ngan gyi zug rngus gzir bas lag pa gnam du bsgreng ste/ ngud mos 'debs par byed</text></item>
<item><p>160b1</p><section>mdo sde</section><text>do/ /yang kha cig ni lag pa sbrel cing ngu'o/ /kha cig ni phan tshun mgo sprad de gcig gi gdong du gcig lta zhing ngu'o/ /kha cig ni kha gdangs te nyam thag pa'i nga ro 'byin cing smre sngags 'don la dbang po nyams shing bzhin</text></item>
<item><p>160b2</p><section>mdo sde</section><text>gyi dkyil 'khor mog mog por gyur te/ rkang lag sgyur zhing ngu'o/ /yang de na kha cig ni gcig la gcig lta zhing ngu'o/ /kha cig ni glad pa rdebs par byed do/ /kha cig ni lag pa gnyis kyis mgo la rdebs shing lus</text></item>
<item><p>160b3</p><section>mdo sde</section><text>rab tu nyon smongs par byed do/ /kha cig ni mig sgyur zhing ngud mos 'debs la/ rkang mthil bsregs pa bzhin du sgyid pa 'dar la cho nges 'debs shing smre sngags 'don to/ /kha cig ni e ma'o sangs rgyas/ e ma'o sangs</text></item>
<item><p>160b4</p><section>mdo sde</section><text>rgyas zhes smre sngags 'don cing gdong mchi mas gang la sdug bsngal zhing nyam thag ste/ lag mthil gyis mig nyed cing cho nges 'debs la mya ngan byed cing mya ngan gyi zug rngus gzir bas bzhin gyi dkyil 'khor la 'drad cing mya</text></item>
<item><p>160b5</p><section>mdo sde</section><text>ngan byed smre sngags 'don to/ /srog chags bye ba phrag mang po gzhan dag ni mchi mas brnangs bzhin du mchi ma klog cing sgra chen po 'byin to/ /kha cig ni thal mo sbyar te mchi ma klog cing smre sngags 'don to/ /kha cig</text></item>
<item><p>160b6</p><section>mdo sde</section><text>ni mya ngan gyi mes gdungs nas lag pa g.yas pas mgo bo la 'dzin cing smre sngags 'don to/ /de bzhin du gzhan dag kyang lus yongs su rmya nas lag pa g.yon pas mgo bo la 'dzin cing smre sngags 'don to/ /kha</text></item>
<item><p>160b7</p><section>mdo sde</section><text>cig ni lag pa rdeb la bzhin gyi dkyil 'khor gyi mdog nyams shing sngon por gyur la/ mya ngan gyis nyam thag cing smre sngags 'don to/ /de nas lha dang / klu dang / gnod sbyin dang / dri za dang / lha ma yin dang /</text></item>
<item><p>160b8</p><section>mdo sde</section><text>nam mkha' lding dang / mi 'am ci dang / lto 'phye chen po 'khor dang bcas pa de dag mya ngan byed cing smre sngags 'don bzhin du bcom ldan 'das ga la ba der dong ste phyin nas bcom ldan 'das kyi spyan sngar shing bcad de</text></item>
<item><p>161a1</p><section>mdo sde</section><text>'gyel ba bzhin du sa la sgyel nas/ kha cig ni bcom ldan 'das kyi zhabs gnyis la 'dud do/ /kha cig ni gdung ba'i sgra chen po 'byin to/ /kha cig ni gdung ba'i sgra 'byin cing sa la 'gre'o/ /kha cig ni bcom</text></item>
<item><p>161a2</p><section>mdo sde</section><text>ldan 'das kyi spyan sngar 'khod nas lag pa gnam du bsgreng ste/ e ma'o sangs rgyas e ma'o sangs rgyas/ e ma'o mgon po/ e ma'o thugs rje can sems can thams cad la thugs brtse zhing skyobs par mdzad pa/</text></item>
<item><p>161a3</p><section>mdo sde</section><text>e ma'o 'jig rten gsum gyi skyabs dang dpung gnyen sems can thams cad la mig stsol bar mdzad pa/ e ma'o rten med pa rnams kyi rten mdzad pa/ 'jig rten stongs par 'gyur ro/ /sems can thams cad</text></item>
<item><p>161a4</p><section>mdo sde</section><text>ldongs par 'gyur ro/ /sangs rgyas dkon mchog med par 'gyur ro/ /zhes smre sngags 'don cing de dag phan tshun lag pa sbrel te snying rje rje skad du ma shi ba'i smre sngags lta bus smre sngags 'don to/ /pha shi ba dang /</text></item>
<item><p>161a5</p><section>mdo sde</section><text>phu nu shi ba dang / bu shi ba'i smre sngags lta bus smre sngags 'don cing / e ma'o mgon po/ e ma'o dge ba'i bshes gnyen/ e ma'o snyan cing 'jam pa gsung ba/ e ma'o seng ge dang / glang po che dang /</text></item>
<item><p>161a6</p><section>mdo sde</section><text>khyu mchog gi stobs can/ e ma'o bdud rtsi'i go 'phang ston pa zhes rnam pa sna tshogs mang por smre sngags 'don to/ /kha cig ni bar snang la song ste bdag nyid brdabs nas de dag sa la lhung ba dang / sa la 'gre ldog</text></item>
<item><p>161a7</p><section>mdo sde</section><text>cing snying thag pa nas snying rje bar smre zhing smre sngags 'don to/ /de nas tshe dang ldan pa kun dga' bo brgyal nas shing bcad de 'gyel ba bzhin du sa la 'gyel to/ /des yang 'du shes phyir rnyed nas bcom ldan 'das kyi spyan sngar</text></item>
<item><p>161a8</p><section>mdo sde</section><text>lag pa gnyis sa la btsugs te/ bcom ldan 'das kyi zhal du lta zhing de'i tshe tshigs su bcad pa 'di dag gsol to/ /sems can shin tu sdug bsngal la/ /ngu zhing smre sngags 'don bgyid la/ /mya ngan zug rngus</text></item>
<item><p>161b1</p><section>mdo sde</section><text>gzir mthong nas/ /bdag gi g.yar ngan slar zhing skye/ /ji ltar dgon pa'i shul shig tu/ /'dron pa chom pos bcom gyur cing / /zhugs kyi phung po chen po yang / /mdun na mchis pa mthong ba na/ /kun nas</text></item>
<item><p>161b2</p><section>mdo sde</section><text>zhugs par mthong nas ni/ /de dag 'jigs pa lhar skyes shing / /phyogs rgyug de dag skyabs ma mchis/ /kun nas dpung gnyen ma mchis ltar/ /de bzhin sems can mang po rnams/ /sangs rgyas mya ngan 'da'</text></item>
<item><p>161b3</p><section>mdo sde</section><text>thos nas/ /skyabs ma mchis shing sdug bsngal la/ /mya ngan zug rngus gzir bar mthong / /gang dag gtso bo 'das gyur na/ /ji ltar sangs rgyas blta bar bgyi/ /gzhan dag mya ngan 'da' 'gyur la/ /bcom ldan</text></item>
<item><p>161b4</p><section>mdo sde</section><text>bskal par bzhugs su gsol/ /zhugs 'bar me lce ldan gyur pa/ /rgyu zad rab tu zhi ba ltar/ /gyad kyi yul du rdzogs sangs rgyas/ /mya ngan 'da' ba ji ltar blta/ /sangs rgyas 'od ma'i tshal khrod du/ /de ring slan</text></item>
<item><p>161b5</p><section>mdo sde</section><text>chad mi mthong zhing / /'dren pa rgyal byed tshal du ni/ /chos ston pa yang mi mthong ngo / /mi mchog de ni 'das gyur ces/ /li tsa bi yi grong khyer mchog /yangs pa can du zhugs nas ni/ /li tsa bi la ji ltar</text></item>
<item><p>161b6</p><section>mdo sde</section><text>brjod/ /gang zag gtso bo 'das gyur ces/ /shAkya rnams kyi grong khyer mchog /ser skya'i gnas su mchis nas ni/ /kun mi dga' ba ji ltar brjod/ /thub chen de ni rab zhi zhes/ /ma ga d+hA ba rnams dang</text></item>
<item><p>161b7</p><section>mdo sde</section><text>ni/ /ma skyes dgra yi grong mchog tu/ /ji ltar tshig tu brjod par bgyi/ /shAkya seng ge 'das gyur ces/ /srog chags stong phrag mang po dag /cho nges yang dang yang 'debs na/ /bdag gis ji ltar lon yang</text></item>
<item><p>161b8</p><section>mdo sde</section><text>gdab/ /shAkya seng ge 'das gyur na/ /dge slong dge slong ma dag dang / /khyim pa rnams kyang bdag gis ni/ /ji ltar dga' bgyi mi yi mchog /skyes mchog bdag la gnas brtan rnams/ /kun dga' mi</text></item>
<item><p>162a1</p><section>mdo sde</section><text>mchog sbyin pa'i gnas/ /rdzogs pa'i sangs rgyas gar gshegs shes/ /'dri na ji skad brjod par bgyi/ /thub pa lha klus dris pa na/ /bsam gtan chen po snyoms zhugs sam/ /'on te 'chag</text></item>
<item><p>162a2</p><section>mdo sde</section><text>tu gshegs so zhes/ /mi 'jigs par ni ji ltar brjod/ /bdag gis yang dang yang du ni/ /su yi seng ge'i gzims khri bshams/ /dpa' bo bdag gis slan chad ni/ /su yi seng ge'i khri yang bshams/ /</text></item>
<item><p>162a3</p><section>mdo sde</section><text>'khor rnams la ni seng ge ltar/ /bsnyengs pa mi mnga' sgrogs mdzad pa/ /go 'phang zab mo blta dka'i chos/ /bdag gis su la mnyan par bgyi/ /gang zag gtso bo 'das gyur na/ /su yi zhabs la chab</text></item>
<item><p>162a4</p><section>mdo sde</section><text>'bul zhing / /gang gi na bza' chos gos gzung / /su yi lhung bzed gzung bar bgyi/ /mi mchog dge 'dun dbus su ni/ /su zhig bdag gi bsngags pa brjod/ /kun dga' thos pa rgya mtsho zhes/ /slan chad</text></item>
<item><p>162a5</p><section>mdo sde</section><text>bdag la su zhig mchi/ /mkhyen pa spobs pa mtha' yas pa/ /gsung 'jam yid dga' mdzad pa dang / mchog tu dga' ba bskyed mdzad pa/ /su la mngon sum mnyan par bgyi/ /rgyal sras thos pa 'dzin pa yis/ /</text></item>
<item><p>162a6</p><section>mdo sde</section><text>de ltar smre sngags kun bton nas/ /thub pa chen po'i zhabs drung du/ /brgyal nas sa la sgyel bar gyur/ /de nas bcom ldan 'das kyis tshe dang ldan pa kun dga' bo la bka' stsal pa/ go'u ta ma'i bu ngas dang po nyid nas khyod</text></item>
<item><p>162a7</p><section>mdo sde</section><text>la kun dga' bo sdug pa dang yid du 'ong ba thams cad la rtag pa dang ldan pa med do zhes don de ma bstan tam/ go'u ta ma'i bu 'du byed thams cad ni rmi lam lta bu dang / sgyu ma lta bu dang / smig rgyu lta bu dang / zil ba'i thigs pa lta</text></item>
<item><p>162a8</p><section>mdo sde</section><text>bu dang / slu bar byed pa yin te/ 'du byed thams cad mi rtag pa yin gyis go'u ta ma'i bu ci rung mya ngan ma byed sme sngags ma 'don cig /go'u ta ma'i bu de bzhin gshegs pa do mod nam gyi thun tha ma la mtha' las 'das pa'i yongs su mya</text></item>
<item><p>162b1</p><section>mdo sde</section><text>ngan las 'da' ba dang / btags pa yang dag par 'joms pa'i yongs su mya ngan las 'da' ba dang / mi mnyam pa dang mnyam pa'i yongs su mya ngan las 'da' bas yongs su mya ngan las 'da' bar 'gyur gyis/ go'u ta ma'i bu khyod</text></item>
<item><p>162b2</p><section>mdo sde</section><text>song la shing sA la zung gi bar du de bzhin gshegs pa'i seng ge'i gzims khri dbu ni shar phyogs/ zhal ni byang phyogs/ rgyab ni lho phyogs su bstan la/ glo g.yas phyogs kyis dbab tu rung ba shoms shig /de nas tshe dang</text></item>
<item><p>162b3</p><section>mdo sde</section><text>ldan pa kun dga' bos de'i tshe ngu zhing mya ngan byed la smre sngags 'don cing mchi mas brnangs la ngu zhing gdong la mchi ma 'dzag bzhin du shing sa la zung gi bar du bcom ldan 'das kyi seng ge'i gzims khri bshams so/ /de nas</text></item>
<item><p>162b4</p><section>mdo sde</section><text>tshe dang ldan pa kun dga' bos bcom ldan 'das kyi seng ge'i gzims khri bshams nas de'i tshe tshigs su bcad pa 'di dag gsol to/ /thub chen seng ge'i gzims khri ni/ /bshams pa'i tha ma deng lags te/ /mi mchog seng</text></item>
<item><p>162b5</p><section>mdo sde</section><text>ge'i gzims khri ni/ /slan chad bsham du ma mchis so/ /mi mchog mya ngan 'das gyur cing / /'jig rten mgon po 'das pa na/ /sA la mdzes tshal stong pa yi/ /khrod 'dir bdag gis ji ltar blta/ /gang zhig sA la'i</text></item>
<item><p>162b6</p><section>mdo sde</section><text>ljon tshal na/ /yun ring gnyug mar gnas pa'i lha/ /des ni rnam 'dren ma mthong na/ /slan chad ji ltar gnas par 'gyur/ /kye ma'o 'du byed mi rtag ste/ /sgyu ma rmi lam lta bu lags/ /'di 'dra'i ston pa dpa' bo yang / /'di nyid</text></item>
<item><p>162b7</p><section>mdo sde</section><text>du ni 'da' bar 'gyur/ /de nas tshe dang ldan pa ma 'gags pas tshe dang ldan pa kun dga' bo la tshigs su bcad de smras pa/ 'dus byas thams cad mi rtag ces/ /sangs rgyas kyis ni sngon yang gsungs/ /gang la rang dbang yod min pa/ /</text></item>
<item><p>162b8</p><section>mdo sde</section><text>de la smre sngags bton mi phan/ /smre sngags yang dang yang bton cing / /ngud mos btab pa tsam gyis ni/ /don 'di thob par mi sla yis/ /mkhas pa mya ngan ma byed cig /de skad ces smras pa dang / tshe dang ldan pa kun dga'</text></item>
<item><p>163a1</p><section>mdo sde</section><text>bos tshe dang ldan pa ma 'gags pa la tshigs su bcad de smras pa/ mi mchog mya ngan 'da' 'gyur ba/ /khyod la'ang mya ngan yod yin na/ /ma 'gags 'jigs pa med par ni/ /ci yi phyir na de skad smra/ /ma 'gags pas smras pa/</text></item>
<item><p>163a2</p><section>mdo sde</section><text>sems can nyam thag sdug bsngal zhing / /mya ngan gdungs pa mthong nas ni/ /bdag gi mig kyang chus gang zhing / /mchi ma 'khrug ces byed pa'ang yod/ /sems can ji snyed ngu ba rnams/ /lha yi mig gis mthong ba na/ /bdag kyang de dag</text></item>
<item><p>163a3</p><section>mdo sde</section><text>don gyi phyir/ /shin tu ngu yang bro mod kyi/ /'on kyang smre sngags bton pas ni/ /phan pa 'ga' yang mi rnyed pas/ /de phyir khyod la kun dga' bo/ /chos soms mya ngan ma byed zer/ /de nas bcom ldan 'das gdan las bzhengs te</text></item>
<item><p>163a4</p><section>mdo sde</section><text>lha dang / mi dang / klu dang / gnod sbyin dang / dri za dang / mi 'am ci dang / lto 'phye chen po dang / lha ma yin dang / nam mkha' lding bye ba 'bum phrag du mas yongs su bskor cing mdun du bdar nas/ shing sA la zung gi bar ga la</text></item>
<item><p>163a5</p><section>mdo sde</section><text>ba der gshegs te byon nas seng ge'i gzims khri la sku'i glo g.yas pa phab ste gzims so/ /bcom ldan 'das seng ge'i gzims khri la gzims ma thag tu lha rnams kyis bar snang las lha'i me tog sna tshogs kyi char dag mngon</text></item>
<item><p>163a6</p><section>mdo sde</section><text>par rab tu phab cing / lha'i phye ma mang po dag gis kyang gtor/ lha'i sil snyan brgya stong dag kyang rab tu gsil to/ /mi rnams kyis kyang bcom ldan 'das de bzhin gshegs pa la blta ba'i tha mar gyur pa ni 'di yin no zhes mi</text></item>
<item><p>163a7</p><section>mdo sde</section><text>yul gyi me tog dang / phye ma dang / spos dang / byug pa dang / rol mo'i sgra dag gis bcom ldan 'das la mchod pa byas so/ /bcom ldan 'das shing sA la zung gi bar du seng ge'i gzims khri la sku'i glo g.yas pas phab</text></item>
<item><p>163a8</p><section>mdo sde</section><text>ste/ /gzims ma thag tu de nas skad cig de dang / thang cig de dang / yud tsam de la shar phyogs logs su sangs rgyas kyi zhing bye ba 'bum phrag bcu 'das pa na de bzhin gshegs pa</text></item>
<item><p>163b1</p><section>mdo sde</section><text>dgra bcom pa yang dag par rdzogs pa'i sangs rgyas seng ge'i sgra'i dbang phyug ces bya ba'i sangs rgyas kyi zhing 'jig rten gyi khams rin chen dbyangs can zhes bya ba nas byang chub sems dpa' sems dpa' chen po don legs par</text></item>
<item><p>163b2</p><section>mdo sde</section><text>sems pa zhes bya ba shi 'phos nas rgyal po'i khab kyi grong khyer chen por lus 'phags ma'i bu yul ma ga d+hA'i rgyal po ma skyes dgra'i pang par bu nyid du rdzus te skyes so/ /de skyes ma thag tu ched du brjod pa 'di ched du brjod do/ /</text></item>
<item><p>163b3</p><section>mdo sde</section><text>seng ge sgra yi spyan snga nas/ /gang gi don phyir bdag 'ongs pa/ /shAkya seng ge mi yi mchog /rdzogs sangs rgyas pa bzhugs sam ci/ /de nas lha zhig gis byang chub sems dpa' sems dpa' chen po don legs par sems</text></item>
<item><p>163b4</p><section>mdo sde</section><text>pa la tshigs su bcad de smras pa/ gsung bar mdzad pa mi dbang po/ /skyob pa shAkya seng ge de/ /de ring sa la'i bar du ni/ /lan med mya ngan 'da' bar 'gyur/ /de skad ces smras pa dang / byang chub sems dpa'</text></item>
<item><p>163b5</p><section>mdo sde</section><text>sems dpa' chen po don legs par sems pas lha de la phyir tshigs su bcad de smras pa/ shAkya seng ge de yi chos/ /mchog tu mthong dka' mnyan pa'i phyir/ /bye ba brgya stong phrag bcu yi/ /sangs rgyas zhing nas</text></item>
<item><p>163b6</p><section>mdo sde</section><text>bdag 'dir 'ongs/ /de ni sA la'i bar du deng / /mya ngan 'da' bar 'gyur na go/ /kho bo sangs rgyas zhing 'dir ni/ /'ongs pa 'bras bu med par 'gyur/ /kho bo de ring 'dir 'ongs nas/ /thub pa de yang 'da'</text></item>
<item><p>163b7</p><section>mdo sde</section><text>'gyur bas/ /lha dang bcas pa'i 'jig rten gyis/ /mya ngan bya bar kho bos byas/ /kho bo 'ongs pas sangs rgyas ni/ /mi mthong don med 'gyur mi bya/ /sems bskyed tsam yang mi bsdad cing / /sangs</text></item>
<item><p>163b8</p><section>mdo sde</section><text>rgyas spyan sngar 'gro bar bya/ /des ni 'jam zhing des pa dang / /dga' ba brjod pa'i tshig gis ni/ /de nyid du ni ma ga d+hA'i/ /bdag po rgyal la 'di skad smras/ /rgyal po khyod ni bdag la gson/ /skyes bu dam</text></item>
<item><p>164a1</p><section>mdo sde</section><text>pa dkon pas na/ /bag ma mchis pa ma mdzad par/ /de bzhin gshegs pa'i spyan sngar bzhud/ /bskal pa stong phrag bye ba la/ /rgyal ba lan 'ga' 'byung 'gyur zhing / /tshogs pa 'di ni rnyed pa la/ /</text></item>
<item><p>164a2</p><section>mdo sde</section><text>mkhas pa skyo bar ma mdzad cig /'di ni mi mkhas byis pa snyam/ /gang phyir rgyal chen khyod dgongs pa/ /rgyal chen byis pa bdag ma lags/ /mi dbang khyod ni byis pa lags/ /'dod pa'i dbang du song nas ni/ /</text></item>
<item><p>164a3</p><section>mdo sde</section><text>gang gis ngan 'gror 'gro ba yi/ /mtshams med pa ni khyod kyis mdzad/ /de ni byis pa'i byis pa nyid/ /khyod kyis sdig pa'i las mdzad pa/ /mtshams med 'jigs pa chen po lags/ /de yis khyod ni mnar med pa/ /</text></item>
<item><p>164a4</p><section>mdo sde</section><text>mi bzad 'jigs pa chen por ltung / /sangs rgyas la ni sems dad mdzod/ /des ni thar pa 'thob 'gyur zhing / /mi dbang de nas rkyen rnams kyis/ /khyod kyis rdzogs pa'i byang chub 'thob/ /khyod kyis sdig pa'i</text></item>
<item><p>164a5</p><section>mdo sde</section><text>grogs bsten pa/ /lha sbyin gnod byed chen po lags/ /de yi rjes su phyogs nas ni/ /khyod kyis yab ni bkrongs par gyur/ /khyod kyi yab ni chos spyod pa/ /sangs rgyas thugs las skyes pa'i sras/ /</text></item>
<item><p>164a6</p><section>mdo sde</section><text>khyod kyis nga rgyal de yis ni/ /mkhas pa po ni bsad par gyur/ /rdzogs sangs mya ngan ma 'das par/ /khyod kyis gzigs par mi bgyi 'am/ /de yi sku gdung rnams la yang / /mchod pa rgya chen dag</text></item>
<item><p>164a7</p><section>mdo sde</section><text>kyang mdzod/ /bdag ni zhing 'dir mchis pa yang / /'dod pa'i yon tan phyir ma lags/ /bdag ni sangs rgyas bltar mchis yis/ /rgyal po chen po bzod par mdzod/ /shAkya seng ge drang srong che/ /</text></item>
<item><p>164a8</p><section>mdo sde</section><text>de ni de ring 'da' 'gyur zhes/ /sangs rgyas seng ge'i sgra de yi/ /spyan snga nas ni bdag gis thos/ /de la blta ba'i ched du bdag /zhing 'dir mchis par gyur pa lags/ /rgyal rigs nye du'i</text></item>
<item><p>164b1</p><section>mdo sde</section><text>tshogs kun dang / /lhan cig 'grogs te mchi bar bgyi/ /de nas rgyal po ma skyes dgras khye'u de la tshigs su bcad de smras pa/ 'di nas gyad yul lam ring ma smad pa/ /rkang pas bgrod par mi nus</text></item>
<item><p>164b2</p><section>mdo sde</section><text>shing rtas song / /khye'u khyod do mod sdod par gyis shig dang / /dpung chen rnams kyis bde bar 'dong bar bya/ /de nas khye'u des rgyal po ma skyes dgra la tshigs su bcad de smras pa/ mi dbang khyod ltar</text></item>
<item><p>164b3</p><section>mdo sde</section><text>bdag la le lo med/ /bsam yas rdzu 'phrul stobs ni bdag la yod/ /bdag ni 'dod na shar phyogs zhing rnams ni/ /du ma dag tu'ang thogs med 'gro 'gyur zhing / /bdag ni gang nas 'ongs</text></item>
<item><p>164b4</p><section>mdo sde</section><text>pa'i 'jig rten khams/ /de yi bar na sangs rgyas zhing mang gang / /de yang mtha' yas mang po tshad med pas/ /gyad yul lta zhig ji ltar gyur kyang rung / /de nas khye'u de rgyal po ma skyes dgra'i pang</text></item>
<item><p>164b5</p><section>mdo sde</section><text>pa nas babs nas rkang pas rgyal po'i khab kyi grong khyer nas byung ste tshigs su bcad pa 'di dag smras so/ /gang zhig sdig med nyon mongs yod min zhing / /stobs chen gsung mchog mi dbang lta 'dod pa/ /</text></item>
<item><p>164b6</p><section>mdo sde</section><text>de ni kho bo'i phyi bzhin deng shog dang / /shAg thub mya ngan ma 'das de mthong 'gyur/ /khye'u de rgyal po'i khab kyi grong khyer nas byung ma thag tu de nas skad cig de dang / thang cig de dang / yud tsam de la lha dang</text></item>
<item><p>164b7</p><section>mdo sde</section><text>mir bcas pa'i skye dgu las srog chags bdun khri nyis stong 'dus par gyur nas/ khye'u de bcom ldan 'das kyis zhabs la phyag 'tshal ba'i lha bye ba khrag khrig phrag 'bum gyis yongs su bskor cing mdun</text></item>
<item><p>164b8</p><section>mdo sde</section><text>du bdar nas bcom ldan 'das ga la ba der song ngo / /bcom ldan 'das seng ge'i gzims khri la sku'i glo g.yas pas phab ste gzims ma thag tu de nas skad cig de dang / thang cig de dang / yud tsam de la</text></item>
<item><p>165a1</p><section>mdo sde</section><text>lho phyogs logs su sangs rgyas kyi zhing bye ba 'bum phrag lnga 'das pa na/ de bzhin gshegs pa dgra bcom pa yang dag par rdzogs pa'i sangs rgyas lta mdzes rin chen brtsegs shes bya ba'i sangs rgyas kyi zhing 'jig rten gyi</text></item>
<item><p>165a2</p><section>mdo sde</section><text>khams rin po che bkod pa zhes bya ba nas/ byang chub sems dpa' sems dpa' chen po rab tu zhi bar 'jug ces bya ba shi 'phos nas sangs rgyas kyi zhing 'di'i 'dzam bu'i gling 'di nyid du mnyan yod kyi grong khyer chen por tshong dpon seng ge lta</text></item>
<item><p>165a3</p><section>mdo sde</section><text>bu zhes bya ba'i khyim du skyes so/ /de skyes ma thag tu ched du brjod pa 'di skad ched du brjod do/ /gang phyir bskal pa bye snyed du/ /gang gis phyag kyang yang yang gtubs/ /spyan dang rang gi sha dag dang / /de bzhin dbu yang btang</text></item>
<item><p>165a4</p><section>mdo sde</section><text>mdzad cing / /sangs rgyas nyid ni bzhed pa yis/ /bskal pa stong phrag bye bar yang / /btsun mo sras dang sras mo dang / /bdog pa thams cad yang yang btang / /sems can rnams ni dgrol ba'i phyir/ /bskal pa</text></item>
<item><p>165a5</p><section>mdo sde</section><text>bye ba brgya mang du/ /sbyin pa rgya chen btang gyur pa'i/ /spyan dang ldan pa bzhugs sam ci/ /de nas tshong dpon seng ge lta bus khye'u de la tshigs su bcad de smras pa/ gang phyir skyes ma thag tu yang / /tshig mchog</text></item>
<item><p>165a6</p><section>mdo sde</section><text>brjod par byed pa khyod/ /lha 'am 'on te klu zhig gam/ /gnod sbyin yin nam srin po yin/ /nye du'i tshogs ni skrag gyur cing / /'jigs pas phyogs su rnam par rgyug /kho bo sangs rgyas sgra yis ni/ /gzhan du</text></item>
<item><p>165a7</p><section>mdo sde</section><text>'bros par mi byed khye'u/ /de nas khye'u des tshong dpon de la tshigs su bcad de smras pa/ kho bo lha min klu yang min/ /gnod sbyin ma yin srin po'ang min/ /'jig rten thun mong yin pa'i phyir/ /ci 'dra tshong dpon</text></item>
<item><p>165a8</p><section>mdo sde</section><text>mi shes sam/ /kho bo lha klu gnod sbyin dang / /mi 'am ci dang lto 'phye che/ /lha yi lha zhes brten pa ni/ /khyu mchog bzhin du dam yang 'cha'/ /de nas tshong dpon seng ge lta bus khye'u de la tshigs su bcad de smras</text></item>
<item><p>165b1</p><section>mdo sde</section><text>pa/ mkhas pa khyod kyis bsgrags pa yi/ /de 'dra'i tshig ni thos gyur nas/ /the tshom lhag par skyes gyur cing / /kho bo lhag par sngags so khye'u/ /ji ltar khyod ni lha dang klu/ /ji ltar gnod sbyin mi 'am ci/</text></item>
<item><p>165b2</p><section>mdo sde</section><text>ji ltar lha yi lha yin pa/ /de ni khye'u khyod nga la smros/ /de nas khye'u des tshong dpon seng ge lta bu la tshigs su bcad de smras pa/ lho yi phyogs cha logs na ni/ /gsung bar mdzad pa'i bdag po ni/ /lta mdzes</text></item>
<item><p>165b3</p><section>mdo sde</section><text>rin chen brtsegs bzhugs pa/ /de nas kho bo 'dir 'ongs te/ /kho bo lan brgyar brgya byin dang / /dbang sgyur du yang kho bo gyur/ /kho bo lan brgyar tshangs pa dang / /de bzhin 'khor los sgyur bar gyur/</text></item>
<item><p>165b4</p><section>mdo sde</section><text>kho bos yun ring brjod bya na/ /bskal pa'ang bskal pa bye bar yang / /zad par 'gyur ba yod min te/ /mkhas pa kho bo 'gro dgos so/ /tshong dpon 'on kyang re zhig rjes su bstan pa 'di la khyod kyis</text></item>
<item><p>165b5</p><section>mdo sde</section><text>kun tu bsten par bya/ nges par bsten par bya/ goms par bya zhing lan mang du bya'o/ /tshong dpon rjes su bstan pa de yang gang zhe na/ tshong dpon bcom ldan 'das de bzhin gshegs pa dgra bcom pa yang dag</text></item>
<item><p>165b6</p><section>mdo sde</section><text>par rdzogs pa'i sangs rgyas lta mdzes rin chen brtsegs des 'di skad ces/ byang chub sems dpa' sems dpa' chen po chos gsum dang ldan na bla na med pa yang dag par rdzogs pa'i byang chub las phyir mi ldog</text></item>
<item><p>165b7</p><section>mdo sde</section><text>cing / myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /zhes gsungs pa ste/ gsum gang zhe na/ 'di lta ste/ sems mtha' yas pa'i rjes su 'jug pa</text></item>
<item><p>165b8</p><section>mdo sde</section><text>dang / ye shes zab mo'i rjes su 'jug pa dang / snying po dang ldan pa'i ting nge 'dzin la rjes su sgom pa ste/ tshong dpon byang chub sems dpa' sems dpa' chen po chos gsum po de dag dang ldan na bla na med pa yang</text></item>
<item><p>166a1</p><section>mdo sde</section><text>dag par rdzogs pa'i byang chub las phyir mi ldog cing / myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /de nas khye'u des de'i tshe tshigs su bcad pa</text></item>
<item><p>166a2</p><section>mdo sde</section><text>'di dag smras so/ /ye shes zab mo rtogs dka' de la ni/ /gang dag rgyu dang rgyu med kun mkhyen pa'i/ /sangs rgyas grags chen rnam dag ma gtogs pa/ /lhar bcas skye dgu 'di dag som nyi byed/ /</text></item>
<item><p>166a3</p><section>mdo sde</section><text>byang chub gnas min gang yin de med de/ /yang dag ye shes gang la'ang chags pa med/ /chags pa rnam spangs zug rngu bral gyur pa'i/ /ye shes rnam par bsgoms na sangs rgyas 'gyur/ /mtha' yas sems</text></item>
<item><p>166a4</p><section>mdo sde</section><text>la sems yod ma yin par/ /sems la 'jug pa rab tu zhi bar gsungs/ /sems 'di thams cad dag las log gyur pa'i/ /rjes su rab tu 'jug pas sems shes bya/ gcad cing gcag rung gang yin de</text></item>
<item><p>166a5</p><section>mdo sde</section><text>mi sra/ /bde gshegs gsungs pa'i chos rnams mi phyed cing / /dngos po thams cad nam mkha'i dngos 'dra ba'i/ /ting 'dzin 'di ni rdo rje'i rang bzhin yin/ /gang gis de 'drar rang bzhin stong shes nas/ /</text></item>
<item><p>166a6</p><section>mdo sde</section><text>dngos po kun la mi gnas sgom byed pa/ /de ni nyon mongs dra ba kun spangs shing / /srid pa'i 'dod chags bcom pa'i sangs rgyas 'gyur/ /thams cad shes kyang rnam shes yod min zhing / /thams cad sgom</text></item>
<item><p>166a7</p><section>mdo sde</section><text>yang rnam sgom yod min la/ /thams cad rtogs kyang rtogs pa yod min zhing / /thams cad brjod kyang gang la'ang mi gnas la/ /zab chos chos kyi 'du shes yod min zhing / /sems can 'grol yang</text></item>
<item><p>166a8</p><section>mdo sde</section><text>sems can 'du shes med/ /zhi dben zhi ba'i 'du shes yod min zhing / /byang chub rtogs kyang byang chub 'du shes med/ /dpa' brtul lta ba'i zug rngu spangs pa de/ /bsten dka' 'gro ba kun las 'das gyur</text></item>
<item><p>166b1</p><section>mdo sde</section><text>cing / /sems can kun gyi 'chi 'pho 'gro dang kun/ /rab tu shes shing rab byung sangs rgyas 'gyur/ /khye'u des tshigs su bcad pa de dag smras ma thag tu de nas skad cig de dang thang cig de dang / yud tsam de la tshong dpon</text></item>
<item><p>166b2</p><section>mdo sde</section><text>seng ge lta bu rang gi 'khor gyis yongs su bskor ba dang / srog chags nyis stong gis bla na med pa yang dag par rdzogs pa'i byang chub tu sems bskyed cing sems yongs su bsngos nas mi skye ba'i chos la bzod pa thob</text></item>
<item><p>166b3</p><section>mdo sde</section><text>par gyur to/ /lha bye ba phrag brgyad kyis kyang bla na med pa yang dag par rdzogs pa'i byang chub tu sems bskyed cing bla na med pa yang dag par rdzogs pa'i byang chub las phyir mi ldog pa nyid du nges par gyur to/ /srog chags</text></item>
<item><p>166b4</p><section>mdo sde</section><text>khrag khrig 'bum phrag bzhi ni chos rnams la chos kyi mig rdul med cing dri ma dang bral ba rnam par dag go/ /de nas khye'u des de'i tshe tshigs su bcad pa 'di dag smras so/ /shAkya seng ge'i spyan snga 'dir/ /kho bo 'ongs</text></item>
<item><p>166b5</p><section>mdo sde</section><text>pa de don yin/ /srog chags khrag khrig 'khor ba yi/ /'jigs pa che las thar gyur cing / /srog chags bye ba mang po rnams/ /bla na med pa'i byang chub tu/ /sems bskyed pa yang skyes gyur te/ /bzod</text></item>
<item><p>166b6</p><section>mdo sde</section><text>pa la yang rab tu bkod/ /bdag gi pha ma phu nu dang / /nye du rnams kyang bzod la gnas/ /bye ba phrag brgyad lha rnams ni/ /thams cad byang chub rab tu zhugs/ /dpag med bsam gyis mi khyab pa'i/ /</text></item>
<item><p>166b7</p><section>mdo sde</section><text>nor gyi phung po che rnyed pas/ /bdag ni sangs rgyas chos rnams kyis/ /dbul ba thag ring zad par gyur/ /de nas khye'u rab tu zhi bar gnas kyis pha ma dang / phu nu dang / nye du'i tshogs rnams bos te pha ma dang /</text></item>
<item><p>166b8</p><section>mdo sde</section><text>phu nu dang / nye du dang / rtsa lag gi skye bo rnams dang lhan cig tu bcom ldan 'das kyi zhabs la phyag 'tshal ba'i srog chags 'bum phrag mang pos yongs su bskor cing mdun du bdar te/ mnyan yod kyi grong khyer</text></item>
<item><p>167a1</p><section>mdo sde</section><text>chen po nas byung nas gyad rnams dang nye ba na yod pa shing sA la zung gi tshal ga la ba der dong ngo / /bcom ldan 'das seng ge'i gzims khri la sku'i glo g.yas pas phab ste gzims ma thag tu de nas gzhan yang skad cig</text></item>
<item><p>167a2</p><section>mdo sde</section><text>de dang / thang cig de dang / yud tsam de la nub phyogs logs su sangs rgyas kyi zhing bye ba 'bum phrag brgyad 'das pa na/ de bzhin gshegs pa dgra bcom pa yang dag par rdzogs pa'i sangs rgyas dga' ba'i dbang</text></item>
<item><p>167a3</p><section>mdo sde</section><text>phyug ces bya ba'i sangs rgyas kyi zhing na 'jig rten gyi khams dga' spu zhes bya ba nas/ byang chub sems dpa' sems dpa' chen po dmigs med ces bya ba shi 'phos nas sangs rgyas kyi zhing 'di'i 'dzam bu'i gling 'di nyid</text></item>
<item><p>167a4</p><section>mdo sde</section><text>du bA ra Na sI'i grong khyer chen por tshong dpon me tog bzang po zhes bya ba'i khyim du skyes so/ /de nas khye'u de skyes ma thag tu de'i tshe ched du brjod pa 'di ched du brjod do/ /bdag med mi g.yo'i chos ston pa/ /rnam</text></item>
<item><p>167a5</p><section>mdo sde</section><text>par 'dren pa sangs rgyas ni/ /sA la'i ljon shing tshal khrod du/ /de ring mya ngan 'da' bar 'gyur/ /chos rnams 'di dag dmigs med na/ /mi mkhas dmigs par byed pa dag /de dag sdug bsngal mi grol zhing / /</text></item>
<item><p>167a6</p><section>mdo sde</section><text>de dag rnams kyi sdug bsngal 'phel/ /chos rnams thams cad gnas min te/ /de dag rnams kyi gnas kyang med/ /zad pa dang ni ma zad pa/ /thams cad 'di la rnyed mi 'gyur/ /stong pa nam yang mi 'jig</text></item>
<item><p>167a7</p><section>mdo sde</section><text>cing / /stong pa rnam par 'jig pa'ang med/ /de la rkyen kyang yod min zhing / /rkyen med pa yang de la med/ /gang gis zhi ba mthong dka' zhing / /zab mo'i chos 'di bstan mdzad pa/ /shAkya seng ge</text></item>
<item><p>167a8</p><section>mdo sde</section><text>mi yi mchog /rdzogs pa'i sangs rgyas bzhugs sam ci/ /seng ge chen po glang po che/ /tshangs par gyur cing zag pa med/ /mig tu gyur pa de ring ni/ /sA la'i bar du 'da' bar 'gyur/ /dge slong</text></item>
<item><p>167b1</p><section>mdo sde</section><text>dge 'dun mdun dag na/ /zla ba nya ba 'dra bar ni/ /yun ring chos rnams ston mdzad pa/ /phyin chad mthong bar mi 'gyur ro/ /lhun po'i sgang na nor lha ltar/ /dge slong tshogs la rnam mdzes pa/ /</text></item>
<item><p>167b2</p><section>mdo sde</section><text>legs par gsung pa mgon po ni/ /phyin chad grong khyer gshegs mi 'gyur/ /lha mi'i mdun na skyob pa yi/ /bla med chos kyi nga ro dang / /dga' bar mdzad pa'i gsung dbyangs te/ /phyin chad thos par mi</text></item>
<item><p>167b3</p><section>mdo sde</section><text>'gyur ro/ /byang chub sems dpa' sems dpa' chen po dmigs med kyis tshigs su bcad pa de dag smras ma thag tu de nas de'i tshe bA ra Na sI'i grong khyer chen po'i srog chags 'bum tham pas tshig 'di skad ces</text></item>
<item><p>167b4</p><section>mdo sde</section><text>smras so/ /gang gi phyir khye'u 'di skyes ma thag tu de ltar sngon gyi gnas kyi tshe rabs de dang de dag rjes su dran zhing / 'di'i shes pa dang mi 'jigs pa'i stobs bskyed pa des tshig 'bru sna tshogs kyis tshigs su</text></item>
<item><p>167b5</p><section>mdo sde</section><text>bcad pa de lta bu dag rjod par byed pa'i shes rab kyi spobs pa dang / shes rab kyi mi 'jigs pa dang shes rab kyi khyad par ni ngo mtshar te/ bdag cag gis kyang de lta bu'i shes rab yang dag par bsgrub pa'i phyir nges</text></item>
<item><p>167b6</p><section>mdo sde</section><text>par 'bad par bya'o zhes smras so/ /de nas khye'u des skye bo phal po che de dag 'di lta ste/ mtha' yas mu med pa dang / snang ba med pa dang / dmigs pa med pa dang / skye ba med pa la bzod pa'i phyir mi ldog</text></item>
<item><p>167b7</p><section>mdo sde</section><text>pa dang / thun mong ma yin pa dang / mi mnyam pa dang mnyam pa la bkod pa dang / de dag gis 'di skad ces smras so/ /bdag cag thams cad kyang tshogs par byas te bla na med pa yang dag par rdzogs pa'i byang chub tu sems bskyed</text></item>
<item><p>167b8</p><section>mdo sde</section><text>par bya'o/ /des de dag la 'di skad ces smras so/ /khyed cag gis bla na med pa yang dag par rdzogs pa'i byang chub tu sems bskyed zin kyis khyed cag tshur shog dang / da bdag cag thams cad tshogs par byas la bcom ldan 'das de bzhin</text></item>
<item><p>168a1</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas de la blta ba dang / phyag bya ba dang / bsnyen bkur bya ba'i phyir 'grogs te 'dong ngo / /de nas byang chub sems dpa' sems dpa' chen po</text></item>
<item><p>168a2</p><section>mdo sde</section><text>dmigs med srog chags nyis 'bum gyis yongs su bskor cing mdun du bdar nas/ bcom ldan 'das kyis zhabs la phyag 'tshal ba'i phyir bA ra Na sI'i grong khyer nas byung ste bcom ldan 'das ga la ba der dong ngo /</text></item>
<item><p>168a3</p><section>mdo sde</section><text>bcom ldan 'das seng ge'i gzims khri la sku'i glo g.yas pas phab ste gzims ma thag tu de nas skad cig de dang / thang cig de dang / yud tsam de la byang phyogs logs su sangs rgyas kyi zhing bye ba 'bum phrag drug cu rtsa</text></item>
<item><p>168a4</p><section>mdo sde</section><text>bzhi 'das pa na de bzhin gshegs pa dgra bcom pa yang dag par rdzogs pa'i sangs rgyas byang chub yan lag gnas shes bya ba'i sangs rgyas kyi zhing 'jig rten gyi khams me tog can zhes bya ba nas byang chub sems dpa'</text></item>
<item><p>168a5</p><section>mdo sde</section><text>sems dpa' chen po mngon par shes pa'i me tog kun tu rgyas pa thob pa zhes bya ba shi 'phos nas sangs rgyas kyi zhing 'di'i 'dzam bu'i gling 'di nyid du yangs pa can gyi grong khyer chen por dmag dpon seng ge zhes bya ba'i</text></item>
<item><p>168a6</p><section>mdo sde</section><text>khyim du skyes so/ /de nas byang chub sems dpa' sems dpa' chen po mngon par shes pa'i me tog kun tu rgyas pa thob pa de skyes ma thag tu ched du brjod pa 'di skad du brjod do/ /gang gis sems can bye mang rnams/ /</text></item>
<item><p>168a7</p><section>mdo sde</section><text>nyon mongs gyur pa thar mdzad cing / /shAkya'i rigs rnams dga' mdzad pa/ /rdzogs pa'i sangs rgyas bzhugs sam ci/ /brtson pas pha rol gshegs gyur cing / /ye shes 'phrin las mnyam bzhag la/ /</text></item>
<item><p>168a8</p><section>mdo sde</section><text>mkhyen pa rgya mtsho mtha' yas pa/ /rdzogs pa'i sangs rgyas bzhugs sam ci/ /zhi ba'i thugs mnga' bzod pa brnyes/ /zug rngu 'byin mdzad de bzhin gshegs/ /sems can rnams la chos</text></item>
<item><p>168b1</p><section>mdo sde</section><text>ston kyang / /chos de rlom par mi mdzad pa/ /rdzogs pa'i sangs rgyas bzhugs sam ci/ /'jig rten gsum na mi gnas kyang / /gang gis 'dod khams gzugs khams dang / /gzugs med</text></item>
<item><p>168b2</p><section>mdo sde</section><text>khams ni ma lus par/ /mkhyen pas gzhal bar mdzad gyur pa/ /spyan dang ldan pa bzhugs sam ci/ /de nas de bzhin gshegs pa byang chub yan lag gnas shes bya bas sku lha'i cha byad du mngon par</text></item>
<item><p>168b3</p><section>mdo sde</section><text>sprul nas khye'u de la tshigs su bcad de bka' stsal pa/ rdzogs pa'i sangs rgyas bskal pa 'am/ /de bas lhag par bzhugs 'gyur bas/ /phyis kyang rdzogs sangs mthong 'gyur gyis/ /</text></item>
<item><p>168b4</p><section>mdo sde</section><text>'dod pas dga' bar gyis shig khye'u/ /'di ni rgyal chen khyim yin gyis/ /'dod pa'i dga' mchog spyod byos la/ /sad nas pi wang rnga chen dang / /rdza rnga rnams dang mkhar sil rdobs/ /de nas</text></item>
<item><p>168b5</p><section>mdo sde</section><text>khye'u des de bzhin gshegs pa yin pa kho nar shes mod kyi lha yin par 'du shes pa'i sems can gzhan dag gi dge ba'i rtsa ba yang dag par bskyed pa'i phyir tshigs su bcad pa smras pa/ sems can gang dag 'dod dbang</text></item>
<item><p>168b6</p><section>mdo sde</section><text>song / /de dag byis pa rmongs pa yin/ /de dag gis ni rdzogs sangs dang / /sangs rgyas bstan pa mi shes so/ /'dod rnams snying po med pas na/ /'dod pa'i longs spyod bdag mi 'dod/ /'dod</text></item>
<item><p>168b7</p><section>mdo sde</section><text>pa spu gri'i so 'dra bas/ /'dod pa de la su yid rton/ /khyi dang phag dang wa dag dang / /ba lang bong bu dre'u rta dag /de dag 'dod pa sten byed kyi/ /sangs rgyas mi mdzad nyan thos min/ /zhar ba theng</text></item>
<item><p>168b8</p><section>mdo sde</section><text>bo long ba dang / /glen pa rgur po mi'u thung rnams/ /de dag 'dod pa sten byed kyi/ /sangs rgyas mi mdzad nyan thos min/ /sbrang bu sbur ba phye leb dang / de bzhin rma bya khu byug rnams/ /de dag</text></item>
<item><p>169a1</p><section>mdo sde</section><text>'dod la bsten byed pas/ /kho bo khyad par med par 'gyur/ /ji ltar me yi klubs kyis ni/ /'dzam bu'i gling 'di gang gyur na/ /long ba der ni ltung ba ltar/ /rgyal ba 'dod par de</text></item>
<item><p>169a2</p><section>mdo sde</section><text>bzhin no/ /'dod pa mi rtag sdug bsngal bas/ /su zhig 'dod pa bstod par byed/ /gang dag 'dod pa'i rjes 'brang bas/ /de dag de yi chos mi shes/ /kho bo 'dod pa mi gnyer bar/ /sangs rgyas kyis ni</text></item>
<item><p>169a3</p><section>mdo sde</section><text>kho bo mkhyen/ /lhar gyur bdag la 'dri ba 'di/ /sangs rgyas yin par kho bos shes/ /bdag gis sangs rgyas skyob pa ni/ /lhun po'i rgyal las 'di skad ces/ /mtshan mo'i thun gyi tha ma la/</text></item>
<item><p>169a4</p><section>mdo sde</section><text>sangs rgyas 'da' bar 'gyur zhes thos/ /kun sbyor zad pa'i drang srong la/ /gang dag lta bar 'dod pa dag /kye ma ston pa 'das gyur gyis/ /tshur shog sangs rgyas blta phyir 'dong / /skyob</text></item>
<item><p>169a5</p><section>mdo sde</section><text>pa shAkya seng ge ni/ /mya ngan 'da' bar 'gyur ba'i tshe/ /gang gis mthong zhing thos gyur pas/ /dge ba mang po byed 'gyur ltar/ /des ni bskal pa bye stong du/ /dge ba byas pa ma yin zhes/</text></item>
<item><p>169a6</p><section>mdo sde</section><text>byang chub yan lag gnas mdzad pa/ /bde gshegs mi mchog de skad gsungs/ /gang dag ston la dga' ba yi/ /lha dang gnod sbyin mi rnams dag /grags chen rdzogs pa'i sangs</text></item>
<item><p>169a7</p><section>mdo sde</section><text>rgyas la/ /blta phyir myur du tshur shog cig /de nas byang chub sems dpa' sems dpa' chen po mngon par shes pa'i me tog kun tu rgyas pa thob pa/ bcom ldan 'das kyi zhabs</text></item>
<item><p>169a8</p><section>mdo sde</section><text>la phyag 'tshal ba'i srog chags 'bum phrag du mas yongs su bskor cing mdun du bdar te yangs pa can gyi grong khyer chen po nas byung nas bcom ldan 'das ga la ba der dong ngo / /</text></item>
<item><p>169b1</p><section>mdo sde</section><text>bam po gnyis pa/ bcom ldan 'das seng ge'i gzims khri la sku'i glo g.yas pas phab ste gzims ma thag tu de nas khye'u</text></item>
<item><p>169b2</p><section>mdo sde</section><text>bzhi po mnyam zhing mi mnyam pa med la/ skra'i rtse mo'i cha shas tsam yang lhag chad med pa'i chos dang ldan pa de dag phyogs bzhi nas bcom ldan 'das la thal mo sbyor zhing phyag 'tshal ba'i skye bo phal</text></item>
<item><p>169b3</p><section>mdo sde</section><text>po ches yongs su bskor cing mdun du bdar te bcom ldan 'das ga la ba der dong ngo / / khye'u bzhi po de dag bcom ldan 'das kyi spyan sngar dong ba'i tshe grong dang / grong khyer dang / grong rdal dang /</text></item>
<item><p>169b4</p><section>mdo sde</section><text>yul 'khor dang / rgyal po'i pho brang gi srog chags 'bum phrag mang po rnams sems rab tu dang zhing yid bsdus nas thal mo sbyar te thams cad kyis phyag byas so/ /de dag dong ba'i tshe phyogs</text></item>
<item><p>169b5</p><section>mdo sde</section><text>bzhir dpag tshad gcig tsam gyi kho ra khor yug tu me tog gi char dag mngon par rab tu bab po/ /de dag dong ba'i tshe lha rnams kyis lha'i sil snyan brgya stong dag mngon par rab tu gsil cing lha'i glu</text></item>
<item><p>169b6</p><section>mdo sde</section><text>dbyangs kyi sgra dag kyang phyung ngo / /de'i tshe na de bzhin gshegs pa dgra bcom pa yang dag par rdzogs pa'i sangs rgyas kyi phyogs bzhir seng ge'i gzims khri bshams pa bzhi yang byung bar gyur to/ /</text></item>
<item><p>169b7</p><section>mdo sde</section><text>de nas bcom ldan 'das la tshe dang ldan pa kun dga' bos tshigs su bcad de gsol pa/ thams cad mkhyen pa'i phyogs bzhi na/ /seng ge'i gzims khri 'thun pa dang / /rnam par</text></item>
<item><p>169b8</p><section>mdo sde</section><text>mdzes pa 'di 'dra ba/ /gang gi rgyu lags bcom ldan 'das/ /de skad ces gsol pa dang bcom ldan 'das kyis tshe dang ldan pa kun dga' bo la 'di skad ces bka' stsal to/ /</text></item>
<item><p>170a1</p><section>mdo sde</section><text>kun dga' bo khyod kyis phyogs bzhi nas 'ong ba'i khye'u bzhin ras zla ba'i dkyil 'khor 'dra zhing nyi ma'i 'od zer las yang dag par 'das pa'i 'od kyis gling bzhi zil gyis gnon pa/ gzugs dang /</text></item>
<item><p>170a2</p><section>mdo sde</section><text>gzi brjid kyi 'od gsal ba/ shes rab kyi snang ba thob pa/ brtson 'grus thob pa/ ye shes zab mo rjes su rtogs pa/ dpal dang ldan pa/ blo dang ldan pa/ spyod pa dang ldan pa/ ngo tsha shes pa dang ldan</text></item>
<item><p>170a3</p><section>mdo sde</section><text>pa/ khrel yod pa dang ldan pa/ rtogs pa dang ldan pa/ blo gros dang ldan pa/ dran pa dang ldan pa/ brtan pa dang ldan pa/ shes rab dang ldan pa/ dge ba'i rnam grangs kyi tshig ston pa la mkhas pa/</text></item>
<item><p>170a4</p><section>mdo sde</section><text>sangs rgyas brgya phrag du ma la dge ba'i rtsa ba dag bskyed pa sangs rgyas kyi zhing gzhan dang gzhan dag gi sangs rgyas bcom ldan 'das kyi spyan snga nas do mod nam gyi thun tha ma la de bzhin gshegs pa dgra bcom pa yang dag par rdzogs</text></item>
<item><p>170a5</p><section>mdo sde</section><text>pa'i sangs rgyas nga gyad rnams dang nye ba na yod pa shing sa la zung gi bar du mtha' las 'das pa'i yongs su mya ngan las 'da' ba dang / bsam gyis mi khyab pa'i yongs su mya ngan las 'da' ba dang / 'jig rten thams cad dang mi</text></item>
<item><p>170a6</p><section>mdo sde</section><text>'dra ba'i yongs su mya ngan las 'da' ba dang / 'jig rten thams cad zil gyis gnon pa'i yongs su mya ngan las 'da' ba dang / 'jig rten thams cad la phan pa dang bde ba'i yongs su mya ngan las 'da' ba dang / 'jig rten</text></item>
<item><p>170a7</p><section>mdo sde</section><text>thams cad kyis rnam par shes par dka' ba'i yongs su mya ngan las 'da' ba dang / 'jig rten thams cad kyi btags pa yang dag par 'joms pa'i yongs su mya ngan las 'da' bas de bzhin gshegs pa yongs su mya ngan las</text></item>
<item><p>170a8</p><section>mdo sde</section><text>'da' bar 'gyur ro/ /zhes nga yongs su mya ngan las 'da' ba thos nas 'jig rten gyi khams 'dir skyes te/ phyogs bzhi kun nas 'dug cing nga'i yon tan bsngags pa yongs su brjod pa'i chos bstan pa nyan par 'gyur</text></item>
<item><p>170b1</p><section>mdo sde</section><text>ba bzhi po 'di dag mthong ngam/ kun dga' bo de la gang shar phyogs nas 'ongs pa'i khye'u kha dog dang ldan pa/ gzi brjid dang ldan pa/ gzugs dang ldan pa/ 'od 'bar bas gsal ba/ dpal 'bar ba/</text></item>
<item><p>170b2</p><section>mdo sde</section><text>srog chags 'bum phrag mang pos yongs su bskor cing lha 'bum gyis rab tu mchod la/ lha'i me tog gi char 'bab pa nyams su myong zhing de bzhin gshegs pa'i spyan sngar 'ong ba'i khye'u 'di ni kun dga' bo sngon de bzhin</text></item>
<item><p>170b3</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas seng ge'i sgra dbang phyug gi sangs rgyas kyi zhing na stong gi 'jig rten la dbang sgyur zhing lha dang mis legs par mchod pa'i 'khor los sgyur ba'i rgyal por</text></item>
<item><p>170b4</p><section>mdo sde</section><text>gyur te/ de rgyal po byed pa na 'dod pa na/ spyod pa'i lha dang mi rnams la chos ston cing chos yang dag par bgro ba yang byas so/ /srog chags 'bum phrag mang po dag la chos ston pa na dge ba'i rtsa ba dag yongs su</text></item>
<item><p>170b5</p><section>mdo sde</section><text>smin par byed cing mngon par shes pa dag la mkhas pa dang / chos kyi tshul rtogs par khong du chud cing 'phags pa mtha' yas pa/ rgyun mi 'chad pa/ sna tshogs pa/ 'jigs pa med pa/</text></item>
<item><p>170b6</p><section>mdo sde</section><text>don dang ldan pa'i spobs pa dang ldan la/ chos shes pa la mkhas shing ye shes kyi pha rol tu phyin par gyur nas lo bye ba phrag bcwa brgyad du chad pa med pa dang / mtshon cha med pa dang / sems can thams cad</text></item>
<item><p>170b7</p><section>mdo sde</section><text>la rnam par tho 'tsham pa don du mi gnyer bar chos kyi rgyal po byas so/ /de yang 'dod pa'i phyir ma yin zhing rgyal srid la gdu ba'i phyir ma yin gyi/ sems can thams cad la phan gdags pa dang</text></item>
<item><p>170b8</p><section>mdo sde</section><text>yongs su thar bar bya ba dang / dul bar bya ba dang / gdul bar bya ba dang / dul ba dang gdul bar bya ba'i phyir rgyal po byas te/ des lo bye ba phrag bcwa brgyad kyis srog chags khrag khrig phrag bcwa</text></item>
<item><p>171a1</p><section>mdo sde</section><text>brgyad byang chub la rab tu bkod cing phyir mi ldog pa la rab tu bkod do/ /byang chub sems dpa'i chos rnams dang ldan pa dang / sems dang po bskyed pa'i rigs kyi bu de dag thams cad ni bla na med pa</text></item>
<item><p>171a2</p><section>mdo sde</section><text>yang dag par rdzogs pa'i byang chub tu nges pa las phyir mi ldog pa nyid la rab tu bkod do/ /de dus gzhan zhig na skra dang kha spu bregs te/ gos ngur smrig dag bgos nas khyim nas khyim med par legs par kho nar rab tu byung</text></item>
<item><p>171a3</p><section>mdo sde</section><text>ngo / /de ltar rab tu byung nas kyang lo bye ba phrag brgyad cu rtsa gcig tu tshangs par spyad pa spyod pa na 'dug ste mal du nyal bar yang mi byed na/ rmugs pa dang gnyid la 'jug pa lta smos kyang ci dgos/ des sngon lo bye ba phrag</text></item>
<item><p>171a4</p><section>mdo sde</section><text>brgyad cu rtsa gcig tu nam yang 'dod pa'i rnam par rtog pa 'am/ gnod sems kyi rnam par rtog pa 'am/ rnam par 'tshe ba'i rnam par rtog pa ma bskyed do/ /de'i bar du sngon nam yang sdug par 'du shes pa 'am/</text></item>
<item><p>171a5</p><section>mdo sde</section><text>mi sdug par 'du shes pa 'am/ gtsug lag khang du 'du shes pa 'am/ gtsug lag khang ma yin par 'du shes pa med cing / mi dge ba yid la byed pa'i 'du shes gzhan 'ga' yang ma bskyed par chos</text></item>
<item><p>171a6</p><section>mdo sde</section><text>gnyis la gnas par gyur te/ gnyis gang zhe na/ mig mngon par sgrub pa med pa'i tshul gyis sha'i mig mngon par sgrub pa dang / de la yang mngon par zhen pa med pa'i tshul gyis chos kyi phung po'i de kho na</text></item>
<item><p>171a7</p><section>mdo sde</section><text>rjes su rtogs pa'o/ /gzhan yang lo bye ba phrag brgyad cu rtsa gcig tu nam yang sar 'du shes pa 'am/ chur 'du shes pa 'am/ mer 'du shes pa 'am/ rlung du 'du shes pa 'am/ nam mkhar 'du shes pa dang /</text></item>
<item><p>171a8</p><section>mdo sde</section><text>rnam par shes par 'du shes pa 'am/ bud med du 'du shes pa 'am/ skyes par 'du shes pa 'am/ bkres par 'du shes pa 'am/ skom par 'du shes pa 'am/ grong du 'du shes pa 'am/ dgon par 'du</text></item>
<item><p>171b1</p><section>mdo sde</section><text>shes pa 'am/ grong khyer du 'du shes pa 'am/ grong rdal du 'du shes pa 'am/ mi mthun par 'du shes pa 'am/ mi mthun pa med par 'du shes pa 'am/ dben par 'du shes pa 'am/ bsam gtan du</text></item>
<item><p>171b2</p><section>mdo sde</section><text>'du shes pa 'am/ bdag tu 'du shes pa 'am/ gzhan du 'du shes pa 'am/ gzugs su 'du shes pa 'am/ gzugs med par 'du shes pa 'am/ mthar 'du shes pa 'am/ dbus su 'du shes</text></item>
<item><p>171b3</p><section>mdo sde</section><text>pa 'am/ skye bar 'du shes pa 'am/ 'gag par 'du shes pa 'am/ nyung ngur 'du shes pa 'am/ mang por 'du shes pa'i 'du shes gzhan dag kyang ma bskyed de/ byang chub sems dpa'i sde snod kyi</text></item>
<item><p>171b4</p><section>mdo sde</section><text>chos kyi rnam grangs ma gtogs par rnam par rtog pa dang ldan pa'i 'du shes de dag dang gzhan dag kyang kun tu mi 'byung bar gyur to/ /gang de'i bar du byang chub sems dpa' des srog chags khrag khrig phrag brgyad cu bla na</text></item>
<item><p>171b5</p><section>mdo sde</section><text>med pa yang dag par rdzogs pa'i byang chub tu yongs su smin par byas pa de dag thams cad ni sems dang po bskyed pas bla na med pa yang dag par rdzogs pa'i byang chub tu nges par gyur te/ de dag thams cad kyang sangs</text></item>
<item><p>171b6</p><section>mdo sde</section><text>rgyas kyi zhing gzhan dang gzhan dag na bzhugs pa'i sangs rgyas bcom ldan 'das rnams la blta ba dang / phyag bya ba dang / bsnyen bkur bya ba'i phyir skad cig 'di nyid ma thal bar 'jig rten gyi khams de dang /</text></item>
<item><p>171b7</p><section>mdo sde</section><text>sangs rgyas kyi zhing de nas gnyis lhan cig mi 'grogs par 'phags te dong ngo / /sangs rgyas kyi zhing de dag thams cad na bzhugs pa'i sangs rgyas bcom ldan 'das de dag thams cad kyang 'di lta ste/ dper na/</text></item>
<item><p>171b8</p><section>mdo sde</section><text>da ltar de bzhin gshegs pa nga bzhin du shAkya thub pa zhes bya bar mtshan 'thun pa sha stag ste/ thams cad kyang snyigs ma lnga dang ldan pa'i 'jig rten du byung ba sha stag yin no/ /sangs rgyas bcom ldan 'das de dag</text></item>
<item><p>172a1</p><section>mdo sde</section><text>thams cad kyang skad cig dang / thang cig dang / yud tsam 'di nyid la yongs su mya ngan las 'da' ba chen po la mngon par phyogs shing seng ge'i gzims khri la sku'i glo g.yas pas phab ste gzims par gyur</text></item>
<item><p>172a2</p><section>mdo sde</section><text>to/ /sangs rgyas bcom ldan 'das de dag thams cad kyang do mod nam gyi thun tha ma la gyad rnams dang nye ba na yod pa shing sA la zung gi bar sha stag tu thams cad yongs su mya ngan las 'da' bar 'gyur ro/ /kun dga' bo ngas sha'i spyan</text></item>
<item><p>172a3</p><section>mdo sde</section><text>thogs pa med pas gang du nyan thos dang rang sangs rgyas thams cad kyis mi rtogs shing yul ma yin la gting mi rtogs pa de dag dang / gzhan yang tshad med pa dag rab tu mkhyen to/ /kun dga' bo dge slong ngam/ dge slong</text></item>
<item><p>172a4</p><section>mdo sde</section><text>ma 'am/ dge bsnyen nam/ dge bsnyen ma gang gis chos kyi rnam grangs 'di thos nas sangs rgyas kyi ye shes thob par bya ba dang / thams cad mkhyen pa'i ye shes yongs su rdzogs par bya ba'i phyir nga'i sha'i spyan gyis mkhyen pa</text></item>
<item><p>172a5</p><section>mdo sde</section><text>la dad pa'i sems skyed par byed pa dang / tha na lhag pa'i bsam pas sems skyed pa gcig tsam skyed par byed na de dang ldan pa'i rgyud kyis sems bskyed ma thag tu bsod nams kyi phung po mang po yongs su 'dzin par 'gyur zhing bsod</text></item>
<item><p>172a6</p><section>mdo sde</section><text>nams kyi phung po tshad med pa dang grangs med pa rab tu 'phel bar 'gyur ro/ /kun dga' bo rigs kyi bu 'am rigs kyi bu mo gang gis sangs rgyas khrag khrig phrag bcwa brgyad mngon sum du gyur pa la lo bye ba khrag khrig phrag bcwa brgyad du bde ba'i yo byad thams cad kyis bkur stir byas/</text></item>
<item><p>172a7</p><section>mdo sde</section><text>bla mar byas/ ri mor byas/ mchod pa byas/ rjed pa byas/ gsol ba byas kyang de sems bskyed pa dang / smon lam 'di dang bral bar gyur na/ des ni rigs kyi bu snga ma des bsod nams kyi phung</text></item>
<item><p>172a8</p><section>mdo sde</section><text>po ji tsam yongs su bzung bar 'gyur ba de tsam du bsod nams kyi phung po rab tu 'phel bar mi 'gyur ro/ /kun dga' bo khye'u 'dis nga'i bstan pa 'di la nyin mtshan 'dis sems can rnams kyi don byed</text></item>
<item><p>172b1</p><section>mdo sde</section><text>par 'gyur ba ltar ni nga'i nyan thos shA ri'i bu dang / maud gal gyi bu dang / gzhan dag gis kyang nga'i gsung rab 'di la sems can rnams kyi don ma byas so/ /kun dga' bo gal te khyed cag gis tshe'i tshad bskal par gnas par</text></item>
<item><p>172b2</p><section>mdo sde</section><text>gyur la sems can rnams la chos ston par byed cing nyin mtshan du yid la byed pa gzhan med par chos ston par gyur te/ de ltar byas kyang khyed cag gis ni khye'u 'dis bstan pa 'di'i khur ji tsam thogs pa 'am/ thogs par</text></item>
<item><p>172b3</p><section>mdo sde</section><text>'gyur ba de tsam gyi khur thogs par mi nus so/ /kun dga' bo de ltar na gang dag sems can rnams la phan pa'i dngos po dang / sems can rnams la phan 'dogs pa dang / sems can rnams la 'du shes btang snyoms</text></item>
<item><p>172b4</p><section>mdo sde</section><text>su byed pa dag ni yon tan dpag tu med pa yin pas khye'u 'di yang yon tan dpag tu med pa yin te/ khye'u 'di ni yon tan bsam gyis mi khyab pa dang ldan pa yin no/ /kun dga' bo khyod kyis lho phyogs nas ston ka'i dus kyi</text></item>
<item><p>172b5</p><section>mdo sde</section><text>tshe'i nyi ma 'char ba 'dra zhing zla ba nya ba'i zla ba'i dkyil 'khor shin tu rgyas pa 'char ba 'dra ba'i khye'u rin po che sna tshogs las byas pa'i dbyig pas sa chen po 'di la rdebs par byed cing 'ong ba mthong ngam/ des sa chen po</text></item>
<item><p>172b6</p><section>mdo sde</section><text>la rdebs pa na 'di lta bu'i sgra 'byung ste/ 'di lta ste dper na yul ma ga d+hA nas byung ba'i snod rin po che las byas pa 'am/ gser las byas pa 'am/ dngul las byas pa/ shin tu mthar phyin par byas pa/</text></item>
<item><p>172b7</p><section>mdo sde</section><text>byi dor legs par byas pa/ shin tu phyis pa/ dri ma med pa/ bug rdol med pa/ nag nog med pa/ dri ma bkrus pa/ rdul med pa/ snum bag med pa/ yo byad rnam pa mang po'i</text></item>
<item><p>172b8</p><section>mdo sde</section><text>yo byad du byas pa/ shin tu byang ba'i yon tan dang ldan pa/ gnas lnga rab tu rdzogs pa/ gnas bcu yongs su spangs pa/ nye ba'i skyon bcu gnyis dang bral ba/ lus lan stong du</text></item>
<item><p>173a1</p><section>mdo sde</section><text>brtags shing gser dngul gyi skyon dang bral ba/ shin tu dag pa/ 'byung khung bzang po nas byung ba/ rigs dang ldan pa/ gser gyi rigs khyad par can brgya las byas pa/ ma zhom pa/</text></item>
<item><p>173a2</p><section>mdo sde</section><text>yan lag brgyad la mkhas pa'i mi stong gis legs par bsregs pa/ nye ba'i skyon thams cad dang bral ba las ni sdug bsngal thams cad nye bar zhi bar byed pa'i sgra 'byung ngo / /kun dga' bo de 'dra ba'i de lta bu de ltar snang ba'i ni</text></item>
<item><p>173a3</p><section>mdo sde</section><text>dper bya ba tsam dang / nye bar mtshon pa tsam du zad de/ de bzhin du khye'u 'dis rin po che sna tshogs las byas pa'i dbyig pas sa chen po 'di la rdebs pa na yang de lta bu'i sgra 'byung ngo / /kun dga' bo khye'u 'di ni byang chub</text></item>
<item><p>173a4</p><section>mdo sde</section><text>sems dpa' sems dpa' chen po rab tu zhi bar gnas shes bya ba yin te/ lho phyogs logs nas de bzhin gshegs pa dgra bcom pa yang dag par rdzogs pa'i sangs rgyas blta mdzes rin chen brtsegs shes bya ba'i sangs rgyas kyi</text></item>
<item><p>173a5</p><section>mdo sde</section><text>zhing 'jig rten gyi khams rin po che bkod pa zhes bya ba nas 'ongs pa yin no/ /kun dga' bo 'di ji snyam du sems/ ci'i phyir na 'jig rten gyi khams de rin po che bkod pa zhes bya zhe na/ kun dga' bo 'jig rten gyi khams</text></item>
<item><p>173a6</p><section>mdo sde</section><text>de na log pa nyid du nges pa dang ma nges pa'i sems can gyi ming yang med de/ kun dga' bo sems can de dag thams cad ni 'jig pa med pa yang dag par rdzogs pa'i byang chub tu nges pa sha stag yin no/ /kun dga' bo</text></item>
<item><p>173a7</p><section>mdo sde</section><text>sangs rgyas kyi zhing de ni byang chub sems dpa'i zhing kho na yin te/ de na skyes pa dang bud med kyi ming yang med do/ /kun dga' bo sems can de dag thams cad ni tshangs par spyod pa dang / gtsang ba dang /</text></item>
<item><p>173a8</p><section>mdo sde</section><text>dri nga ba med pa dang / shes pa'i spyod yul gtsang ba dang / 'khrig pa dang bral ba yin te/ 'jig rten gyi khams de na 'khrig pa'i chos kyi ming yang med do/ /sangs rgyas kyi zhing de na sems can de dag la mi dge ba'i</text></item>
<item><p>173b1</p><section>mdo sde</section><text>rnam par rtog pa dag kun tu 'byung ba med cing / zas rnam gnyis ma gtogs par zas kyi 'du shes kyang med do/ /gnyis gang zhe na/ ye shes kyis snyoms par 'jug pa'i zas dang / sangs rgyas kyi chos yang dag par</text></item>
<item><p>173b2</p><section>mdo sde</section><text>brjod pa'i zas so/ /kun dga' bo sangs rgyas kyi zhing de na thams cad mkhyen pa'i ye shes kyi phung po dang / byang chub sems dpa'i sde snod kyi chos kyi rnam grangs la rgya cher 'jug pa ma gtogs par phung po gnyis dang theg pa</text></item>
<item><p>173b3</p><section>mdo sde</section><text>gsum ston pa med de/ kun dga' bo rnam grangs des na 'jig rten gyi khams de rin po che bkod pa zhes bya ba'i grangs su 'gro'o/ /kun dga' bo sems can gang dag 'jig rten gyi khams gzhan dag nas sangs rgyas kyi zhing der</text></item>
<item><p>173b4</p><section>mdo sde</section><text>skyes pa dang / gang dag 'jig rten gyi khams der skye bar sems skyed par byed pa de dag thams cad ni bla na med pa yang dag par rdzogs pa'i byang chub las phyir mi ldog par 'gyur ro/ /kun dga' bo byang chub sems dpa' gang</text></item>
<item><p>173b5</p><section>mdo sde</section><text>dag 'jig rten gyi khams gzhan dag nas sangs rgyas kyi zhing der skye ba'i byang chub sems dpa' de dag gis ni skyes ma thag tu sangs rgyas kyi zhing de dag thams cad mngon par shes par 'gyur zhing / byang chub sems dpa'</text></item>
<item><p>173b6</p><section>mdo sde</section><text>de dag skad cig de dang / thang cig de dang / yud tsam de la sangs rgyas kyi zhing der sangs rgyas 'byung ba'i 'du shes can du 'gyur ro/ /kun dga' bo de bzhin gshegs pa blta mdzes rin chen brtsegs de byang</text></item>
<item><p>173b7</p><section>mdo sde</section><text>chub sems dpa' khrag khrig tshad med pa de dag la thams cad mkhyen pa nyid dang ldan pa kho na'i gtam ma 'dres pa dag ston par mdzad de/ 'di lta ste/ byang chub sems dpa'i sde snod kyi chos kyi rnam grangs</text></item>
<item><p>173b8</p><section>mdo sde</section><text>rgya cher yang dag par rab tu ston to/ /kun dga' bo 'jig rten gyi khams de'i bsngags pa dang / byang chub sems dpa' sems dpa' chen po re re'i chos kyi khyad par 'di lta ste/ smon lam brtsams pa'i sangs rgyas kyi zhing gi</text></item>
<item><p>174a1</p><section>mdo sde</section><text>bkod pa dag ngas brjod par gyur na bskal pa stong phrag mang pos kyang mthar thug par mi 'gyur te/ kun dga' bo ngas byang chub sems dpa' sems dpa' chen po rab tu zhi bar gnas pa 'di gang nas 'ongs 'jig</text></item>
<item><p>174a2</p><section>mdo sde</section><text>rten gyi khams de'i ming tsam zhig brjod par zad do/ /kun dga' bo byang chub sems dpa' sems dpa' chen po rab tu zhi bar gnas pa 'di ni nga yongs su mya ngan las 'da' ba la blta ba dang / sems can mang po rnams skyo</text></item>
<item><p>174a3</p><section>mdo sde</section><text>ba bskyed par bya ba dang / 'jig rten gyi khams de'i ming dang yon tan yongs su bsgrag par bya ba dang / de bzhin gshegs pa de'i bsngags pa rab tu bshad par bya ba dang / byang chub sems dpa'i theg pa pa'i skyes bu dam pa rnams</text></item>
<item><p>174a4</p><section>mdo sde</section><text>kyi chos kyi bdag nyid chen po dang / yang dag pa'i yon tan yongs su bsgrag par bya ba dang / sangs rgyas kyi zhing 'di'i sems can tshad med pa rnams dam pa'i chos yongs su 'dzin par bya ba dang / ma 'ongs pa'i byang chub sems dpa'</text></item>
<item><p>174a5</p><section>mdo sde</section><text>rnams yang dag par rab tu dga' bar bya ba dang / yang dag par dad pa bskyed par bya ba'i phyir sangs rgyas kyi zhing 'dir 'ongs so/ /kun dga' bo sngon de bzhin gshegs pa mar me mdzad 'jig rten du byung ba na khye'u</text></item>
<item><p>174a6</p><section>mdo sde</section><text>'di 'khor los sgyur ba'i rgyal po ma skyes dgra zhes bya bar gyur te/ byang chub sems dpa'i spyad pa spyod do/ /kun dga' bo de'i tshe 'khor los sgyur ba'i rgyal po ma skyes dgra de srog chags bye ba phrag mang</text></item>
<item><p>174a7</p><section>mdo sde</section><text>po dag la chos ston cing dge ba'i rtsa ba dag kyang yongs su smin par byed de/ des nyi ma 'char ka tsam gyi snga dro gcig gis kyang srog chags bye ba phrag sum cu rtsa drug bla na med pa yang dag par rdzogs pa'i</text></item>
<item><p>174a8</p><section>mdo sde</section><text>byang chub las phyir mi ldog pa nyid la rab tu bkod cing skyon med par zhugs te/ mi skye ba'i chos la bzod pa dang ldan par byas so/ /de bzhin gshegs pa dgra bcom pa yang dag par rdzogs pa'i</text></item>
<item><p>174b1</p><section>mdo sde</section><text>sangs rgyas mar me mdzad yongs su mya ngan las 'das nas de dad pas khyim nas khyim med par rab tu byung ngo / /de ltar rab tu byung nas kyang lo stong tham par bcom ldan 'das mar me mdzad de'i rjes su chos kyi 'khor lo bskor</text></item>
<item><p>174b2</p><section>mdo sde</section><text>to/ /des sems can tshad med pa rnams kyi don byas nas nyi ma tha ma'i nyi ma nub kar yang srog chags bye ba phrag drug bla na med pa yang dag par rdzogs pa'i byang chub tu yongs su smin par byas te/ de nyid kyi nyi</text></item>
<item><p>174b3</p><section>mdo sde</section><text>ma nub kar srog chags khrag khrig phrag bdun cu zag pa zad pa la yang rab tu bkod par gyur na/ slob pa rnams kyi mthong ba'i sa 'am bsgom pa'i sa la bkod pa lta smos kyang ci dgos/ kun dga' bo ngas sangs</text></item>
<item><p>174b4</p><section>mdo sde</section><text>rgyas kyi ye shes kyis byang chub sems dpa' sems dpa' chen po rab tu zhi bar gnas kyi bsngags pa mang po dang / khye'u 'dis sems can ji snyed cig gi don byas pa dag brjod par gyur na/ bskal pa stong phrag</text></item>
<item><p>174b5</p><section>mdo sde</section><text>mang pos kyang mthar thug par mi 'gyur ro/ /kun dga' bo khyod kyis nga'i spyan sngar rigs kyi bu rab tu zhi bar gnas kyi stan thing shig dang / khyod la bsod nams mang du skye bar 'gyur ro/ /kun dga' bo sems</text></item>
<item><p>174b6</p><section>mdo sde</section><text>can gang dag gis byang chub sems dpa' sems dpa' chen po rab tu zhi bar gnas kyi ming thos pa de dag la ni mngon sum du sangs rgyas byung ba yin no/ /kun dga' bo gang su dag yon tan bkod pa lung ston pa rgya</text></item>
<item><p>174b7</p><section>mdo sde</section><text>cher bstan pa'i chos 'di bshad pa na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas blta mdzes rin chen brtsegs de la blta ba dang / phyag bya ba dang / bsnyen bkur bya ba dang /</text></item>
<item><p>174b8</p><section>mdo sde</section><text>dam pa'i chos mnyan pa'i phyir dad pa'i sems bskyed pa gcig tsam thob par gyur pa de dag thams cad ni kun dga' bo chos thun mong yin pa'i phyir bcom ldan 'das de la blta ba dang / dam pa'i chos nyan pa dang / sangs rgyas kyi zhing de'i byang</text></item>
<item><p>175a1</p><section>mdo sde</section><text>chub sems dpa' sems dpa' chen po rnams kyang blta ba'i phyir sangs rgyas kyi zhing der skye bar ngas lung bstan pa yin te/ byang chub sems dpa' sems dpa' chen po rnams kyi smon lam gyi khyad par ni ma gtogs</text></item>
<item><p>175a2</p><section>mdo sde</section><text>so/ /kun dga' bo sems can gang dag gi rna ba'i dbang pos yon tan bkod pa lung ston pa rgya cher bstan pa'i chos bshad pa 'di nyid thos par gyur pa de dag kyang rnyed pa legs par rnyed cing shin tu legs par rnyed pa yin na/ gang</text></item>
<item><p>175a3</p><section>mdo sde</section><text>gis 'di thos nas dad pa skyed par byed pa lta smos kyang ci dgos/ kun dga' bo gnas 'di lta bu de dag dang / chos kyi tshig gi gnas 'di lta bu de dag legs par bsrung bar bya zhing legs par yid la bya'o/ /de ci'i phyir zhe na/</text></item>
<item><p>175a4</p><section>mdo sde</section><text>kun dga' bo mdo sde 'di lta bu dag ni 'dzam bu'i gling gi mi rnams dang / byang chub sems dpa'i gzugs brnyan ston pa rnams dang / dam pa'i chos spong bar byed pa rnams kyis sngon ma thos pa'i phyir te/ khyod kyis chos</text></item>
<item><p>175a5</p><section>mdo sde</section><text>spong bar byed pa dag ni mig lam du yang mi snang bar bya'o/ /kun dga' bo khyod kyis 'di nas nub phyogs kyi ngos kyi nam mkha' las rin po che sna tshogs kyi khang pa brtsegs pa zhig 'ong ba 'di mthong ngam/ gsol</text></item>
<item><p>175a6</p><section>mdo sde</section><text>pa/ bcom ldan 'das de de lta lags so/ /bka' stsal pa/ kun dga' bo khyod kyis nub phyogs nas khye'u zhig sems can gdul bar bya ba'i phyir rdzu 'phrul gyis rnam par rtse zhing glo gnyis kyis sa chen</text></item>
<item><p>175a7</p><section>mdo sde</section><text>po 'di 'gul bar byed/ rab tu 'gul bar byed/ g.yo bar byed/ rab tu g.yo bar byed/ ldeg par byed/ rab tu ldeg par byed cing sa chen po g.yo bas 'jigs su rung ba dang / spu zing zhes byed pa</text></item>
<item><p>175a8</p><section>mdo sde</section><text>kun tu ston par byed cing 'ong ba mthong ngam/ gsol pa/ bcom ldan 'das de de lta lags so/ /bde bar gshegs pa de de lta lags te/ bcom ldan 'das rdzu 'phrul gyi rnam par 'phrul pa bgyid cing mchi ba'i</text></item>
<item><p>175b1</p><section>mdo sde</section><text>khye'u 'di mthong lags so/ /bka' stsal pa/ kun dga' bo rigs kyi bu 'di'i mdun nas rin po che sna tshogs kyi khang pa brtsegs pa 'ong ba gang yin pa 'dis sangs rgyas kyi zhing 'di dri sna tshogs kyis kun tu gang bar</text></item>
<item><p>175b2</p><section>mdo sde</section><text>gyur to/ /gsol pa/ bcom ldan 'das de de lta lags so/ /bka' stsal pa/ kun dga' bo de ni rigs kyi bu 'di'i ye shes kyi stobs bskyed pa yin te/ des na khang pa brtsegs pa 'di las de lta bu'i dri 'byung</text></item>
<item><p>175b3</p><section>mdo sde</section><text>ngo / /kun dga' bo khyod kyis sgra bzhi po 'di lta ste/ stong pa nyid ces bya ba dang / dngos po med pa zhes bya ba dang / nye bar zhi ba zhes bya ba dang / sangs rgyas shes bya ba 'byung ba 'di dag thos sam/ gsol pa/ bcom ldan 'das</text></item>
<item><p>175b4</p><section>mdo sde</section><text>de de lta lags so/ /bka' stsal pa/ kun dga' bo sgra 'di dag ni khye'u 'di'i spu'i khung bu dag nas 'byung ste/ kun dga' bo sgra 'di dag thos pas srog chags khrag khrig phrag drug cu rtsa brgyad kyi don byas so/ /stong gi 'jig</text></item>
<item><p>175b5</p><section>mdo sde</section><text>rten gyi khams kyi sems can mang po rnams ni len pa med par zag pa rnams las sems rnam par grol lo/ /kun dga' bo sangs rgyas kyi sgra gcig pu thos pa'i byang chub sems dpa' bye ba ni bla na med pa yang dag</text></item>
<item><p>175b6</p><section>mdo sde</section><text>par rdzogs pa'i byang chub las phyir mi ldog pa nyid la nges par zhugs so/ /gang dag sangs rgyas kyi zhing 'di'i lha dang mir bcas pa'i skye dgu dag las lha dang / mi khrag khrig 'bum phrag ni bla na med pa yang dag par</text></item>
<item><p>175b7</p><section>mdo sde</section><text>rdzogs pa'i byang chub tu nges pa las phyir mi ldog pa nyid la gnas par gyur to/ /kun dga' bo rigs kyi bu 'di ni de bzhin gshegs pa nga yongs su mya ngan las 'da' ba blta ba'i phyir nub phyogs logs na de bzhin gshegs</text></item>
<item><p>175b8</p><section>mdo sde</section><text>pa dgra bcom pa yang dag par rdzogs pa'i sangs rgyas dga' ba'i dbang phyug ces bya ba'i sangs rgyas kyi zhing 'jig rten gyi khams dga' spu zhes bya ba nas sangs rgyas kyi zhing 'dir 'ongs pa yin te/ kun dga' bo rigs kyi</text></item>
<item><p>176a1</p><section>mdo sde</section><text>bu 'di sangs rgyas kyi zhing 'dir 'ongs ma thag tu 'dis sems can tshad med pa rnams kyi don byas te/ sangs rgyas kyi mdzad pa byas shing 'dis chos kyi 'khor lo yang rjes su bskor to/ /kun dga' bo</text></item>
<item><p>176a2</p><section>mdo sde</section><text>bskal pa grangs med pa tshun chad nas rigs kyi bu 'di'i spu'i khung bu dag nas sgra bzhi po 'di lta ste/ stong pa nyid kyi sgra dang / dngos po med pa'i sgra dang / nye bar zhi ba'i sgra dang / sangs rgyas kyi sgra 'di dag 'byung ste/ sgra re res kyang sems can</text></item>
<item><p>176a3</p><section>mdo sde</section><text>tshad med pa rnams kyi don byas so/ /kun dga' bos gsol pa/ bcom ldan 'das rigs kyi bu 'dis dge ba'i rtsa ba ci zhig bsags lags na des da ltar 'di'i spu'i khung bu dag nas 'di lta bu'i sgra dag 'byung bar 'gyur lags/</text></item>
<item><p>176a4</p><section>mdo sde</section><text>bcom ldan 'das kyis bka' stsal pa/ kun dga' bo sngon byung ba 'das pa'i dus na de bzhin gshegs pa dgra bcom pa yang dag par rdzogs pa'i sangs rgyas dri med spyan zhes bya ba/ rig pa dang zhabs su ldan pa/ bde bar gshegs</text></item>
<item><p>176a5</p><section>mdo sde</section><text>pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'jig rten du byung ste/ rigs kyi bu 'di de'i gsung rab la dge slong ye shes dga' ba</text></item>
<item><p>176a6</p><section>mdo sde</section><text>zhes bya bar gyur nas des de bzhin gshegs pa de'i spyan snga nas ye shes kyi tshig dang / rtogs par dka' ba'i tshig dang / don 'byung ba ston pa'i tshig 'di lta ste/ chos thams cad skye ba dang 'gag pa med pa dang / chos</text></item>
<item><p>176a7</p><section>mdo sde</section><text>thams cad dngos po med pa dang / chos thams cad rang bzhin gyis nye bar zhi ba dang / sangs rgyas thams cad sangs rgyas gcig pa zhes bya ba dag thos nas zhag bdun du yongs su skyo ba med pa dang / brtson</text></item>
<item><p>176a8</p><section>mdo sde</section><text>pa mi gtong ba dang / yid la byed pa gzhan med par tshig bzhi po de dag lus la zhen pa dang / shin tu brtan pa dang / shin tu zhag pa dang / kha ton byang ba dang / yid kyis legs par brtags pa dang / mthong bas shin tu rtogs par</text></item>
<item><p>176b1</p><section>mdo sde</section><text>byas te gnas so/ /kun dga' bo dge slong des don gyi tshig bstan pa bzhi po de dag gis sangs rgyas bye ba snyed kyis gsungs pa'i chos bstan pa rnams la rjes su zhugs te/ bzung zhing rtogs par byas nas de sems can</text></item>
<item><p>176b2</p><section>mdo sde</section><text>rnams la snying brtse ba'i phyir grong dang / grong khyer dang / grong rdal dang / yul 'khor dang / rgyal po'i pho brang 'khor du 'ongs te chos bstan to/ /kun dga' bo de'i tshe chos smra ba'i dge slong ye shes dga' ba zhes bya bar gyur pa des</text></item>
<item><p>176b3</p><section>mdo sde</section><text>las de'i 'bras bu rnam par smin pa lus la zhen pa dang / mang du thos pas lo drug tu lhag pa'i bsam pas chos bstan pas na bskal pa grangs med pa tshun chad nas de'i spu'i khung bu dag nas de lta bu'i sgra dag dang ldan</text></item>
<item><p>176b4</p><section>mdo sde</section><text>pa'i rdzu 'phrul de nyams su myong bar gyur cing de'i lus las kyang skye bo mang po'i don byed pa'i chos kyi sgra bzhi po 'di lta ste/ stong pa nyid kyi sgra dang / dngos po med pa'i sgra dang / nye bar zhi ba'i sgra dang / sangs rgyas</text></item>
<item><p>176b5</p><section>mdo sde</section><text>shes bya ba'i sgra de dag 'byung bar gyur te/ kun dga' bo de'i phyir bskal pa grangs med pa tshun chad nas khye'u 'di'i spu'i khung bu dag nas sgra bzhi po 'di dag 'byung bar gyur to/ /kun dga' bo 'dzam bu'i gling gi mi gang dag</text></item>
<item><p>176b6</p><section>mdo sde</section><text>gis byang chub sems dpa' sems dpa' chen po dmigs med kyi ming thos pa de dag kyang rnyed pa legs par rnyed cing shin tu legs par rnyed pa yin na/ gang dag gis chos ston pa thos pa dag lta smos kyang ci dgos/</text></item>
<item><p>176b7</p><section>mdo sde</section><text>kun dga' bo lha dang mi rnams kyi skyes pa 'am/ bud med gang dag gis byang chub sems dpa' sems dpa' chen po dmigs med kyi ming thos shing thos nas kyang dad pa thob par gyur pa de dag kyang thos ma thag tu yon tan bsam gyis mi</text></item>
<item><p>176b8</p><section>mdo sde</section><text>khyab pa yongs su 'dzin par 'gyur na/ gang dag gis sha'i mig gis mngon sum du mthong ba dag lta smos kyang ci dgos/ de ci'i phyir zhe na/ kun dga' bo byang chub sems dpa' sems dpa' chen po dmigs med ni byang chub sems dpa'i</text></item>
<item><p>177a1</p><section>mdo sde</section><text>sa'i yon tan dpag tu med pa dag thob pa yin pa'i phyir ro/ /kun dga' bo byang chub sems dpa' sems dpa' chen po dmigs med 'di ni de bzhin gshegs pa nga yongs su mya ngan las 'da' ba la blta bar 'dod</text></item>
<item><p>177a2</p><section>mdo sde</section><text>pa'i phyir 'ongs pa yin gyis/ kun dga' bo khyod kyis de bzhin gshegs pa'i spyan snga gang du rigs kyi bu 'di 'dug par 'gyur bar byang chub sems dpa' sems dpa' chen po dmigs med kyi stan thing shig dang / des khyod</text></item>
<item><p>177a3</p><section>mdo sde</section><text>la yun ring por phan pa dang bde ba dang mngon par shes pa myur ba nyid du yang 'gyur ro/ /kun dga' bo 'di'i stan bting ba las byung ba'i las kyi rnam par smin pas khyod snyoms par 'jug pa la bde bar gnas shing sems</text></item>
<item><p>177a4</p><section>mdo sde</section><text>bskyed pa'i skad cig gcig gis zang zing med pa'i chos 'phags pa dgra bcom pa nyid mngon sum du byed par yang 'gyur ro/ /kun dga' bo gal te khyod nyan thos kyi sa la nges par zhugs par ma gyur na ni khyod kyi bla na med pa yang dag</text></item>
<item><p>177a5</p><section>mdo sde</section><text>par rdzogs pa'i byang chub kyi yan lag tu gyur pa'i dge ba'i rtsa ba 'dis sangs rgyas kyi chos rnams rjes su 'thob par yang ngas lung ston par 'gyur ro/ /de ci'i phyir zhe na/ kun dga' bo dge slong ngam/ dge</text></item>
<item><p>177a6</p><section>mdo sde</section><text>slong ma 'am/ dge bsnyen nam/ dge bsnyen ma 'am/ lha 'am/ klu 'am/ gnod sbyin nam/ dri za 'am/ lha ma yin nam/ nam mkha' lding ngam/ mi 'am ci 'am/ lto 'phye chen po 'am/ mi 'am</text></item>
<item><p>177a7</p><section>mdo sde</section><text>mi ma yin pa gang yin pa 'am/ sems can gzhan gang yang rung ba dag gis zhi ba bshad pa lung bstan pa 'di thos nas dad pa rab tu 'thob par 'gyur ba'i phyir ro/ /kun dga' bo gang dag zhi ba bshad pa lung bstan</text></item>
<item><p>177a8</p><section>mdo sde</section><text>pa 'di nyan par 'dod pa dag gis de bzhin gshegs pa 'am/ de bzhin gshegs pa'i nyan thos gang du 'dug nas zhi ba bshad pa lung bstan pa 'di 'chad par 'gyur ba'i chos kyi stan bsham par bya ste/ kun dga' bo</text></item>
<item><p>177b1</p><section>mdo sde</section><text>des stan bshams ma thag tu stan phun sum tshogs pa bcu yongs su 'dzin par 'gyur ro/ /bcu gang zhe na/ 'khor los sgyur ba'i stan 'thob pa dang / brgya byin gyi stan 'thob pa dang / tshangs pa'i stan 'thob pa dang /</text></item>
<item><p>177b2</p><section>mdo sde</section><text>skye dgu'i bdag po'i stan 'thob pa dang / tshe rabs de dang dag tu de bzhin gshegs pa'i bstan pa la stan 'thob pa dang / dbang bskur ba thob pa'i byang chub sems dpa' sems dpa' chen po byang chub kyi snying por byang chub</text></item>
<item><p>177b3</p><section>mdo sde</section><text>kyi shing drung du song ba'i seng ge'i khri stan 'thob pa dang / thams cad mkhyen pa'i ye shes rtogs pa'i sangs rgyas kyi khri stan bla na med pa 'thob pa dang / chos kyi 'khor lo skor ba na chos kyi 'khor lo bla na med pa skor ba'i khri</text></item>
<item><p>177b4</p><section>mdo sde</section><text>stan 'thob pa dang / de bzhin gshegs pa'i cho 'phrul chen po kun tu ston pa na lha bye ba phrag stong gis 'dus byas pa 'jig rten thams cad las mngon par 'phags shing zil gyis mi non la/ bla na med pa'i rdzu 'phrul</text></item>
<item><p>177b5</p><section>mdo sde</section><text>dang ldan pa'i seng ge'i khri stan 'thob pa dang / de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'da' ba'i dus kyi tshe 'du byed thams cad rab tu zhi bar byed pa rdo rje lta bu'i</text></item>
<item><p>177b6</p><section>mdo sde</section><text>ting nge 'dzin la bzhugs pa na lha dang / klu dang / gnod sbyin dang / dri za dang / mi 'am ci dang / lto 'phye chen po dang / lha ma yin dang / nam mkha' lding dang / mi dang / mi ma yin pa rnams kyi yid rab tu dang ba</text></item>
<item><p>177b7</p><section>mdo sde</section><text>skyed par byed pa de bzhin gshegs pa'i tha ma'i khri stan 'di 'thob par 'gyur ba ste/ kun dga' bo seng ge'i khri stan bcu po de dag 'thob par shes par bya'o/ /kun dga' bo de bzhin gshegs pa 'am/</text></item>
<item><p>177b8</p><section>mdo sde</section><text>de bzhin gshegs pa'i nyan thos zhi ba bshad pa lung bstan pa 'di 'chad pa na/ rigs kyi bu 'am/ rigs kyi bu mo gang gis chos smra ba la sems dang bas gus par byas te/ dga' ba dang / dad pa</text></item>
<item><p>178a1</p><section>mdo sde</section><text>dang / gus pas chos kyi stan shom par byed pa des ni seng ge'i khri stan bcu po de dag 'thob pa yongs su 'dzin par 'gyur ro/ /kun dga' bo khyod kyis rigs kyi bu dmigs med la thal mo sbyor cig dang /</text></item>
<item><p>178a2</p><section>mdo sde</section><text>des khyod la don dang / phan pa dang / bde bar 'gyur zhing gang gis khyod mngon par shes pa myur ba nyid du 'gyur ba'i bsod nams chen po yang khyod kyis yongs su 'dzin par 'gyur ro/ /de nas tshe dang ldan pa kun dga' bos</text></item>
<item><p>178a3</p><section>mdo sde</section><text>de'i tshe rigs kyi bu dmigs med kyi chos kyi stan bshams nas sems rab tu dang bas zhe sa dang bcas/ gus pa dang bcas par byang chub sems dpa' dmigs med ga la ba de logs su thal mo sbyar ba btud de de'i tshe</text></item>
<item><p>178a4</p><section>mdo sde</section><text>tshigs su bcad pa 'di dag smras so/ /dmigs med dpa' bo glang po che/ /dul zhing mnyam bzhag sems can che/ /shes rab chen po 'od byed la/ /bdag ni thal mo sbyor bar bgyid/ /ye shes brtson 'grus</text></item>
<item><p>178a5</p><section>mdo sde</section><text>'byung ba'i gnas/ /shes rab brtsegs shing mnyam bzhag pa/ /mtshungs med brtan pa 'di la ni/ /de ring thal mo sbyar bar bgyi/ /de nas bcom ldan 'das kyis de'i tshe tshe dang ldan pa kun dga' bo la tshigs</text></item>
<item><p>178a6</p><section>mdo sde</section><text>su bcad de bka' stsal pa/ dmigs med 'di la mchod pa'i phyir/ /khyod kyis thal mo sbyar byas pa'i/ /rnam smin ji snyed 'dzin pa de/ /gau tam bu la bshad par bya/ /kun dga' bo khyod thal mo sbyar ba de'i rnam par smin pas</text></item>
<item><p>178a7</p><section>mdo sde</section><text>nga yongs su mya ngan las 'das pa na grong dang grong khyer dang grong rdal dang yul 'khor dang / rgyal po'i pho brang 'khor dag tu nyan thos rnams la ston pa'i bya ba byed par 'gyur zhing khyod de dang de dag tu 'jug pa dang 'byung ba dang 'greng ba</text></item>
<item><p>178a8</p><section>mdo sde</section><text>dang 'chag pa dang nyal ba dang 'dug pa dang spyod lam thams cad du 'jig rten na sems dang ldan pa dang / sems med pa'i 'byung ba thams cad kyang khyod ga la ba de logs su 'dud par 'gyur ro/ /'di lta ste/ skyes pa dang /</text></item>
<item><p>178b1</p><section>mdo sde</section><text>bud med dang / lha'i bu mo dang / spyod pa pa dang / kun tu rgyu dang / dge sbyong dang / bram ze dang / rgyal po dang / blon po chen po dang / zhang blon dang / zhang blon gyi g.yog gnyug ma dang / tshong dpon dang grong mi dang / ljongs kyi mi dang khyim</text></item>
<item><p>178b2</p><section>mdo sde</section><text>bdag rnams dang / gzhan yang gang dag mir gyur pa'i so so'-i skye bo rnams dang / de bzhin du dud 'gro'i skye gnas su skyes pa glang po che dang / rta dang / ri dgas dang / phyugs dang / bya dag gis khyod mthong na dad pa 'thob par 'gyur ro/ /de bzhin</text></item>
<item><p>178b3</p><section>mdo sde</section><text>du rtswa dang / shing gel pa dang / sman dang / nags tshal dag dang / me tog yod pa dag dang / 'bras bu yod pa dag kyang khyod ga la ba de logs su rab tu 'dud par 'gyur ro/ /de bzhin du khang khyim dang / gzhal med khang dang / khang pa</text></item>
<item><p>178b4</p><section>mdo sde</section><text>brtsegs pa dang / khang bzangs dang / pu shu dang / skar khung dang / rta babs dag kyang khyod kyi bsod nams kyi gzi brjid kyi zil gyis non cing khyod ga la de logs su rab tu 'dud par 'gyur te/ kun dga' bo 'di lta ste dper na de bzhin</text></item>
<item><p>178b5</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas kyis sgrib pa med pa'i rnam par thar pa mngon sum du mdzad de bla na med pa yang dag par rdzogs pa'i byang chub mngon par rdzogs par sangs rgyas pa ni byang chub kyi snying po'i nye</text></item>
<item><p>178b6</p><section>mdo sde</section><text>'khor gyi rtswa dang / shing gel pa dang / sman dang / nags tshal dang / me tog yod pa dag dang / 'bras bu yod pa dag dang / gong ma bzhin du sbyar te/ mi dang mi ma yin pa'i bar dag gis de bzhin gshegs pa ga la ba de logs su rab</text></item>
<item><p>178b7</p><section>mdo sde</section><text>tu btud par gyur to/ /kun dga' bo de bzhin du khyod kyis kyang rigs kyi bu dmigs med la thal mo sbyar cing lus btud pa'i dge ba'i rtsa ba 'dis khyod kyi spyod lam thams cad du mi dang / mi ma yin pa dang nags tshal thams cad khyod ga la ba de logs</text></item>
<item><p>178b8</p><section>mdo sde</section><text>su 'dud pa dang rab tu 'dud pa dang mngon par rab tu 'dud par 'gyur ro/ /kun dga' bo rigs kyi bu 'am rigs kyi bu mo gang la las de bzhin gshegs pa yongs su mya ngan las 'das pa 'am/ da ltar mngon sum du gyur cing bzhugs pa na chos bkod pa lung ston pa 'di</text></item>
<item><p>179a1</p><section>mdo sde</section><text>thos nas/ lhag pa'i bsam pas thal mo gcig tsam sbyor bar byed pa dang / nges par rtog cing mos par byed pa de dag ni ngas bstan pa'i rnam par smin pa gang yin pa de lta bu dag yongs su 'dzin par 'gyur ro/ /kun</text></item>
<item><p>179a2</p><section>mdo sde</section><text>dga' bo de lta mod kyi sems can gang dag gis chos kyi rnam grangs 'di thos par 'gyur ba dang / gang dag gis mdo sde 'di lta bu 'di lan gcig gam/ lan gnyis thos par 'gyur ba de dag kyang nyung na/ gang dag gis 'di lta</text></item>
<item><p>179a3</p><section>mdo sde</section><text>bu thos nas dad pa 'thob par 'gyur ba dang / gang dag lhag pa'i bsam pas mos par 'gyur ba dang / nges par rtog par 'gyur ba dang / yang dag pa'i 'du shes skyed par 'gyur ba dang / som nyi med par 'gyur ba dang /</text></item>
<item><p>179a4</p><section>mdo sde</section><text>the tsom med par 'gyur ba lta smos kyang ci dgos/ rigs kyi bu 'am rigs kyi bu mo de dag thams cad ni ngas sangs rgyas kyi spyan gyis gzigs shing sangs rgyas kyi ye shes kyis mkhyen te/ de dag gis ni sangs rgyas gcig</text></item>
<item><p>179a5</p><section>mdo sde</section><text>la bsnyen bkur byas pa ma yin zhing / de dag gis ni sangs rgyas gcig la dge ba'i rtsa ba bskyed pa ma yin te/ rigs kyi bu dang rigs kyi bu mo de dag thams cad ni gang dag da ltar nga'i mngon sum du 'khor 'di nyid du 'dus</text></item>
<item><p>179a6</p><section>mdo sde</section><text>te 'dug pa dang / nga'i yongs su mya ngan las 'das pa chen po blta ba'i phyir 'dir 'ongs pa dag bzhin du kun dga' bo de dag kyang deng phyin chad nas de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>179a7</p><section>mdo sde</section><text>byams pa byang chub kyi snying por gshegs te/ bla na med pa yang dag par rdzogs pa'i byang chub mngon par rdzogs par sangs rgyas nas yongs su mya ngan las 'da' ba'i bar dag la mchod pa dang bsnyen bkur chen po</text></item>
<item><p>179a8</p><section>mdo sde</section><text>byed par 'gyur ro/ /de bzhin du de bzhin gshegs pa dgra bcom pa yang dag par rdzogs pa'i sangs rgyas byams pa'i yongs su mya ngan las 'das pa chen po yang mthong bar 'gyur ro/ /de bzhin gshegs</text></item>
<item><p>179b1</p><section>mdo sde</section><text>pa de'i spyan sngar khye'u bzhi 'ong bar 'gyur ba dag kyang mthong bar 'gyur zhing da ltar nga'i spyan snga na ji lta ba de bzhin du chos kyang thos par 'gyur ro/ /de'i tshe na byang chub sems dpa' sems dpa' chen po dmigs med kyi spu'i khung</text></item>
<item><p>179b2</p><section>mdo sde</section><text>bu dag nas chos kyi sgra skad rgya chen po 'byung bar 'gyur ba dag kyang thos par 'gyur zhing thos nas kyang dga' ba skye bar 'gyur ro/ /kun dga' bo de lta bas na khyod kyis don nges par 'byung ba'i mdo sde 'di lta bu bshad pa dag la</text></item>
<item><p>179b3</p><section>mdo sde</section><text>yang dang yang du lus btud de thal mo sbyar bar bya zhing sems kyis dad pa bskyed par yang bya'o/ /de ci'i phyir zhe na/ kun dga' bo 'di ltar de'i las kyi rnam par smin pas khyod sems can thams cad kyis legs par mchod</text></item>
<item><p>179b4</p><section>mdo sde</section><text>par 'gyur zhing khyod la lha dang bcas pa'i 'jig rten yang rab tu 'dud par 'gyur zhing khyod yongs su mya ngan las 'das pa'i lus la yang lha dang mi rnams mchod pa byed par 'gyur ba'i phyir ro/ /de nas bcom ldan 'das</text></item>
<item><p>179b5</p><section>mdo sde</section><text>kyis tshe dang ldan pa ma 'gags pa la bka' stsal pa/ ma 'gags pa khyod kyis lha bye ba phrag bzhi bcus steng gi bar snang las chos kyi rnam grangs 'di thos nas thal mo sbyar te lus btud cing 'khod pa dag mthong ngam/</text></item>
<item><p>179b6</p><section>mdo sde</section><text>gsol pa/ bcom ldan 'das de de lta lags so/ /bka' stsal pa/ ma 'gags pa de dag ni chos la dad pa dang ldan pas thal mo sbyar cing dad pas lus rab tu btud pa'i dge ba'i rtsa ba des bskal pa</text></item>
<item><p>179b7</p><section>mdo sde</section><text>grangs med par log par ltung bar 'gro bar mi 'gyur zhing / lha dang mir mtshams sbyor bar 'gyur la/ de dag mir gyur pa na re res kyang 'khor los sgyur ba'i rgyal srid gang gA'i klung gi bye ma bas</text></item>
<item><p>179b8</p><section>mdo sde</section><text>lhag pa snyed byed par 'gyur ro/ /thams cad du yang sangs rgyas 'byung ba mnyes par byed par 'gyur zhing de dag de'i 'og tu dge ba'i rtsa ba dag yang dag par bsgrubs nas bla na med pa yang dag par rdzogs pa'i byang chub mngon</text></item>
<item><p>180a1</p><section>mdo sde</section><text>par rdzogs par 'tshang rgya bar 'gyur te thams cad kyang 'di lta ste/ de bzhin gshegs pa dgra bcom pa yang dag par rdzogs pa'i sangs rgyas 'byung ba thams cad kyis rab tu gdung bar 'os pa zhes bya bar mtshan</text></item>
<item><p>180a2</p><section>mdo sde</section><text>'thun pa'i de bzhin gshegs pa sha stag tu 'gyur ro/ /yang de'i tshe gyad dga' ba zhes bya ba dang / gyad rgyal dka' zhes bya ba dang / gyad stobs po che dang / gzi brjid lha dang / rgyal ba'i lha dang / phrag par 'dzag dang /</text></item>
<item><p>180a3</p><section>mdo sde</section><text>blo bzang dang / 'jigs med dang / dbyig dang / bden pa dang / byang phyogs kyi stobs kyi mig dang / gyad thams cad bzod ces bya ba de dag thams cad 'khor lnga brgya tsam dang lhan cig tu de bzhin gshegs pa la mchod pa</text></item>
<item><p>180a4</p><section>mdo sde</section><text>bya ba'i phyir 'khor de nyid du 'dus te 'dug par gyur nas/ de dag gis bcom ldan 'das ga la ba de logs su thal mo sbyar te lus thur tu btud nas ngu bar byed/ smre sngags 'don par byed cing mig mchi mas gang bzhin du</text></item>
<item><p>180a5</p><section>mdo sde</section><text>bcom ldan 'das la 'di skad ces gsol to/ /bcom ldan 'das bdag cag bcom ldan 'das la mchod pa bgyid pa dang / byang chub sems dpa' dmigs med dang / byang chub sems dpa'i tshogs 'di dang / bcom ldan</text></item>
<item><p>180a6</p><section>mdo sde</section><text>'das kyi nyan thos chen po'i dge 'dun dang / chos kyi rnam grangs 'di la yang mchod pa bgyi ba'i slad du thal mo sbyor zhing lus kyang rab tu 'dud par bgyid lags so/ /bcom ldan 'das bdag cag gi dge ba'i rtsa ba 'di dag</text></item>
<item><p>180a7</p><section>mdo sde</section><text>thams cad kyang bla na med pa yang dag par rdzogs pa'i byang chub tu yongs su bsngo bar bgyi'o/ /de nas de'i tshe bcom ldan 'das zhal 'dzum pa mdzad do/ /'di ni sangs rgyas bcom ldan 'das rnams kyi chos nyid de gang gi tshe 'dzum pa</text></item>
<item><p>180a8</p><section>mdo sde</section><text>mdzad pa de'i tshe bcom ldan 'das kyi zhal gyi sgo nas 'od zer kha dog sna tshogs kha dog du ma 'di lta ste/ sngon po dang / ser po dang / dmar po dang / dkar po dang / btsod ka dang / shel dang / dngul gyi kha dog lta bu dag byung ste/ de dag gis</text></item>
<item><p>180b1</p><section>mdo sde</section><text>'jig rten gyi khams mtha' yas mu med pa dag snang bas gsal bar byas nas tshangs pa'i 'jig rten gyi bar du mngon par 'phags te yang phyir log nas bcom ldan 'das la len gsum bskor ba byas te/ bcom ldan</text></item>
<item><p>180b2</p><section>mdo sde</section><text>'das kyi dbu'i gtsug tu nub pa tshe dang ldan pa kun dga' bos mthong ngo / /mthong nas kyang tshigs su bcad pas yongs su zhus pa/ 'jig rten snang mdzad ji slad du/ /'dzum pa mdzad pa'i rgyu gang lags/ /</text></item>
<item><p>180b3</p><section>mdo sde</section><text>bdag dang srog chags gzhan dag gi/ /som nyi legs par bsal tu gsol/ /bcom ldan 'das kyis bka' stsal pa/ kun dga' bo khyod kyis gyad kyi bu 'di dag lhags te sems rab tu dang bas nga dang / byang chub</text></item>
<item><p>180b4</p><section>mdo sde</section><text>sems dpa' sems dpa' chen po dmigs med dang / mdo sde'i tshig bstan pa 'di la thal mo sbyar cing rab tu btud nas bla na med pa yang dag par rdzogs pa'i byang chub tu sems skyed par byed pa dag mthong ngam/</text></item>
<item><p>180b5</p><section>mdo sde</section><text>gsol pa/ bcom ldan 'das mthong lags so/ /bcom ldan 'das kyis bka' stsal pa/ kun dga' bo gyad kyi bu 'di dag thams cad ni bskal pa grangs med pa bye bar ngan 'gro log par ltung bar 'gro bar mi 'gyur</text></item>
<item><p>180b6</p><section>mdo sde</section><text>zhing de dag phyis bla na med pa yang dag par rdzogs pa'i byang chub mngon par rdzogs par 'tshang rgya bar yang 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /yid bde mgu ba'i sems ldan pa'i/ /</text></item>
<item><p>180b7</p><section>mdo sde</section><text>gyad kyi bu rnams 'dir lhags te/ /thal mo sbyar cing rab btud pa/ /kun dga' khyod kyis ma mthong ngam/ /mkhas pa 'di dag thams cad kyis/ /nga la mchod pa 'di byas nas/ /bla med byang chub 'thob 'gyur bar/ /mgu ba nyid kyis</text></item>
<item><p>180b8</p><section>mdo sde</section><text>brjod par byed/ /dmigs med shes rab ldan pa dang / /chos la'ang gus dang bcas byas shing / /de bzhin nyan thos dge 'dun la/ /thal mo sbyar ba 'di byas pas/ /bskal pa bye ba grangs med du/ /de dag ngan 'gror 'gro mi 'gyur/ /</text></item>
<item><p>181a1</p><section>mdo sde</section><text>thal mo sbyar ba'i las dang ni/ /lus rab btud pas phyin chad ni/ /de dag byang chub 'thob 'gyur ba'i/ /phun sum tshogs pa cir 'gyur ba/ /nga yis bskal pa 'am bskal pa ni/ /bye ba phrag brgyar brjod gyur kyang /</text></item>
<item><p>181a2</p><section>mdo sde</section><text>spyod pa dam pa spyad byas pa/ /de la grangs ni yod min pas/ /bskal pa bye ba rnams kyis kyang / /mtha' ma rtogs par sla ba min/ /kun dga' bo do mod nam gyi thun tha ma la sangs rgyas nga dang khyod blta ba'i tha mar 'gyur ro/ /kun dga' bo khyod kyis</text></item>
<item><p>181a3</p><section>mdo sde</section><text>byang phyogs nas 'od chen po gser gyi kha dog lta bu zhig 'ong zhing de'i gzi brjid kyis byang phyogs kyi rtswa dang / shing gel pa dang lcug ma dang / tshal dang / shing ljon pa dang / sman dang / nags tshal dang / ri dang / thang dang / khang bzangs dang / pu shu</text></item>
<item><p>181a4</p><section>mdo sde</section><text>dang / gzhal med khang dang / khang pa brtsegs pa thams cad dang / mi dang mi ma yin pa dang / nam mkha' dang / bar snang thams cad 'di lta ste/ gser gyi mdog lta bur kha dog gcig tu kun tu snang bar gyur pa mthong ngam/ gsol pa/</text></item>
<item><p>181a5</p><section>mdo sde</section><text>bcom ldan 'das de de lta lags so/ /bka' stsal pa/ kun dga' bo de bzhin du khyod kyis byang phyogs nas 'dzam bu chu bo'i gser las byas pa'i khang pa brtsegs pa bdun 'ong zhing khang pa brtsegs pa dbus ma'i nang na gzi brjid</text></item>
<item><p>181a6</p><section>mdo sde</section><text>mchog dang ldan zhing dpal gyis rnam par mdzes pa'i khye'u zhig skyil mo dkrung gis 'dug pa mthong ngam/ gsol pa/ bcom ldan 'das de de lta lags so/ /bka' stsal pa/ kun dga' bo khye'u 'di ni mngon par shes pa'i me tog</text></item>
<item><p>181a7</p><section>mdo sde</section><text>kun tu rgyas pa thob pa zhes bya ste/ 'di nas byang phyogs logs su sangs rgyas kyi zhing bye ba 'bum phrag drug bcu rtsa bzhi 'das pa na/ de bzhin gshegs pa dgra bcom pa yang dag par rdzogs pa'i sangs rgyas byang chub yan</text></item>
<item><p>181a8</p><section>mdo sde</section><text>lag gnas shes bya ba'i sangs rgyas kyi zhing 'jig rten gyi khams me tog can zhes bya ba zhig yod pa de nas shi 'phos nas 'jig rten gyi khams 'dir skyes pa yin no/ /kun dga' bo 'jig rten gyi khams de na byang chub kyi yan lag</text></item>
<item><p>181b1</p><section>mdo sde</section><text>gi tshig gi sgra 'byung ste/ rtswa dang / shing gel pa dang / lcug ma dang / shing ljon pa'i tshogs dang / sman dang / nags tshal thams cad las kyang byang chub kyi yan lag gi tshig gi sgra 'byung ngo / /sgra des sems can dag dge ba'i chos rnams kyis yongs su smin</text></item>
<item><p>181b2</p><section>mdo sde</section><text>par byed do/ /kun dga' bo de bzhin gshegs pa byang chub kyi yan lag gnas de ni bla na med pa yang dag par rdzogs pa'i byang chub mngon par rdzogs par sangs rgyas nas bskal pa drug khri bzhi stong du bzhugs te 'tsho zhing bzhes so/ /de bzhin</text></item>
<item><p>181b3</p><section>mdo sde</section><text>gshegs pa de la byang chub sems dpa' ma gtogs par nyan thos ni mi mnga' ste/ /kun dga' bo 'di lta ste dper na rgyal po rgyal rigs spyi bo nas dbang bskur ba zhig la bu mang po bdog par gyur na de'i blon po rnams kyang bu nyid yin</text></item>
<item><p>181b4</p><section>mdo sde</section><text>par 'gyur la/ blon po bka' la gtogs pa rnams kyang bu nyid yin/ mchog gi zung yang bu nyid yin/ rgyal phran rnams kyang bu nyid yin par 'gyur ro/ /de bzhin du bcom ldan 'das de'i sras rnams kyang byang chub sems dpa' nyid</text></item>
<item><p>181b5</p><section>mdo sde</section><text>yin la/ blon po rnams kyang byang chub sems dpa' nyid yin/ blon po bka' la gtogs pa rnams kyang byang chub sems dpa' nyid yin/ mchog gi zung yang byang chub sems dpa' nyid yin/ rim gro ba rnams kyang byang chub</text></item>
<item><p>181b6</p><section>mdo sde</section><text>sems dpa' nyid yin/ dge 'dun dkon mchog kyang byang chub sems dpa' nyid sha stag go/ /kun dga' bo de ltar na 'jig rten gyi khams de ni 'byor pa dang / rgyas pa dang / bde ba dang / lo legs pa dang / dga' ba dang /</text></item>
<item><p>181b7</p><section>mdo sde</section><text>skye bo dang / mi mang pos gang zhing byang chub sems dpa'i tshogs 'dus pa rnams kyang mngon par shes pa mngon par 'phags pa/ na tshod kyi tshul gyis ting nge 'dzin gyi stobs kun tu sdud pa/ shes rab brtsegs pas mngon par</text></item>
<item><p>181b8</p><section>mdo sde</section><text>'phags pa/ ye shes yang dag par bsags pa dang ldan pa/ byang chub kyi sems la mngon par brtson pa/ thams cad mkhyen pa'i ye shes yang dag par sdud pa la brtson zhing byang chub sems dpa'i chos tshad med pa dang ldan pa'i byang chub</text></item>
<item><p>182a1</p><section>mdo sde</section><text>sems dpa' sha stag gnas te/ kun dga' bo byang chub sems dpa' mngon par shes pa'i me tog kun tu rgyas pa thob pa zhes bya ba'i rigs kyi bu 'di gang nas 'jig rten gyi khams 'di'i 'dzam bu'i gling 'di nyid du yangs</text></item>
<item><p>182a2</p><section>mdo sde</section><text>pa can gyi grong khyer du skyes pa'i 'jig rten gyi khams de ni de lta bu'i byang chub sems dpa' sems dpa' chen po sha stag gis yongs su gang ba yin no/ /kun dga' bo rigs kyi bu 'di ni de bzhin gshegs pa nga'i zhabs la phyag</text></item>
<item><p>182a3</p><section>mdo sde</section><text>'tshal zhing de bzhin gshegs pa nga'i yongs su mya ngan las 'da' ba chen po 'di yang blta ba'i phyir rdzu 'phrul 'di lta bu dag kun tu ston cing 'ong ste/ kun dga' bo snang ba chen po 'di yang de bzhin gshegs pa dgra bcom pa yang</text></item>
<item><p>182a4</p><section>mdo sde</section><text>dag par rdzogs pa'i sangs rgyas de'i mthu yin no/ /kun dga' bo 'dzam bu chu bo'i gser las byas pa'i khang pa brtsegs pa bdun po 'di dag kyang bcom ldan 'das des byang chub kyi yan lag bdun bshad pa dag sprul pa mdzad pa</text></item>
<item><p>182a5</p><section>mdo sde</section><text>yin no/ /kun dga' bo 'dzam bu'i gling 'di na khye'u 'di dang lhan cig tu dge ba'i rtsa ba bskyed pa'i srog chags bye ba 'bum phrag mang po dag kyang yod de/ khye'u 'di 'dzam bu'i gling 'dir skyes ma thag tu lha dang mi rnams dga'</text></item>
<item><p>182a6</p><section>mdo sde</section><text>ba dang mchog tu dga' ba rgya chen po thob par gyur to/ /de dag las kha cig gis ni zag pa zad pa thob bo/ /kha cig gis ni slob pa'i sa thob bo/ /sngon sems ma bskyed pa kha cig gis ni bla na med pa yang dag par rdzogs pa'i byang</text></item>
<item><p>182a7</p><section>mdo sde</section><text>chub tu sems bskyed do/ /kha cig gis ni sems bskyed ma thag tu phyir mi ldog pa'i bzod pa thob par gyur to/ /kun dga' bo gang na khye'u 'di skyil mo dkrung gis 'dug cing 'od 'byung ba'i khang pa brtsegs pa dbus ma 'di ni de bzhin</text></item>
<item><p>182a8</p><section>mdo sde</section><text>gshegs pa de'i sprul pa yin no/ /de las ni rin po che'i khang pa brtsegs pa lhag ma drug po gzhan dag kyang 'byung ngo / /kun dga' bo de bzhin gshegs pa de dang / byang chub sems dpa' sems dpa' chen po mngon par shes pa'i</text></item>
<item><p>182b1</p><section>mdo sde</section><text>me tog kun tu rgyas pa thob pas gang gis 'jig rten gyi khams 'di 'od kyis khyab par byas shing 'di lta ste/ chos yang dag par 'dzin pas sems can dpag tu med pa rnams la phan 'dogs pa'i mthu la ltos/ de nas khye'u de dag</text></item>
<item><p>182b2</p><section>mdo sde</section><text>thams cad lhan cig tshogs te yang dag par dga' zhing srog chags 'bum phrag mang pos yongs su bskor nas skad cig gcig ma thal bar me tog sna tshogs kyi char dag mngon par rab tu 'bebs shing bcom ldan 'das kyi zhabs</text></item>
<item><p>182b3</p><section>mdo sde</section><text>la gtugs so/ /de nas bcom ldan 'das kyis tshe dang ldan pa kun dga' bo la bka' stsal pa/ byang chub sems dpa' sems dpa' chen po mngon par shes pa'i me tog kun tu rgyas pa thob pa 'dis 'dzam bu chu bo'i gser las</text></item>
<item><p>182b4</p><section>mdo sde</section><text>byas pa'i khang pa brtsegs pa dang ldan pa'i cho 'phrul gyis sems can khrag khrig ni dgra bcom pa nyid du btul to/ /sems can bye ba khrag khrig ni slob pa'i sar btul to/ /sems can bye ba phrag brgya ni dkon mchog gsum la dad par byas</text></item>
<item><p>182b5</p><section>mdo sde</section><text>shing bslab pa'i gzhi lnga 'dzin tu bcug go/ /lha bye ba phrag bdun brgya ni byang chub la rab tu bkod de/ bla na med pa yang dag par rdzogs pa'i byang chub las phyir mi ldog pa nyid du nges par byas so/ /lha bye ba phrag bdun ni mi skye ba'i</text></item>
<item><p>182b6</p><section>mdo sde</section><text>chos la bzod pa thob pa la rab tu bkod do/ /sems can bye ba khrag khrig tshad med grangs med pa dag ni byams pa'i 'dus pa mthong ba dang / byams pa mthong zhing phrad par 'gyur ba'i phyir yongs su smin par</text></item>
<item><p>182b7</p><section>mdo sde</section><text>byas so/ /kun dga' bo de bzhin gshegs pas sems can rnams kyi don bya ba gang yin pa dang / de bzhin gshegs pa'i sras kyi thu bo byang chub sems dpa' sems dpa' chen po rnams kyis sems</text></item>
<item><p>182b8</p><section>mdo sde</section><text>can rnams kyi don bya ba gang yin pa de dag ni nga dang 'di dag gis yongs su rdzogs par byas zin to/ /ngas sems can rnams kyi don yongs su rdzogs par bya ba gang yin pa de yang ngas yongs su rdzogs par</text></item>
<item><p>183a1</p><section>mdo sde</section><text>byas zin to// // bam po gsum pa ste tha ma/ de nas bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das sems can rnams la thugs brtse ba'i</text></item>
<item><p>183a2</p><section>mdo sde</section><text>slad du bskal pa 'am bskal pa las lhag par bzhugs su gsol/ de ci'i slad du zhe na/ ji srid du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'jig rten na bzhugs par</text></item>
<item><p>183a3</p><section>mdo sde</section><text>'gyur ba de srid du skyes bu dam pa 'di lta bu dag mthong bar 'gyur ba dang / de srid du sems can dge ba 'di lta bu dag 'dzam bu'i gling 'dir mchi bar 'gyur ba dang / de srid du bdag cag gis skyes bu dam pa 'di lta bu dag la blta ba</text></item>
<item><p>183a4</p><section>mdo sde</section><text>dang bsnyen bkur bgyi ba dag rnyed par 'gyur ba dang / de srid du 'jig rten na mdo sde 'di lta bu 'di dag rgyas par 'gyur ba dang / de srid du sangs rgyas kyi chos rgya chen po dang ldan pa'i mdo sde 'di lta bu 'di thos par 'gyur ba dang /</text></item>
<item><p>183a5</p><section>mdo sde</section><text>de srid du bdag cag gis bcom ldan 'das dang rigs kyi bu 'di dag gi rdzu 'phrul gyi cho 'phrul sna tshogs 'di lta bu 'di dag mthong bar 'gyur ba dang / de bzhin gshegs pa yongs su mya ngan las 'das na bdag cag la gnas</text></item>
<item><p>183a6</p><section>mdo sde</section><text>gsum yongs su nyams par 'gyur lags te/ gsum gang lags she na/ 'di lta ste/ sangs rgyas la blta ba dang / dam pa'i chos mnyan pa dang / rgya chen po la mos pa'i skyes bu dam pa 'di lta bu dag</text></item>
<item><p>183a7</p><section>mdo sde</section><text>la blta ba dang / bsnyen bkur bgyi ba yongs su nyams par 'gyur ba'i slad du'o/ /de nas tshe dang ldan pa kun dga' bos tshig de dag gsol nas shin tu myur bar dge ba'i bshes gnyen dang bral bar 'gyur ro snyam nas ngu bar byed/</text></item>
<item><p>183a8</p><section>mdo sde</section><text>smre sngags 'don par byed cing mchi ma dag phyis nas bcad de 'gyel ba bzhin du sa la sgyel to/ /de nas byang chub sems dpa' sems dpa' chen po don legs par sems pas tshe dang ldan pa kun dga' bo la tshigs su bcad de smras</text></item>
<item><p>183b1</p><section>mdo sde</section><text>pa/ 'dus byas rtag par 'gyur ba yi/ /gnas 'di rnyed par mi 'gyur te/ /'dus byas thams cad mi rtag pas/ /mya ngan ma byed kun dga' khyod/ /brtags pas 'dus byas 'byung 'gyur zhing / /rtog pa de yang</text></item>
<item><p>183b2</p><section>mdo sde</section><text>mi rnyed de/ /de ltar chos stong kun dga' khyod/ /ci yi phyir na mya ngan byed/ /brtags pas shes pa stong pa ste/ /shes pa rnams kyis sangs rgyas stong / /de la sangs rgyas mi dmigs na/ /ci phyir kun dga' mya ngan byed/ /</text></item>
<item><p>183b3</p><section>mdo sde</section><text>dngos rnams nam mkha' 'dra ba dang / /smig rgyu la ni chu bzhin pas/ /brtag med rnam pas mi brtag cing / /mkhas pa rnam par ma rtog shig /ji ltar sgyu ma'i mkhan po yis/ /rta dang glang po bzhon pa dang / /skye</text></item>
<item><p>183b4</p><section>mdo sde</section><text>dgu'i tshogs dang ljon shing tshal/ /me tog 'bras bu dga' sprul ltar/ /de bzhin 'dus byas thams cad kyang / /sgyu ma bzhin du snying po med/ /sangs rgyas rnams dang nyan thos kyang / /gzhan min de bzhin kho na yin/ /</text></item>
<item><p>183b5</p><section>mdo sde</section><text>de nas tshe dang ldan pa kun dga' bos rigs kyi bu don legs par sems pa la phyir tshigs su bcad de smras pa/ ji skad smras pa de bzhin te/ /chos rnams thams cad mtshan nyid med/ /de 'dra'i chos mchog bdag gis ni/</text></item>
<item><p>183b6</p><section>mdo sde</section><text>mnyan pa'i tha ma de ring yin/ /ji ltar mnyan yod 'jug bya zhing / /kun dga' rdzogs sangs ga la bzhugs/ /spyan ldan gang nas byon 'gyur zhes/ /dris na ji skad brjod par bya/ /dri gtsang khang pa mi</text></item>
<item><p>183b7</p><section>mdo sde</section><text>mchog gis/ /stong par bzhugs nas ji ltar blta/ /khri gdan stong pa mthong 'gyur na/ /ji ltar gnas 'gyur brtul zhugs bzang / /de nas rigs kyi bu rab tu zhi bar gnas kyis tshe dang ldan pa kun</text></item>
<item><p>183b8</p><section>mdo sde</section><text>dga' bo la tshigs su bcad de smras pa/ lo grangs bye bar dus kyang ni/ /don 'di rnyed par shin tu dka'/ /chos dbyings shin tu blta dka' ba/ /so sor rtog shig kun dga' bo/ /ji ltar chu shing sdong po ni/ /</text></item>
<item><p>184a1</p><section>mdo sde</section><text>shun pa rim gyis bshus gyur na/ /de la snying po med pa ltar/ /chos rnams rang bzhin de dang 'dra/ /ji ltar char pa bab pa na/ /mdor na chu yi chu bur dag /skye zhing 'gag par 'gyur ba ltar/ /</text></item>
<item><p>184a2</p><section>mdo sde</section><text>'gro 'di'i dngos po de dang 'dra/ /ji ltar dbu ba rdos pa la/ /mig can snying po rtog pa na/ /de la snying po med pa ltar/ /'gro ba 'di kun de dang 'dra/ /ji ltar me long gzugs brnyan ni/ /rang bzhin snying po med pa</text></item>
<item><p>184a3</p><section>mdo sde</section><text>ltar/ /khams gsum 'jig rten de 'dra yis/ /mkhas pa ngu bar ma byed cig /de nas tshe dang ldan pa kun dga' bos byang chub sems dpa' sems dpa' chen po rab tu zhi bar gnas la phyir tshigs su bcad de smras pa/</text></item>
<item><p>184a4</p><section>mdo sde</section><text>mkhas pa ji skad zer ba de/ /kho bos mi shes ma yin te/ /drang srong chen pos mdo sde las/ /'jig rten gsum kun dngos med gsungs/ /lha rnams bye ba ngu bzhin dang / /mchi mas brnangs pa 'di dag ni/ /bdag gi</text></item>
<item><p>184a5</p><section>mdo sde</section><text>drung du nyer lhags shing / /ngu bas bdag gi sdug bsngal bskyed/ /spyan dang ldan pas bdag bor te/ /rdzogs pa'i sangs rgyas 'di bzhud na/ /kho bo gang phyogs 'gro bya zhing / /su zhig bdag gi skyob par 'gyur/ /e</text></item>
<item><p>184a6</p><section>mdo sde</section><text>ma'o sangs rgyas shin tu dkon/ /bdag gis su la mchod bya zhing / /zhi ba zab mo blta dka' ba'i/ /dam chos su las mnyan par bya/ /de nas byang chub sems dpa' sems dpa' chen po dmigs med kyis tshe dang ldan pa</text></item>
<item><p>184a7</p><section>mdo sde</section><text>kun dga' bo la tshigs su bcad de smras pa/ longs shig btsun pa kun dga' bo/ /chos 'ga' 'ong ba yod min la/ /'gro bar 'gyur ba'ang med pas na/ /mya ngan ma byed chos nyid ltos/ /sangs rgyas skye ba ci</text></item>
<item><p>184a8</p><section>mdo sde</section><text>'dra bar/ /de yi byang chub de dang 'dra/ /'khor lo bskor ba ci 'dra bar/ /mya ngan 'da' ba'ang de dang 'dra/ /sangs rgyas nam yang skye med cing / /sangs rgyas 'gag par 'gyur ba'ang med/ /rang bzhin de 'dra'i chos rnams la/ /kun dga' khyod ni</text></item>
<item><p>184b1</p><section>mdo sde</section><text>ci phyir ngu / /kho bo'i spu'i khung bu nas/ /stong dang dngos po med pa dang / /nye bar zhi dang sangs rgyas zhes/ /sgra skad bzhi po 'byung ba nyon/ /de nas tshe dang ldan pa kun dga' bos rigs kyi bu dmigs med la phyir tshigs</text></item>
<item><p>184b2</p><section>mdo sde</section><text>su bcad de smras pa/ brtul zhugs bzang po khyed cag lta/ /myur du zhing gzhan 'gro 'gyur zhing / /der yang bdud rtsi'i tshig gsung ba/ /rdzogs pa'i sangs rgyas mthong bar 'gyur/ /der ni zab mo sangs rgyas kyis/</text></item>
<item><p>184b3</p><section>mdo sde</section><text>gsung ba'i chos kyang thos 'gyur la/ /sangs rgyas rnams kyi tshogs kyi mchog /byang chub sems dpa' rnams kyang mthong / /kho bo 'jig rten mgon 'das shes/ /lha rnams bye ba mang po dag /cho nges 'debs</text></item>
<item><p>184b4</p><section>mdo sde</section><text>pas mdun bdar na/ /mkhas pa ji ltar gnas par bya/ /dge bsnyen stong phrag mang po rnams/ /thams cad shugs chen ngu byed cing / /bdag gi drung du lhags gyur na/ /kho bos ji ltar lan yang gdab/ /sum bcu rtsa</text></item>
<item><p>184b5</p><section>mdo sde</section><text>gsum 'thab bral dang / /dga' ldan pa dang rab 'phrul dang / /dbang sgyur tshangs pa la sogs pa'i/ /lha tshogs nye bar lhags pa rnams/ /shAkya skyes mchog 'das gyur na/ /ji ltar yongs su gzeng bstod cing / /</text></item>
<item><p>184b6</p><section>mdo sde</section><text>bdag ni ji ltar de dag la/ /dam chos smra ba spobs par 'gyur/ /skyes bu skyes mchog 'das gyur na/ /kun dga' 'dren pa gang na zhes/ /lha rnams 'dri bar gyur pa'i tshe/ /rnam 'dren bsam gtan zab</text></item>
<item><p>184b7</p><section>mdo sde</section><text>mo dang / /bsod nams chen po'i gnas pa la/ /nang du yang dag bzhag go zhe 'am/ /'on ta 'chag cing bzhugs so zhes/ /ji ltar tshig gi lan yang gdab/ /de nas rigs kyi bu mngon par shes pa'i me tog kun</text></item>
<item><p>184b8</p><section>mdo sde</section><text>tu rgyas pa thob pas tshe dang ldan pa kun dga' bo la tshigs su bcad de smras pa/ zla ba gsum po 'di 'das nas/ /kho bos phyis kyang blta bya bar/ /bdag ni khyod la dam 'cha yis/ /kun dga' thong shig ma ngu shig /sangs</text></item>
<item><p>185a1</p><section>mdo sde</section><text>rgyas stong phrag gzhan dag la/ /shAkya'i tog gi cha byad kyis/ /chos mchog bshad par mdzad gsol zhes/ /khyod phyir bdag gis gsol bar bya/ /rdzogs sangs thugs rjes gzigs mdzad cing / /</text></item>
<item><p>185a2</p><section>mdo sde</section><text>khyod kyi mdun du gshegs par 'gyur/ /khyod kyis mi mchog yongs bsnyen gyis/ /kun dga' 'di la khyod ma ngu / /gang du 'di 'dra'i ston pa ni/ /'jig rten du ni 'da' 'gyur ba/ /lha dang bcas pa'i 'jig rten gyis/ /</text></item>
<item><p>185a3</p><section>mdo sde</section><text>mya ngan chen po bya ba'i rigs/ /bdag gis sangs rgyas 'di skad ces/ /bskal pa bye bar 'tsho gyur pa'i/ /'dus byas thams cad mthar 'jig ces/ /gsungs pa ston pa'i drung nas thos/ /de nas tshe dang ldan pa kun</text></item>
<item><p>185a4</p><section>mdo sde</section><text>dga' bo bcom ldan 'das kyis snam logs su 'dug nas lan gsum du snying rje chen po'i sgra bsgrags pa/ mdongs par gyur pa'i sems can la/ /gang gis mig ni stsol mdzad cing / /srog chags kun mgon</text></item>
<item><p>185a5</p><section>mdo sde</section><text>gang yin pa/ /ston pa de ring mya ngan 'da'/ /mi rnams 'dren pa de 'das shes/ /tshig 'di thos par gyur na ni/ /rgyal po dam pa lus 'phags bu/ /shin tu sdug bsngal ji ltar gnas/ /de nas gyad dang</text></item>
<item><p>185a6</p><section>mdo sde</section><text>gyad mo dang / /gyad kyi bu rnams mi bzad cing / /mi mchog mya ngan 'da' 'gyur zhes/ /de na snying rjes ngu bar byed/ /tha ma'i ston pa blta ba'i phyir/ /de dag der ni lhags gyur nas/ /thal sbyar rab btud 'khod nas ni/ /</text></item>
<item><p>185a7</p><section>mdo sde</section><text>'dud cing phyag kyang 'tshal bar byed/ /dpag tshad lnga yi khor yug tu/ /lha dang gnod sbyin rnams kyis gang / /de'i kho ra khor yug tu/ /mi rnams kyis ni gnas mi rnyed/ /drang srong dam pa mchod pa'i phyir/ /dri zhim me tog chu bo dag /</text></item>
<item><p>185a8</p><section>mdo sde</section><text>pus mo nub tsam phab gyur cing / /phye ma'i char pa'ang phab par gyur/ /de nas dga' bo nye dga' gnyis/ /tha ma'i ston pa blta ba'i phyir/ /bye ba drug bcu'i klu rnams dang / /yongs su mya ngan 'das par lhags/ /brang 'gro chen po chu lha dang / /gzi can</text></item>
<item><p>185b1</p><section>mdo sde</section><text>dang ni rgya mtsho dang / /gsal mthong dang ni btang zung dag /bye ba phrag brgya'i klus bdar cing / /tha ma'i ston pa blta ba'i phyir/ /spos chu'i sprin dag 'dus byas shing / /nam mkha'i ngos ni khebs byas te/ /char bzhin 'bebs shing nye bar lhags/ /</text></item>
<item><p>185b2</p><section>mdo sde</section><text>'jig rten mgon po mchod pa'i phyir/ /lha klus lha yi me tog gi/ /char dang spos chu gtsang ma yi/ /char pa dag kyang rab tu phab/ /klu yi rgyal po ma dros pa/ /dung phyur drug dang lhan cig tu/ /rin chen char pa rab 'bebs shing / /skyes bu khyu mchog drung</text></item>
<item><p>185b3</p><section>mdo sde</section><text>du lhags/ /brang 'gro chen po e la'i 'dab/ /lhun po tsam yang ngu byed cing / /tha ma'i 'jig rten mgon po la/ /mchod pa bya phyir nye bar 'ongs/ /klu yi bu mo stong dang ni/ /brgya dang khrag khrig rnams dag kyang / /nga ro sprin snyed sgrogs byed cing / /</text></item>
<item><p>185b4</p><section>mdo sde</section><text>ston pa'i drung du nye bar lhags/ /tha ma'i 'jig rten mgon po la/ /mchod pa bya phyir de dag gis/ /spos chu gtsang ma'i char chen yang / /der ni mngon par rab tu phab/ /gnod sbyin stong phrag bye ba dang / /brgya dang khrag khrig rnams dag kyang / /</text></item>
<item><p>185b5</p><section>mdo sde</section><text>sangs rgyas yon tan dran byed cing / /blta ba'i phyir ni nye bar lhags/ /rgyal po chen po bzhi rnams kyang / /tha ma'i sangs rgyas blta ba'i phyir/ /ngu bzhin mchi mas brnangs gyur cing / /ston pa'i drung du nye bar lhags/ /</text></item>
<item><p>185b6</p><section>mdo sde</section><text>de bzhin lha dbang brgya byin yang / /sum bcu gsum pa stong phrag ni/ /sum bcu gsum gyis mdun bdar cing / /rdzogs sangs rgyas kyi drung du 'ongs/ /drang srong dam pa mchod pa'i phyir/ /des kyang me tog man dar dang / /</text></item>
<item><p>185b7</p><section>mdo sde</section><text>lha yi tsan dan phye ma yi/ /char pa mngon par rab tu phab/ /tshangs pa ngan spong gtsug tor can/ /tha ma'i ston pa blta ba'i phyir/ /gnyis ka tshangs pas mdun bdar cing / /ngu mos 'debs shing rjes su lhags/ /</text></item>
<item><p>185b8</p><section>mdo sde</section><text>gnas gtsang lha brgya bye ba phrag /mang po gzi brjid chen po rnams/ /de ring rgyal ba 'da' 'gyur zhes/ /ngu mos 'debs shing lhags par gyur/ /lha brgya bye ba phrag mang po/ /rnam mang cho nges 'debs</text></item>
<item><p>186a1</p><section>mdo sde</section><text>byed cing / /mi mchog bskal par bzhugs gsol zhes/ /bsam gtan che la gsol ba 'debs/ /bdud kyi bu pho mkhas pa po/ /ded dpon zhes ni bya ba yang / /mi mchog mya ngan</text></item>
<item><p>186a2</p><section>mdo sde</section><text>'da' 'gyur zhes/ /shin tu sdug bsngal gyur cing 'ongs/ /des kyang zhabs la gtugs nas ni/ /shAkya'i rigs snang 'jig rten la/ /brtse slad bskal par bzhugs su gsol/ /rdzogs pa'i</text></item>
<item><p>186a3</p><section>mdo sde</section><text>sangs rgyas bzhugs gyur na/ /lha dang mi yi bdag po la/ /bsam yas don du 'gyur lags kyis/ /thub chen bskal par bzhugs gsol zhes/ /mi yi mchog la gsol ba 'debs/ /de nas</text></item>
<item><p>186a4</p><section>mdo sde</section><text>rigs kyi bu dmigs med kyis lha dang bcas/ tshangs pa dang bcas pa'i 'jig rten de dang / bdud kyi bu ded dpon la tshigs su bcad de smras pa/ bag med pas ni 'das byas shing / /de ltar smre sngags 'don</text></item>
<item><p>186a5</p><section>mdo sde</section><text>byed pa/ /khyed kun mi shes byis pa ste/ /spre'u rnams dang ni 'dra ba yin/ /ji ltar phag ni sems bral zhing / /nyal ba mtshon cha rnam dag gis/ /yongs su gshags nas sad pa na/ /snying rjes</text></item>
<item><p>186a6</p><section>mdo sde</section><text>smre sngags 'don pa ltar/ /bag med dbang song sngan cad ni/ /gang gis chos rnams ma thos pa/ /khyed cag thams cad de 'dra bar/ /kho bos de ltar spobs pa yin/ /de ring ye shes sgron ma ni/ /'jig</text></item>
<item><p>186a7</p><section>mdo sde</section><text>rten du ni nub 'gyur zhing / /kye ma rgyal ba 'das 'gyur gyis/ /dge ba dag gis las gyis shig /de nas bcom ldan 'das kyis tshe dang ldan pa ma 'gags pa dang / tshe dang ldan pa byams ma'i bu gang pho dang /</text></item>
<item><p>186a8</p><section>mdo sde</section><text>tshe dang ldan pa rab 'byor dang / tshe dang ldan pa don yod rgyal po dang / gnas brtan 'od srung gzhon nu dang / gnas brtan gsus po che chen po la bka' stsal pa/ dge slong dag khyed kyi lag pa g.yas pa dag de bzhin gshegs</text></item>
<item><p>186b1</p><section>mdo sde</section><text>pa'i phyag tu phul cig /dge slong de dag gis bcom ldan 'das legs lags so zhes gsol te bcom ldan 'das kyi ltar nyan to/ /de nas dge slong 'bum tham pas bcom ldan 'das kyi phyag tu rang rang gi lag pa</text></item>
<item><p>186b2</p><section>mdo sde</section><text>phul lo/ /de nas bcom ldan 'das kyis phyag g.yon pas ni dge slong de dag thams cad kyi lag pa nas bzung / phyag g.yas pas ni kun dga' bo dang / sgra gcan zin gyi lag pa nas bzung ste/ dge slong dag gnas</text></item>
<item><p>186b3</p><section>mdo sde</section><text>brtan rnams la kun dga' bo bzang po dang / dpal sgra gcan zin 'di gnyis bcol cing yongs su gtad do zhes phyag gis dge slong de dag gi lag tu gtad do/ /de nas de'i tshe sangs rgyas kyi zhing 'dir sgra skad dang nga ro'i</text></item>
<item><p>186b4</p><section>mdo sde</section><text>sgra snying rje zhing 'jigs su rung ba dag byung bar gyur cing sgra skad des sangs rgyas kyi zhing du grags par gyur to/ /de nas tshe dang ldan pa kun dga' bo dang / tshe dang ldan pa sgra gcan zin gnyis gnas brtan de dag la yongs</text></item>
<item><p>186b5</p><section>mdo sde</section><text>su gtad pa mthong nas dge slong lnga brgya tsam gyis tshe'i 'du byed btang bar gyur to/ /de ci'i phyir zhe na/ 'di ltar dge slong de dag bcom ldan 'das yongs su mya ngan las 'da' ba la blta bar mi bzod pa'i phyir te/</text></item>
<item><p>186b6</p><section>mdo sde</section><text>de dag 'di snyam du 'jig rten gyi mgon po/ 'jig rten gyi sgron ma/ thugs rje dang ldan pa/ dge ba'i bshes gnyen dam pa/ thugs brtse ba dang ldan pa/ phan par bzhed pa yongs su mya ngan las 'da'</text></item>
<item><p>186b7</p><section>mdo sde</section><text>ba la bdag cag blta bar mi spros/ je dang po kho nar bdag cag yongs su mya ngan las 'da' bar bya'o/ /snyam du sems pa'i phyir ro/ /de nas skad cig de dang / thang cig de dang / yud tsam de la</text></item>
<item><p>186b8</p><section>mdo sde</section><text>sangs rgyas bcom ldan 'das lnga brgya tham pas rang rang gi sangs rgyas kyi zhing dag na bzhugs bzhin du phyag g.yas pa rnams brkyang ste/ bcom ldan 'das la rab tu btud do/ /</text></item>
<item><p>187a1</p><section>mdo sde</section><text>de nas bcom ldan 'das kyis phyag gis kun dga' bo dang / sgra gcan zin dang / gnas brtan rnams kyi lag pa nas bzung ste phyag gis de bzhin gshegs pa de dag gi phyag du phul</text></item>
<item><p>187a2</p><section>mdo sde</section><text>nas/ bcom ldan 'das kyis de'i tshe tshigs su bcad pa 'di dag gsungs so/ /sgra gcan zin 'di bdag gi bu/ /kun dga' bo ni go re long / /'di gnyis drang srong che rnams la/ /mngon sum</text></item>
<item><p>187a3</p><section>mdo sde</section><text>du ni yongs su gtad/ /de ring 'dzam bu'i gling du ni/ /bdag gi mtshan mo tha mar 'gyur/ /lha dang klu dang mi rnams kyis/ /slan cad bdag ni mthong mi 'gyur/ /gang dag byams pa bsam yas</text></item>
<item><p>187a4</p><section>mdo sde</section><text>pa'i/ /'jig rten mgon rnams ma gtogs par/ /gzhan gang bdag la skyob 'gyur zhing / /su zhig dpung gnyen skyabs su 'gyur/ /sems can gcig gi slad du yang / /bskal pa stong phrag mang po ni/ /gang</text></item>
<item><p>187a5</p><section>mdo sde</section><text>gA'i bye ma ji snyed pa/ /de snyed bskal par bsdad bgyi na/ /tshad med bsam gyis mi khyab pa'i/ /'jig rten khams su rnam bltas na/ /gang gi phyir ni 'dir bsdad pa'i/ /sems can 'ga' yang ma mthong ngo /</text></item>
<item><p>187a6</p><section>mdo sde</section><text>sems can gang dag chos 'di la/ /gus bcas don ni bdag gis bgyis/ /blo gros ngan pa gzhan dag ni/ /sangs rgyas bye bas gdul mi spyod/ /de nas sangs rgyas bcom ldan 'das lnga brgya tham</text></item>
<item><p>187a7</p><section>mdo sde</section><text>pa de dag gis de'i tshe tshigs su bcad pa 'di dag gsungs so/ /khyod kyis sems can don rnams mdzad/ /sangs rgyas mdzad pa'ang khyod kyis mdzad/ /cho 'phrul dag kyang bstan mdzad cing /</text></item>
<item><p>187a8</p><section>mdo sde</section><text>chos kyi rnga chen rab tu brdungs/ /skyob pa shAkya seng ge yis/ /sprin gyis sa gzhi chen po ltar/ /srog chags bye ba tshim mdzad cing / /sems can rnams kyi zug rngu phyung / /de nas sangs</text></item>
<item><p>187b1</p><section>mdo sde</section><text>rgyas bcom ldan 'das de dag la tshe dang ldan pa kun dga' bo dang / tshe dang ldan pa sgra gcan zin gyis pus mo g.yas pa'i lha nga sa la btsugs nas tshigs su bcad de gsol pa/ sangs rgyas rnams kyi</text></item>
<item><p>187b2</p><section>mdo sde</section><text>gzi brjid kyis/ /spyan ldan bskal par mthong ba dang / /'dren pa bskal par bzhugs 'gyur bar/ /dpa' chen rnams la gsol ba 'debs/ /rdzogs pa'i sangs rgyas rkang gnyis mchog /shes rab</text></item>
<item><p>187b3</p><section>mdo sde</section><text>chen po bzhugs gyur na/ /srog chags bye ba mang po la/ /bsam gyis mi khyab don tu 'gyur/ /lha yi tshogs rnams 'phel 'gyur zhing / /lha min rnams kyang 'grib par 'gyur/ /nyan thos</text></item>
<item><p>187b4</p><section>mdo sde</section><text>byang chub sems dpa' yang / /bsam gyis mi khyab 'phel bar 'gyur/ /de nas sangs rgyas bcom ldan 'das lnga brgya tham pa de dag gis tshe dang ldan pa kun dga' bo dang / tshe dang ldan pa sgra gcan</text></item>
<item><p>187b5</p><section>mdo sde</section><text>zin la 'di skad ces bka' stsal to/ /rigs kyi bu dag ngu mos btab pas chog /smre sngags bton pas chog gis mya ngan ma byed smre sngags ma 'don cig /'dus byas thams cad kyi rang bzhin de yin/ mtha'</text></item>
<item><p>187b6</p><section>mdo sde</section><text>de yin/ 'gro ba de yin te/ 'dus byas skyes pa la rtag pa nyid med de/ mtha' 'di lta bu yin pas de bzhin gshegs pa chos kyi bdag nyid kyis 'dus byas thams cad spangs pas na mnga' dbang mi mdzad</text></item>
<item><p>187b7</p><section>mdo sde</section><text>cing / yang mnga' bdag mdzad par nam yang mi dgongs so/ /rigs kyi bu dag khyed nged kyi sangs rgyas kyi zhing du 'ong bar 'gyur ba 'am/ de bzhin gshegs pas phyag brkyang ste 'od kyis snang bar mdzad par</text></item>
<item><p>187b8</p><section>mdo sde</section><text>'gyur ba'i 'od des 'ong bar 'gyur ro/ /khyed cag 'di na 'dug na yang de bzhin gshegs pas zhal nye bar ston par 'gyur zhing dam pa'i chos bstan pa yang mngon par ston par 'gyur gyis mya ngan ma byed cig /de nas de'i tshe bcom</text></item>
<item><p>188a1</p><section>mdo sde</section><text>ldan 'das 'di lta bu'i ting nge 'dzin la snyoms par zhugs te/ ji ltar thugs mnyam par bzhags pas zhabs g.yas pa'i mthe bo dang / phyag g.yas pa'i mthe bo dang / de bzhin du g.yon pa gnyis dang /</text></item>
<item><p>188a2</p><section>mdo sde</section><text>de bzhin du sku'i yan lag dang / nying lag rnams dang / de bzhin du zhabs kyi mthil 'khor lo'i mtshan gyis spras pa gnyis dang / de bzhin du 'jam zhing dra bas 'brel la sen mo zangs kyi mdog lta bu'i phyag sor rnams</text></item>
<item><p>188a3</p><section>mdo sde</section><text>dang / phyag ris shin tu bkra ba'i phyag rin po che gnyis dang / de bzhin du mtshan thams cad dang / de bzhin du sku lte ba'i dkyil 'khor dang / mdongs kyi gsang ba'i thon kor dang / de bzhin du zhal gyi dkyil 'khor</text></item>
<item><p>188a4</p><section>mdo sde</section><text>dang / de bzhin du zhal gyi smin mtshams nas 'od zer bye ba phrag 'bum 'bum rab tu bgye ste/ 'od zer re re'i thog ma la yang pad ma bye ba phrag 'bum 'bum mngon par sprul to/ /pad ma re re'i snying po la yang</text></item>
<item><p>188a5</p><section>mdo sde</section><text>seng ge'i khri bye ba phrag 'bum 'bum mngon par sprul to/ /seng ge'i khri re re la yang de bzhin gshegs pa re re sprul te/ sangs rgyas kyi skus chos ston cing bzhugs par gyur to/ /de bzhin gshegs pa'i</text></item>
<item><p>188a6</p><section>mdo sde</section><text>sprul pa re res kyang sems can bye ba khrag khrig 'bum phrag du ma dag zag pa zad par bya ba'i phyir btul to/ /kha cig ni 'dod chags dang bral ba'i sar btul to/ /de nas yang bcom ldan 'das kyis</text></item>
<item><p>188a7</p><section>mdo sde</section><text>dbu'i gtsug nas 'od zer bye ba phrag 'bum rab tu bkye ste/ 'od zer re re'i thog ma la yang pad ma bye ba phrag 'bum 'bum mngon par sprul to/ /pad ma re re'i snying po la yang seng ge'i khri bye ba phrag</text></item>
<item><p>188a8</p><section>mdo sde</section><text>'bum 'bum mngon par sprul to/ /seng ge'i khri re re la yang de bzhin gshegs pa re re mngon par sprul te sangs rgyas kyi skus chos ston cing bzhugs par gyur to/ /de bzhin gshegs pa de dag kyang byang chub sems</text></item>
<item><p>188b1</p><section>mdo sde</section><text>dpa'i sde snod kyi chos kyi rnam grangs dang / gzungs dang / rdo rje'i tshig yang dag par rab tu ston pa dang / 'khor gsum yongs su dag pa dang / sangs rgyas kyi stobs dang / mi 'jigs pa dag yang dag par</text></item>
<item><p>188b2</p><section>mdo sde</section><text>rab tu ston pa ma gtogs par gtam gzhan mi gsung ngo / /de bzhin gshegs pa'i sprul pa re res chos bstan pa des kyang sems can dag pa dag las srog chags bye ba 'bum phrag du ma dag bla na med pa yang dag par</text></item>
<item><p>188b3</p><section>mdo sde</section><text>rdzogs pa'i byang chub las phyir mi ldog pa la rab tu bkod do/ /de nas bcom ldan 'das kyis gyad rnams dang nye ba na yod pa shing sA la zung gi bar du de bzhin gshegs pa'i sku glo g.yas pas seng ge'i gzims khri</text></item>
<item><p>188b4</p><section>mdo sde</section><text>la gzims pa zhig mngon par sprul pa mdzad nas sems can dmyal ba chen po yang sos kyi gnas su gshegs te rang rang gi sku las 'od rab tu bkye'o/ /de rab tu bkye ma thag tu sems can dmyal ba chen po yang sos</text></item>
<item><p>188b5</p><section>mdo sde</section><text>kyi gnas thams cad snang bar gyur to/ /de nas bcom ldan 'das kyis 'od kyis sems can dmyal ba chen po yang sos kyi gnas thams cad snang bar mdzad nas de'i tshe tshigs su bcad pa 'di dag</text></item>
<item><p>188b6</p><section>mdo sde</section><text>bka' stsal to/ /sems can 'di dag yang dang yang / /bsad cing bsad cing phyir yang 'tsho/ /'du shes de nyid bstan byed pas/ /des na sdug bsngal 'byung bar 'gyur/ /'jig rten mgon po 'od</text></item>
<item><p>188b7</p><section>mdo sde</section><text>mdzad pa/ /'jig rten 'dir ni byung gyur nas/ /gang gis sdug bsngal 'gag 'gyur ba/ /zad pa med cing len med la/ /'gag pa med cing zag med pa'i/ /dam pa'i chos ni ston par mdzad/ /gang dag</text></item>
<item><p>188b8</p><section>mdo sde</section><text>chos 'di rab shes pa/ /de dag ngan 'gror 'gro mi 'gyur/ /bcom ldan 'das kyis tshigs su bcad pa de dag bka' stsal ma thag tu de nas skad cig de dang thang cig de dang / yud tsam de la sems can dmyal ba chen po yang</text></item>
<item><p>189a1</p><section>mdo sde</section><text>sos kyi gnas nas srog chags dung phyur phrag gsum gyis chos 'di thos nas phyir mi 'ong ba'i 'bras bu thob par gyur te/ chos thob pa de dag gis de'i tshe tshigs su bcad pa 'di dag gsol to/ /zad</text></item>
<item><p>189a2</p><section>mdo sde</section><text>pa ma mchis len ma mchis/ /mi 'gag zag pa ma mchis pa'i/ /'phags pa'i chos 'di 'tshal gyur pas/ /bdag cag bsil gyur mya ngan 'das/ /mkhyen nas ji bzhin nyid brnyes shing / /sems can</text></item>
<item><p>189a3</p><section>mdo sde</section><text>rnams kyi dbang po mkhyen/ /rgyu dang rkyen rnams ston mdzad cing / /sems can rnams la thugs brtse ba/ /zug rngu 'byin cing gsos mdzad la/ /sman stsol mdzad cing thams cad mkhyen/ /mya ngan 'da' ba ston mdzad</text></item>
<item><p>189a4</p><section>mdo sde</section><text>pa'i/ /rdzogs sangs rgyas kyis bdag cag btul/ /mig dang sgron mar gyur pa 'di/ /shin tu myur bar 'das gyur na/ /su zhig srog chags bye ba rnams/ /yang sos gnod las thar mdzad 'gyur/ /zug rngu</text></item>
<item><p>189a5</p><section>mdo sde</section><text>'byin mdzad sman pa che/ /'byung po kun gyi gsos mdzad pa/ /de yis sems can gang gsos pa/ /de dag ngan 'gror mchi mi 'gyur/ /de nas bcom ldan 'das de'i tshe sems can dmyal ba chen po thig</text></item>
<item><p>189a6</p><section>mdo sde</section><text>nag gi gnas kyi mthar bzhugs te 'od rgya chen po rab tu bkye'o/ /des sems can dmyal ba chen po'i gnas de snang bar gyur nas srog chags stong phrag mang po dag de nas bton te mtho ris la rab tu bkod do/ /de</text></item>
<item><p>189a7</p><section>mdo sde</section><text>bzhin du sems can dmyal ba chen po bsdus gzhom dang / ngu 'bod dang ngu 'bod chen po dang / tsha ba dang / rab tu tsha ba dag nas kyang srog chags mang po dag bton te mtho ris dang mya ngan las 'da' ba'i lam la rab tu bkod do/ /de nas</text></item>
<item><p>189a8</p><section>mdo sde</section><text>skad cig de dang thang cig de dang / yud tsam de la srog chags bye ba 'bum phrag du ma dag sems can dmyal ba'i gnas dag nas shi 'phos nas dga' ldan gyi lha'i ris rnams su skyes so/ /skyes ma thag tu lha'i bu de dag gis sngon gyi</text></item>
<item><p>189b1</p><section>mdo sde</section><text>chos yang dag par rjes su dran nas phyir mi 'ong ba'i 'bras bu thob bo/ /de nas lha'i bu chos thob pa/ chos rtogs pa/ chos kyi gting du zhugs pa de dag gis de'i tshe tshigs su bcad pa 'di dag gsol to/ /ji ltar dgon pa'i shul</text></item>
<item><p>189b2</p><section>mdo sde</section><text>zhig tu/ /ded dpon 'jigs pa ma mchis pas/ /chom rkun gdug pas gtses gyur pa'i/ /sems can mang po thar bgyid ltar/ /de bzhin 'khor ba'i brtson ra las/ /ded dpon bla na ma mchis pa/ /sangs rgyas bcom ldan 'das</text></item>
<item><p>189b3</p><section>mdo sde</section><text>kyis ni/ /sems can bye ba thar bar mdzad/ /thugs rje nye bar bskyed mdzad cing / /bdag cag sdug bsngal thar mdzad pa'i/ /bla med ded dpon 'od mdzad pa/ /sangs rgyas la ni skyabs su mchi/ /bdag cag lus kyis reg</text></item>
<item><p>189b4</p><section>mdo sde</section><text>gyur pa'i/ /chos dang yon tan bsam yas pa'i/ /tshogs mchog 'phags pa'i dge 'dun la'ang / /bdag cag skyabs su nye bar mchi/ /de nas bcom ldan 'das kyis 'od bsil zhing 'jam pas sems can dmyal ba chen</text></item>
<item><p>189b5</p><section>mdo sde</section><text>po mnar med pa'i gnas kyi sems can dmyal ba'i yongs su gdung ba sim zhing bsil bar mdzad nas yan lag stong yongs su rdzogs pa/ sems can thams cad rab tu sim pa skyed pa/ 'jam pa snyan par gsung ba/ phan pa dang bde bar mdzad pa/</text></item>
<item><p>189b6</p><section>mdo sde</section><text>stong pa nyid dang / mtshan ma med pa dang / smon pa med pa dang ldan pa'i gsung gis sems can dmyal ba pa de dag la bka' stsol cing de'i tshe tshigs su bcad pa 'di dag bka' stsal to/ /gang gis stong nyid mtshan med dang / /skye med 'dus byas ma yin</text></item>
<item><p>189b7</p><section>mdo sde</section><text>pa'i/ /chos rnams rab tu shes gyur pa/ /de dag ngan 'gro'i 'jigs las 'grol/ /de nas srog chags bye ba 'bum phrag brgyad kyis gsung de thos nas dus gsum la thogs pa med cing yan lag gi yon tan 'bum dang ldan pa'i</text></item>
<item><p>189b8</p><section>mdo sde</section><text>sgra rna lam du grag pa thos nas sems can dmyal ba chen po mnar med pa'i gnas nas shi 'phos te gzhan 'phrul dbang byed kyi lha rnams dang skal ba mnyam par skyes so/ /de nas bcom ldan 'das tshangs pa'i 'jig rten du gshegs te</text></item>
<item><p>190a1</p><section>mdo sde</section><text>tshigs su bcad pa 'di dag bka' stsal to/ /gang la sdug bsngal mi rnyed pa'i/ /sems can rnams ni mchog tu bde/ /ming dang mtshan ma tha snyad dang / /'du shes gang yin tshul bzhin min/ /brtan pas de dag rnam spangs na/ /des</text></item>
<item><p>190a2</p><section>mdo sde</section><text>ni sdug bsngal dag las dgrol/ /gang dag gzugs med rten pa yi/ /'du shes kun kyang tshul bzhin min/ /yang dang yang du 'chi 'pho zhing / /shi nas skye bar 'gyur ba yi/ /sdug bsngal phyir zhing rab 'phel ba/ /khams gsum pa dag</text></item>
<item><p>190a3</p><section>mdo sde</section><text>ci phyir bde/ /gang gis stong pa stong shes shing / /stong pa de la'ang mi sems la/ /gang dag stong nyid mi mthong ba/ /de dag stong nyid shes pa yin/ /gang gis chos don de shes pa/ /de la bdag ni rnyed mi 'gyur/ /gang la bdag ni mi</text></item>
<item><p>190a4</p><section>mdo sde</section><text>rnyed pa/ /de la sdug bsngal ga la 'byung / /stong dang nye bar len med dang / /mtshan ma rnyed pa ma yin zhing / /bdag med chos ni ston byed pa/ /sangs rgyas thugs las skyes pa'i sras/ /de nas gang dag der skyes pa'i srog chags bye ba</text></item>
<item><p>190a5</p><section>mdo sde</section><text>'bum phrag brgyad po de dag gis zag pa zad pa thob cing lha'i drang srong du gyur nas/ de dag gi sems can dmyal ba'i gnas dag gi sems can dmyal ba'i gnas kyi sdug bsngal dag rjes su dran zhing de bzhin gshegs pa'i skyes bu'i mthu yang rjes su</text></item>
<item><p>190a6</p><section>mdo sde</section><text>dran nas byas pa bzo ba'i phyir/ bdag cag gis de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'da' ba ma mthong bar dang po kho nar bdag cag yongs su mya ngan las 'da' bar bya'o zhes de nas lha'i bu</text></item>
<item><p>190a7</p><section>mdo sde</section><text>dgra bcom pa nyid thob pa de dag gis de'i tshe tshigs su bcad pa 'di dag gsol to/ /mi 'dul kha lo sgyur ba gang zag mchog /snang ba 'od mdzad rab tu gsal mdzad pa/ /mya ngan 'da' bar mdzad pa ji ltar blta/ /bdag cag sngar nyid mya ngan 'da' bar</text></item>
<item><p>190a8</p><section>mdo sde</section><text>bgyi/ /de skad ces gsol nas de nyid du yongs su mya ngan las 'das so/ /de nas bcom ldan 'das skad c-ig de dang thang cig de dang / yud tsam de la tshangs pa'i 'jig rten nas mi snang bar gyur te/ gyad rnams dang nye ba na yod pa shing sA la zung gi bar du</text></item>
<item><p>190b1</p><section>mdo sde</section><text>slar gshegs so/ /de nas bcom ldan 'das 'di snyam du dgongs te/ de bzhin gshegs pa dgra bcom pa yang dag par rdzogs pa'i sangs rgyas nga ni do mod nam gyi thun tha ma la yongs su mya ngan las 'da' bar 'gyur te/</text></item>
<item><p>190b2</p><section>mdo sde</section><text>sems can rnams la bstan par bya ba'i tha ma ni 'di yin gyis/ bdag gis de bzhin gshegs pa'i cho 'phrul chen po sems can rnams mchog tu dga' bar byed pa/ bde ba skyed par byed pa/ sdug bsngal</text></item>
<item><p>190b3</p><section>mdo sde</section><text>nye bar zhi bar byed pa/ sems can thams cad de bzhin gshegs pa'i bdag nyid chen po la thogs pa med par 'jug par 'gyur ba/ sangs rgyas yongs su mya ngan las 'da' ba dang ldan pa dag kun tu</text></item>
<item><p>190b4</p><section>mdo sde</section><text>bstan par bya'o snyam du dgongs so/ /de nas bcom ldan 'das kyis sku'i glo g.yas pa bteg te seng ge bzhin du bag tsha ba mi mnga' bar phyogs bcu'i skye dgu de dag la glang po che'i lta stangs kyis</text></item>
<item><p>190b5</p><section>mdo sde</section><text>gzigs nas zhabs g.yas pa'i mthe bos sa chen po la bsnun to/ /bsnun pa dang de las sgra skad chen po byung zhing rnam pa drug du rab tu g.yos te/ phyogs bcu'i 'jig rten dag 'od bsam gyis mi</text></item>
<item><p>190b6</p><section>mdo sde</section><text>khyab cing thogs pa med pas snang bar yang gyur to/ /de nas bcom ldan 'das kyis sku las 'od zer 'di lta bu dag rab tu bkye ste/ 'od zer rab tu skye ba des spu'i khung bu re re nas kyang 'od zer gang gA'i</text></item>
<item><p>190b7</p><section>mdo sde</section><text>klung gi bye ma dag byung ngo / /'od zer de dag re re las kyang 'od zer gang gA'i klung gi bye ma snyed dag byung ngo / /'od zer re res kyang sangs rgyas kyi zhing gang gA'i klung gi bye ma snyed dag snang bar byas te/ 'od zer gcig</text></item>
<item><p>190b8</p><section>mdo sde</section><text>dang 'od zer gnyis pa lhan cig mi 'grogs par 'gro zhing yang dang yang du spu'i khung bu so so nas 'od zer rab tu bkye bas 'jig rten gyi khams de snyed snang bar mdzad do/ /de nas yang bcom ldan 'das kyis 'di lta bu'i rdzu 'phrul mngon par</text></item>
<item><p>191a1</p><section>mdo sde</section><text>'du bya ba mngon par 'du mdzad de/ rdzu 'phrul mngon par 'du bya ba ji lta bu mngon par 'du mdzad pas sangs rgyas kyi mthu dang / sangs rgyas kyi byin gyis brlabs kyis sems can thams cad sangs rgyas kyi spyan dang ldan</text></item>
<item><p>191a2</p><section>mdo sde</section><text>par gyur cing sangs rgyas kyi spyan gyi bye brag kyang rtogs par gyur te/ de dag thams cad kyis sangs rgyas kyi zhing ji snyed bcom ldan 'das kyi 'od kyis gsal bar gyur pa de dag thams cad mthong bar gyur to/ /de nas bcom</text></item>
<item><p>191a3</p><section>mdo sde</section><text>ldan 'das kyis dge slong rnams la bka' stsal pa/ dge slong dag khyed kyis shar phyogs logs na khor ra khor yug gi khyon du dpag tshad 'bum yod pa'i grong khyer de ltar che ba/ de ltar yangs pa/ de ltar mtho ba/ de ltar rgya che</text></item>
<item><p>191a4</p><section>mdo sde</section><text>ba zhig rdul phra rab kyi rdul brgya stong dag gis yongs su gang ba mthong ngam/ gsol pa/ bcom ldan 'das de de lta lags so/ /bka' stsal pa/ dge slong dag 'di ji snyam du sems/ rdul phra rab kyi rdul de dag mang ba yin</text></item>
<item><p>191a5</p><section>mdo sde</section><text>snyam 'am/ gsol pa/ bcom ldan 'das de de lta lags so/ /bka' stsal pa/ gang gis zag med len med cing / /'gag med zag pa med pa yi/ /chos de rab tu shes pa dag /de dag ngan 'gror 'gro mi 'gyur/</text></item>
<item><p>191a6</p><section>mdo sde</section><text>de nas srog chags bye ba phrag sum bcu rtsa gsum gyis chos kyi rnam grangs 'di thos nas/ phyir mi 'ong ba'i 'bras bu thob par gyur te/ chos thob pa de dag thams cad kyis de'i tshe tshigs su bcad pa 'di dag gsol to/ /</text></item>
<item><p>191a7</p><section>mdo sde</section><text>zag pa ma mchis len ma mchis/ /mi 'gag zag pa ma mchis pa/ /'phags pa'i chos 'di 'tshal gyur pas/ /bdag cag bsil gyur mya ngan 'das/ /mkhyen nas ji bzhin nyid brnyes shing / /sems</text></item>
<item><p>191a8</p><section>mdo sde</section><text>can rnams kyi dbang po mkhyen/ /rgyu dang rkyen rnams ston mdzad cing / /sems can rnams la thugs brtse ba/ /zug rngu 'byin cing gsos mdzad la/ /sman stsol mdzad cing thams cad mkhyen/ /mya ngan 'da' ba stobs mdzad</text></item>
<item><p>191b1</p><section>mdo sde</section><text>pa'i/ /rdzogs sangs rgyas kyis bdag cag btul/ /mig dang sgron mar gyur pa 'di/ /shin du myur bar 'das gyur na/ /su zhig srog chags bye ba rnams/ /yang sos gnod las thar mdzad 'gyur/ /zug rngu 'byin</text></item>
<item><p>191b2</p><section>mdo sde</section><text>mdzad sman pa che/ /'byung po kun gyi gsos mdzad pa/ /de yis sems can gang gsos pa/ /de dag ngan 'gror mchi mi 'gyur/ /de nas bcom ldan 'das de'i tshe sems can dmyal ba chen po thig nag gi gnas kyi mthar</text></item>
<item><p>191b3</p><section>mdo sde</section><text>bzhugs te 'od rgya chen po rab tu bkye'o/ /des sems can dmyal ba chen po'i gnas de/ snang bar gyur nas srog chags stong phrag mang po dag de nas bton te mtho ris la rab tu bkod do/ /de bzhin du sems can dmyal ba</text></item>
<item><p>191b4</p><section>mdo sde</section><text>chen po bsdus gzhom dang / ngu 'bod dang / ngu 'bod chen po dang / tsha ba dang / rab tu tsha ba dag nas kyang srog chags stong phrag mang po dag bton te mtho ris dang mya ngan las 'da' ba la rab tu bkod do/ /de nas yang bcom ldan 'das</text></item>
<item><p>191b5</p><section>mdo sde</section><text>kyis sems can dmyal ba chen po brgyad kyi gnas rnams su 'od zer gyi kha dog lta bur shin tu 'jam pa/ dga' bar gyur pa/ yid du 'ong ba/ sdug bsngal nye bar zhi bar byed pa/ mig dga' bar byed pa/ snying dang mig rab tu sim pa skyed</text></item>
<item><p>191b6</p><section>mdo sde</section><text>pa/ bsil ba/ byams pa dang / snying rje las nges par byung ba/ lus bde ba skyed par byed pas sems can dmyal ba chen po'i gnas de dag gsal bar mdzad cing sems can dmyal ba chen po de dag gi me'i gdung ba skyes pa'i gdung ba</text></item>
<item><p>191b7</p><section>mdo sde</section><text>yang yongs su zhi bar mdzad nas/ sems can de dag la bde ba nye bar bsgrub pa'i phyir spu'i khung bu thams cad nas mthar gyis 'od de dag rab tu bkye'o/ /de nas bcom ldan 'das kyis 'od kyis sems can de dag gi lus mngon par</text></item>
<item><p>191b8</p><section>mdo sde</section><text>brlan par mdzad cing lus dang sems 'jam zhing las su rung ba bskyed nas yon tan 'bum phrag du ma dang ldan pa'i gsung gis tshigs su bcad de bka' stsal pa/ nga ni 'jig rten bde stsol cing / /nga ni sdug bsngal thar mdzad pa/ /</text></item>
<item><p>192a1</p><section>mdo sde</section><text>nga ni lus ngal gyur pa rnams/ /rab tu zhi ba ston mdzad pa'o/ /ngas bshad zhi ba bde ba dang / /shin tu blta dka'i chos gang yin/ /gang dag chos de rab shes pa/ /de dag ngan 'gror 'gro mi 'gyur/ /</text></item>
<item><p>192a2</p><section>mdo sde</section><text>gang dag sangs rgyas skyabs song ba'i/ /mi rnams de dag rnyed pa yod/ /de dag bskal pa stong rnams su/ /phyin chad sdug bsngal bsten mi 'gyur/ /bcom ldan 'das kyis tshigs su bcad pa de dag bka' stsal ma</text></item>
<item><p>192a3</p><section>mdo sde</section><text>thag tu de nas skad cig de dang / thang cig de dang / yud tsam de la de nas dge slong rab tu mang po dag dang sangs rgyas bcom ldan 'das tshad med pa dag kyang / skad cig dang / thang cig dang / yud tsam de la seng ge'i gzims</text></item>
<item><p>192a4</p><section>mdo sde</section><text>khri dag la glo g.yas pas phab ste gzims par gyur nas de dag kyang slar bzhengs te cho 'phrul de lta bu dag kun du ston par mdzad do/ /de nas bcom ldan 'das la 'khor bzhi po de dag gis 'di skad ces gsol to/</text></item>
<item><p>192a5</p><section>mdo sde</section><text>bcom ldan 'das ci'i slad du sangs rgyas bcom ldan 'das de dag thams cad 'di lta ste dper bgyi na da ltar bcom ldan 'das bzhin du/ skad cig 'di dang / thang cig 'di dang / yud tsam 'di la yongs su mya ngan las 'da'</text></item>
<item><p>192a6</p><section>mdo sde</section><text>ba la mngon par phyogs shing cho 'phrul de lta bu dag kun tu ston par mdzad lags/ bcom ldan 'das kyis bka' stsal pa/ dge slong dag de de bzhin te/ sangs rgyas bcom ldan 'das de dag thams cad kyang deng srid pa</text></item>
<item><p>192a7</p><section>mdo sde</section><text>tha ma spangs te yongs su mya ngan las 'da' bar 'gyur ro/ /de bzhin gshegs pa de dag thams cad kyang shAkya thub pa zhes bya bar mtshan 'thun pa sha stag ste/ thams cad kyang gyad rnams dang nye ba na yod pa shing sA la zung gi bar sha stag tu</text></item>
<item><p>192a8</p><section>mdo sde</section><text>seng ge'i gzims khri la sku'i glo g.yas pas phab ste bzhugs so/ /de dag thams cad kyang do mod nam gyi thun tha ma la yongs su mya ngan las 'da' bar 'gyur ro/ /de nas bcom ldan 'das kyis dge slong rnams la bka' stsal pa/</text></item>
<item><p>192b1</p><section>mdo sde</section><text>dge slong dag khyed kyis shar phyogs na sangs rgyas bcom ldan 'das tshad med grangs med pa dag bla na med pa yang dag par rdzogs pa'i byang chub mngon par rdzogs par 'tshang rgya ba mthong ngam/ dge slong dag khyed kyis de bzhin du lho</text></item>
<item><p>192b2</p><section>mdo sde</section><text>phyogs dang / nub phyogs dang / byang phyogs dang / phyogs mtshams rnams dang / 'og dang / steng gi phyogs dag na sangs rgyas bcom ldan 'das tshad med grangs med pa dag bla na med pa yang dag par rdzogs pa'i byang chub mngon</text></item>
<item><p>192b3</p><section>mdo sde</section><text>par rdzogs par 'tshang rgya ba dag mthong ngam/ de dag gis gsol pa/ bcom ldan 'das de de lta lags te/ bgrang ba'i tshul gyis mthong lags kyi don dam par ni ma mthong lags so/ /bcom ldan 'das kyis bka' stsal pa/</text></item>
<item><p>192b4</p><section>mdo sde</section><text>dge slong dag 'di lta ste/ dper na gling bzhi pa chen po'i 'jig rten gyi khams chu'i phung po nas bzung ste/ tshangs pa'i 'jig rten gyi mthar thug pa'i bar rdul phra rab kyi rdul gyis yongs su gang bar gyur na/ dge slong dag 'di ji</text></item>
<item><p>192b5</p><section>mdo sde</section><text>snyam du sems/ /rdul phra rab kyi rdul de dag tshad bzung ba 'am/ bgrang ba 'am/ dpe 'am/ yongs su bgrang bar nus snyam 'am/ gsol pa/ bcom ldan 'das de ni ma lags so/ /bka' stsal pa/ dge slong dag 'di lta</text></item>
<item><p>192b6</p><section>mdo sde</section><text>ste/ dper na gling bzhi pa chen po'i 'jig rten gyi khams de lta bu'i bye ba phrag 'bum rdul phra rab kyi rdul gyis yongs su gang bar gyur na/ dge slong dag ngas sha'i spyan tha mal pas shar phyogs su rdul phra rab kyi rdul de dag</text></item>
<item><p>192b7</p><section>mdo sde</section><text>ji snyed pa de snyed kyi sangs rgyas bcom ldan 'das dag gzigs te/ dper na gnya' shing gang tsam na 'dug pa/ rnam par mi rtog pa/ sha'i mig ma nyams pa/ rgyang ring por mi lta ba'i rang gi yul bzhin no/ /lho</text></item>
<item><p>192b8</p><section>mdo sde</section><text>phyogs su yang de bzhin/ nub phyogs su yang de bzhin/ byang phyogs su yang de bzhin/ phyogs mtshams rnams su yang de bzhin/ 'og gi phyogs su yang de bzhin/ steng gi phyogs su de bzhin no/ /dge slong</text></item>
<item><p>193a1</p><section>mdo sde</section><text>dag ngas 'di lta ste/ dper na gling bzhi pa chen po'i 'jig rten gyi khams 'bum chu'i phung po nas bzung ste/ tshangs pa'i 'jig rten gyi mthar thug pa'i bar rdul phra rab kyi rdul gyis yongs su gang bar gyur pa'i rdul phra rab kyi rdul de dag ji</text></item>
<item><p>193a2</p><section>mdo sde</section><text>snyed pa de snyed kyi sangs rgyas bcom ldan 'das dag shar phyogs na byang chub kyi snying po la bzhugs pa dang / bzhugs par gyur pa dag kyang gzigs te/ sangs rgyas bcom ldan 'das de dag thams cad kyang shAkya thub pa zhes bya bar mtshan 'thun pa sha stag yin no/ /</text></item>
<item><p>193a3</p><section>mdo sde</section><text>de bzhin du mar me mdzad ces bya bar mtshan 'thun pa'i sangs rgyas bcom ldan 'das dang / de bzhin du thams cad zil gyis gnon ces bya bar mtshan 'thun pa dang / de bzhin du pad ma dam pa zhes bya bar mtshan 'thun pa dang / de bzhin</text></item>
<item><p>193a4</p><section>mdo sde</section><text>du mngon par 'phags par gshegs pa zhes bya bar mtshan 'thun pa dang / de bzhin du grags mchog ces bya bar mtshan 'thun pa dang / de bzhin du 'khor ba 'jig ces bya bar mtshan 'thun pa dang / de bzhin du gser thub ces bya bar</text></item>
<item><p>193a5</p><section>mdo sde</section><text>mtshan 'thun pa dang / de bzhin du 'od srung zhes bya bar mtshan 'thun pa sha stag la yang de snyed gzigs so/ /de bzhin du mtshan gzhan dang gzhan du gsol ba'i sangs rgyas bcom ldan 'das rnams kyang gzigs te/</text></item>
<item><p>193a6</p><section>mdo sde</section><text>sangs rgyas bcom ldan 'das de dag gi mtshan de dag kyang 'jig rten na chos rgya chen po dang / chos sna tshogs dang / chos mchog dang ldan pa'i las can dag yin te/ de ltar mtshan tha dad par gsol ba'i sangs</text></item>
<item><p>193a7</p><section>mdo sde</section><text>rgyas bcom ldan 'das gang dag da ltar bzhugs te 'tsho zhing gzhes pa dag kyang gzigs so/ /mtshan de lta bu'i sangs rgyas bcom ldan 'das yongs su mya ngan las 'da' ba dag dang / bzhugs pa</text></item>
<item><p>193a8</p><section>mdo sde</section><text>dag dang / chos kyi 'khor lo bskor ba dag kyang gzigs te/ nga'i sha'i spyan tha mal pa bsgribs pa med pa/ thogs pa med pa chags pa med pa'i yul du snang ba ni de dag yin te/ de bzhin gshegs</text></item>
<item><p>193b1</p><section>mdo sde</section><text>pas de ltar rab tu mkhyen to/ /de bzhin gshegs pas rab tu mkhyen pa gang yin pa ni de bas kyang lhag pa dang / lhag pa bas kyang lhag pa dang / bsam gyis mi khyab pa dang / ches bsam gyis mi khyab pa dang /</text></item>
<item><p>193b2</p><section>mdo sde</section><text>gong ma dang / ches gong ma dang / tshad med pa dang / ches tshad med pa dag kyang rab tu mkhyen to/ /sha'i spyan tha mal pas kyang de ltar de bzhin gshegs pa tshad med pa dang / de ltar gzhal du med pa dang / de ltar bgrang du med</text></item>
<item><p>193b3</p><section>mdo sde</section><text>pa dang / de ltar grangs med pa yin na/ sangs rgyas kyi chos rnams kyis lta smos kyang ci dgos/ dge slong dag 'di lta ste/ dper na khyim pa 'am rab tu byung ba gang la la zhig gis sangs rgyas kyi zhing 'di'i sems can</text></item>
<item><p>193b4</p><section>mdo sde</section><text>thams cad bla na med pa yang dag par rdzogs pa'i byang chub mngon par rdzogs par sangs rgyas te/ stobs bcu dang / mi 'jigs pa thob par gyur pa de dag la bskal pa yongs su rdzogs par bkur stir byas/ bla mar</text></item>
<item><p>193b5</p><section>mdo sde</section><text>byas/ ri mor byas/ mchod par byas/ rjed par byas/ gsol bar byas te/ mchod pa sna tshogs bsam gyis mi khyab pa dag gis mchod pa byas pa bas/ rigs kyi bu 'am/ rigs kyi bu mo la la zhig gis sangs rgyas</text></item>
<item><p>193b6</p><section>mdo sde</section><text>thams cad rnam par 'byed pa yang dag par rab tu ston pa'i chos kyi rnam grangs 'di la dad pa'i sems bskyed pa gcig tsam skyed cing the tsom med pa'i blos yang dag pa'i 'du shes bskyed par gyur na/ sems bskyed</text></item>
<item><p>193b7</p><section>mdo sde</section><text>ma thag tu de bas ches bsod nams mang du skye bar 'gyur zhing sangs rgyas kyi yon tan mang po dag dang yang nye bar 'gyur gyi/ stong gsum gyi stong chen po'i 'jig rten gyi khams kyi sems can thams cad kyis</text></item>
<item><p>193b8</p><section>mdo sde</section><text>thams cad mkhyen pa nyid thob par gyur pa la bskal par bsnyen bkur byas pas ni de lta ma yin no/ /byang chub sems dpa' sems dpa' chen po gang zhig ye shes 'di la mos par byed pa de ni sangs rgyas bcom ldan</text></item>
<item><p>194a1</p><section>mdo sde</section><text>'das rnams dang nye bar 'gyur zhing / de ni bla na med pa yang dag par rdzogs pa'i byang chub dang yang nye bar 'gyur ro/ /sha'i spyan bshad pa lung bstan pa 'di bshad pa na srog chags bye ba phrag drug bcu rtsa gnyis kyis</text></item>
<item><p>194a2</p><section>mdo sde</section><text>bla na med pa yang dag par rdzogs pa'i byang chub tu sems bskyed nas bla na med pa yang dag par rdzogs pa'i byang chub ni 'byung bar dka' ba yin gyis/ bdag cag gis 'di nyid la sdug bsngal zad pa dang / nyon mongs pa'i</text></item>
<item><p>194a3</p><section>mdo sde</section><text>mtha' ma dang / zag pa zad pa thob par bya'o snyam nas yang phyir mi ldog par gyur to/ /sems can dpag tu med pa rnams ni slob pa'i sa la bkod par gyur to/ /byang chub sems dpa' khrag khrig phrag bcu ni sems dang po bskyed</text></item>
<item><p>194a4</p><section>mdo sde</section><text>pas yongs su grub par gyur to/ /byang chub sems dpa' bye ba 'bum phrag sum bcu rtsa gnyis ni mi skye ba'i chos la bzod pa thob par gyur to/ /de nas bdud sdig can sdug bsngal zhing yid mi bde bar gyur te/ mchi</text></item>
<item><p>194a5</p><section>mdo sde</section><text>mas brnangs shing ngu bzhin byung ste/ bcom ldan 'das la 'di skad ces gsol to/ /bcom ldan 'das bdag sems can rnams bdag gi yul las yang dag pa'i 'da' bar ma gyur cig snyam nas/ gang gi slad</text></item>
<item><p>194a6</p><section>mdo sde</section><text>du de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'da' bar 'tshal ba de nyid bcom ldan 'das nyams pa mi mnga' bas sku tshe'i tshad bskal par bzhugs pa dang 'dra bar</text></item>
<item><p>194a7</p><section>mdo sde</section><text>skya reng ma shar cing gdugs ma bdal bar yang sems can tshad ma mchis pa rnams kyi don gyi slad du 'di lta ste/ mya ngan las 'da' ba la rab tu bkod lags pas/ bcom ldan 'das de bzhin gshegs pas</text></item>
<item><p>194a8</p><section>mdo sde</section><text>bdag gi yul stongs par mdzad lags so/ /de skad ces gsol pa dang / bcom ldan 'das kyis bdud sdig can la 'di skad ces bka' stsal to/ /sdig can sems can gang dag dge ba'i</text></item>
<item><p>194b1</p><section>mdo sde</section><text>chos rnams la mngon par mi brtson pa dang / gang dag de bzhin gshegs pa'i yul la dad par mi byed pa de dag khyod kyi grogs yin la/ khyod kyang de dag gi grogs yin pas sdig can khyod kyi grogs mang du yod</text></item>
<item><p>194b2</p><section>mdo sde</section><text>kyis/ sdig can ngu bar ma byed smre sngags ma 'don cig /de nas bcom ldan 'das kyis de'i tshe phyag gis sen mo'i rtse mos sa gzhi chen po las sa'i rdul zhig blangs nas bdud sdig can la bka' stsal pa/</text></item>
<item><p>194b3</p><section>mdo sde</section><text>sdig can 'di ji snyam du sems/ ci sen mo'i rtse mo la rten pa dang sa gzhi chen po la rten pa'i rdul gang yin pa de gnyis gang mang snyam sems/ de skad ces bka' stsal pa dang / /bcom ldan 'das la</text></item>
<item><p>194b4</p><section>mdo sde</section><text>bdud sdig can gyis 'di skad gsol to/ /bcom ldan 'das bcom ldan 'das kyis phyag gi sen mo'i rtse mo la mchis pa'i dog sa'i rdul ni nyung gi sa gzhi chen po la mchis pa ni shin tu mang lags so/ /de</text></item>
<item><p>194b5</p><section>mdo sde</section><text>skad ces gsol pa dang / bcom ldan 'das kyis bdud sdig can la 'di skad ces bka' stsal to/ /sdig can 'di lta ste dper na nga'i sen mo'i rtse mo la 'dug pa'i rdul bas kyang ches nyung ba'i sems can dag ngas</text></item>
<item><p>194b6</p><section>mdo sde</section><text>nyon mongs pa zad par byas te/ yongs su mya ngan las 'das pa bla na med pa la so sor bkod kyi/ sdig can 'di lta ste dper na sa gzhi chen po la rten pa'i rdul bas kyang ches mang ba'i sems can rnams ni khyod kyi yul du</text></item>
<item><p>194b7</p><section>mdo sde</section><text>song bas na sems can gyi khams dpag tu med par yod kyis sdig can khyod dga' bar gyis shig /sdig can de lta mod kyi sems can rnams ni bdag nyid kyis bdag nyid ji ltar ring bar 'gyur ba de ltar byed pas na de</text></item>
<item><p>194b8</p><section>mdo sde</section><text>rnams la khyod kyis kyang ci zhig byar yod/ sdig can de ltar na sems can gyi khams dpag tu med par yod kyis de dag la bya ba gang yod pa de gyis shig /de bzhin gshegs pa ni do mod nam gyi thun tha ma la</text></item>
<item><p>195a1</p><section>mdo sde</section><text>yongs su mya ngan las 'da' bar 'gyur ro/ /de nas bcom ldan 'das kyis dge slong rnams la bka' stsal pa/ dge slong dag khyed kyis sangs rgyas bcom ldan 'das dag mthong ngam/ gsol pa/ bcom</text></item>
<item><p>195a2</p><section>mdo sde</section><text>ldan 'das de de lta lags so/ /bka' stsal pa/ /de bas kyang shin tu tshad med pa dag yod par blta'o/ /de bzhin du sangs rgyas bcom ldan 'das de dag gi 'jig rten gyi khams dang / sangs rgyas kyi zhing phun sum</text></item>
<item><p>195a3</p><section>mdo sde</section><text>tshogs pa dag mthong ngam/ byang chub sems dpa' rnams kyi byang chub sems dpa'i bkod pa dang / nyan thos rnams kyi nyan thos kyi phun sum tshogs pa dag mthong ngam/ /de dag gis gsol pa/ bcom ldan</text></item>
<item><p>195a4</p><section>mdo sde</section><text>'das de de lta lags so/ /bde bar gshegs pa de de lta lags so/ /bka' stsal pa/ dge slong dag de bzhin gshegs pas ni de bas kyang phyir zhing lhag pa dang / shin tu tshad med pa dag kyang rab tu mkhyen te/</text></item>
<item><p>195a5</p><section>mdo sde</section><text>dge slong dag ngas phyogs bcu'i 'jig rten gyi khams na de bzhin gshegs pa'i phun sum tshogs pa dang / sangs rgyas kyi zhing gi phun sum tshogs pa de lta bu dag mthong ba ni ngas bskal pa'am/ bskal pa brgya</text></item>
<item><p>195a6</p><section>mdo sde</section><text>'am/ bskal pa stong ngam/ bskal pa 'bum 'am/ bskal pa bye ba 'am/ bskal pa khrag khrig gam/ de bas kyang lhag pa snyed du dpes rab tu phye ste rgya cher yang dag par rab tu brjod kyang mthar thug</text></item>
<item><p>195a7</p><section>mdo sde</section><text>par 'gyur ba med do/ /dge slong dag ngas khyed cag nyan thos rnams la ston pa'i bya ba gang yin pa de yang byas te ngas chos la slob dpon gyi dpe mkhyud ma byas par phyi nang med par rnam pa thams cad du thams cad bstan zin</text></item>
<item><p>195a8</p><section>mdo sde</section><text>te/ de las lhag par thob par bya ba ni tha na rtswa'i rtse mo'i cha shas tsam yang med kyis da khyed cag gis nan tan la gnas par bya'o/ /ngas khyed cag la mya ngan las 'da' ba'i chos kyang bstan/ mya ngan las 'da' bar 'gro ba'i lam</text></item>
<item><p>195b1</p><section>mdo sde</section><text>yang bstan/ sems can rnams kyi dge ba'i rtsa ba shin tu dka' ba dag kyang yang dag par bskyed/ bla na med pa yang dag par rdzogs pa'i byang chub kyang yang dag par bsgrubs zin gyis de bzhin du thams cad rjes su yongs su zung la</text></item>
<item><p>195b2</p><section>mdo sde</section><text>ci nas kyang nyams par mi 'gyur ba de ltar gyis shig /de nas bcom ldan 'das kyis de'i tshe 'di lta bu'i rdzu 'phrul mngon par 'du bya ba mngon par 'du mdzad de/ de lta bu'i rdzu 'phrul mngon par 'du bya ba mngon par</text></item>
<item><p>195b3</p><section>mdo sde</section><text>'du mdzad pas sangs rgyas bcom ldan 'das de dag gis phyogs bcu'i 'jig rten gyi khams dag tu chos bstan pa de dag sangs rgyas kyi zhing 'di na gnas pa'i sems can rnams kyis thos par gyur te/ sangs rgyas</text></item>
<item><p>195b4</p><section>mdo sde</section><text>bcom ldan 'das de dag gis chos gang dag bstan pa'i chos de dag ston cing chos de dag kun du shes par gyur pa'i sems can gang gA'i klung gi bye ma snyed ni theg pa gsum la rab tu bkod par gyur to/ /bye ba 'bum</text></item>
<item><p>195b5</p><section>mdo sde</section><text>phrag bcu ni bla na med pa yang dag par rdzogs pa'i byang chub la rab tu bkod par gyur to/ /srog chags bye ba khrag khrig 'bum phrag bcu ni rang byang chub la rab tu bkod par gyur to/ /sems can de bas lhag pa rnams</text></item>
<item><p>195b6</p><section>mdo sde</section><text>ni zag pa zad pa la gnas par gyur to/ /de ltar chos bstan pa 'dis sems can khrag khrig phrag tshad med/ dpag tu med/ bgrang du med/ gzhal du med cing bsam gyis mi khyab pa rnams kyi don byas par gyur to/ /</text></item>
<item><p>195b7</p><section>mdo sde</section><text>de nas bcom ldan 'das kyis dge slong rnams la bka' stsal pa/ dge slong dag da ni nga yongs su mya ngan las 'da' yis khyed kyis ci nas kyang sangs rgyas kyi bstan pa kun tu bsrung ba la nan tan gyis shig /dge slong dag khyed</text></item>
<item><p>195b8</p><section>mdo sde</section><text>kyis bdag la phan pa dang / gzhan la phan pa'i phyir de ltar bslab par bya'o/ /bcom ldan 'das kyis de skad ces bka' stsal nas/ tshe dang ldan pa kun dga' bo dang / lha dang / mi dang / lha ma yin dang / dri zar bcas pa'i 'jig rten</text></item>
<item><p>196a1</p><section>mdo sde</section><text>yi rangs te/ bcom ldan 'das kyis gsungs pa la mngon par bstod do/ /'phags pa khye'u bzhi'i ting nge 'dzin ces bya ba theg pa chen po'i mdo/ rdzogs so// // rgya gar gyi mkhan po dzi na mi tra dang /</text></item>
<item><p>196a2</p><section>mdo sde</section><text>pra dz+nyA barma dang / zhu chen gyi lo tsa ba ban de ye shes sde la sogs pas bsgyur cing zhus te gtan la phab pa// // rgya gar skad du/ Ar+ya sa mA d+hi a gra ud ta ma/ bod skad du/ 'phags pa ting nge 'dzin mchog dam</text></item>
<item><p>196a3</p><section>mdo sde</section><text>pa/ bam po gcig go/ /'di skad bdag gis thos pa dus gcig na/ bcom ldan 'das rgyal po'i khab na dge slong chen po'i dge 'dun sum khri dang / byang chub sems dpa' skyes bu chen po lnga stong tsam dang / lha dang</text></item>
<item><p>196a4</p><section>mdo sde</section><text>klu la sogs pa sde brgyad dang / lha dang mi la sogs pa 'khor mang po dang thabs gcig tu bzhugs so/ /de ma yin pa gzhan yang phyogs bzhi'i mgon po bzhi dang / srin po dang / yi dgas la sogs pa sde bzhi yang</text></item>
<item><p>196a5</p><section>mdo sde</section><text>'khor der 'dus par gyur to/ /de'i tshe na bcom ldan 'das 'od zer gyi ting nge 'dzin du bzhugs nas cang mi gsung zhing bzhugs pa las 'khor mang po rnams the tsom du gyur to/ /de nas byang chub sems dpa' 'jam dpal</text></item>
<item><p>196a6</p><section>mdo sde</section><text>gzhon nu chos kyi rgyal bu 'dug pa las langs te/ sangs rgyas la lan gsum bskor ba byas nas tshigs su bcad pa 'di dag gis mngon par bstod do/ /shin tu legs so chos kyi rje/ /ting nge 'dzin la zhi bar bzhugs/</text></item>
<item><p>196a7</p><section>mdo sde</section><text>'khor gyi dkyil 'khor mang po rnams/ /thams cad the tsom skyes par gyur/ /shin tu legs so nyi zla'i 'od/ /cang mi gsung bar snang mi mdzad/ /shin tu legs so rin chen gter/ /dbul phongs rnams la sbyin mi mdzad/ /</text></item>
<item><p>196a8</p><section>mdo sde</section><text>shin tu legs so mi yi rgyal/ /ting nge 'dzin las bzhengs su gsol/ /shin du legs so klu yi rgyal/ /bdud rtsi'i char pa dbab tu gsol/ /shin du legs so lha yi mchog /myur du chos rnams bstan du gsol/ /shin du legs</text></item>
<item><p>196b1</p><section>mdo sde</section><text>so sems can la/ /theg pa gcig don bstan du gsol/ /de nas bcom ldan 'das ting nge 'dzin de las bzhengs nas 'khor mang po rnams la 'di skad ces bka' stsal to/ /nga la rin po che bla na med pa'i ye shes mang du yod</text></item>
<item><p>196b2</p><section>mdo sde</section><text>pa khyod la phan pa dang bde bar mdzad cing dbul phongs pa dang bral bar bya ba yod kyis the tsom ma byed par ci dang ci 'dod pa dris shig /de nas dga' bo stan las langs te sangs rgyas la 'di skad ces gsol to/ /bcom ldan 'das bdag</text></item>
<item><p>196b3</p><section>mdo sde</section><text>gis ni mang du thos pas bla na med pa'i byang chub myur du 'thob snyam na mdo sde dag las bshad pa thos pa ltar na mang du thos shing shes rab rno ba'i dbang po dang ldan pa ni byang chub thob pa shin tu dka' ste bgegs brgyad du skye'o zhes 'byung na/</text></item>
<item><p>196b4</p><section>mdo sde</section><text>bdag gis ji ltar bla na med pa'i byang chub thob par 'gyur/ bcom ldan 'das kyis dga' bo la bka' stsal pa/ dga' bo mang du thos pa la sems rnam pa gnyis te/ gang zhe na/ ting nge 'dzin gyi sems dang / 'khrul pa'i sems so/</text></item>
<item><p>196b5</p><section>mdo sde</section><text>sems ting nge 'dzin la gnas na ni mang du thos pas kyang gnod pa med do/ /sems 'khrul pa la gnas na ni mang du thos pas kyang phan pa med de/ gang gis ting nge 'dzin dang shes rab dang shin du ldan na myur du bla na med pa'i byang chub</text></item>
<item><p>196b6</p><section>mdo sde</section><text>thob par 'gyur ro/ /dga' bos gsol pa/ bcom ldan 'das ci'i slad du mdo kun las ting nge 'dzin dang / shes rab ni mchog dam pa'o zhes bstod/ bcom ldan 'das kyis dga' bo la bka' stsal pa/ dga' bo ting nge</text></item>
<item><p>196b7</p><section>mdo sde</section><text>'dzin dang / shes rab tu ldan pa ni dper na ri dgas kyi nang na seng ge mchog tu gyur pa dang / snang ba thams cad kyi nang na nyi ma mchog tu gyur pa dang / ri'i nang na ri rab lhun po mchog tu gyur pa lta bu'o/ /de yang ci'i phyir zhe na/ ting</text></item>
<item><p>196b8</p><section>mdo sde</section><text>nge 'dzin dang / shes rab tu ldan pa'i shugs ni mchog dam pa yin pa'i phyir ro/ /bcom ldan 'das kyis dga' bo la bka' stsal pa/ dga' bo gal te mi zhig gis shing tsan dan las stong gsum gyi stong chen po'i 'jig rten gyi khams</text></item>
<item><p>197a1</p><section>mdo sde</section><text>gang ba'i gtsug lag khang brtsigs pa dang / mi gzhan zhig gis rin po che sna bdun las stong gsum gyi stong chen po'i 'jig rten gyi khams gang ba'i gtsug lags khang byas na/ mi de gnyis kyi bsod nams</text></item>
<item><p>197a2</p><section>mdo sde</section><text>mnyam pa yin nam/ dga' bos gsol pa/ mi de gnyis kyi nang na rin po che sna bdun las bgyis pa'i bsod nams mchog go/ /sangs rgyas kyis dga' bo la bka' stsal pa/ gzhan yang mi zhig gis gser tha mal pa las</text></item>
<item><p>197a3</p><section>mdo sde</section><text>stong gsum gyi stong chen po'i 'jig rten gyi khams gang ba'i gtsug lag khang byas pa dang / mi gzhan zhig gis gser btso ma las stong gsum gyi stong chen po'i 'jig rten gyi khams gang ba'i gtsug lag khang byas na/ de gnyis kyi</text></item>
<item><p>197a4</p><section>mdo sde</section><text>bsod nams mnyam pa yin nam/ dga' bos gsol pa/ gser btso ma las bgyis pa'i bsod nams rab tu che'o/ /sangs rgyas kyis dga' bo la bka' stsal pa/ gal te mi zhig gis shing tsan dan dang / spos kyi shing gzhan dag</text></item>
<item><p>197a5</p><section>mdo sde</section><text>las stong gsum gyi stong chen po'i 'jig rten gyi khams gang ba'i sku gzugs byas te mchod pa byed cing phyag 'tshal ba dang / mi gzhan zhig gis gser btso ma dang / rin po che sna bdun las stong gsum gyi stong chen po'i 'jig rten gyi khams</text></item>
<item><p>197a6</p><section>mdo sde</section><text>gang ba'i sku gzugs byas te mchod pa byed cing phyag 'tshal na mi de gnyis kyi bsod nams la khyad par yod dam/ dga' bos gsol pa/ rin po che sna bdun dang / gser btso ma las sku gzugs bgyis pa'i bsod nams</text></item>
<item><p>197a7</p><section>mdo sde</section><text>che'o/ /sangs rgyas kyis dga' bo la bka' stsal pa/ gal te mi zhig gis sbyin pa chen po'i sems bskyed de/ rin po che sna bdun gyi bang mdzod dang / chung ma dang / bu sbyin pa byin pa dang / mi gzhan zhig gis yan lag</text></item>
<item><p>197a8</p><section>mdo sde</section><text>gis dam pa mgo dang / mig dang / lus dang / rnyed dka' ba'i rin po che sna bdun gyi bang mdzod kyi sbyin pa byin na mi de gnyis kyi bsod nams la khyad par ci yod/ /dga' bos gsol pa/ rin po che sna bdun dang / lus dang / chung</text></item>
<item><p>197b1</p><section>mdo sde</section><text>ma dang / bur bcas pa'i sbyin pa'i bsod nams che ba lags so/ /sangs rgyas kyis dga' bo la bka' stsal pa/ gal te mi zhig gis mdo sde bcu gnyis stong gsum gyi stong chen po'i 'jig rten gyi khams gang ba'i mi rnams</text></item>
<item><p>197b2</p><section>mdo sde</section><text>la 'jig rten du spel te klog cing kha ton byed du 'jug pa dang / de la mi zhig gis stong gsum gyi stong chen po'i 'jig rten gyi khams gang ba'i mi rnams yi ge bzhin du 'don cing yi ge yang don ston cing khong du chud na mi de gnyis kyi bsod</text></item>
<item><p>197b3</p><section>mdo sde</section><text>nams gang che/ dga' bos gsol pa/ yi ge bzhin du 'don cing khong du chud pa'i bsod nams che'o/ /sangs rgyas kyis dga' bo la bka' stsal pa/ gal te mi zhig gis mdo sde bcu gnyis kyang thogs pa med</text></item>
<item><p>197b4</p><section>mdo sde</section><text>par kha ton du shes la don zab mo mi shes par mdo sde glegs bam yang stong gsum gyi stong chen po'i 'jig rten gyi khams gang ba tsam 'chang ba dang / de la mi zhig mdo sde bcu gnyis kyang byang bar kha ton shes la</text></item>
<item><p>197b5</p><section>mdo sde</section><text>don zab mo yang rtogs te/ mdo sde'i gleg bam yang stong gsum gyi stong chen po'i 'jig rten gyi khams gang ba tsam 'chang na mi de gnyis kyi bsod nams gang mchog tu gyur pa yin/ dga' bos gsol pa/ kha ton</text></item>
<item><p>197b6</p><section>mdo sde</section><text>bgyis la don yang rtogs te/ gzhan la yang ston cing 'chad pa'i bsod nams mchog tu gyur pa lags so/ /sangs rgyas kyis dga' bo la bka' stsal pa/ gal te mi zhig gis mdo sde bcu gnyis 'grel cing 'chad la/</text></item>
<item><p>197b7</p><section>mdo sde</section><text>sbyin pa dang / tshul khrims dang / bzod pa dang / byams pa dang / snying rje dang / dga' ba dang / btang snyoms mi spyod pa dang / gal te mi zhig gis mdo sde bcu gnyis kyang 'grel cing 'chad la/ sbyin pa dang / tshul khrims dang /</text></item>
<item><p>197b8</p><section>mdo sde</section><text>bzod pa dang / byams pa dang / snying rje dang / dga' ba dang / btang snyoms kyang rgya cher spyod/ sems can rnams la bu gcig pa dang 'dra bar sems snyoms na mi de gnyis bsod nams gang che ba yin/ dga' bos gsol pa/ byams</text></item>
<item><p>198a1</p><section>mdo sde</section><text>pa dang / snying rje dang / dga' ba dang / btang snyoms dang / tshul khrims dang / bzod pa spyod cing sems can la sbyin pa byin pa'i bsod nams che zhing mang ba lags so/ /bcom ldan 'das kyis dga' bo la</text></item>
<item><p>198a2</p><section>mdo sde</section><text>bka' stsal pa/ gal te mi zhig gis mdo sde bcu gnyis kyang 'grel cing 'chad shes la bstan bcos 'u ta bcwa lnga yang byang bar 'chad shes te 'jig rten du spel ba dang / de la mi zhig gis mdo sde bcu gnyis kyang 'grel cing 'chad shes la/ bkri</text></item>
<item><p>198a3</p><section>mdo sde</section><text>ba'i bstan bcos dang / nges pa'i bstan bcos dang / phung po lnga'i bstan bcos dang / rten cing 'brel par 'byung ba bcu gnyis kyi bstan bcos dang / khams bcwa brgyad kyi bstan bcos dang / stong pa chen po'i bstan bcos dang /</text></item>
<item><p>198a4</p><section>mdo sde</section><text>nyi zla'i bstan bcos dang / zla ba sprin gyi bstan bcos dang / mdo sde rgyan kyis bstan bcos dang / don dam pa nyid kyi bstan bcos dang / rdo rje snying po'i bstan bcos dang / rnam pa thams cad mkhyen pa'i bstan bcos dang /</text></item>
<item><p>198a5</p><section>mdo sde</section><text>rnam par thar pa'i sgo gsum gyi bstan bcos la sogs pa bstan bcos 'u ta bcwa lnga yang shes la sbyin pa dang / tshul khrims dang / bzod pa dang / byams pa dang / snying rje dang / dga' ba dang / btang snyoms kyang spyod de/ tshul</text></item>
<item><p>198a6</p><section>mdo sde</section><text>khrims 'chal pa dang / tshul khrims srung ba dang / sems gnyis su med cing nam mkha' ltar mnyam pa dang / sems can gyi skyon thams cad mi mthong zhing sems can rnams la bu gcig pa dang 'dra bar snyoms te/</text></item>
<item><p>198a7</p><section>mdo sde</section><text>dgra sdang ba la yang nam mkha' ltar mnyam pa dang / de la mi zhig gis phyogs su rgyas pa'i mdo sde bcu gnyis la skur pa mi 'debs na mi de gnyis kyi bsod nams gang che ba yin/ dga' bos gsol pa/</text></item>
<item><p>198a8</p><section>mdo sde</section><text>phyogs su rgyas pa'i mdo sde bcu gnyis la skur pa ma btab na mi de'i bsod nams tshad ma mchis grangs ma mchis te/ bsam gyis mi khyab pa lags so/ /bcom ldan 'das kyis dga' bo la bka' stsal</text></item>
<item><p>198b1</p><section>mdo sde</section><text>pa/ gzhan yang mi zhig gi gong du smos pa'i bsod nams thams cad kyang stong gsum gyi stong chen po'i 'jig rten gyi khams gang bar byed nus la mdo sde bcu gnyis dang / bstan bcos 'u ta bcwa lnga snyed kyang kha ton dang</text></item>
<item><p>198b2</p><section>mdo sde</section><text>'brel cing 'chad nus te/ tshul khrims dang / bzod pa dang / byams pa la sogs pa yang spyod/ sbyin pa yang byed de/ mang du thos pa'i mchog tu yang gyur la chos thams cad stong zhing zhi ba'i don yang ston te/ nyan pa'i mngon par</text></item>
<item><p>198b3</p><section>mdo sde</section><text>shes pa lnga thob par byed de/ de ltar phan pa dang bde ba'i don byas kyang des ni mi zhig nyin gcig gam/ mtshan gcig ting nge 'dzin du zhugs pa tsam du mi phod do/ /de ci'i phyir zhe na/ mang du thos pa'i gang zag ni ri'am</text></item>
<item><p>198b4</p><section>mdo sde</section><text>rgya mtsho ltar nga rgyal gyi sems che'o/ /de ltar rgya che ba ni ngan song du bskal pa grangs med kyi bar du sdug bsngal myong bar 'gyur ro/ /dmyal ba de las thar na yang 'dab chags kyi byar skye bar 'gyur na mang du thos pa la phan</text></item>
<item><p>198b5</p><section>mdo sde</section><text>pa ci yod/ gang la bsam gtan gyi ting nge 'dzin yod pa ni skye shi'i 'khor ba'i sdig kha na ma tho ba'i las lci ba byang bar nus so/ /mang du thos pa ni rtswa dang 'dra'o/ /ting nge 'dzin ni me dang 'dra'o/ /mang du thos pa ni lcags</text></item>
<item><p>198b6</p><section>mdo sde</section><text>dang 'dra'o/ /bsam gtan gyi ting nge 'dzin ni gser dang 'dra'o/ /mang du thos pa ni rtsi bdug pa dang 'dra'o/ /bsam gtan gyi ting nge 'dzin ni rtsi'i sdong po dang 'dra'o/ /mang du thos pa ni gtsang po dang 'dra'o/ /bsam</text></item>
<item><p>198b7</p><section>mdo sde</section><text>gtan gyi ting nge 'dzin ni rgya mtsho dang 'dra ste/ ngas bsam gtan gyi ting nge 'dzin gyi bsod nams dang / yon tan bshad na zad pa'i mtha' med de bskal par yang mi rdzogs so/ /bcom ldan 'das kyis dga' bo la</text></item>
<item><p>198b8</p><section>mdo sde</section><text>bka' stsal pa/ nga mngon sum du dran pa sngon 'das pa'i dus na mang du thos pa'i skye bor gyur pa'i tshe 'jam dpal dang nga gnyis yod med gnyis la rtsod par gyur te/ 'jam dpal ni yod ces smra/ ngas ni med do zhes smras te/</text></item>
<item><p>199a1</p><section>mdo sde</section><text>yod med gnyis kyi bden pa la rtsod par gyur te gcig tu ma chad do/ /mtha' ma tshe 'phos nas ngan song du skyes par gyur te/ bskal pa grangs med kyi bar du lcags kyi thu lum za bar gyur to/ /dmyal ba de las thar</text></item>
<item><p>199a2</p><section>mdo sde</section><text>te sangs rgyas 'od srung dang phrad nas yod pa dang med pa'i bden pa gnyis 'od srung gis 'di skad du bshad do/ /chos thams cad kyi rang bzhin ni gcig tu nges shing chad pa med de/ khyed yod pa dang med par smra ba ni don de lta bu ma yin no/</text></item>
<item><p>199a3</p><section>mdo sde</section><text>de ci'i phyir zhe na/ chos thams cad ni stong pa nyid kyis zhi ba ste/ bden pa 'di gnyis ni yod pa yang ma yin te/ med pa yang ma yin te/ khyed shes pa ni yi ge'i don shes par zad kyi don zab mo mi shes pas don 'di lta bu ni khyed</text></item>
<item><p>199a4</p><section>mdo sde</section><text>dmus long ngam 'on pa lta bu yin na/ don zab mo 'di lta bu ji ltar shes shing rtogs par gyur zhes bshad pa thos nas ri dben par song ste/ bdag nyid yid la byas nas bsam gtan gyi ting nge 'dzin la zhugs so/ /zhag</text></item>
<item><p>199a5</p><section>mdo sde</section><text>bdun lon pa dang bsam gtan zhi ba'i ting nge 'dzin dang / ting nge 'dzin rnam gsum dang / ye shes rnam gsum dang / chen po stong pa nyid dang / don dam pa stong pa nyid dang / stong pa nyid stong pa nyid 'di dag rtogs shing</text></item>
<item><p>199a6</p><section>mdo sde</section><text>khong du chud par gyur te/ chos thams cad stong pa nyid kyis zhi ba ci yang med par rtogs so/ /de ci'i phyir zhe na/ chos thams cad ni ngo bo nyid kyis stong pa'i phyir ro/ /de bas na bsam gtan bsgom pa ni mchog dam par rig par</text></item>
<item><p>199a7</p><section>mdo sde</section><text>bya ste/ gang zhig nyin gcig gam/ mtshan gcig gam/ nyin zhag bdun gyi bar du bsam gtan gyi ting nge 'dzin bsgoms na bskal pa grangs med pa tshun chad kyi kha na ma tho ba'i sdig lci ba yang khad kyis zhi zhing byang bar 'gyur ro/ /gzhan yang kha na ma</text></item>
<item><p>199a8</p><section>mdo sde</section><text>tho ba'i sdig lci ba yang 'byang bar 'gyur te/ de yang gang zhe na/ pha ma bsad pa dang / dgra bcom pa bsad pa dang / mchod rten dang / gtsug lag khang bshig pa dang / dge 'dun gyi gnas khang mes btang ba yin te/ phas pham pa bzhi dang / phas pham</text></item>
<item><p>199b1</p><section>mdo sde</section><text>pa brgyad dang / lci ba lnga dang / rang bzhin gyi lci ba drug nyams pa yin/ phyogs su rgyas pa'i mdo sde la bskur pa btab pa yin/ pha rol po'i nyes pa'i skyon smra zhing bkur sti mi byed pa yin/ gang du skyes par nga rgyal che ba</text></item>
<item><p>199b2</p><section>mdo sde</section><text>dang / rang bzhin gyis sdig lci ba yang yin te/ de yang bsam gtan gyi ting nge 'dzin bsgoms na rang zhi zhing 'byang bar 'gyur/ de yang bsam gtan gyi ting nge 'dzin gyi mthus 'byang gi gzhan gyis 'byang ba ma yin no/ /</text></item>
<item><p>199b3</p><section>mdo sde</section><text>nyin zhag bdun tsam gyis kyang de ltar yon tan dang bsod nams dpag tu med pa 'thob na tshe gcig tu dben sar ri dang shing drung du 'dug ste/ rtog pa bsal ba dang / 'dug pa dang / spong ba yid la byed pa lta smos kyang</text></item>
<item><p>199b4</p><section>mdo sde</section><text>ci dgos/ de ci'i phyir zhe na/ sems ni 'bab chu dang 'dra ste skad cig kyang mi sdod/ sems ni spre'u dang mtshungs te gcig btang yang gcig la 'dzin to/ /mdor na sems ni ting nge</text></item>
<item><p>199b5</p><section>mdo sde</section><text>'dzin gyi dbang gis mi g.yo'o/ /gal te sems g.yo na/ chos thams cad la 'khrul pa'i 'du shes skye'o/ /gal te ting nge 'dzin la gnas na ni 'jig rten na skye ba dang / gnas pa dang / 'gog pa'i</text></item>
<item><p>199b6</p><section>mdo sde</section><text>'du shes shing rtogs te/ chos thams cad stong pa nyid kyis zhi ba/ mi rtag par/ 'gyur zhing 'pho ba/ stong zhing bdag med pa/ sgyu ma dang 'dra ba/ sprul pa lta bu/ glog dang / rlung</text></item>
<item><p>199b7</p><section>mdo sde</section><text>dang / dri za'i grong khyer lta bu/ chu'i dbu ba dang / smig rgyu dang / brag ca dang / bar snang gi bya'i rjes lta bur rtogs so/ /'jig rten na srid pa ri dang / tshal dang / gtsang</text></item>
<item><p>199b8</p><section>mdo sde</section><text>po dang / 'bab chu dang / mtshe'u dang / lteng ka dang / rgya mtsho la sogs pa chu thams cad kyang me'i bskal pa chen po byung ba'i tshe/ thams cad tshig cing zad par 'gyur yang / bsam</text></item>
<item><p>200a1</p><section>mdo sde</section><text>gtan bzhi dang / gzugs med pa'i ting nge 'dzin bzhi ma gtogs te/ chos thams cad stong pa nyid du shes na bsam gtan gyi mthu ni shin du bsam gyis mi khyab par rig par bya'o/ /sems ting nge 'dzin la gnas</text></item>
<item><p>200a2</p><section>mdo sde</section><text>na phyogs bcu'i stong gsum gyi stong chen po'i 'jig rten gyi khams kyi nyi ma dang / zla ba dang / skar ma dang / 'bab chu dang / gtsang po dang / rgya mtsho dang / ri dang / tshal dang / klu dang / lung pa dang / skyu ru ra'i 'bras bu lag mthil du bzhag</text></item>
<item><p>200a3</p><section>mdo sde</section><text>pa bzhin du mthong bar 'gyur ro/ /bsam gtan gyi ting nge 'dzin la gnas na rdzu 'phrul gyis phyogs bcu'i 'jig rten gyi khams gang gA'i klung gi bye snyed du yang phyin cing phyogs bcu'i 'jig rten gyi khams kyi rlung dang / me dang / sa dang /</text></item>
<item><p>200a4</p><section>mdo sde</section><text>chu dang / nyi ma dang / zla ba dang / skar ma dang / gza' dang / ri dang / tshal dang / chu dang / shing dang / lha'i pho brang dang / klu'i pho brang yang rdzu 'phrul gyis sprul nus te/ de bas na bsam gtan gyi mthu ni shin du bsam gyis mi khyab par rig</text></item>
<item><p>200a5</p><section>mdo sde</section><text>par bya/ /bsam gtan gyi ting nge 'dzin gyi shugs kyis stong gsum gyi stong chen po'i phyogs bcu'i 'jig rten gyi khams kyang sprul nus so/ /dga' bo maud gal gyi bu chen po ting nge 'dzin du zhugs nas ting nge 'dzin gyis rnam pa</text></item>
<item><p>200a6</p><section>mdo sde</section><text>sna tshogs su sprul cing ting nge 'dzin gyis sa chen po 'di yang mgal me bskor ba bzhin du bskyod nus te/ mang du thos pas ni de ltar mi nus par rig par bya'o/ /bcom ldan 'das kyis dga' bo la khyod sa chen po sgul cig ces</text></item>
<item><p>200a7</p><section>mdo sde</section><text>bka' stsal pa dang / dga' bos gsol pa/ bdag la bsam gtan gyi ting nge 'dzin ma mchis pas sgul rngo mi thog go/ /bcom ldan 'das kyis dga' bo la bka' stsal pa/ bsam gtan gyi ting nge 'dzin bsgom pa</text></item>
<item><p>200a8</p><section>mdo sde</section><text>dge sbyong gis 'bras bu bzhi ma thob kyang mang du thos pa las khri phrag brgya stong gis 'phags so/ /de'i tshe de'i dus na 'od ma'i tshal na gnas pa'i dge slong lnga brgya tsam zhig thams cad mang du thos pa rlom pa las/</text></item>
<item><p>200b1</p><section>mdo sde</section><text>bcom ldan 'das kyis dga' bo la maud gal gyi rdzu 'phrul dang / ting nge 'dzin mchog go zhes gsungs pa thos nas sangs rgyas gang na ba der lhags nas/ bcom ldan 'das kyi zhabs la mgo bos phyag 'tshal nas</text></item>
<item><p>200b2</p><section>mdo sde</section><text>sangs rgyas la 'di skad ces gsol to/ /bcom ldan 'das bdag cag mang du thos pa bslabs te/ mdo sde bcu gnyis kyang khong du chud pas rgyal khams chen po bcu drug snyed kyang bdag cag la sangs rgyas dang 'dra</text></item>
<item><p>200b3</p><section>mdo sde</section><text>bar gus shing bkur sti bgyi na/ ci'i slad du bcom ldan 'das kyis mang du thos pa ni nam yang bla na med pa'i byang chub thob par mi 'gyur ro/ /zhes gsungs zhes gsol pa dang / bcom ldan 'das la dge slong lnga brgya</text></item>
<item><p>200b4</p><section>mdo sde</section><text>po 'thun par dus gcig tu bdag cag ni mang du thos pa spang zhing bsam gtan gyi ting nge 'dzin la slob bo zhes gsol to/ /bcom ldan 'das kyis dge slong rnams la bka' stsal pa/ dge slong khyed mang du thos pa spangs te/</text></item>
<item><p>200b5</p><section>mdo sde</section><text>bsam gtan gyi ting nge 'dzin la 'jug go zhes ma smra shig /ngas bltas na khyed kyi shes rab ni sbrang bu'i 'dab mas nyi zla sgrib par 'dod pa dang / dmus long gis ri rab lhun po la 'dzeg par 'dod pa dang /</text></item>
<item><p>200b6</p><section>mdo sde</section><text>gru gzings med par rgya mtsho la rgal bar 'dod pa dang / bya 'dab ma chag pa nam mkha' la 'phur 'dod pa bzhin khyed kyang de dang 'dra'o zhes bka' stsal pa dang / dge slong rnams shi ba tsam du 'jigs shing</text></item>
<item><p>200b7</p><section>mdo sde</section><text>skrag pa'i sems skyes so/ /de nas bcom ldan 'das kyis dge slong rnams la bka' stsal pa/ dge slong khyod ma 'jigs ma skrag par sems ting nge 'dzin la zhog shig /dge slong rnams kyis gsol pa/ bdag cag</text></item>
<item><p>200b8</p><section>mdo sde</section><text>la bsam gtan gyi mthu yang ma mchis na/ ting nge 'dzin du ga la 'gyur/ bcom ldan 'das kyis bka' stsal pa/ nga la sman dam pa yod de khyod ting nge 'dzin thob par bya'o zhes bka' stsal pa dang / dge slong rnams kyis bcom ldan 'das</text></item>
<item><p>201a1</p><section>mdo sde</section><text>bstan du gsol/ bdag cag gis de bzhin du spyod par 'tshal lo zhes gsol to/ /bcom ldan 'das kyis bka' stsal pa/ sman dam pa zhes bya ba ni 'di lta ste/ rtog pa dang / bsal ba dang / 'jug pa dang / spong ba'o/ /dge</text></item>
<item><p>201a2</p><section>mdo sde</section><text>slong rnams kyis gsol pa/ rtog pa dang / bsal ba dang / 'jug pa dang / spong ba ci lags bdag cag gis ma 'tshal na bcom ldan 'das kyis bstan du gsol/ de nas sangs rgyas kyis 'di skad ces bka' stsal to/ /dang po'i</text></item>
<item><p>201a3</p><section>mdo sde</section><text>sems ni rtog pa zhes bya/ sems gnyis byung ba ni bsal ba zhes bya/ sems gsum byung ba ni 'jug pa zhes bya/ sems bzhi byung ba ni spong ba zhes bya'o/ /gzhan yang 'di lta ste/ bsam gtan dang po la rtog pa</text></item>
<item><p>201a4</p><section>mdo sde</section><text>zhes bya/ bsam gtan gnyis pa la bsal ba zhes bya/ bsam gtan gsum pa la 'jug pa zhes bya/ bsam gtan bzhi pa la spong ba zhes bya'o/ /gzhan yang 'di lta ste/ bsam gtan zhes bya ba ni lus dran pa</text></item>
<item><p>201a5</p><section>mdo sde</section><text>nye bar gzhag pa dang / sems dran pa nye bar gzhag pa dang / chos dran pa nye bar gzhag pa dang / tshor ba dran pa nye bar gzhag pa yin te/ de bzhin du mngon par shes pa bzhi dang / chos thams cad ni 'di ltar yang</text></item>
<item><p>201a6</p><section>mdo sde</section><text>dag par spong ba bzhi dang / rdzu 'phrul gyi rkang pa bzhi dang / bden pa bzhi dang / ting nge 'dzin bzhi dang / mtshan ma med pa bzhi dang / byang chub bzhi yin na/ dge slong khyed bsam gtan dang po yang gsal bar ma</text></item>
<item><p>201a7</p><section>mdo sde</section><text>rtogs na bsam gtan bzhi dang / chos thams cad lta ci smos/ dge slong dag thabs sna tshogs kyis bsam gtan gyi ting nge 'dzin la 'jug par bya'o/ /gal te mi gtsang ba la rtog na lus kyi chen po bzhi lpags</text></item>
<item><p>201a8</p><section>mdo sde</section><text>pa dang / rus pa dang / tshigs pa dang / rnag khrag zags pa dang / snod bu ga dgu yod pa'i nang du chu blugs na zag pa bzhin du mi gtsang ba'i dngos po bshang gci che chung dang / btsog pa shin du skyor rung ba zag pa mthong</text></item>
<item><p>201b1</p><section>mdo sde</section><text>ngo / /ting nge 'dzin de las kyang dngos po rnam pa sna tshogs mthong ba ni 'di ltar g.yo ba dang / gnas pa dang / rnam par sngos pa dang / rnam par ser ba dang / rnam par dkar ba dang / rnam par gnag pa tha dad pa sna tshogs mthong bas</text></item>
<item><p>201b2</p><section>mdo sde</section><text>sems ma 'khrul bar gyur na dngos po de dag mthong ba'i tshe phyir bzlog par bya'o/ /rus pa dkar po dang / dbugs phyi nang du rgyu ba bgrang ba'i rtog pa yang de dang 'dra'o/ /gal te tshul khrims kyi rtsa ba bzhi nyams pa dang / dge</text></item>
<item><p>201b3</p><section>mdo sde</section><text>slong mas rtsa ba brgyad nyams pa dang / dge bsnyen mas khrims kyi rtsa ba lnga nyams pa dang / dge tshul gyis khrims bcu nyams pa dang / dge slob mas lci ba drug nyams pa dang / sangs rgyas dang chos dang dge 'dun gyi</text></item>
<item><p>201b4</p><section>mdo sde</section><text>spyi'i dkor brkus pa dang / mkhan po dang / slob dpon dang / bla ma dang / pha ma dang / dge 'dun gyi dkor brkus pa dang / phyogs su rgyas pa'i mdo sde la skur pa'i gang zag de lta bu ni bsam gtan gyi ting nge 'dzin la 'jug</text></item>
<item><p>201b5</p><section>mdo sde</section><text>pa'i tshe bdag gis lus dang / ngag rlung nag po lta bu dang / khrag ni me rab tu 'bar ba 'dra ba dang / rus pa ni ri dang brag lta bu dang / rtswa ni shing lta bu dang / nang grol lnga ni sbrul lam rtsangs pa lta bur mthong ba dang /</text></item>
<item><p>201b6</p><section>mdo sde</section><text>lag na me chen po thogs te rlung chen po la rgyug pa dang / mgo la ri chen po khyer zhing langs kyang rdab 'chos pa dang / kha nas seng ge 'byung ba dang / mig nas 'bar ba mo 'byung ba dang / sna nas sbrul chen po 'byung ba dang /</text></item>
<item><p>201b7</p><section>mdo sde</section><text>rna ba nas 'phar spyang 'byung ba dang / bshang gci che chung chu lta bur 'bab cing rgya mtsho lta bur mthong ba dang / gal te phyogs bcu'i sangs rgyas thams cad cho 'phrul rnam pa mang po ston pa mthong na mtshan ma de lta bu mthong</text></item>
<item><p>201b8</p><section>mdo sde</section><text>ba'i tshe bsam gtan las langs te/ tshal lam ri dgon par song ste/ phyogs su rgyas pa'i mdo sde 'don cing 'gyod tshangs bya'o/ /de ltar sngon gyi kha na ma tho ba'i sdig 'gyod tshangs bya ba yang zhag bdun nam/ bdun</text></item>
<item><p>202a1</p><section>mdo sde</section><text>gnyis sam/ bdun gsum 'am/ bdun bzhi 'am/ bdun lnga 'am/ bdun drug gam/ bdun bdun gyi bar du 'thol tshangs bya'o/ /de ltar sdig sbyangs nas bsam gtan bsgom par bya ste/ de la sdig</text></item>
<item><p>202a2</p><section>mdo sde</section><text>chung ba na bags kyis bdag gi lus bai dUr+ya'i ri lta bur mthong bar 'gyur ro/ /gang rtsa ba bzhi ma nyams pa nas/ rang bzhin gyi khrims lci ba lnga'i bar du ma nyams pa ni ting nge 'dzin du 'jug pa'i tshe phyogs bcu'i sangs rgyas dus</text></item>
<item><p>202a3</p><section>mdo sde</section><text>gcig tu chos ston pa dang / de yang bden pa bzhi'am/ yang dag pa'i spong ba bzhi 'am/ rdzu 'phrul gyi rkang pa bzhi 'am/ sdug bsngal ba 'am/ bzod pa 'am/ spyi bo dang / 'jig rten mchog gi chos ston pa dang</text></item>
<item><p>202a4</p><section>mdo sde</section><text>yang na byang chub kyi yan lag bdun dang / bsam gtan bzhi dang / skyes bu ya brgyad kyi chos dang / stong pa nyid bzhi dang / ting nge 'dzin gsum dang / rnam par thar pa brgyad ston par mthong ba dang / ting nge 'dzin las mun nag</text></item>
<item><p>202a5</p><section>mdo sde</section><text>mthong ba dang / snang ba mthong na ting nge 'dzin de las langs te/ shin tu dga' ba'i sems bskyed par bya'o zhes bka' stsal pa dang / dge slong dag phyir gnas pa'i tshal du dong ste/ bsam gtan gyi ting nge 'dzin nyin zhag</text></item>
<item><p>202a6</p><section>mdo sde</section><text>bdun bsgoms pas thams cad kyis dgra bcom pa thob par gyur nas/ bcom ldan 'das gang na ba der lhags te/ sangs rgyas la 'di skad ces gsol to/ /bcom ldan 'das bdag cag ni sangs rgyas kyis bstan</text></item>
<item><p>202a7</p><section>mdo sde</section><text>pa bzhin 'khor ba las thar te bla na med pa'i 'bras bu thob bo/ /bcom ldan 'das kyis bka' stsal pa/ de ltar thob na cho 'phrul bstan pa'i dus la bab bo zhes bka' stsal pa dang / dge slong lnga brgya rnams</text></item>
<item><p>202a8</p><section>mdo sde</section><text>steng gi bar snang la 'phags te/ nyal ba dang / 'dug pa dang / 'gro ba dang / sdod pa dang / lus la me dang / chu la sogs pa 'byung ba'i cho 'phrul rnam pa bcwa brgyad mngon par bstan te/ de'i tshe mang du thos pa'i dge slong</text></item>
<item><p>202b1</p><section>mdo sde</section><text>rnams bsam gtan bsgoms pas maud gal gyi bu chen po dang 'dra bar rdzu 'phrul tha mi dad par gyur to/ /de nas dga' bos bcom ldan 'das la 'di skad ces gsol to/ /bcom ldan 'das dam pa'i chos 'di de bzhin gshegs</text></item>
<item><p>202b2</p><section>mdo sde</section><text>pa mya ngan las 'das nas ji srid du gnas shing dus ngan pa'i tshe sems can ji snyed cig chos 'di bsgoms pas/ dge sbyong gi 'bras bu bzhi thob par 'gyur/ bcom ldan 'das kyis dga' bo la bka' stsal pa/ nga da phyin chad dpyid</text></item>
<item><p>202b3</p><section>mdo sde</section><text>zla 'bring po la rtsa mchog gi grong khyer du mya ngan las 'da'o/ /nga mya ngan las 'das nas lo brgyad bcu'i bar du chos la spyod pa'i sems can mang du 'byung ste/ dur khrod dang shing drung na gnas shing 'di yid la byed de/ rtog pa dang /</text></item>
<item><p>202b4</p><section>mdo sde</section><text>bsal ba dang / 'jug pa dang / spong ba'i chos spyod pa stong phrag bcu la stong phrag dgus dge sbyong gi 'bras bu bzhi thob par 'gyur ro/ /lo sum brgya'i bar du ni sems can stong phrag bcus dge sbyong gi 'bras bu bzhi 'thob</text></item>
<item><p>202b5</p><section>mdo sde</section><text>par 'gyur ro/ /lo sum brgya phan chad/ lo lnga brgya tshun chad ni nga'i nye gnas rnams bags kyis mi dge ba'i chos spyod do/ /phrag dog gi sems kyis log pa'i 'tsho bas 'tsho bar 'gyur ro/ /stong phrag lnga brgya la</text></item>
<item><p>202b6</p><section>mdo sde</section><text>stong phrag bcus dge sbyong gi 'bras bu thob po/ /lo lnga brgya phan chad brgyad brgya tshun chad nga'i nye gnas rnams khyim pa'i gos gyon nas ba lang dang / lug dang / byi la dang / bong bu dang / rta gso zhing 'bru mang po bsog</text></item>
<item><p>202b7</p><section>mdo sde</section><text>ste/ rang gi lag dar zhing rang za ba dang / bran po dang / bran mo yang gso bar 'gyur te/ de'i tshe stong phrag stong la stong phrag gcig gis dge sbyong gi 'bras bu bzhi thob par 'gyur ro/ /lo brgyad brgya phan chad nas lo</text></item>
<item><p>202b8</p><section>mdo sde</section><text>stong tshun chad ni nga'i nye gnas rnams sdig pa'i chos bslab ste/ rgyal po dang / rgyal bu dang / blon po chen po dang / khyim bdag la grogs por bsten cing phan tshun tha na phrin gyis 'drul zhing / zhing rmo brko byed de/ 'bru gzan mang po dang /</text></item>
<item><p>203a1</p><section>mdo sde</section><text>gser dang / dngul dang / rin po che sna bdun sog cing sha za zhing chang 'thung ste/ chen po bzhi gso zhing rtas par byed pa dang / smad 'tshong ma ltar gos sbu gu gyon zhing 'drid pa dang / slu ba'i las byed de/ de la 'bum phrag khri la brgya</text></item>
<item><p>203a2</p><section>mdo sde</section><text>tsam zhig gis dge sbyong gi 'bras bu bzhi thob bo/ /lo stong phan chad sum brgya tshun chad ni che thang du 'khrugs te/ nga'i nye gnas rnams lus chos gos gyon yang shing gi kha la 'phan rnying btags pa 'dra ste/ gzi byin yang med/ khyim pas mthong na yang</text></item>
<item><p>203a3</p><section>mdo sde</section><text>bkur sti mi byed pas shan pa dang 'dra bar 'gyur ro/ /de'i dus na yul khams kyang 'khrugs te/ gcig la gcig dgra byed cing gsod pas rgyal po dang blon po dang / pha ma dang / bu dang / bu mo yang gcig la gcig dgra byed de/ byams pa dang</text></item>
<item><p>203a4</p><section>mdo sde</section><text>snying brtse ba'i sems kyang med pas bza' ba dang btung bas nyon mongs te/ khyim thab med pa dang / chung ma med pa dang / bu pho med pa dang / bu mo med pa dang / long ba dang / 'on pa dang / lkugs pa dang / dbang po ma tshang ba dang /</text></item>
<item><p>203a5</p><section>mdo sde</section><text>bran pho dang / bran mo las bros pa yul khams phung bar byed pa/ 'tsho bas rang mi sos pa dag nga'i chos la zhugs nas khyim pa rnams kyis kyang rngon pa dang 'dra bar lta ste/ dper na lha'i glang dang / rta rgod dam bal glang myos pa ltar gdul dka'</text></item>
<item><p>203a6</p><section>mdo sde</section><text>ba/ rang dgar yang 'gro ba/ slob dpon dang / slob ma yang mi rgod ma rungs pa dang 'dra ste/ 'dod chags la bag med par spyod cing bla ma dang 'og ma'i rim pa yang med pa dang / bzang ngan gyi rim pa yang med de/ dud 'gro phyugs dang 'dra ba/</text></item>
<item><p>203a7</p><section>mdo sde</section><text>kha na ma tho ba'i sdig pa mang po byed cing ngan song gsum gyis mi 'jigs par gar song bar gnas kyang chang 'tshong ba dang / shan pa dang / rngon pa dang / smad 'tshong ma dang / sten cing 'grogs pa/ kha nas ngag sdig pa smra zhing sems la yang sdig pa sems</text></item>
<item><p>203a8</p><section>mdo sde</section><text>pa dang / yang na blon po dang sten cing dge ba'i mi dag la thabs sna tshogs kyis bsdigs shing nor phrogs te bu smad gso'o/ /yang na rngon pa'i yo byad nya rgya la sogs pa 'chang zhing nya la sogs pa bcus nas rang gi lag bdar te gsod pa dang / sreg pa dang / zla ba nya ba dang / shi ba'i</text></item>
<item><p>203b1</p><section>mdo sde</section><text>tshe gso sbyong mi byed de rang nyams su gtong ba dang / tshul khrims kyi las byed pa rnams phan tshun rtsod cing bla ma dang / 'og ma dang / grogs po la zhe sdang ba dang / gdug pa'i sems bskyed pa dang / slob dpon dang /</text></item>
<item><p>203b2</p><section>mdo sde</section><text>slob ma yang gcig la gcig skyon 'dru zhing / 'phya ba dang sgrogs pa'i gtam smra ste/ dper na rtsangs pa mang po kun gcig tu 'dus pa dang 'dra ba dang / phan tshun dpung dang / sde tshan gcig la gcig tshig ngan gyis sma 'bebs</text></item>
<item><p>203b3</p><section>mdo sde</section><text>pa dang / bla 'og gi rim pa yang med pa dang / mi rgod ma rungs pa ltar dge ba byed pa las 'phrog rlom byed pa dang / khe dang grags pa la chags te/ chos mi shes par gyur pa de'i tshe/ mdo sde bcu gnyis kyang nub par gyur</text></item>
<item><p>203b4</p><section>mdo sde</section><text>te/ klog pa dang / 'don pa yang med pa dang / de'i slob ma rnams kyang dgra chos dang / gtsug lag dang / yi ge dang / rtse ba dang / bzhon pa dang / bon chos dang / mig mangs dang / glu gar dang /</text></item>
<item><p>203b5</p><section>mdo sde</section><text>du ba dang / spyugs pa dang / 'phong rtsal dang / rta rgyug pa la sogs pa'i chos ma yin slob cing spyod de de ltar ma legs pa'i chos spyod pas tshe 'phos ma thag tu ngan song du lhung ste/ bskal pa grangs</text></item>
<item><p>203b6</p><section>mdo sde</section><text>med par ngan song gi sdug bsngal myong nas de las thar nas yang byol song du skye ste/ ltogs pa dang / skom pa dang / sdug bsngal gyis nyen pa dang / khal lci ba 'gel zhing 'gro bar 'gyur ro/ /phyi zhig na sbyangs pa'i yon tan</text></item>
<item><p>203b7</p><section>mdo sde</section><text>slob pa yang chos ma yin pa mang du byed de/ ri dang / tshal dang / dur khrod dang / shing drung na mi gnas shing rtag tu grong du rgyug ste/ sems la rtogs pa mang zhing khe dang grags pa tshol te/ nor</text></item>
<item><p>203b8</p><section>mdo sde</section><text>rdzas dang / longs spyod la chags shing / chog mi shes pa dang / chos ston pa'i bshad mkhan zhig yin na yang sangs rgyas kyi chos ston pa yang khri tsam la gcig tsam yang thog tu mi phebs te/</text></item>
<item><p>204a1</p><section>mdo sde</section><text>'khor mang po dang 'grogs nas grong rgyu zhing khyim pa'i khyim du zhugs nas khyim pa la chos ston pa yang khe dang grags pa'i phyir te/ longs spyod mang du sogs shing shan pa dang 'dra'o/ /sha dang chang la mi spyod pa dag gis dge slong dag khyed ni btsun pa khyim nas khyim med par rab tu</text></item>
<item><p>204a2</p><section>mdo sde</section><text>byung ba yin na/ snying rje'i sems kyang med de/ 'di ltar chos ma yin pa mang du spyod pas khyed ni shan pa dang 'dra'o zhes spyo zhing brgyad par 'gyur ro/ /dge slong de dag de skad ces gshe ba thos nas kun log ste/ de la rdeg pa dang / gshe ba dang / brgyad bkag ste/ gcig la gcig 'di skad du</text></item>
<item><p>204a3</p><section>mdo sde</section><text>smra'o/ /de bzhin gshegs pa bzhugs pa'i tshe na ni nged sha dang chang 'thung ba ma gnang ste/ de dang de bzhin gshegs pa mya ngan las 'das nas da ni ci yang snang bas nged sha dang chang 'thung ba yin no/ /khyim pa dang bral ba'i 'og tu de dag gcig la gcig bdag cag gis shes pa ni</text></item>
<item><p>204a4</p><section>mdo sde</section><text>sangs rgyas kyi zhal nas gsungs pa dang 'dra'o zhes smra zhing la la ni tshig kyal pa dang / don med pa'i tshig dang / 'gran dor gyi tshig dang / 'khrul pa'i tshig tu gtam smra zhing dper na/ dmus long zhig 'dzub mo gnyis nyi ma la btsugs te/ nyi ma ya gi ni byin chung ngo / /yangs so/ /dog go zhes</text></item>
<item><p>204a5</p><section>mdo sde</section><text>smra ba 'am/ mi 'on pa zhig bdag gis gnam gyi steng na chos 'chad pa'i sgra thos so zhes zer ba dang 'dra bar dmus long mang po tshogs te/ 'jig rten na 'jam dpal dang 'od srung chen po la sogs pa sprul te/ de'i nang na bzhugs kyang kun gyis rdeg cing gshe ste/ de nas skrod cing 'dug tu mi ster ro/</text></item>
<item><p>204a6</p><section>mdo sde</section><text>gzhan yang dper na seng ge ni spos kyi ri la gnas te/ ri dgas dang / gcan zan gang yang gnas der nye mi bzod do/ /seng ge ri de las byung ste song ba'i 'og tu ni gcan zan gdug pa khro bo la sogs pa gcig gis gcig bos te/ spos kyi ri la lhags nas 'bras bu zhim po za zhing</text></item>
<item><p>204a7</p><section>mdo sde</section><text>chu mig la 'thung ngo / /de ltar za zhing 'thung ba las thams cad skams shing med par gyur te/ spos kyi ri la gnas pa'i lha rnams kyang skyob par mi 'gyur bas rtswa gdugs pa skyes te zos ma thag tu tshe'i dus byas par 'gyur ro/ /nga mya ngan las 'das pa'i 'og tu dge slong thams</text></item>
<item><p>204a8</p><section>mdo sde</section><text>cad kyis ngas bstan pa'i mdo sde bcu gnyis 'don cing klog pa yang gong ma ni bar du bcug /bar ma ni 'og tu bcug /'og ma ni gong du bcug /bar ma ni 'og dang / tha mar bcug ste/ don ma yin pa la don zhes zer/ don la ni don ma yin zhes zer te/</text></item>
<item><p>204b1</p><section>mdo sde</section><text>ji ltar mu stegs can dag so so nas nga'i gzhung ni bden pa yin no zhes zer ba dang 'dra'o/ /de'i dus na mdo sde bcu gnyis 'jig rten na spyod kyang gzi brjid dang mthu med do/ /la la zhig 'don tam klog kyang mi gcig 'ga' yang dge sbyong gi 'bras bu bzhi thob pa</text></item>
<item><p>204b2</p><section>mdo sde</section><text>med do/ /de ltar nga'i slob ma rnams kyang rgyal srid stor ba 'am/ bya 'dab ma med pa dang 'dra ste/ gtsug lag khang dang / mchod rten yang stongs shing zhig ral gso ba yang med do/ /de ltar sku gzugs deng ba dan dang / rin po che'i gdugs yod pa yang dgra cha zhig pa</text></item>
<item><p>204b3</p><section>mdo sde</section><text>'dra ste/ phug ron dang / bye'u dang / phag dang / khyi dang / lug la sogs pa'i tshang dang / gnas su 'gyur ro/ /dge slong so so na 'dug pa'i gnas ni byi dor bzang du byed do/ /bcom ldan 'das kyis dga' bo la bka' stsal pa/ 'di yang khyed la mdo tsam zhig</text></item>
<item><p>204b4</p><section>mdo sde</section><text>bshad pa yin no/ /dga' bos sangs rgyas kyis gsungs pa thos nas mchi ma blags te ngus so/ /de ltar dga' bos yid gdung zhing ngu ba ma btang ba las/ bcom ldan 'das kyis dga' bo la bka' stsal pa/ khyod de ltar ma ngu bar mdo sde 'di gzungs su zung la 'jig</text></item>
<item><p>204b5</p><section>mdo sde</section><text>rten du rgyas par spel cig /de nas dga' bos gdong mchi ma phyis nas/ bcom ldan 'das la bdag gis gzungs su bzung ngo / /zhes gsol to/ /brgya byin dang / lha dang / mi rnams kyis kyang dga' bo la 'di skad ces smras so/ /btsun pa bdag cag gis</text></item>
<item><p>204b6</p><section>mdo sde</section><text>yongs su bzung ste/ gang zhig mdo sde 'di ri 'am/ tshal lam/ shing drung ngam/ bas mtha' 'am/ dur khrod na gnas te 'don tam/ klog na bdag cag gis lha dang / mi'i 'khor dang / mi ma yin pa dang bcas te/ gnas der 'gro zhing chung ngu na tshigs su bcad pa gcig gam</text></item>
<item><p>204b7</p><section>mdo sde</section><text>tshig gcig tsam yang mi brjed mi nyams par bzung ngo zhes gsol to/ /mdo sde 'di gsungs pa'i tshe dge slong stong snyed kyis dge sbyong gi 'bras bu bzhi thob par gyur to/ /dge slong ma stong lnga brgyas rgyun du zhugs pa'i 'bras bu thob par gyur to/ /dge bsnyen lnga brgya yongs</text></item>
<item><p>204b8</p><section>mdo sde</section><text>su dag par gyur te/ lha dang mi dang lha ma yin la sogs pas phyag byas nas phyir dong ngo / /'phags pa ting nge 'dzin mchog dam pa rdzogas+ho// //maM ga laM b+ha ba tu/ shu b+ha ma stu sarba dzA ga ta~M/ shu b+ha~M/ ye d+harmA he tu pra b+ha bA he tun te ShAn ta thA ga to h+ya ba data/ te ShAnya tsa yo ni ro d+ha e ba~M bA dI ma hA shra ma Na:/</text></item>
<item><p>205a1</p><section>mdo sde</section><text>@##/ /rgya gar skad du/ Ar+ya ma hA san ni pA ta rat+na ke tu d+ha ra NI nA ma ma hA yA na sU tra/ bod skad du/ 'phags pa 'dus pa chen po rin po che tog gi gzungs zhes bya ba theg pa chen po'i mdo/ de bzhin gshegs pa 'od zhi spos snang dpal la phyag 'tshal</text></item>
<item><p>205a2</p><section>mdo sde</section><text>lo/ /tshangs pa chen po dbyangs can la phyag 'tshal lo/ /de la phyag 'tshal ste/ bdud kyi 'khor gyis mi thob bo/ /zhes bya ba'i gzungs 'di sbyor bar bgyis/ bdag gis rig sngags 'di grub par gyur cig 'di lta ste/ a bA me a bA me/</text></item>
<item><p>205a3</p><section>mdo sde</section><text>a~M ba re/ a~M ba re/ pa ri kun dza na Ta na Ta pu ska ra ba ha dza lu kha/ kha ma kha ya/ i li mi li/ ki li mi li/ kirti pa ra/ mu dre mu dra mu khe swA hA/ 'di skad bdag gis thos pa dus gcig na/ bcom ldan 'das rgyal po'i khab kyi grong</text></item>
<item><p>205a4</p><section>mdo sde</section><text>khyer chen po 'od ma'i tshal/ bya ka lan da ka gnas pa na/ dge slong stong du tshang ba'i dge slong gi dge 'dun chen po thams cad kyang dgra bcom pa/ zag pa zad pa/ nyon mongs pa med pa/ dbang dang ldan par gyur pa/ sems shin</text></item>
<item><p>205a5</p><section>mdo sde</section><text>shin tu rnam par grol ba/ shes rab shin tu rnam par grol ba/ cang shes pa glang po chen po/ bya ba byas pa/ byed pa byas pa/ khur bor ba/ bdag gi don rab tu thob pa/ srid par kun tu sbyor ba yongs su zad pa/ yang dag pa'i</text></item>
<item><p>205a6</p><section>mdo sde</section><text>shes pas/ sems shin du rnam par grol ba/ sems kyi dbang thams cad kyi dam pa'i pha rol du son pa sha stag dang / thabs gcig tu bzhugs so/ /byang chub sems dpa' khri'i byang chub sems dpa'i dge 'dun chen po la 'di lta ste/</text></item>
<item><p>205a7</p><section>mdo sde</section><text>lhun po'i rtse 'dzin gzhon nur gyur pa dang / chu lha'i blo gros gzhon nur gyur pa dang / bzang po'i blo gros gzhon nur gyur pa dang / rgyal ba'i blo gros gzhon nur gyur pa dang / 'od kyi blo gros gzhon nur gyur pa dang / nam mkha'i blo gros gzhon</text></item>
<item><p>205a8</p><section>mdo sde</section><text>nur gyur pa dang / glog gi blo gros gzhon nur gyur pa dang / 'jam dpal gzhon nur gyur pa dang / thub ka gzhon nur gyur pa dang / chu lha gzhon nur gyur pa dang / dri med gzhon nur gyur pa dang / byang chub sems dpa' sems</text></item>
<item><p>205b1</p><section>mdo sde</section><text>dpa' chen po byams pa dang / de dag la sogs pa byang chub sems dpa' khri thams cad kyang / bzod pa dang / gzungs dang / ting nge 'dzin thob pa/ chos thams cad la sgrib pa med pa'i ye shes can/ sems can thams cad la sems</text></item>
<item><p>205b2</p><section>mdo sde</section><text>mnyam pa/ bdud kyi yul thams cad las yang dag par 'das pa/ de bzhin gshegs pa thams cad kyi yul la 'jug pa/ shes pa la mkhas pa/ byams pa chen po dang / snying rje chen po dang ldan pa thabs shes pa la mkhas pa/ sha stag</text></item>
<item><p>205b3</p><section>mdo sde</section><text>dang yang thabs cig go/ /de'i tshe rgyal po'i khab kyi grong khyer chen po na kun tu rgyu mkhas pa gsal ba/ yid gzhungs pa/ rig pa'i gnas bcu brgyad kyi pha rol tu phyin pa/ g.yog lnga brgya dang / gcig gi ming ni nye rgyal/ gcig gi ming ni</text></item>
<item><p>205b4</p><section>mdo sde</section><text>pang nas skyes zhes bya ba gnyis shig 'khod do/ /tshogs kyi gtso bo g.yog gi tshogs can de gnyis phan tshun 'di ltar bdag cag las gang gis thog mar bdud rtsi thob pa des cig la cig sbrin to/ /zhes dam tshig byas so/ /de nas tshe dang ldan pa rta thul snga dro'i dus kyi</text></item>
<item><p>205b5</p><section>mdo sde</section><text>tshe/ shams thabs dang chos gos bgos/ lhung bzed thogs nas/ rgyal po'i khab kyi grong khyer chen por bsod snyoms kyi phyir zhugs pa dang / kun tu rgyu nye rgyal gyi tshe dang ldan pa rta thul spyod yul du zhug nas rgyal po'i khab</text></item>
<item><p>205b6</p><section>mdo sde</section><text>kyi grong khyer chen por bsod snyoms kyi phyir song ba mthong ngo / /mthong nas de 'di snyam du sems te/ ci ltar dge sbyong 'di'i spyod lam mdzes pa de lta bu ni bdag gi sngon cad dge sbyong ngam/ bram ze 'am mir gyur pa gzhan su la yang gang la yang sngon</text></item>
<item><p>205b7</p><section>mdo sde</section><text>ma mthong na/ bdag de'i gan du song ste/ tshe dang ldan pa khyod kyi bstan pa gang yin/ gang las rab tu byung / gang gis chos la dga' zhes 'dri'o/ /snyam nas kun tu rgyu nyi rgyal tshe dang ldan pa rta thul ga la ba der song ste phyin nas/ tshe dang</text></item>
<item><p>205b8</p><section>mdo sde</section><text>ldan pa rta thul dang lhan cig tu mngon du yang dag par dga' bar bya ba dang / yang dag par mgu bar bya ba'i gtam sna tshogs byas te/ phyogs gcig tu 'dug go/ /phyogs gcig tu 'dug nas/ kun tu rgyu nyi rgyal gyis tshe dang ldan pa rta thul la 'di</text></item>
<item><p>206a1</p><section>mdo sde</section><text>skad ces smras so/ /tshe dang ldan pa khyod kyi ston pa gang / gang las rab tu byung / gang gi chos la dga'/ de nas tshe dang ldan pa rta thul gyis kun du rgyu nye rgyal la 'di skad ces smras so/ /shAg kya'i sras po brtul zhugs</text></item>
<item><p>206a2</p><section>mdo sde</section><text>dka' thub chen po kun gyi dam pa dbang dang ldan/ /'khor ba'i rgya mtsho'i pha rol phyin cing grol la de bzhin 'gro ba sgrol mdzad pa/ /sangs rgyas shes bya sad mdzad mi mnyam sdug bsngal mtsho skems da ltar 'di na yod/ /dri ma med pa de'i</text></item>
<item><p>206a3</p><section>mdo sde</section><text>skyabs su nga song de yi chos la dga'/ /nye rgyal gyis smras pa/ khyod kyi ston pa ji skad smra/ ji skad ston/ tshe dang ldan pa rta thul gyis smras pa/ de'i phyir tshe dang ldan pa legs par rab tu nyon la yid la zung shig dang ngas bshad do/ /ji ltar 'jig rten las</text></item>
<item><p>206a4</p><section>mdo sde</section><text>dang nyon mongs rgyur bcas byed rgyu ldan 'byung dang / /las dang nyon mongs pa dag ldog rgyu de yang 'dren pas rab tu gsungs/ /gang na skye dang rga dang rgud pa'i sdug bsngal nges par mi gnas pa/ /thar pa'i mchog de smra ba'i khyu mchog de yis rang gis mkhyen te gsungs/ /</text></item>
<item><p>206a5</p><section>mdo sde</section><text>de nas kun tu rgyu nye rgyal gyis chos kyi rnam grangs 'di thos nas/ chos rnams la chos kyi mig rdul med cing / dri ma dang bral la nyon mongs pa med pa skyes te/ des rgyun tu zhugs pa'i 'bras bu thob nas de'i tshe tshigs su bcad pa 'di skad ces smras so/ /</text></item>
<item><p>206a6</p><section>mdo sde</section><text>sangs rgyas kyis ni shin tu rnyed dka' thos snyed bdud rtsi'i chos bshad pa/ /'di ni rtag tu skye ba'i 'bab chu skems par bden par khong du chud/ /de ni 'gro ba rnams kyi sdug bsngal rab tu zhi bar 'gyur ba ste/ /lam 'di dam pa shes rab chos rnams bsgom</text></item>
<item><p>206a7</p><section>mdo sde</section><text>pa mi mnyam byed pa yin/ /de nas kun du rgyu nye rgyal gyis tshe dang ldan pa rta thul la 'di skad ces smras so/ /tshe dang ldan pa de bzhin gshegs pa dgra bcom pa yang dag par rdzogs pa'i sangs rgyas de da lta ga la bzhugs/ tshe dang ldan pa rta thul</text></item>
<item><p>206a8</p><section>mdo sde</section><text>gyis smras pa/ tshe dang ldan pa bcom ldan 'das ni rgyal po'i khab 'od ma'i tshal bya ka lan da ka gnas pa na 'di lta ste/ ral pa can stong rab tu byung ba'i dge slong gi dge 'dun chen po dang / thabs gcig tu bzhugs so/ /</text></item>
<item><p>206b1</p><section>mdo sde</section><text>nye rgyal gyis smras pa/ bdag gi grogs po'i mchog dang / slob ma'i 'khor la bltas te/ bcom ldan 'das kyi thad du rab tu 'byung ngo / /de nas kun du rgyu nye rgyal gyis tshe dang ldan pa rta thul rgyi rkang pa la mgo bos</text></item>
<item><p>206b2</p><section>mdo sde</section><text>phyag 'tshal nas/ lan gsum du bskor ba byas te/ slar song nas kun du rgyu pang nas skyes ga la ba der song ba dang / kun tu rgyu pang nas skyes kyis kun du rgyu nye rgyal rgyang ring po nas 'ong ba mthong ste/ mthong nas kun du</text></item>
<item><p>206b3</p><section>mdo sde</section><text>rgyu nye rgyal la 'di skad ces smras so/ /tshe dang ldan pa khyod kyi dbang po rnams ni dngas/ bzhin gyi mdangs ni yongs su dag /pags pa'i mdog ni kun du dkar ba las na/ tshe dang ldan pa khyod kyis bdud rtsi rnyed do/ /nye rgyal gyis smras</text></item>
<item><p>206b4</p><section>mdo sde</section><text>pa/ tshe dang ldan pa de de bzhin te/ kho bos bdud rtsi rnyed kyis tshe dang ldan pa de'i phyir legs par rab tu nyon la yid la zung shig dang / kho bos ci snyed pa khyod la bshad do/ /de nas kun du rgyu pang nas skyes stan las langs nas bla gos phrag pa</text></item>
<item><p>206b5</p><section>mdo sde</section><text>gcig tu gzar te/ pus mo g.yas pa'i lha nga sa la btsugs te/ kun tu rgyu nye rgyal ga la ba de logs su thal mo sbyar ba btud de 'di skad ces smras so/ /gang gis srid gsum rgya mtsho myur rgal zhing / /phung po dgra chen rnam par gzhig bya ba/ /mya ngan med</text></item>
<item><p>206b6</p><section>mdo sde</section><text>zhi lam de shod cig dang / /yang 'byung med pa'i lam du 'jug par bya/ /de nas kun du rgyu nye rgyal gyis 'di skad ces smras so/ /ji ltar 'jig rten las dang nyon mongs rgyur bcas byed rgyu ldan 'byung dang / /las dang nyon mongs pa dag ldog rgyu de yang 'dren pas</text></item>
<item><p>206b7</p><section>mdo sde</section><text>rab tu gsungs/ /gang na skye dang rga dang rgud pa'i sdug bsngal nges par mi gnas pa/ /thar pa mchog de smra ba'i khyu mchog de yis rang gis mkhyen te gsungs/ /spang nas skyes kyis smras pa/ sdug bsngal rab tu zhi bar bya phyir dri ma med pa zhi ba'i chos/ /</text></item>
<item><p>206b8</p><section>mdo sde</section><text>nyon mongs lta ngan nyes pa thams cad zhi byed mi shes gcod pa dang / /'di ni 'dus byas gsog gsob de phyir stong pa slu bar thub pas gsungs/ /de thos zhi ba reg 'gyur dri ma med pa'i tshig de zlos ste gsungs/ /nye rgyal gyis smras pa/</text></item>
<item><p>207a1</p><section>mdo sde</section><text>ji ltar 'jig rten las dang nyon mongs rgyur bcas byed rgyu ldan byung dang / /las dang nyon mongs pa dag ldog rgyu de yang 'dren pas rab tu gsungs/ /gang na skye dang rga dang rgud pa'i sdug bsngal nges par mi gnas pa/ /thar pa</text></item>
<item><p>207a2</p><section>mdo sde</section><text>mchog de smra ba'i khyu mchog de yis rang gis mkhyen te gsungs/ /de nas kun du rgyu pang nas skyes kyis de nyid du chos rnams la chos kyi mig rdul med cing dri ma dang bral la/ nyon mongs pa med pa rnam par sbyangs te/ de nas rgyun du</text></item>
<item><p>207a3</p><section>mdo sde</section><text>zhugs pa'i 'bras bu thob nas 'di skad ces smras so/ /yang dag spyod pa 'di ni chu bo sgrol ba zhi ba mgyogs pa'i gzings/ /ye shes mchog 'di sdug bsngal gsum po zhi byed 'khor ba'i pha rol 'gro/ /'di ni yongs su shes na nyon mongs phung po</text></item>
<item><p>207a4</p><section>mdo sde</section><text>'joms zhing bdud 'dul 'gyur/ /thar pa 'di ni dgra dang thab mo bsal cing sdug bsngal rgya mtsho skems/ /pang nas skyes kyis smras pa/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de da lta ga la</text></item>
<item><p>207a5</p><section>mdo sde</section><text>bzhugs/ nye rgyal gyis smras pa/ tshe dang ldan pa bdag gis bcom ldan 'das rgyal po'i khab kyi/ grong khyer chen po 'od ma'i tshal bya ka lan da ka gnas pa na/ dge slong gi dge 'dun chen po dang / byang chub sems dpa'i dge 'dun</text></item>
<item><p>207a6</p><section>mdo sde</section><text>chen po dang / thabs gcig tu bzhugs shes thos na/ bdag cag gnyis bcom ldan 'das kyis thad du rab tu 'byung ngam/ pang nas skyes kyis smras pa/ tshe dang ldan pa de de bzhin te/ bdag cag gi 'khor la bltas</text></item>
<item><p>207a7</p><section>mdo sde</section><text>te rab tu 'byung ngo / /de nas kun tu rgyu nye rgyal dang / pang nas skyes rang gi 'khor ga la ba der dong ngo / /de nas skad cig thang cig yud tsam de la bdud sdig can gyis yul ang ga ma ga d+hA na mkhas shing snyan pa dang / brjod pa dang</text></item>
<item><p>207a8</p><section>mdo sde</section><text>grags par ldan pa skyes bu dam pa nye rgyal dang / pang nas skyes g.yog dang bcas te dge sbyong gau ta ma'i bstan pa la rab tu 'byung bar 'dod do/ /zhes thos nas/ de 'di snyam du sems so/ /kyi hud de gnyis gal te dge sbyong gau ta ma'i slob</text></item>
<item><p>207b1</p><section>mdo sde</section><text>mar gyur na bdag gi bdud kyi yul stongs par byed par 'gyur gyis/ bdag der song ste skyes bu dam pa de gnyis rab tu 'byung ba las bzlog la/ sdig pa can gyi lta ba 'dzin du 'jug go/ /snyam ste/ de nas skad cig thang cig yud</text></item>
<item><p>207b2</p><section>mdo sde</section><text>tsam de la bdud sdig can myur du bdag gi khang pa nas mi snang bar byas te/ tshe dang ldan pa rta thul gyi cha byad dang rtags dang spyod lam du bsgyur nas/ skyes bu dam pa de gnyis kyi mdun na lam kar 'dug ste/ 'di skad ces smras so/ /kho bos</text></item>
<item><p>207b3</p><section>mdo sde</section><text>sngar smras rgyu dang byed rgyu lta bu de ni log pa ste/ khyed gnyis yid kyi spyod pa ci la nges pa bgam par bya ba'i phyir/ smras pa de dag thams cad don yod ma yin 'di la rgyu yang med/ /dge dang mi dge'i las de'i 'bras bu thob pa 'di na ga la yod/ /</text></item>
<item><p>207b4</p><section>mdo sde</section><text>myur du khyed gnyis 'dod pa'i yon tan rnams la rab spyod rtsed mo byos/ /skye rga na 'chi med cing sdug bsngal med de 'jig rten pha rol med/ /bsod nams bsod nams ma yin las bskyed 'bras med rgyu dang byed pa med/ /rnyed phyir 'dir ni shAkya'i bu</text></item>
<item><p>207b5</p><section>mdo sde</section><text>yis smras kyis dad pas ma 'gro shig /de nas nye rgyal dang / pang nas skyes gnyis ka 'di snyam du sems te/ kye ma bdud sdig can bdag cag rab tu byung ba las bzlog pa'i phyir 'ongs so snyam nas/ de nas nye rgyal rgyab kyis phyogs te 'dug nas</text></item>
<item><p>207b6</p><section>mdo sde</section><text>rang gi 'khor la bos te 'di skad ces smras so/ /bram ze'i khye'u khyod nyon cig 'khor ba'i skyon/ /dran par gyis la 'jig rten rga ba yis/ /gzir zhing 'chi bdag gis ni rab bskor ba/ /de gnyis spang phyir rab byung legs par zung / /de nas</text></item>
<item><p>207b7</p><section>mdo sde</section><text>pang nas skyes kyis bdud la slar smras pa/ mkhas pa'i blo 'chang sdug bsngal gsum mthar phyin mchog chos rnams kun shes kyis/ /rnam pa kun du bdag cag blo gros 'di las bskyod nus su yang med/ /sred pa rab zhi bya phyir bdag cag brtan</text></item>
<item><p>207b8</p><section>mdo sde</section><text>pa'i yid kyis rtag tu 'bad/ /seng ge'i gzugs can wa yi tshig gis nged kyi blo gros ma bsgyur cig /bden pa mthong ba'i lha gang dag nam mkha' la 'dug pa de dag gis skyes bu dam pa de gnyis la legs so/ /zhes bya ba byin te/ skyes bu dam</text></item>
<item><p>208a1</p><section>mdo sde</section><text>pa khyed gnyis legs so legs so/ /'di lta ste/ rab tu 'byung ba dang / mngon par 'byung ba 'di ni 'jig rten thams cad las khyad par du 'phags pa'i lam yin te/ lam 'di ni sdug bsngal thams cad zhi ba'o/ /lam 'di ni de bzhin gshegs pa</text></item>
<item><p>208a2</p><section>mdo sde</section><text>thams cad kyi spyod yul la 'jug pa'o/ /'di lta ste/ rab tu 'byung ba dang / mngon par 'byung ba 'di ni sangs rgyas bcom ldan 'das de dag thams cad kyi rab tu bsngags shing bstod pa'i lam mo/ /de nas yang bdud sdig can sdug bsngal zhing yid mi bde ste</text></item>
<item><p>208a3</p><section>mdo sde</section><text>yid la gcags nas de nyid du mi snang bar song ngo / /de nas kun du rgyu nye rgyal dang / pang nas skyes gnyis kyis rang gi 'khor la bltas te/ 'di skad ces smras so/ /bram ze'i khye'u dag nged ni rga ba dang na ba dang / 'chi ba'i rgya mtsho'i pha rol tu 'gro bar bya ba'i phyir/</text></item>
<item><p>208a4</p><section>mdo sde</section><text>de bzhin gshegs pa la rab tu 'byung bar yang dag par chas kyis/ khyed kyis shes par gyis shig /khyed rnams las gang bcom ldan 'das kyi bstan pa la rab tu 'byung mi 'dod pa de ni 'di nas phyir log shig /de nas bram ze'i khye'u lnga brgya po de dag thams</text></item>
<item><p>208a5</p><section>mdo sde</section><text>cad kyis 'di skad ces smras so/ /bdag cag cung zad shes pa de kun kyang khyed kyi mthun/ khyed rgya chen po'i gnas su rab tu 'byung na/ khyed gang las rab tu byung ba de las bdag cag kyang rab tu 'byung ngo / /de nas kun du rgyu nye rgyal dang / pang nas skyes</text></item>
<item><p>208a6</p><section>mdo sde</section><text>g.yog lnga brgya dang bcas pa bcom ldan 'das las rab tu 'byung bar chas par bdud sdig can gyis rig nas ci nas de gnyis dge sbyong gau ta ma'i gan du 'gro mi nus par bya ba'i phyir rgyal po'i khab kyi grong khyer chen po'i phyi logs su g.yang sa chen po zabs su</text></item>
<item><p>208a7</p><section>mdo sde</section><text>dpag tshad brgya pa zhig sprul to/ /de nas bcom ldan 'das kyis kyang 'di 'dra ba'i rdzu 'phrul mngon par 'du bya ba mngon par 'du mdzad de/ ci nas kun du rgyu nye rgyal dang / pang nas skyes gnyis g.yang sa chen po de mi mthong zhing lam drang por 'gro bar mdzad do/ /</text></item>
<item><p>208a8</p><section>mdo sde</section><text>yang bdud sdig can gyis de gnyis kyi mdun du ri chen po brtan pa/ sra ba/ ma rnyil ba/ sul med pa/ gcig tu stug por gyur pa/ mkhregs pa/ 'phang du dpag tshad stong yod pa cig mngon par sprul te/ seng ge khro zhing gdug la gtum pa/ sgra chen po 'byin</text></item>
<item><p>208b1</p><section>mdo sde</section><text>pa stong yang mngon par sprul na/ bcom ldan 'das kyis gzi brjid dang rdzu 'phrul gyi mthus skyes bu dam pa de gnyis kyis ri de yang ma mthong / seng ge yang ma mthong / seng ge'i skad kyang ma thos te lam drang por bcom ldan 'das ga la ba de logs su song ngo / /</text></item>
<item><p>208b2</p><section>mdo sde</section><text>bcom ldan 'das ni 'khor brgya stong du mas yongs su bskor cing mdun gyis bltas nas chos ston te/ de nas bcom ldan 'das kyis dge slong rnams la bka' stsal pa/ dge slong dag khyed skyes bu dam pa tshogs kyi gtso bo g.yog gi tshogs can 'di gnyis</text></item>
<item><p>208b3</p><section>mdo sde</section><text>la ltos/ de dag gis gsol pa/ bcom ldan 'das mthong lags so/ /bcom ldan 'das kyis bka' stsal pa/ skyes bu dam pa 'di gnyis g.yog dang bcas pa nga'i thad du rab tu byung nas gcig ni nga'i nyan thos thams cad kyi nang na shes rab can gyi</text></item>
<item><p>208b4</p><section>mdo sde</section><text>mchog tu 'gyur ro/ /gcig ni rdzu 'phrul can gyi mchog tu 'gyur ro/ /de nas dge slong zhig gis de'i tshe tshigs su bcad pa 'di smras so/ /skyes bu mkhas pa g.yog ldan 'di gnyis ni/ /rdzu 'phrul ldan dang shes rab 'jigs med par/ /mi mchog phan pa mdzad</text></item>
<item><p>208b5</p><section>mdo sde</section><text>pas lung bstan te/ /bdag gis de gnyis sti stang bskyed nas bsu/ /de nas dge slong de stan las langs nas dge slong mang po dang / khyim na gnas pa dang / rab tu byung ba mang po dang lhan cig tu skyes bu dam pa de gnyis bsu nas bsnyen bkur byas so/ /de nas skyes</text></item>
<item><p>208b6</p><section>mdo sde</section><text>bu dam pa de gnyis bcom ldan 'das ga la ba der song te phyin nas/ bcom ldan 'das kyi zhabs la mgo bos phyag 'tshal te lan gsum bskor ba byas nas/ bcom ldan 'das kyi spyan sngar 'dug ste/ bcom ldan 'das la 'di skad ces gsol to/ /bcom</text></item>
<item><p>208b7</p><section>mdo sde</section><text>ldan 'das rab tu 'byung ba dang / bsnyen par rdzogs pa dge slong gi dngos po bdag cag gnyis la stsal du gsol/ bdag cag bcom ldan 'das kyi thad du tshangs par spyad pa spyod do/ /bcom ldan 'das kyis bka' stsal pa/ rigs kyi bu khyed gnyis kyi ming ci/</text></item>
<item><p>208b8</p><section>mdo sde</section><text>nye rgyal gyis gsol pa/ bdag ni bram ze rgyal gyi bu lags te nye rgyal zhes bgyi/ bdag gi ma'i ming ni shA ri ka ste/ bdag de las skyes pas na de'i slad du bdag gi ming ni shA ri'i bu zhes btags so/ /bdag rab tu 'byung bar yang pha mas gnang lags</text></item>
<item><p>209a1</p><section>mdo sde</section><text>so/ / pang nas skyes kyis gsol pa/ bdag gi pha'i ming ni kauD-i n+yas zhes bgyi/ bdag gi ma'i ming ni maud gal zhes bgyi ste/ bdag de las skyes pas na de'i slad du bdag gi ming ni maud gal gyi bu zhes btags so/ /bdag rab tu 'byung bar yang pha</text></item>
<item><p>209a2</p><section>mdo sde</section><text>mas gnang lags so/ /bcom ldan 'das kyis shA ri'i bu dang / maud gal gyi bu nga'i thad du g.yog dang bcas te/ tshangs par spyad pa spyod cig ces bka' stsal pa dang / de nyid kyis de gnyis rab tu byung ba dang / bsnyen par rdzogs shing dge slong gi dngos</text></item>
<item><p>209a3</p><section>mdo sde</section><text>por gyur to/ /shA ri'i bu dang / maud gal gyi bu g.yog dang bcas pa rab tu byung nas ring po ma lon par bdud sdig can dbang phyug chen po'i gzugs su bcom ldan 'das kyi spyan sngar 'dug nas 'di skad ces smras so/ /gang dag bstan bcos don spyod mkhas</text></item>
<item><p>209a4</p><section>mdo sde</section><text>pa rig pa'i pha rol song / /de kun nga yi rkang la phyag 'tshal de dag 'dren pa tam/ /gau tam slob ma 'khor bcas nga la deng myur skyabs 'tshol cig /mya ngan 'das 'gro rgyas pa gsal ba'i lam ni khyed la bshad/ /bcom ldan 'das kyis bka' stsal pa/</text></item>
<item><p>209a5</p><section>mdo sde</section><text>khyod lam 'gro ba 'di dag ngan 'gror 'dren cing sdug bsngal rgya mtsho rnyed par byed/ /nga yi lam ni rgyu dang mi rgyu 'gro ba'i sdug bsngal rgya mtsho skems byed pa/ /'chal ba 'dzem pa med cing mu chor smra ba wa skad da yang ci zhig zer/ /khyod ni bcom zin bdud kyi las</text></item>
<item><p>209a6</p><section>mdo sde</section><text>kyis nga la da yang 'dir ni byed mi nus/ /de nas bdud sdig can gyis dbang phyug chen po'i gzugs mi snang bar byas nas/ tshangs pa'i cha lugs su bcom ldan 'das kyi spyan sngar 'dug ste 'di skad ces smras so/ /khyod kyi shes rab kyis ni las dang</text></item>
<item><p>209a7</p><section>mdo sde</section><text>nyon mongs sred pa'i myu gu rab tu gsal/ /de yi slan chad thub pa ji slad sems can don 'dir 'di ltar sdug bsngal spro/ /gtso bo 'gro ba 'di na khyod kyi snod 'gyur skye bo gang na'ang ma mchis te/ /dus 'di lags na skyon dang bral khyod ci yi slad du mya ngan myur</text></item>
<item><p>209a8</p><section>mdo sde</section><text>mi 'da'/ /bcom ldan 'das kyis bka' stsal pa/ ngas 'dul gang 'khod sems can mtshungs med gang gA'i bye ma snyed/ /ngas mthong de dag nga yi snying rjes thar bar bya ba yin/ /'gro ba rab 'bring ngan par gyur pa thar te mthar thug na/ /de nas</text></item>
<item><p>209b1</p><section>mdo sde</section><text>mya ngan 'da' yis blo gros ngan pa g.yos ci bskul/ /de nas yang bdud sdig can sdug bsngal zhing yid mi bde nas yid la gcags te de nyid du mi snang bar gyur nas rang gi gnas su song ste mya ngan gyi khang par zhugs nas 'dug pa dang / de'i mod la bdud kyi gnas na 'khod pa'i</text></item>
<item><p>209b2</p><section>mdo sde</section><text>sems can kun phan tshun 'di skad du ci'i rgyus bdag cag gi rgyal po chen po 'di mya ngan gyi khang par zhugs te 'dug pa su yang mi shes so zhes 'dri'o/ /de nas bdud kyi bu mo lnga brgya tsam rab tu dga' bar byed pa'i me tog dang / bdug pa dang / spos dang / phreng ba dang /</text></item>
<item><p>209b3</p><section>mdo sde</section><text>byug pa thogs te rab tu yid du 'ong ba'i gos dang / lhab lhub dag gis bdag cag brgyan nas rab tu yid du 'ong zhing mos par byed pa'i lha'i sil snyan byas te/ rab tu yid du 'ong ba'i dbyangs kyis glu len gar byed cing / yan lag lnga dang ldan pa'i lha'i sil snyan dag byas</text></item>
<item><p>209b4</p><section>mdo sde</section><text>nas/ dga' ba'i rtsed mo dang ldan par bdud sdig can gyi mdun du 'khod pa dang / bdud sdig can des lag pa gnyis bsgreng nas bos te sgra ma byed/ sgra ma byed ces smras pa dang / yud tsam zhig lha'i bu mo dag cang mi zer bar 'khod do/ /yang glu rab tu blangs shing</text></item>
<item><p>209b5</p><section>mdo sde</section><text>sil snyan byas pa dang / bdud sdig can gyis lag pa gnyis g.yabs te bos so/ /lha'i bu mo de dag gis dga' ba dang ldan pa'i glu dang / gar dang / sil snyan lan bdun gyi bar du byas pa dang / yang de bzhin du bdud sdig can de lag pa bsgreng nas 'bod cing sgra</text></item>
<item><p>209b6</p><section>mdo sde</section><text>ma byed/ sgra ma byed ces zer ro/ /de skad ces smras pa dang / lha'i bu mo de dag cang mi zer bar 'khod do/ /de nas lha'i bu mo dbyangs snyan glog ces bya bas bdud sdig can ga la ba de logs su thal mo sbyar ba btud nas 'di skad ces smras so/ /gtso bo khyod kyis deng</text></item>
<item><p>209b7</p><section>mdo sde</section><text>'dir 'chi 'pho'i ltas shig gzigs sam ci/ /'on tam ci zhig de ring 'gro ba zhugs kyis 'khrugs gyur tam/ /'on te 'di ni khyod dgra stobs chen 'ga' zhig mchis lags sam/ /ci yi slad du khyed ni dgyes par mi bzhugs thugs ngan mdzad/ /bdud kyis</text></item>
<item><p>209b8</p><section>mdo sde</section><text>smras pa/ nga la dgra yod pa ni stobs ldan sems thul ba/ /sa stengs shAkya'i bu pho sgyu ma bslabs pa'i blo/ /de ni ci nas gal te brlag par ma gyur na/ /de yis nga yis 'dod khams 'di ni stong par byed/ /lha'i bu mos smras pa/ gtso bo srid gsum bcings</text></item>
<item><p>210a1</p><section>mdo sde</section><text>sred rgya mtsho mtha' rings la/ /zad bgyid nus pa'i stobs dang ldan pa su zhig mchis/ /bdag po thabs stobs brtson 'grus rtsal rnams gang gis kyang / /de la de ring ma lus bgyid par nus ma mchis/ /bdud kyis smras pa/ sbyin dang brtul zhugs</text></item>
<item><p>210a2</p><section>mdo sde</section><text>bsam pa smon lam snying rje'i zhags pa can/ /stong pa mtshan ma med pa'i mtshon cha mchog dang gzhu thogs te/ /'khor ba las byung rab tu zhi ba'i lam dang 'thun gyur nas/ /srid pa ma lus bzlog pa nye bar bstan par byed pa po/ /de yi slob ma bsam gtan la</text></item>
<item><p>210a3</p><section>mdo sde</section><text>ni mngon par brtson yid kyis/ /dben par rgyu zhing nyes pa zad par bya phyir khor zug tu/ /cho ga bzhin du zhugs nas grong dang grong khyer stong pa dang / /nags kyi nang dag dang ni ri yi sman ljongs rnams na gnas/ /rdzu 'phrul dang ni stobs dang snying rje'i grogs dang ldan pa'i/ /</text></item>
<item><p>210a4</p><section>mdo sde</section><text>dam pa nye rgyal pang nas skyes gnyis thub pas btul bar 'gyur/ /rab dul chos can 'jig rten gsum kun cho ga bzhin du btul/ /des ni nga yi 'dod khams 'di dag stong par byed par 'gyur/ /de nas bdud kyi bu mo lnga brgya po de dag gis bdud sdig can las</text></item>
<item><p>210a5</p><section>mdo sde</section><text>bcom ldan 'das kyi yon tan gyi bsngags pa thos nas thams cad kyis byang chub sems dpa'i ting nge 'dzin rnam pa dang bral ba'i glog ces bya ba thob bo/ /de nas bdud kyi bu mo lnga brgya po de dag gis bcom ldan 'das la mchod pa bya ba'i phyir lha'i sil snyan</text></item>
<item><p>210a6</p><section>mdo sde</section><text>dang / lha'i me tog dang / bdug pa dang / spos dang / phreng ba dang / byug pa dang / lhab lhub dang / spud pa dang / rgyan de dag bcom ldan 'das ga la ba de logs su gtor ba dang / lha'i me tog dang / sil snyan nas rgyan gyi bar du de dag bcom ldan 'das kyi rdzu 'phrul</text></item>
<item><p>210a7</p><section>mdo sde</section><text>gyi mthus 'od ma'i tshal du bab par gyur to/ /bdud kyi bu mo de dag kyang g.yog dang bcas pas so so nas bcom ldan 'das mthong ngo / /de dag gis mthong nas kyang rab tu dga' ba dang rangs pa skyes par 'gyur to/ /gang gi phyir 'od ma'i tshal du 'di lta bu'i me</text></item>
<item><p>210a8</p><section>mdo sde</section><text>tog gi char rab tu bab ces dge slong de dag the tshom skyes nas bcom ldan 'das la gsol pa/ bcom ldan 'das shA ri'i bu dang / maud gal gyi bu g.yog dang bcas pa 'di gnyis la ngo mtshar dang rmad du byung ba chen po sngon ma mthong ma thos pa'i me tog gi char</text></item>
<item><p>210b1</p><section>mdo sde</section><text>chen po rab tu bab pa lags sam/ bcom ldan 'das 'di'i rgyu ci lags/ rkyen gang lags/ bcom ldan 'das kyis bka' stsal pa/ rigs kyi bu 'di gnyis kyi mthu ma yin te/ bdud sdig can gyi g.yog mo lnga brgya tsam gyis bdud kyis khang pa</text></item>
<item><p>210b2</p><section>mdo sde</section><text>de nas nga la mchod pa bya ba'i phyir 'di lta bu'i me tog gi char chen po nas rgyan gyi bar gyi char phab bo/ /de dag ring po mi thogs par 'dir 'ongs te/ nga las bla na med pa yang dag par rdzogs pa'i byang chub tu lung bstan pa 'thob po/ /de nas bdud kyi bu mo lnga</text></item>
<item><p>210b3</p><section>mdo sde</section><text>brgya tsam po de dag so so nas bcom ldan 'das kyi gsung dang brjod pa'i dbyangs thos nas/ bcom ldan 'das la de bas kyang rab tu dga' ba skyes te/ de dag dga' ba dang rangs pa des byang chub kyi sems brjod pa med pa zhes bya ba'i ting nge 'dzin thob po/ /</text></item>
<item><p>210b4</p><section>mdo sde</section><text>de nas yang bdud kyi bu mo de dag bdud kyi khang pa der gos phrag pa gcig tu bgos te/ pus mo g.yas pa'i lha nga sa la btsugs nas thal mo sbyar te/ bcom ldan 'das phyogs gang na bzhugs pa'i phyogs der bltas nas 'di skad ces gsol to/ /</text></item>
<item><p>210b5</p><section>mdo sde</section><text>sred chu ma lus skems pa'i 'gro ba'i mig gcig pu/ /mig ma mchis pa'i 'jig rten kun la gzigs nas ni/ /khyod deng lha dang mir bcas pa yi 'gro ba sgrol/ /thub pa bdag cag ji ltar myur du sangs rgyas 'gyur/ /lha dang mis mchod don</text></item>
<item><p>210b6</p><section>mdo sde</section><text>dam gsung ba bcom ldan 'das/ /bdag cag 'thun par bud med smad pa nyid spangs nas/ /blo mchog khyod kyi 'phrul gyi drung du myur bar ni/ /mchis nas 'di bzhin thub pa'i dbang po'i gsung mnyan to/ /bdag med gsung ba don dam gzigs pa</text></item>
<item><p>210b7</p><section>mdo sde</section><text>bcom ldan 'das/ /byang chub yan lag rin chen dri med nor gsung sgron/ /mtshungs med bdud kyi stobs btul khyod kyis bdag cag la/ /da ltar myur du lhan cig byang chub lung bstan gsol/ /de nas bdud kyi bu mo de dag stan las langs</text></item>
<item><p>210b8</p><section>mdo sde</section><text>nas mgrin gcig tu bdud sdig can la 'di skad ces smras so/ /nyes byas blo gros can khyod snying po med g.yo ba'i/ /dpal rnyed ci phyir bcom ldan 'das la sdang bar sems/ /dregs pas gos nas skye ba la sogs sdug bsngal gyis/ /</text></item>
<item><p>211a1</p><section>mdo sde</section><text>lus kun gtses te mi bzad gnas su nye bar song / /de ltar khro ba spangs te rgyal la dad par gyis/ /'khor ba'i nyes pa dregs pa'i 'dam las thar ba'i bdag /'di ni nyid kyis 'gro ba kun gyi ngo bo mkhyen/ /thugs rje can gyi skyabs su 'dong</text></item>
<item><p>211a2</p><section>mdo sde</section><text>gis myur du bzhud/ /de nas bdud sdig can shin du gdug pa'i yid dang ldan pa 'di snyam du sems te/ bdag gis 'di 'dra ba'i bdud kyi stobs kyi yul drag po dran par byas la/ gang g.yog mo lnga brgya tsam po 'di dag bdag nyid bcing ba lngas bcings par</text></item>
<item><p>211a3</p><section>mdo sde</section><text>mthong bar byas te/ 'di nas bzlog la 'gro mi nus par bya'o snyam pa dang / bdud des de dag bcing bar ma nus so/ /de ci'i phyir zhe na/ 'di ltar g.yog mo lnga brgya tsam po de dag de bzhin gshegs pas byin gyis brlabs pa'i phyir ro/ /de nas</text></item>
<item><p>211a4</p><section>mdo sde</section><text>g.yog mo lnga brgya tsam de dag bdud sdig can gyi drung nas dong ba dang / de nas bdud sdig can rab tu khros te de 'di snyam du sems so/ /bdag gis yang 'di 'dra ba'i bdud kyi stobs kyi yul drag po dran par byas te/ ci nas bdag gis g.yog mo</text></item>
<item><p>211a5</p><section>mdo sde</section><text>de dag phyogs dang phyogs mtshams thams cad 'khrul nas dge sbyong gau ta ma mi mthong zhing slar yang bdag gi gnas su 'ong bar nam mkha' 'di dag thams cad du rnam par 'thor rlung dang / rlung nag po chen pos kun du khyab par bya'o snyam na yang</text></item>
<item><p>211a6</p><section>mdo sde</section><text>sangs rgyas kyi byin gyi brlabs kyi stobs kyis rlung cung zad kyang langs par byed ma nus so/ /tha na skra'i rtse mo gcig tsam yang bskyod ma nus na mang du lta ci smos/ de nas yang bdud sdig can rab tu khros shing sdug bsngal te yid mi bde zhing</text></item>
<item><p>211a7</p><section>mdo sde</section><text>yid la gcags nas ngu zhing skad chen pos rang gi bu dang tshogs kyi 'khor la bos te bdud kyi gnas thams cad sgras gang bar byas so/ /sdug pa'i bu dang tshogs kyi 'khor rnams tshur shog shig /nga ni bdag yul rang gi rdzu 'phrul stobs las nyams/</text></item>
<item><p>211a8</p><section>mdo sde</section><text>shAkya'i bu 'di sgyu ldan g.yo can ngag 'jam la/ /khong nas rang bzhin dug sdong 'dra ba 'dir skyes so/ /de nas sgra des bdud kyi g.yog mo dang / bdud kyi bu mo de dag thams cad dang / bdud kyi bu tshogs kyi 'khor dang bcas pa thams cad rings pa'i</text></item>
<item><p>211b1</p><section>mdo sde</section><text>gzugs kyis myur du lhags nas/ bdud sdig can gyi mdun du 'khod pa dang / 'khor de'i nang nas bdud kyi bu rgyal ba'i blo gros shes bya ba des thal mo sbyar te 'di skad ces smras so/ /ci slad thugs khros rab tu 'khrugs shing thugs mi dgyes/ /</text></item>
<item><p>211b2</p><section>mdo sde</section><text>bsreg bskal deng 'dir ma byung 'di nas khyod ma 'phos/ /'di na khyod lhag dgra ni su yang ma mchis na/ /khyod ci rmongs par gyur tam ci slad gzhan du dgongs/ /bdud kyis smras pa/ shAkya'i bu pho dmangs phal shing gi grib ma 'dug pa ma mthong ngam/</text></item>
<item><p>211b3</p><section>mdo sde</section><text>ci phyir 'di na khyod kyi mdun na stobs dang ldan pa'i dgra med smras/ /stobs gcig ldan pa g.yo can de yis thams cad rnam pa du mar bslus/ /bdag cag bu dang sder bcas me lce 'bar dang bcas pa'i me yis bsregs/ /'jig rten 'di na skyes bu</text></item>
<item><p>211b4</p><section>mdo sde</section><text>gtso bo dpal dang brjod pa rnam grags pa/ /mkhas pa bstan bcos snyan dngags mang po byed brtson 'thun par myur bar yang / /chos kyi kyo ba tang gis drangs te shAkya'i bu 'di'i skyabs deng song / /lus mdzes g.yo can blo gros ldan 'di nga yi dgrar ni rab tu</text></item>
<item><p>211b5</p><section>mdo sde</section><text>gnan/ /rab tu sdug pa'i g.yog mo de dag snying rje med pas nga bor te/ /nga la dpang btsugs nas ni de ring dge sbyong de yi skyabs su dong / /gal te bdag cag myur bsgrims stobs chen 'di deng thal bar ma byas na/ /g.yo dang sgyu yis srid pa gsum po</text></item>
<item><p>211b6</p><section>mdo sde</section><text>de dag ma lus stongs par byed/ /de nas bdud kyi bu tshogs kyi 'khor dang bcas pa de dag thams cad kyis thal mo sbyar te 'di skad ces smras so/ /de ltar bgyi'o/ /bdag cag gis rdzu 'phrul dang / stobs kyi yul gyi mthu dang / rnam par</text></item>
<item><p>211b7</p><section>mdo sde</section><text>sprul pa de dag thams cad bstan te/ shAkya'i bu 'di gal te thal bar bgyid nus pa de lta na ni legs/ de ltar ma nus na ni de la skyabs su mchi'o/ /yab nyid kyi mngon sum du gyur pa lags te/ gang bdag cag sde chen pos yongs su</text></item>
<item><p>211b8</p><section>mdo sde</section><text>bskor ba lags te/ sngar shAkya'i bu gcig pu gnyis su med pa 'dis rdzu 'phrul gyi stobs kyis rab tu pham par bgyis na da g.yog mang por gyur pa lta ci smos/ bdud sdig can gyis smras pa/ bzhin bzangs dag deng la</text></item>
<item><p>212a1</p><section>mdo sde</section><text>gal te dge sbyong gau ta ma 'di gsod nus na slar shog shig /ci ste ma nus na yang bdag cag gi gnas kyang bsrung gis slar shog shig /de nas bdud kyi 'khor dkrigs phrag bcu gnyis po de dag de nas 'phags te/ 'di nas steng du dpag</text></item>
<item><p>212a2</p><section>mdo sde</section><text>tshad brgyad khri bzhi stong gi bar du bkang nas de 'dra ba'i bdud kyi stobs kyi yul gyi rdzu 'phrul drag po bstan te/ gang gling bzhi pa'i nam mkha' thams cad sprin nag po chen po dang / rlung nag po chen po dang / skar mdas bkang nas ri'i rgyal po ri rab la</text></item>
<item><p>212a3</p><section>mdo sde</section><text>yang lag gis brdabs te/ gling bzhi pa thams cad rab tu g.yos par byas nas shin du 'jigs pa'i sgra rnams kyang 'byin to/ /de dag gis klu dang / klu chen po dang / gnod sbyin dang / gnod sbyin chen po dag gis sa chen po brag dang rir bcas</text></item>
<item><p>212a4</p><section>mdo sde</section><text>pa thams cad dang ldan pa/ ri'i rgyal po ri rab kyang g.yos par rig /mtsho dang / mtsho chen po dang / 'bab chu dang / chu bran dang / 'bab chu chen po dang / rgya mtsho chen po rnams kyang 'khrugs par rig nas nam mkha'i dkyil na 'khod do/ /bdud</text></item>
<item><p>212a5</p><section>mdo sde</section><text>kyi 'khor de dag ni ri rab kyi zom la 'khod nas/ dpag tshad tsam gyi rdo'i char mngon par sprul te nam mkha' las kun tu 'bebs so/ /ral gri dang / gtun shing dang / rdo ba dang / mtshon rtse gnyis dang / ste'u ka ma dang / lcags mda' dang /</text></item>
<item><p>212a6</p><section>mdo sde</section><text>spu gri dang / spu gri lta bu dang / dgra sta dang / ste'u so lta bu dang / ste'u so dang / kha rad rod can dang / shin du rad rod can dang / sra ba drag pa rtsub pa/ rno ba'i char rab tu sprul te kun du phab po/ /de nas de'i tshe bcom ldan 'das bdud kyi</text></item>
<item><p>212a7</p><section>mdo sde</section><text>'khor rnam par 'jig pa zhes bya ba'i ting nge 'dzin la snyoms par zhugs te/ gang rdo dang / mtshon cha de dag thams cad ni lha'i me tog ud pa la dang / pad ma dang / ku mu da dang / pad ma dkar po dang / man da ra ba dang / man da ra ba chen po'i me tog gi char</text></item>
<item><p>212a8</p><section>mdo sde</section><text>chen por byin gyis brlabs/ yul ang ga ma ga d+hAr skar mda' ltung ba ni spos kyi char chen por byin gyis brlabs/ sgra de ni rol mo'i sgra sna tshogs su byin gyis brlabs te/ 'di ltar sangs rgyas kyi sgra dang / chos kyi sgra dang / dge 'dun gyi sgra dang /</text></item>
<item><p>212b1</p><section>mdo sde</section><text>pha rol tu phyin pa'i sgra dang / mngon par shes pa'i sgra dang / phyir mi ldog pa'i sgra dang / dbang bskur ba'i sgra dang / bdud bzhi pham par bya ba'i sgra dang / byang chub kyi snying por 'gro ba'i sgra dang / len pa dang bcas pa dang / len pa med pa'i sgrar byin gyis brlabs so/ /</text></item>
<item><p>212b2</p><section>mdo sde</section><text>rdul dang / mun nag dang / rlung thams cad kyang rab tu zhi'o/ /gang gling bzhi pa 'di na rtswa dang / shing gel pa dang / sman dang / nags tshal dang / sa dang / brag dang / ri ci yod pa de dag thams cad ni rin po che sna bdun du byin gyis brlabs so/ /bcom ldan</text></item>
<item><p>212b3</p><section>mdo sde</section><text>'das gtsug tor bltar mi mthong ba dang ldan pa ni tshangs pa'i 'jig rten gyi bar du skus dbang mdzad do/ /bcom ldan 'das kyi mtshan re re las kyang 'di 'dra ba'i 'od byung ste/ 'od des stong gsum gyi stong chen po'i 'jig rten gyi khams snang ba chen</text></item>
<item><p>212b4</p><section>mdo sde</section><text>pos khyab par gyur to/ /stong gsum gyi stong chen po'i 'jig rten gyi khams 'di'i lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / yi dgas dang / sha za dang / grul bum dang /</text></item>
<item><p>212b5</p><section>mdo sde</section><text>mi dang / mi ma yin pa dang / sems can dmyal ba dang / dud 'gro'i skye gnas pa dang / gshin rje'i 'jig rten pa de dag thams cad kyis bcom ldan 'das mthong ba nas/ lha dang / klu dang / gnod sbyin dang / dri za dang / lha ma yin dang / nam mkha' lding dang /</text></item>
<item><p>212b6</p><section>mdo sde</section><text>mi 'am ci dang / lto 'phye chen po dang / mi dang mi ma yin pa sa dang / nam mkha' la 'khod pa brgya stong mang pos ni me tog gtor cing bstod nas bskor ba byas so/ /sems can dmyal ba dang / dud 'gro'i skye gnas dang / gshin rje'i 'jig rten pa mi</text></item>
<item><p>212b7</p><section>mdo sde</section><text>'khrugs pa bye ba khrag khrig brgya stong mang po ni dran pa rnyed de/ dge ba'i rtsa ba sngon bskyed pa dran nas sangs rgyas la phyag 'tshal lo zhes byas te/ ngan song de dag nas shi 'phos nas lhar skyes so/ /bdud kyi sde de'i nang nas bdud kyi bu nyi khri'i tshogs</text></item>
<item><p>212b8</p><section>mdo sde</section><text>kyi 'khor dang bcas pas bcom ldan 'das kyi cho 'phrul chen po 'di lta bu mthong nas/ bcom ldan 'das la rab tu dga' bar gyur te/ bcom ldan 'das ga la ba der dong nas phyin pa dang / bdud kyi bu mo lnga brgya dang lhan cig tu bcom ldan 'das kyi zhabs la</text></item>
<item><p>213a1</p><section>mdo sde</section><text>mgo bos phyag 'tshal te/ thal mo sbyar nas tshigs su bcad pa 'di dag smras so/ /rnam dag sku mnga' mchog tu gzugs bzang ba/ /ye shes rgya mtsho gser gyi lhun po 'dra/ /grags pa 'jig rten bkram nas lham me ba/ /mgon</text></item>
<item><p>213a2</p><section>mdo sde</section><text>po khyod nyid la ni skyabs su mchi/ /rab tu lam stor rnam par mig zums la/ /khyod ni 'jig rten sgron ma nyi ma 'dra/ /gzhan gyis mi thub srog chags rtsa lags gcig /ded dpon khyod la skyabs su rab tu mchi/ /shin du tshogs bsags ye</text></item>
<item><p>213a3</p><section>mdo sde</section><text>shes 'byor pa'i mdzod/ /nam mkha'i rang bzhin gzod nas rnam grol thugs/ /thugs rje bsam pa yid 'ong 'jam pa'i gsung / /don kun grub pa khyod la skyabs su mchi/ /'khor ba'i dgon pa las ni khyod thar mdzad/ /tshogs pa las kyang</text></item>
<item><p>213a4</p><section>mdo sde</section><text>rgyu dang 'bras bu ston/ /byams la gnas shing mchog gi cho ga mkhyen/ /thugs rje gnas pa'i skyabs su rab tu mchi/ /sgyu ma smyig rgyu chu zla 'dra ba yi/ /sred pa la ni yul gyi gnas kyis chags/ /mi shes nad sel 'jig rten rnams kyi mgon/ /</text></item>
<item><p>213a5</p><section>mdo sde</section><text>sman pa'i rgyal po khyod la skyabs su mchi/ /chu bo bzhi dbus zam par gyur pa khyod/ /nor bdun 'phags pa'i tshul gyis rab sgrol ba/ /yang dag lam ston 'jig rten rtsa lag po/ /thugs rje ldan pa khyod la 'dir mchod do/ /blo mchog khyod la bdag</text></item>
<item><p>213a6</p><section>mdo sde</section><text>cag bzod par gsol/ /khyod la bdag cag yid kyis gnod bsams pa/ /mgon po dpa' bos nongs pa bzod par gsol/ /khyod ni 'gro ba'i rtsa lag gcig pu gtso/ /bdag cag bdud kyi phyogs rnams rab spangs te/ /byang chub mchog gi</text></item>
<item><p>213a7</p><section>mdo sde</section><text>sems ni bskyed par bgyi/ /sems can ma lus thams cad 'gron du gnyer/ /bdag cag gis ni byang chub mchog thob bgyi/ /ci nas bdag cag pha rol phyin spyod par/ /bdag cag rnams la spyod pa rgya cher ston/ /gzhan ma yin gsung chos</text></item>
<item><p>213a8</p><section>mdo sde</section><text>ni du rnams dang / /ldan na byang chub rab tu thob par 'gyur/ /me tog gang gis khyod la mngon gtor ba/ /phyogs kun du yang de dag gdugs gyur te/ /dus kun bde ba'i 'byung gnas zhing du ni/ /rkang gnyis mchog gi spyi bor 'dug gyur cig /</text></item>
<item><p>213b1</p><section>mdo sde</section><text>de nas bdud kyi bu mo de dag dang / bdud kyi bu tshogs kyi 'khor dang bcas pa de dag thams cad kyis bcom ldan 'das la me tog sil ma gtor ba dang / me tog sil ma de dag bcom ldan 'das kyi rdzu 'phrul gyi mthus gang gA klung gi bye ba khrag khrig brgya stong gi bye ma las</text></item>
<item><p>213b2</p><section>mdo sde</section><text>'das pa'i me tog gi gdugs kun du 'dug par gyur te/ me tog gi gdugs de dag kyang phyogs bcu'i sangs rgyas bcom ldan 'das bzhugs shing mtsho la gzhes pa thams cad kyi dbu'i gtsug gi drang thad kyi steng gi bar snang la 'dug go/ /bdud kyi bu mo de dag dang /</text></item>
<item><p>213b3</p><section>mdo sde</section><text>bdud kyi bu tshogs kyi 'khor dang bcas pa de dag gis kyang so so nas phyogs bcu'i sangs rgyas kyi zhing grangs med dpag tu med pa thams cad na sangs rgyas bcom ldan 'das bzhugs shing 'tsho la gzhes te/ chos kyang 'chad pa 'khor gyis yongs su bskor te/</text></item>
<item><p>213b4</p><section>mdo sde</section><text>lham me/ lhan ne/ lhang nger bzhugs pa'i dbu'i gtsug gi drang thad kyi steng gi bar snang la me tog gi gdugs de dag 'dug par gyur pa mthong zhing / sangs rgyas bcom ldan 'das de dag kyang kha dog mtshungs pa/ rtags mtshungs pa/ gzugs 'dra ba</text></item>
<item><p>213b5</p><section>mdo sde</section><text>mtshungs par snang ba sha stag la/ sangs rgyas bcom ldan 'das de dag seng ge'i khri tha dad cing 'khor tha dad la/ sangs rgyas kyi zhing gi yon tan bkod pa'i nyi tshe tha dad par mthong ste/ sangs rgyas bcom ldan 'das de dag gi dbyangs kyi dkyil 'khor gyi</text></item>
<item><p>213b6</p><section>mdo sde</section><text>gsung brjod pa ni ma thos so/ /bdud kyi 'khor de dag bcom ldan 'das kyi 'di lta bu'i cho 'phrul mthong nas mchog tu dga' ba dang mos pa skyes te/ bcom ldan 'das kyi zhabs la mgo bos phyag 'tshal nas chos mnyan pa'i phyir spyan sngar 'khod do/ /de nas</text></item>
<item><p>213b7</p><section>mdo sde</section><text>bdud kyi bu tshogs kyi 'khor dang bcas pa de dag las dkrigs phrag bcu phyir log nas/ bdud kyi gnas su de lta bu'i ngo mtshar bdud sdig can la rgya cher bzlas te/ dge sbyong gau ta ma de yi ba spu'i khung bu gcig kyang bdag cag gis gzhig par ma nus na</text></item>
<item><p>213b8</p><section>mdo sde</section><text>gsad par lta ci smos/ de'i steng du nyi khri de'i skyabs su dong ste/ chos mnyan pa'i phyir de'i mdun na 'khod do/ /de nas bdud sdig can rab tu khros te sdug bsngal zhing yid mi bde nas yid la gcags te des 'di skad ces smras so/ /shAkya'i bu ni ji</text></item>
<item><p>214a1</p><section>mdo sde</section><text>srid brlag par ma byas pa/ /de srid bar du nga yi dbal song slar mi 'ong / /shAkya'i bu 'di ji ltar de ring bsad snyam ste/ /bdag cag gzhan la yid mi rtog cing mi smra 'dug /de nas bdud sdig can yid mi bde zhing mya ngan gyi khang pa na 'dug go/ /</text></item>
<item><p>214a2</p><section>mdo sde</section><text>'dus pa chen po rin po che tog gi gzungs las/ bdud spa bkong ba'i le'u ste dang po'o// // bam po gnyis pa/ de nas bdud kyi bu mo dang / bdud kyi bu tshogs kyi 'khor dang bcas pa de dag gis bcom ldan 'das la 'di skad ces</text></item>
<item><p>214a3</p><section>mdo sde</section><text>gsol to/ /bcom ldan 'das bdag cag ni 'di lta bu'i theg pa dang / ye shes dang / rdzu 'phrul dang / snying rje dang / thabs dang / spobs pa 'tshal lo/ /bcom ldan 'das de bzhin gshegs pa thabs dang ye shes kyi bar du ldan pa ngo mtshar to/ /</text></item>
<item><p>214a4</p><section>mdo sde</section><text>bcom ldan 'das chos du dang ldan na skyes bu gang zag sdig pa'i grogs po'i lag tu mi mchi zhing myur du bla na med pa yang dag par rdzogs pa'i byang chub mngon par rdzogs par 'tshang rgya/ bcom ldan 'das kyis bka' stsal pa/ rigs kyi bu dag chos bzhi dang</text></item>
<item><p>214a5</p><section>mdo sde</section><text>ldan na 'di la skyes bu gang la la sdig pa'i grogs po'i lag tu mi 'gro zhing myur du bla na med pa yang dag par rdzogs pa'i byang chub tu mngon par rdzogs par 'tshang rgya'o/ /bzhi gang zhe na/ bzhin bzangs dag 'di la rigs kyi bu chos thams cad la</text></item>
<item><p>214a6</p><section>mdo sde</section><text>mchog tu mi 'dzin cing / chos gang yang mi 'dzin/ mi gtong / khas mi len/ mi gnas/ nye bar mi len/ mi rtog rnam par mi rtog go/ /'di lta ste/ sbyin pa'i pha rol tu phyin pa la spyod pa na sbyin pa'i 'bras bu yang mi gtong / mi 'dzin/</text></item>
<item><p>214a7</p><section>mdo sde</section><text>khas mi len/ nye bar mi len/ mi gnas/ mi rtog /rnam par mi rtog ste/ shes rab kyi pha rol du phyin pa'i bar du spyod pa na mi rtog rnam par mi rtog pa'i bar du'o/ /bzhin bzangs dag gzhan yang rigs kyi bu de sems can du smra ba ma yin/</text></item>
<item><p>214a8</p><section>mdo sde</section><text>srog tu smra ba ma yin/ gso bar smra ba ma yin/ gang zag tu smra ba ma yin zhing / sems can dang sems can gyi khams la yid kyis mchog tu mi 'dzin pa nas/ mi rtog rnam par mi rtog pa'i bar du'o/ /bzhin bzangs dag gzhan yang</text></item>
<item><p>214b1</p><section>mdo sde</section><text>rigs kyi bu 'am/ rigs kyi bu mo de gzugs dang / sgra dang / dri dang / ro dang / reg bya la mchog tu mi 'dzin pa nas mi rtog rnam par mi rtog pa'i bar du'o/ /bzhin bzangs dag gzhan yang rigs kyi bu de khams gsum dang / dus gsum dang / phung po dang /</text></item>
<item><p>214b2</p><section>mdo sde</section><text>khams dang / skye mched rnams kyi rgyu dang / rkyen dang / dmigs pa dang / 'bras bu rnam par smin pa 'byung ba dang / gnas dang / skye ba thams cad mchog tu mi 'dzin pa nas mi tog rnam par mi rtog pa'i bar du'o/ /de ci'i phyir zhe na/ thams cad</text></item>
<item><p>214b3</p><section>mdo sde</section><text>mkhyen pa'i ye shes ni spyod pa'i gnas kyi yul thams cad la rtog pa dang rnam par rtog pa dang bral ba ste/ mi dmigs pa'i tshul gyis spyad par bya'o/ /bzhin bzangs dag chos thams cad dang thams cad mkhyen pa nyid ni dngos po med pa yin te/ sgra med</text></item>
<item><p>214b4</p><section>mdo sde</section><text>pa/ mtshan ma med pa/ yi ge med pa/ smon pa med pa/ skye ba med pa/ 'gag pa med pa/ mtshan nyid med pa/ chags pa med pa/ dmigs pa med pa/ bstan du med pa/ dben pa/ bdag med pa/ mtshan nyid dang bral ba/ skad cig pa/ nye bar zhi</text></item>
<item><p>214b5</p><section>mdo sde</section><text>ba/ mun pa med pa/ snang ba med pa/ gnas med pa/ yul med pa/ dbang po med pa/ phyogs med pa/ gnyen po med pa/ bsam du med pa/ mi 'phrogs pa/ ser sna med pa/ spros pa med pa/ rdul med pa/ rdul dang bral ba/ cha shas med pa/</text></item>
<item><p>214b6</p><section>mdo sde</section><text>ci yang med pa/ byed pa po med pa/ tshor ba po med pa/ rten med pa/ gzung ba med pa/ rnam par rig pa med pa/ so sor snang ba med pa/ skad cig pa ma yin pa'i bar du'o/ /bzhin bzang dag thams cad mkhyen pa nyid ni nam mkha' dang mtshungs te/</text></item>
<item><p>214b7</p><section>mdo sde</section><text>stong pa nyid pas dmigs su med pa'i tshul dang / mi gnas pa'i tshul dang / mchog tu 'dzin pa med pa'i tshul dang / mi rtog rnam par mi rtog pa'i tshul gyis spyad par bya'o/ /bzhin bzangs dag chos bzhi po de dag dang ldan na skyes bu gang</text></item>
<item><p>214b8</p><section>mdo sde</section><text>zag sdig pa'i grogs po'i lag tu mi 'gro zhing myur du bla na med pa yang dag par rdzogs pa'i sangs rgyas byang chub tu mngon par rdzogs par 'tshang rgya'o/ /bzhin bzangs dag gang la la yul thams cad la chags pa'i yul gyi mtshan nyid kyi</text></item>
<item><p>215a1</p><section>mdo sde</section><text>gnas la rnam par spyod pas thams cad mkhyen pa'i ye shes tshol na/ de gnyis la chags pa yin te/ de gnyis la chags pa'i yid kyis brnag pa ni thams cad mkhyen pa nyid slu bar byed do/ /de la gnyis gang zhe na/ gang phung po dang /</text></item>
<item><p>215a2</p><section>mdo sde</section><text>khams dang / skye mched rnams la mtshan nyid du rnam par spyod pas gnas pa dang / mchog tu 'dzin pa de ni gnyis te/ thams cad mkhyen pa nyid slu ba'o/ /spyod pa'i gnas dang 'bras bu la rtog pa 'di ni gnyis so/ /skye ba dang / sred pa</text></item>
<item><p>215a3</p><section>mdo sde</section><text>dang / len pa dang / sems can gyi gnas la rtogs pa 'di ni gnyis so/ /bshad pa dang / rab tu bstan pa dang / gdams pa dang / tshig gi lam dang / sgra dang / skad kyi gnas la rtog pa 'di ni gnyis so/ /rtag pa dang / chad pa la rnam par</text></item>
<item><p>215a4</p><section>mdo sde</section><text>lta ba'i shes pa dang / shes bya'i gnas la rtog pa 'di ni gnyis so/ /sems can dang / srog dang / gso ba dang / skyes bu dang / gang zag dang / byed pa po dang / byed du 'jug pa po'i 'du shes kyi gnas la rtog pa 'di ni gnyis so/ /gang</text></item>
<item><p>215a5</p><section>mdo sde</section><text>pha rol dang / tshu rol dang / rtogs pa dang / sel ba la gnas shing rtog pa 'di ni gnyis so/ /bzhin bzangs dag skyes bu gang zag su la la thams cad mkhyen pa'i ye shes tshol ba de dus gsum du ngar 'dzin pa dang / nga yir 'dzin pa</text></item>
<item><p>215a6</p><section>mdo sde</section><text>dang / kun 'byung ba dang / 'gog par rnam par dpyod pa la gnas shing kun du rtog ste/ mchog tu 'dzin pa 'di ni thams cad mkhyen pa'i ye shes la de'i gnyis so/ /'di lta ste/ dper na skyes bu la la zhig me 'dod pa la sa'i ngos la nyug pa</text></item>
<item><p>215a7</p><section>mdo sde</section><text>dang / skom 'dod pa la me dang / zan 'dod pa la rdo dang / me tog 'dod pa la gos dang / spos 'dod pa la mi ro bam pa dang / gos 'dod pa la dur khrod dang / byug pa 'dod pa la nam mkha' la nyug pa de bzhin du bzhin bzangs dag gang spyod</text></item>
<item><p>215a8</p><section>mdo sde</section><text>pa'i gnas la chags shing rnam par spyod pa'i lus gnyis kyi gnas kyis thams cad mkhyen pa'i ye shes tshol na de'i 'bad pa 'bras bu med pa yin no/ /de nas byang chub sems dpa' sems dpa' chen po gzungs kyi blo gros</text></item>
<item><p>215b1</p><section>mdo sde</section><text>zhes bya ba 'khor der 'dus par gyur nas 'dug pa des bcom ldan 'das ga la ba de logs su thal mo sbyar ba btud de 'di skad ces gsol to/ /bcom ldan 'das gang brjod du ma mchis pa de mngon par rdzogs par 'tshang rgya bar nus</text></item>
<item><p>215b2</p><section>mdo sde</section><text>lags sam/ bcom ldan 'das kyis bka' stsal pa/ gang brjod du med par shes pa de nyid mngon par rdzogs par 'tshang rgya ba'o/ /de'i phyir rigs kyi bu khyod nyid la dris/ khyod kyis ji ltar bzod pa de bzhin du lan thob cig /gang thams cad mkhyen</text></item>
<item><p>215b3</p><section>mdo sde</section><text>pa'i ming thob par 'gyur ba'i rdzas kyi mtshan nyid kyi dngos po gang yang yod dam/ gsol pa gal te mchis shes bgyis na ni rtag par 'gyur/ ji ste ma mchis shes bgyis na ni chad par 'gyur/ dbu ma'i lam ni dmigs su ma mchis te/</text></item>
<item><p>215b4</p><section>mdo sde</section><text>de ni mchis pa yang ma lags/ ma mchis pa yang ma lags so/ /gang ma chags/ mi skye/ mi 'gog /tshad ma mchis/ grangs ma mchis/ dpe ma mchis/ snang ba ma mchis pa de la 'tshal ba 'di ni mngon par rdzogs par 'tshang rgya'o/ /</text></item>
<item><p>215b5</p><section>mdo sde</section><text>byang chub sems dpa' glog gi blo gros kyis gsol pa/ bcom ldan 'das gang la 'gro ba'ang ma mchis/ 'ong ba 'ang ma mchis pa de lta bu shes pa la 'jug par mkhas pa 'di ni mngon par rdzogs par 'tshang rgya ba'o/ /byang chub sems dpa'</text></item>
<item><p>215b6</p><section>mdo sde</section><text>rnam par snang byed kyis gsol pa/ bcom ldan 'das gang na thob pa'i mtshan nyid kyang ma mchis/ ma thob pa'i mtshan nyid kyang ma mchis/ mngon par rtogs pa yang ma mchis/ mngon du bgyi ba yang ma mchis/ zhi ba yang ma mchis/ rab tu zhi</text></item>
<item><p>215b7</p><section>mdo sde</section><text>ba yang ma mchis/ dus gsum yang ma mchis/ theg pa gsum yang ma mchis/ smon lam dang yang mnyam pa'i rlom sems kyang ma mchis pa 'di ni mngon par rdzogs par 'tshang rgya ba'o/ /byang chub sems dpa' gzungs kyi blo gros kyis gsol</text></item>
<item><p>215b8</p><section>mdo sde</section><text>pa/ bcom ldan 'das gang khams gsum yang ma mchis/ kun tu sbyor ba gsum yang ma mchis/ rig pa gsum yang ma mchis/ theg pa gsum yang ma mchis/ phung po dang / khams dang / skye mched la rtog pa yang ma mchis/</text></item>
<item><p>216a1</p><section>mdo sde</section><text>rnam par rtog pa yang ma mchis/ bri bar yang ma mchis/ 'phel bar yang ma mchis la/ nyams par yang mi bgyid pa 'di ni mngon par rdzogs par 'tshang rgya ba'o/ /byang chub sems dpa' rdo rje blo gros kyis gsol pa/</text></item>
<item><p>216a2</p><section>mdo sde</section><text>gang so so'i skye bo'i chos dang / 'phags pa'i chos dang / slob pa'i chos dang / mi slob pa'i chos dang / nyan thos kyi chos dang / rang sangs rgyas kyi chos rnams la mi rtog rnam par mi rtog ste/ mnyam par yang mi bgyid pa 'di ni mngon par rdzogs par</text></item>
<item><p>216a3</p><section>mdo sde</section><text>'tshang rgya ba'o/ /byang chub sems dpa' sra ba'i blo gros kyis gsol pa/ gang dben pa'i tshul gyis de bzhin nyid la rnam par spyod cing mngon par mi zhen pa 'di ni mngon par rdzogs par 'tshang rgya ba'o/ /byang chub sems dpa' lag na rin</text></item>
<item><p>216a4</p><section>mdo sde</section><text>po ches gsol pa/ gang chos thams cad mi skye ba'i mtshan nyid thob par bgyid pa dang / mngon par rtogs par bgyi ba'i slad du mi rtog pa 'di ni mngon par rdzogs par 'tshang rgya ba'o/ /byang chub sems dpa' blo gros bsam gyis mi khyab</text></item>
<item><p>216a5</p><section>mdo sde</section><text>pas gsol pa/ gang khams gsum la rnam par spyod cing sems nyid sems la 'jug par bgyid de/ sems gnyi ga la sems kyis rnam par dpyad nas mi dmigs pa 'di ni mngon par rdzogs par 'tshang rgya ba'o/ /byang chub</text></item>
<item><p>216a6</p><section>mdo sde</section><text>sems dpa' dgra las rnam par rgyal gyis gsol pa/ gang chos thams cad la mi chags/ rjes su mi chags/ btang snyoms su mi bgyid/ khong khro bar mi bgyid/ 'dod par mi bgyid/ mi rmongs/ mi 'dzin/ mi gtong ba 'di ni</text></item>
<item><p>216a7</p><section>mdo sde</section><text>mngon par rdzogs par 'tshang rgya ba'o/ /byang chub sems dpa' pad ma'i snying pos gsol pa/ gang bsod nams dang sdig pa la mi chags shing / zab mo la bzod pa'i tshul la 'jug pas ngar 'dzin pa dang / nga yir 'dzin pa la mi rtog pa</text></item>
<item><p>216a8</p><section>mdo sde</section><text>'di ni mngon par rdzogs par 'tshang rgya ba'o/ /zla 'od gzhon nur gyur pas gsol pa/ gang chos thams cad chu zla dang mtshungs par rab tu 'tshal cing chos rnams kyi ngo bo nyid sogs pa dang / 'bri bar yang mi mthong ba 'di ni mngon par rdzogs par</text></item>
<item><p>216b1</p><section>mdo sde</section><text>'tshang rgya ba'o/ /byang chub sems dpa' nam mkha'i blo gros gzhon nur gyur pas gsol pa/ gang gi sems dang sems las byung ba la/ mun pa dang / snang ba dang / skye ba dang / 'jig pa dang / 'phel ba dang / 'bri ba thams cad mi 'byung ba 'di ni mngon par</text></item>
<item><p>216b2</p><section>mdo sde</section><text>rdzogs par 'tshang rgya ba'o/ /byang chub sems dpa' byams pas gsol pa/ gang gnas pa la gnas pa na khams gsum pa la gnas pa'i tshangs pa la mi dmigs/ mnyam par mi bgyid pa 'di ni mngon par rdzogs par 'tshang rgya ba'o/ /</text></item>
<item><p>216b3</p><section>mdo sde</section><text>byang chub sems dpa' blo gros mi zad pas gsol pa/ gang 'khor gsum yongs su dag pas pha rol tu phyin pa rnams la mi dmigs pa'i tshul gyis rab tu goms par bgyid cing / mi chags mi skyo ba 'di ni mngon par rdzogs par 'tshang rgya ba'o/ /</text></item>
<item><p>216b4</p><section>mdo sde</section><text>'jam dpal gzhon nur gyur pas gsol pa/ bcom ldan 'das gang chos thams cad la mi chags mi skyo zhing chos zab mo'i tshul yang rab tu 'tshal te/ gang rab tu 'tshal ba de yang mi len mi 'dor/ sdud par mi bgyid/ bral bar mi bgyid cing /</text></item>
<item><p>216b5</p><section>mdo sde</section><text>chos gang la yang sogs pa'am/ 'bri ba'am/ rig pa'am/ rnam par grol ba'am/ 'jigs pa 'am/ bri ba 'am/ 'phel ba yang mi bskyed la/ dngos po dag la rnam par mi rtog pas kun nas nyon mongs par mi 'gyur ba 'di ni mngon</text></item>
<item><p>216b6</p><section>mdo sde</section><text>par rdzogs par 'tshang rgya ba ste/ tshul gcig po 'dis thams cad mkhyen pa'i ye shes mngon par rdzogs par 'tshang rgya'o/ /de nas byang chub sems dpa' bltad mo can gyis smras pa/ 'jam dpal de bzhin nyid la 'jug pa'i tshul 'di ltar zab mo</text></item>
<item><p>216b7</p><section>mdo sde</section><text>stong pa nyid bsgom pa'i tshul 'di gcig gis thams cad mkhyen pa'i ye shes mngon par rdzogs par 'tshang rgya na kun tu sbyor ba dang / rab tu sbyor bar ci dgos/ 'jam dpal gyis smras pa/ lta ba mi bzad pa dang bral zhing yang dag pa'i lta bar sgro 'dogs</text></item>
<item><p>216b8</p><section>mdo sde</section><text>pa yang med pa dang / g.yo med cing drang por sgro 'dogs pa yang med pa dang / sdig pa dang bral zhing bla ma la rim gro bya bar sgro 'dogs pa yang med pa dang / bka' blo bde bar sgro 'dogs pa yang med pa dang / yang dag pa'i 'tsho bar sgro 'dogs pa yang med pa dang /</text></item>
<item><p>217a1</p><section>mdo sde</section><text>kun du sbyor ba thams cad dang bral bar sgro 'dogs pa yang med pa dang / sems can thams cad la khro ba dang snying rje bar sgro 'dogs pa yang med pa dang / ston pa gsum du sgro 'dogs pa yang med pa dang / mi slu ba'i dge ba'i chos su sgro 'dogs pa yang med pa dang / rnam par ma zhi bar sgro 'dogs</text></item>
<item><p>217a2</p><section>mdo sde</section><text>pa yang med pa dang / dam pa'i chos bsrung bar sgro 'dogs pa yang med pa dang / sems can thams cad yongs su mi gtong bar sgro 'dogs pa yang med pa dang / dngos po thams cad yongs su gtong bar sgro 'dogs pa yang med pa dang / sems can nyams chung</text></item>
<item><p>217a3</p><section>mdo sde</section><text>ba stobs la rab tu dgod par sgro 'dogs pa yang med pa dang / 'jigs pa'i skyabs mi 'jigs par sgro 'dogs pa yang med pa dang / lam ngan par zhugs pa rnams nan tan la gzud par sgro 'dogs pa yang med pa dang / bzod pa dang des par sgro 'dogs</text></item>
<item><p>217a4</p><section>mdo sde</section><text>pa yang med pa dang / 'dzin pa thams cad la chags pa'i mtshan nyid du sgro 'dogs pa yang med pa dang / rdul dang mun pa'i phung po thams cad spong bar sgro 'dogs par yang med pa dang / bsngo ba'i 'bras bu rnam par smin pa thams cad rnam par spong bar sgro 'dogs</text></item>
<item><p>217a5</p><section>mdo sde</section><text>par yang med pa 'di dag ni rigs kyi bu thams cad mkhyen pa'i ye shes kyi sbyor ba nyi shu ste/ yi ge dang / skad dang / sgra dang / smra ba dang / brjod pa'i tshig rab tu dbye ba thams cad kyi de bzhin nyid shes pa la 'jug pas thams cad mkhyen pa'i ye shes kyi</text></item>
<item><p>217a6</p><section>mdo sde</section><text>sbyor ba'o/ /gzhan mu stegs can gyi tshig gi de bzhin nyid la 'jug pa dang / spyod pa thams cad kyi de bzhin nyid la 'jug pa dang bsod nams thams cad dang shes rab kyi pha rol tu phyin pa la sbyor ba'i de bzhin nyid la 'jug pa dang / len pa dang / skye ba dang /</text></item>
<item><p>217a7</p><section>mdo sde</section><text>'jig pa thams cad kyi de bzhin nyid la 'jug pa dang / rnam par thar pa gsum dang / gnas dang / rgyu dang / las dang / chos thams cad kyi de bzhin nyid la 'jug pas de bzhin gshegs pa'i bka' thams cad shes nas thams cad mkhyen pa'i</text></item>
<item><p>217a8</p><section>mdo sde</section><text>ye shes kyi sbyor ba khong du chud par 'gyur ro/ /byang chub sems dpa' ltad mo can gyis smras pa/ 'jam dpal de de bzhin te/ nam chos zab mo'i tshul 'di rtogs pa de'i tshe/ chos gang ston pa dang / gang la ston pa dang / don dang / tshig dang /</text></item>
<item><p>217b1</p><section>mdo sde</section><text>yi ge gang dag gis ston pa dang / rab tu ston pa'i chos gang yang mi mthong ste/ gang rab tu spong ba dang / gang bsgom pa dang / gang kun shes par 'gyur ba'i chos de dag thams cad brjod du med pa'i tshul gyis de bzhin nyid la 'jug ste/ des thams</text></item>
<item><p>217b2</p><section>mdo sde</section><text>cad mkhyen pa'i ye shes khong du chud par 'gyur ro/ /bcom ldan 'das kyis bka' stsal pa/ legs so legs so/ /rigs kyi bu tshul gcig gis thams cad mkhyen pa'i ye shes thob pa de khyod kyis legs par smras so/ /</text></item>
<item><p>217b3</p><section>mdo sde</section><text>de ci'i phyir zhe na/ thams cad la chags pa med pa'i dngos po yin pas chos thams cad ni sgro btags pa med pa dang / ma skyes pa dang / mi 'jig pa'i mtha' can dang / ma rig pa dang / mya ngan las 'das pa mi skye ba'i yang dag pa'i mtha' can dang /</text></item>
<item><p>217b4</p><section>mdo sde</section><text>nam mkha' dang / mya ngan las 'das pa'i mi skye ba'i yang dag pa'i mtha' can dang / chos thams cad ni brjod du med pa'i mtha' can dang / sems can thams cad kyang de lta bu yin pa dang / chos thams cad ni rdzas med pa'i mtha' can dang / dus gsum</text></item>
<item><p>217b5</p><section>mdo sde</section><text>dang / khams gsum dang / phung po thams cad ni ci yang med pa'i mtha' can dang / 'du byed gsum ni stong pa nyid kyi mtha' can dang / chos kyi phung po dang / rnam par smin pa'i phung po dang / sogs pa dang / 'bring ba'i phung po ni rdzas med pa'i mtha'</text></item>
<item><p>217b6</p><section>mdo sde</section><text>can du yongs su brjod do/ /stong pa nyid dang / yang dag pa'i mtha' dang / brjod du med pa'i don dang / chos thams cad kyi don gyi chos thams cad dang ldan pa'i byang chub sems dpa' sems dpa' chen po ni thams cad mkhyen pa'i ye shes la</text></item>
<item><p>217b7</p><section>mdo sde</section><text>'jug go/ /thams cad mkhyen pa'i ye shes thob pa lung bstan pa 'di bshad pa'i tshe bdud kyi bu mo dang / bdud kyi bu tshogs kyi 'khor nyi khris mi skye ba'i chos la bzod pa thob ste/ lus rags pa spangs nas yid kyi lus rnyed do/ /</text></item>
<item><p>217b8</p><section>mdo sde</section><text>gzhan nyi khri brgyad stong gis ni mi skye ba'i chos la bzod pa thob par gyur to/ /lha dang mi dkrigs phrag dgu bcu rtsa gnyis ni byang chub sems dpa'i bzod pa dang / ting nge 'dzin dang / gzungs sna tshogs thob par gyur to/ /de nas byang chub</text></item>
<item><p>218a1</p><section>mdo sde</section><text>sems dpa' sems dpa' chen po mi skye ba'i chos la bzod pa thob pa nyi khri po de dag gis bcom ldan 'das la lha'i me tog gis gtor/ rab tu gtor nas/ bcom ldan 'das kyi zhabs la mgo bos phyag 'tshal te 'di skad ces gsol to/ /</text></item>
<item><p>218a2</p><section>mdo sde</section><text>bcom ldan 'das 'di ltar mi dge ba'i grogs po dang 'grogs pa'i dbang gis sems can rnams bsod nams thams cad sogs pa'i dge ba'i rtsa ba yid la mi bgyid pa la gzigs su gsol/ bcom ldan 'das kyis bka' stsal pa/ 'di ni las</text></item>
<item><p>218a3</p><section>mdo sde</section><text>kyi rkyen yin par blta'o/ /de nas bcom ldan 'das kyis ngo mtshar du 'gyur ba'i sems can rnams the tsom gcad pa'i phyir sngon byung ba 'di gsungs so/ /rigs kyi bu sngon byung ba 'das pa'i dus na bskal pa chen po dpag tu med pa 'das pa de'i tshe de'i</text></item>
<item><p>218a4</p><section>mdo sde</section><text>dus na gling bzhi pa'i 'jig rten gyi khams 'di nyid du snang ba 'chang ba zhes bya ba'i bskal pa chen po la skye dgu'i tshe lo drug khri brgya stong thub ste/ de'i tshe de'i dus na de bzhin gshegs pa 'od zhi spos snang dpal zhes bya ba rigs pa dang</text></item>
<item><p>218a5</p><section>mdo sde</section><text>zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba bla na med pa/ lha dang mi rnams kyi ston pa sangs rgyas bcom ldan 'das byung ste/ nyon mongs pa can snyigs ma lnga'i dus su gyur pa</text></item>
<item><p>218a6</p><section>mdo sde</section><text>na/ 'khor bzhi la theg pa gsum dang ldan pa'i chos ston to/ /yang de'i tshe gling bzhi la dbang ba'i 'khor los bsgyur ba'i rgyal po ud pa la'i gdong zhes bya ba byung ste/ de nas dus gzhan zhig gi tshe rgyal po ud pa la'i gdong btsun mo'i 'khor dang</text></item>
<item><p>218a7</p><section>mdo sde</section><text>g.yog dang dpung gi tshogs dang bcas te de bzhin gshegs pa 'od zhi spos snang dpal gang na ba der song nas phyin pa dang / bcom ldan 'das kyi zhabs la mgo bos phyag 'tshal te/ bcom ldan 'das la me tog sna tshogs kyis gtor cing</text></item>
<item><p>218a8</p><section>mdo sde</section><text>sil snyan sna tshogs dang / bdug pa sna tshogs dang / spos sna tshogs kyis mchod pa byas nas lan gsum bskor te/ bcom ldan 'das dge slong gi dge 'dun dang bcas pa'i zhabs la mgo bos phyag 'tshal nas tshigs su</text></item>
<item><p>218b1</p><section>mdo sde</section><text>bcad pa 'di dag gis mngon par bstod do/ /lha dang klu la sogs pa'i yon tan gyis/ /mngon par rab bstod nyes pa mang sel ba/ /nor bdun gyis ni 'gro la phan mdzad pa/ /gang gis blo gros zhi dang ldan gyur gsungs/ /'gro ba'i</text></item>
<item><p>218b2</p><section>mdo sde</section><text>mun sel zhi ba'i sgron me mdzad/ /'chi 'pho na rga skye ba mya ngan 'joms/ /'gro ba ngan song lam las rab bzlog pa/ /gang gis bdud kyi lam la thar bar gsungs/ /rigs kyi bu de nas de bzhin gshegs pa 'od zhi spos snang</text></item>
<item><p>218b3</p><section>mdo sde</section><text>dpal des rgyal po ud pa la'i gdong la 'di skad ces bka' stsal to/ /skyes bu dam pa chos gsum dang ldan na byang chub sems dpa' blo gros zhi ba yin te/ gsum gang zhe na/ 'di lta ste/ lhag pa'i bsam pas sems can thams</text></item>
<item><p>218b4</p><section>mdo sde</section><text>cad la snying brtse ba dang / ma lta bur sems can thams cad kyi sdug bsngal rab tu zhi bar bya ba la brtson pa dang / chos thams cad la srog med pa dang / gso ba med pa dang / gang zag med pa dang / tha dad du dbyer med cing mnyam par yongs su</text></item>
<item><p>218b5</p><section>mdo sde</section><text>rtog pa ste/ skyes bu dam pa chos gsum po de dag dang ldan na byang chub sems dpa' blo gros zhi ba yin no/ /rgyal po chen po gzhan yang chos gsum dang ldan na/ skyes bu dam pa bdud kyi zhags pas mi zin cing bdud kyi lam las thar te/</text></item>
<item><p>218b6</p><section>mdo sde</section><text>gsum gang zhe na/ 'di lta ste/ sems can thams cad la mi khro zhing klan ka mi tshol ba yin/ sems can thams cad la mtshungs par sbyin gnas su 'du shes pa yin/ chos thams cad la tshul gcig tu yongs su rtog ste/</text></item>
<item><p>218b7</p><section>mdo sde</section><text>'di ltar chos thams cad nam mkha' dang mtshungs shing bcos su med pa/ tha dad pa ma yin pa/ ma skyes pa/ ma byung ba/ ma 'gag pa ste/ chos thams cad nam mkha' lta bur rdzas kyi mtshan nyid dang bral bar mi dmigs</text></item>
<item><p>218b8</p><section>mdo sde</section><text>pa'i tshul gyis rab tu rtog pa'o/ /rgyal po chen po chos gsum po de dag dang ldan na skyes bu dam pa bdud kyi zhags pas mi zin cing bdud kyi lam las thar pa yin no/ /de nas de'i tshe rgyal po ud pa la'i gdong gi btsun mo dam pa lha mdzes</text></item>
<item><p>219a1</p><section>mdo sde</section><text>shes bya ba bud med brgyad khri bzhi stong gis yongs su bskor zhing mdun du bdar nas de bzhin gshegs pa 'od zhi spos snang dpal ga la ba der song ste phyin nas/ bcom ldan 'das de bzhin gshegs pa 'od zhi spos snang dpal de la me</text></item>
<item><p>219a2</p><section>mdo sde</section><text>tog sna tshogs kyis gtor te/ tshigs su bcad pa 'di dag gsol to/ /mi mnyam yon tan 'dzin pa rab rib med mdzad pa/ /ji ltar bud med las ni ngan song spangs pa yi/ /skyes par 'dir 'gyur 'chi 'pho sel ba bka'</text></item>
<item><p>219a3</p><section>mdo sde</section><text>stsol cig /rab mchog phan pa mdzad pa myur du yid kyang thul/ /dam pa'i 'gros bzhud bde gshegs rab zhi dga' mdzad pa/ /bcom ldan ji lta bur na bud med skyes par 'gyur/ /'dul mchog gzhan la phan mdzad myur du</text></item>
<item><p>219a4</p><section>mdo sde</section><text>bshad par gsol/ /bdag gi blo gros thibs po 'dir ni bsal bar gsol/ /'jig rten 'di na mi mnyam mnyam pa dge sbyong mchog /rab grags yon tan mang po dran dang 'dul ba 'dzin/ /ci nas 'di nyid du ni skyes par bdag gyur bar/</text></item>
<item><p>219a5</p><section>mdo sde</section><text>rab rib mi mnga' bde 'gro 'chi med lam myur gsungs/ /rigs kyi bu dag de skad ces gsol pa dang / de bzhin gshegs pa 'od zhi spos snang dpal des btsun mo dam pa lha mdzes la 'di skad ces bka' stsal to/ /che zhe rnam grangs</text></item>
<item><p>219a6</p><section>mdo sde</section><text>gang gis bud med dag bud med kyi dngos po myur du brjes te sngon 'phags pa'i bud med kyi dngos po myur du ma lus par zad par 'gyur zhing / bla na med pa'i mya ngan las 'das pa chen po'i bar du rang gi smon lam ma gtogs par bud med du skye ba 'dzin</text></item>
<item><p>219a7</p><section>mdo sde</section><text>par mi 'gyur ba'i rnam grangs yod do/ /che zhe de la rnam grangs gang gis bud med myur du skyes par 'gyur zhing / sngon 'phags pa'i bud med kyi dngos po myur du ma lus par zad par 'gyur ba'i rnam grangs de gang zhe na/ che zhe de la rin po che tog</text></item>
<item><p>219a8</p><section>mdo sde</section><text>ces bya ba'i gzungs/ rdzu 'phrul chen mo/ phan yon chen mo/ mthu chen mo 'di lta ste/ bud med kyi dngos po thams cad zad par byed cing lus dang / ngag dang / sems kyi gnas ngan len gyi sdug bsngal rnam par smin pa ma lus par zad par byed do/ /</text></item>
<item><p>219b1</p><section>mdo sde</section><text>rin po che'i tog gi gzungs 'di thos ma thag tu bud med rnams kyi bud med kyi dngos po ma lus par 'gyur te bud med kyi dbang po mi snang zhing skyes pa'i dbang por skye bar 'gyur/ skyes pa gzugs bzang po yan lag thams cad tshang bar 'gyur/ drang zhing zhib pa shes pa</text></item>
<item><p>219b2</p><section>mdo sde</section><text>la mkhas par 'gyur/ lus dang / ngag dang / yid kyis legs par byas pa'i las kyi mtha' dang ldan zhing legs par spyad pa spyod pa dang / dgra thams cad thul bar 'gyur ro/ /gang gi tshe 'di dang tshe rabs phyi ma la lus dang / ngag dang /</text></item>
<item><p>219b3</p><section>mdo sde</section><text>yid kyi sdug bsngal ba myong bar 'gyur ba'i nyes par byas pa'i las kyi 'bras bu rnam par smin pa de yongs su zad par 'gyur te/ mtshams med pa byed pa dang / dam pa'i chos spong ba dang / 'phags pa la skur pa 'debs pa dag ma gtogs par de dag gi bud med</text></item>
<item><p>219b4</p><section>mdo sde</section><text>kyi dngos po'i lhag ma lus de nyid la yongs su zad par 'gyur ro/ /lus dang / ngag dang / yid kyi gnas ngan len gyi rnam par smin pa/ tshe gzhan la bud med kyi dngos po 'grub par byed pa'i sa bon sdug bsngal rnam par smin pa myong bar 'gyur ba'i las kyi</text></item>
<item><p>219b5</p><section>mdo sde</section><text>sgrib pa'i sa bon gyi rgyu 'thun pa ri rab tsam yang ma lus par yongs su zad par 'gyur ro/ /de ci'i phyir zhe na/ 'di lta ste/ sems can rnams kyi sdug bsngal rnam par smin pa'i las yongs su zad par bya ba dang / dge ba'i rtsa ba rnam par spel</text></item>
<item><p>219b6</p><section>mdo sde</section><text>ba'i phyir 'das pa'i de bzhin gshegs pa dgra bcom pa yang dag par rdzogs pa'i sangs rgyas thams cad kyis kyang rin po che tog gi gzungs 'di bshad de byin gyis brlabaso/ /gcig la gcig dgyes so/ /mngon par bstod do/ /bsngags so/</text></item>
<item><p>219b7</p><section>mdo sde</section><text>rab tu bsngags so/ /de ltar phyogs bcu na da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas gang dag bzhugs te 'tsho zhing gzhes pa'i sangs rgyas bcom ldan 'das de dag thams cad kyang rang rang gi sangs rgyas</text></item>
<item><p>219b8</p><section>mdo sde</section><text>kyi zhing de dag na sems can rnams kyi nyes par byas pa'i las yongs su zad par bya ba dang / dge ba'i rtsa ba rnam par 'phel bar bya ba'i phyir rin po che tog gi gzungs 'di 'chad de rab tu bsngags pa'i bar du mdzad do/ /gang dag ma 'ongs pa'i dus na</text></item>
<item><p>220a1</p><section>mdo sde</section><text>phyogs bcu'i sangs rgyas kyi zhing so sor 'byung ba'i de bzhin gshegs pa dgra bcom pa yang dag par rdzogs pa'i sangs rgyas de dag kyang sems can rnams kyi sdug bsngal rnam par smin pa'i las yongs su zad par bya ba dang / dge ba'i rtsa</text></item>
<item><p>220a2</p><section>mdo sde</section><text>ba rnams spel ba dang / rin po che tog gi gzungs 'di 'chad par 'gyur te/ rab tu bsngags pa'i bar du mdzad par 'gyur ro/ /da ltar nga yang rin po che tog gi gzungs 'di 'chad de/ phyogs bcu na da ltar byung ba'i de bzhin gshegs pa rin po che tog</text></item>
<item><p>220a3</p><section>mdo sde</section><text>gi gzungs 'chad pa rnams la yang rjes su yi rang ngo / /bsngags so/ /rab tu bstod do/ /che zhe rgyal po rgyal rigs spyi bo nas dbang bskur ba skye bo'i nang na mthu dang dbang thob pa gang la las rin po che tog gi gzungs 'di glegs bam du bris te</text></item>
<item><p>220a4</p><section>mdo sde</section><text>'chang na/ rgyal po rgyal rigs spyi bo nas dbang bskur ba de'i snyan pa dang / sgra dang tshigs su bcad pa phyogs bcur rgya cher grags par 'gyur te/ gzugs kyi khams thams cad kyi bar du sgra dang / snyan pa rgya chen pos gang bar 'gyur ro/ /</text></item>
<item><p>220a5</p><section>mdo sde</section><text>lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci bye ba khrag khrig brgya stong du ma rgyal po rgyal rigs spyi bo nas dbang bskur ba de bsrung ba dang / bskyab pa dang / sba ba'i phyir phyi bzhin 'brang zhing gnas</text></item>
<item><p>220a6</p><section>mdo sde</section><text>so/ /de'i yul thams cad du 'thab mo dang / brtsod pa dang / mu ge dang / nad dang / pha rol gyi dmags tshogs dang / dus ma yin pa'i rlung dang / char pa dang / grang ba dang / tsha ba'i nyes pa rab tu zhi bar 'gyur ro/ /gnod sbyin dang / srin po dang /</text></item>
<item><p>220a7</p><section>mdo sde</section><text>seng ge dang / ma he dang / glang po che dang / spyang ki ma rungs pa thams cad kyang gnod par mi 'gyur/ dug dang / kha ba dang / tsha ba dang / snum med pa dang / ro med pa dang / rtsub pa'i sdug bsngal ba reg na mi bde bar 'gyur ba'i nyes pa thams cad kyang</text></item>
<item><p>220a8</p><section>mdo sde</section><text>rab tu zhi bar 'gyur ro/ /nor dang / 'bru dang / sman dang / 'bras bu dang / 'dab ma dang / me tog thams cad kyang rab tu skye zhing rnam par 'phel te snum pa dang / ro zhim por 'gyur ro/ /gal te rgyal po rgyal rigs spyi bo nas dbang bskur ba</text></item>
<item><p>220b1</p><section>mdo sde</section><text>yul du nye bar gnas pa'i tshe rin po che tog gi gzungs 'di'i glegs bam rgyal mtshan gyi rtse mo la btags na/ rgyal po rgyal rigs spyi bo nas dbang bskur ba des pha rol gyi dmag tshogs thub par 'gyur ro/ /de ste rgyal po rgyal rigs spyi bo nas dbang</text></item>
<item><p>220b2</p><section>mdo sde</section><text>bskur ba g.yul du zhugs pa gnyi ga rin po che tog gi gzungs 'di glegs bam rgyal mtshan gyi rtse mo la thogs na/ de gnyis gcig la gcig dga' zhing 'thun par byed par 'gyur ro/ /de ltar rin po che tog gi gzungs 'di yon tan dang /</text></item>
<item><p>220b3</p><section>mdo sde</section><text>phan yon mang ngo / /grong ngam/ grong khyer ram/ grong rdal la lar mi'am/ rkang bzhi pa dag na 'am dus ma yin par 'chi ba 'am/ gnod pa zhig der byung na der rin po che tog gi gzungs 'di glegs bam la byas te mchod pa'i yo byad cher sbyar te bzhag</text></item>
<item><p>220b4</p><section>mdo sde</section><text>la/ shin du khrus byas shing lus rab tu byugs te gos gsar pa bgos nas tshangs par spyad de/ seng ge'i khri me tog sna tshogs kyis gtor ba/ dri sna tshogs kyis bdugs pa/ ro bro ba sna tshogs kyis bskor ba la 'dug pa la/ der rin</text></item>
<item><p>220b5</p><section>mdo sde</section><text>po che tog gi gzungs 'di'i glegs bam klags na der nad dang dus ma yin par 'chi ba thams cad rab tu zhi bar 'gyur ro/ /der 'jigs shing spu zing zhes byed pa dang / ltas ngan pa thams cad med par 'gyur ro/ /bud med gang la la bu 'dod na</text></item>
<item><p>220b6</p><section>mdo sde</section><text>des khrus byas te gos gsar pa bgos la tshangs par spyod de/ me tog dang / phreng ba dang / spos dang / byug pas glegs bam de mchod la/ bdag nyid kyang me tog sna tshogs kyis gtor ba/ dri sna tshogs kyis bdugs pa/ ro bro ba sna tshogs</text></item>
<item><p>220b7</p><section>mdo sde</section><text>kyis bskor ba la 'dug nas rin po che tog gi gzungs 'di klags na des bu rnyed par 'gyur ro/ /de bla na med pa'i yongs su mya ngan las 'das pa'i bar du sems can yongs su smin par bya ba'i phyir rang gi smon lam ma gtogs par de nyid de'i bud med du</text></item>
<item><p>220b8</p><section>mdo sde</section><text>gyur pa'i tha ma yin no/ /che zhe rin po che'i tog gi gzungs 'di las tha na tshigs su bcad pa gcig tsam gang la la'i rna lam du grags pa na tha na ri dgas dang bya 'ang rung ste/ de dag thams cad bla na med pa yang dag par rdzogs pa'i byang chub</text></item>
<item><p>221a1</p><section>mdo sde</section><text>las phyir mi ldog par 'gyur ro/ /rigs kyi bu dag de'i tshe de bzhin gshegs pa 'od zhi spos snang dpal gyi zhabs g.yas pa'i mthe bo sa la reg par mdzad de/ de bzhin gshegs pa shAkya thub pas kyang de'i tshe sangs rgyas kyi</text></item>
<item><p>221a2</p><section>mdo sde</section><text>zhing 'dir sa chen po rnam pa drug tu g.yos par byin gyis brlabs nas phyogs bcu dag gi lha dang / klu dang gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / yi dgas dang sha za dang /</text></item>
<item><p>221a3</p><section>mdo sde</section><text>grul bum dang / mi dang / mi ma yin pa grangs med dpag tu med pa rnams shin tu skrag pa skyes par gyur te/ /sangs rgyas kyi zhing mi mjed 'di thams cad kyang snang bas rgya cher khyab par gyur te/ lag mthil lta bur mnyam par</text></item>
<item><p>221a4</p><section>mdo sde</section><text>'dug cing / de'i tshe na ri dang / shing dang / rtsig pa dang / ri rab dang / khor yug dang / khor yug chen po yang mi snang bar gyur to/ /lha dang / klu dang / gnod sbyin de dag kyang sa g.yos pa dang / snang ba des skrag pa skyes par gyur te/</text></item>
<item><p>221a5</p><section>mdo sde</section><text>bcom ldan 'das kyi mthus phyogs bzhir bltas pa dang / de dag thams cad kyis mda' rgyang gang tsam na de bzhin gshegs pa shAkya thub pa mthong nas/ de dag ngo mtshar du gyur te thal mo sbyar nas de bzhin gshegs pa shAkya thub pa de la blta'o/ /</text></item>
<item><p>221a6</p><section>mdo sde</section><text>de nas bcom ldan 'das de bzhin gshegs pa shAkya thub pa des 'di skad ces bka' stsal to/ /rigs kyi bu gang gi tshe de bzhin gshegs pa 'od zhi spos snang dpal gyi zhabs g.yas pa'i mthe bo sa la reg pa na yang 'di bzhin</text></item>
<item><p>221a7</p><section>mdo sde</section><text>du de'i tshe sa g.yos par gyur/ de'i tshe 'di bzhin du sangs rgyas kyi zhing 'di yang lag mthil bzhin du mnyam par 'dug /'di bzhin du snang ba dang sa g.yo bas skrag pa skyes te/ lha dang / mi dang / lha ma yin thams cad phyogs</text></item>
<item><p>221a8</p><section>mdo sde</section><text>bzhir blta zhing mda' rgyang gang tsam na de bzhin gshegs pa 'od zhi spos snang dpal de mthong nas thal mo sbyar te/ rigs kyi bu dag de'i tshe de bzhin gshegs pa 'od zhi spos snang dpal des rin po che tog gi gzungs</text></item>
<item><p>221b1</p><section>mdo sde</section><text>'di gsungs so/ /'di lta ste/ dza lo ke dza lo ke/ mo ke dza li/ dza la dza li ni/ dza la pra te dza hi li/ ba ra pu ru Sha la k+Sha Na sa mA ru h+ya/ a ma me a ma me/ ba ma me/ ba ma me/ na ba me/ ma hA me/ dza ha me dza ha me dza ha me ba ra me ba ra me/ ba ba be/ ba ba be/ ba ha be/</text></item>
<item><p>221b2</p><section>mdo sde</section><text>bang ga be/ ba dza be/ bA ra bA ra she/ dza la me kha/ ba ra kha/ a la dza hi li/ dzan tu le/ dzan tu mu khe/ ba ha ra/ ba ha ra/ sid+ha bra te/ nan ti lA/ nan ti na dA lA/ sUr+ya bi ha kha/ tsan dra bi ha kha/ tsak+Shur dz+yo ti sha bi ha kha/ sarba k+Sha ya s+t+ri twa su ra bi ha kha/ dza kha ga</text></item>
<item><p>221b3</p><section>mdo sde</section><text>dza kha g+ha/ /su ra kha g+ha/ /ba ha ma/ a mri kha/ a mri kha/ a mri kha/ a mri kha/ a mri kha/ a mri kha/ a mri kha/ a mri kha/ mri kha mri kha mri kha/ bya ba de ta karma/ du ne du ne/ u pa ta bya ba ts+tshe da dz+nyA na kri ta/ a nu da pa da kha ga /ne ru ka /ang gu le/ b+hang gu le/ bi b+hang gu le/ ku la ha/</text></item>
<item><p>221b4</p><section>mdo sde</section><text>in dra pa ri bi b+ha ha/ bya ba ts+tshe da kar b+ha/ tsa pra ti/ tsa pra ti/ a mo ha dar sha ne/ pa ri brta b+ha Sh+yu/ kha sa ma/ kri ma dz+yo ti kha ga /dza hi dza ha dz+yo ti/ ni sh+ka b+hi ra sa/ b+hi ra sa/ b+hi ra sa/ b+hi ra dza/ ma ti kra ma/ b+hi ba kri pa/ ma hA kri pa/ hi le hi hi le/ a ru na pra te/ sa ma ya ni sh+ke/</text></item>
<item><p>221b5</p><section>mdo sde</section><text>ma da na/ d+yan a pa ra mri she/ pha la kun da la la khe/ ni brta/ i sti b+ha ba/ karma k+Sha ya/ pra dur b+ha ba ba pu ru Sha twa ma/ a sa ma sa ma/ sa ma ya/ bi b+hid dI dz+nyA ta thA ga ta swA hA/ de bzhin gshegs pa shAkya thub pas rin po che tog gi gzungs 'di bshad ma thag tu</text></item>
<item><p>221b6</p><section>mdo sde</section><text>yang sa chen po g.yos so/ /bdud kyi bu mo lnga brgya tsam po de dag kyang rin po che tog gi gzungs 'di thos ma thag tu mo mtshan mi snang bar gyur te pho mtshan skyes so/ /lha dang / klu dang / gnod sbyin dang / dri za dang / lha ma yin dang / nam mkha' lding dang /</text></item>
<item><p>221b7</p><section>mdo sde</section><text>mi 'am ci dang / lto 'phye chen po dang / yi dgas dang / sha za dang / grul bum dag gi bu mo grangs med dpag tu med pa rnams kyang rin po che tog gi gzungs 'di thos ma thag tu mo mtshan mi snang bar gyur te pho mtshan skyes nas/ de dag thams cad kyang bla na med pa</text></item>
<item><p>221b8</p><section>mdo sde</section><text>yang dag par rdzogs pa'i byang chub las phyir mi ldog par 'gyur te/ thams cad kyang ma 'ongs pa na bud med kyi dngos po thob par 'gyur ba'i las kyi sgrib pa ma lus pa byang nas/ bud med de dag thams cad kyis thal mo sbyar te/ de bzhin gshegs pa shAkya</text></item>
<item><p>222a1</p><section>mdo sde</section><text>thub pa de la phyag 'tshal zhing skad chen pos 'di skad ces gsol to/ /de bzhin gshegs pa dgra bcom pa yang dag par rdzogs pa'i sangs rgyas shAkya thub pa ngo mtshar mdzad pa la phyag 'tshal lo phyag 'tshal lo/ /thugs rje chen po gang gis bdag</text></item>
<item><p>222a2</p><section>mdo sde</section><text>cag da ltar bud med kyi dngos po mi gda' bar gyur cig /rnam pa thams cad rdzogs pa'i skyes pa'i dngos por gyur pa'i sngon byung ba 'di rgya cher bshad du gsol/ de lta bu'i ngo mtshar dang / cho 'phrul dang / skyo bas bdag cag bla na med pa yang dag par rdzogs pa'i</text></item>
<item><p>222a3</p><section>mdo sde</section><text>byang chub tu sems bskyed par bgyi'o/ /bcom ldan 'das sngon byung ba 'di lha dang mi dpag tu ma mchis pa rnams dpang du 'gyur bar bshad du gsol/ de nas bcom ldan 'das de bzhin gshegs pa shAkya thub pas sngon byung ba 'di bshad pa/ bzhin bzangs dag</text></item>
<item><p>222a4</p><section>mdo sde</section><text>gang gi tshe de bzhin gshegs pa 'od zhi spos snang dpal de'i thad nas rgyal po ud pa la'i gdong gi btsun mo dam pa lha mdzes bud med brgyad khri bzhi stong dang bcas pas rin po che tog gi gzungs 'di thos te/ thos ma thag tu btsun mo dam pa lha mdzes dang / bud med</text></item>
<item><p>222a5</p><section>mdo sde</section><text>brgyad khri bzhi stong de dag mo mtshan mi snang bar gyur te pho mtshan skyes pa de'i tshe de bzhin du lha'i bu mo nas mi'i bu mo'i bar du grangs med/ dpag tu med pa dag rin po che'i tog gi gzungs 'di thos ma thag tu bud med kyi dbang po mi snang bar gyur nas skyes pa'i dbang po skyes</text></item>
<item><p>222a6</p><section>mdo sde</section><text>te/ bud med de dag thams cad ma 'ongs pa na bud med kyi dngos po thob par 'gyur ba'i las kyi sgrib pa ma lus par byang ngo / /gang gi tshe rgyal po ud pa la'i gdong gi btsun mo dam pa lha mdzes btsun mo'i 'khor dang g.yog tu bcas pa phor gyur pa de'i tshe</text></item>
<item><p>222a7</p><section>mdo sde</section><text>rgyal po ud pa la'i gdong des bu thu bo gling bzhi la dbang ba'i 'khor los bsgyur ba'i rgyal por dbang bskur bas dbang bskur te/ bu stong du gcig gis ma tshang ba dang / skyes bu chen po lha mdzes dang bcas/ lha mdzes kyang skyes bu chen po brgyad khri bzhi stong</text></item>
<item><p>222a8</p><section>mdo sde</section><text>dang bcas/ gzhan yang srog chags dgu khri nyis stong dang bcas te khyim nas byung ste/ de bzhin gshegs pa 'od zhi spos snang dpal de'i thad du skra dang / kha pu bregs/ gos ngur smrig bgos te yang dag par khyim nas khyim med par rab tu byung ngo / /</text></item>
<item><p>222b1</p><section>mdo sde</section><text>rab tu byung nas kha ton la dga' zhing tshul bzhin yid la byed pa la brtson par gyur to/ /de nas de na srog chags bye ba mang po 'di snyam du sems te/ ci'i phyir 'khor los sgyur ba'i rgyal po rab tu byung snyam nas/ de dag phan tshun 'di skad ces smra'o/ /dge sbyong</text></item>
<item><p>222b2</p><section>mdo sde</section><text>'di ni bdud kyi las la brtsom pa ste/ g.yo can sgyu ma bdud kyi las dang ldan pas chos 'di ston cing la la ni pho mtshan med par byas/ la la ni mo mtshan med par byas/ la la ni skra dang kha spu bregs/ la la ni gos tshon can bskon/ la la ni gos dkar</text></item>
<item><p>222b3</p><section>mdo sde</section><text>po bskon/ la la ni lhar skye bar ston/ la la ni mir skye bar/ la la ni dud 'gro'i skye gnas su skye bar/ la la ni yi dgas su skye bar/ la la ni sems can dmyal bar skye bar/ la la ni 'chi 'pho dang / skye ba med par bya ba'i chos ston to/ /bdud kyi</text></item>
<item><p>222b4</p><section>mdo sde</section><text>las kyi lam la brtson zhing bud med bsgyur ba'i sgyu dang ldan pa dge sbyong 'od zhi spos snang dpal de dge sbyong gi gzugs kyis rab tu slu ba yin gyis bdag cag 'di nas dong ste/ de'i gzugs dang rtags 'dzin pa yang mi mthong ba dang / de'i tshig kyang cung zad</text></item>
<item><p>222b5</p><section>mdo sde</section><text>kyang mi thos par 'dod do/ /de nas de nyid na shor ba gzhon nu'i tshul zhes bya ba zhig yod pa des tshigs 'di skad ces smras so/ /kho bo'i chung ma dang / g.yog mo dang bu mo gang yin pa de dag thams cad kyang dge sbyong ma rungs pa 'dis mo mtshan med par byas</text></item>
<item><p>222b6</p><section>mdo sde</section><text>te/ skyes pa'i dbang por sprul nas thams cad kyi mgo bregs te gos tshon can bskon nas kho bo gcig pu mya ngan gyis non te/ tha na bdag cag thams cad 'dus la gang du dge sbyong ma rungs pa/ dge sbyong sgyu ma bdud kyi zhags pa la brtson pa 'di'i</text></item>
<item><p>222b7</p><section>mdo sde</section><text>sgra dang / skad kyang mi thos na mthong ba lta smos kyang ci dgos pa'i ri khrod nyam nga bar 'dong gis tshur shog ces byas pa dang / de dag thams cad dga' ste de bzhin no zhes zer ro/ /de nas shor ba gzhon nu'i tshul dang / the tshom du gyur pa'i srog chags bye ba</text></item>
<item><p>222b8</p><section>mdo sde</section><text>khrag khrig brgya stong mang po dang lhan cig tu de nas dong ste/ yul mtha' 'khob kyi ri khrod nyam nga bar drang srong gi cha byad kyis spyad pa spyod cing sems can de dag la 'di skad ces chos ston to/ /'khor la las thar ba yang med/ legs par byas pa dang /</text></item>
<item><p>223a1</p><section>mdo sde</section><text>nyes par byas pa'i las kyi 'bras bu rnam par smin pa yang med na/ der chas par smra ba'i dge sbyong bdud kyi las la brtson pa zhig byung gis/ gang dag de la blta ba'i phyir 'gro ba dang / gang dag gus par smra ba dang / gang dag de'i chos nyan pa</text></item>
<item><p>223a2</p><section>mdo sde</section><text>de dag sems g.yengs pa yin te/ de dag mgo bregs/ khyim nas phyung / gos tshon can bskon/ dur khrod du spyad pa spyod du bcug /slongs mo ba'i spyod pa la 'dzud/ zan za gcig par byed/ lta ba mi bzad pa'i yid dang ldan pa dang / rtag tu yid</text></item>
<item><p>223a3</p><section>mdo sde</section><text>'byung bar byed/ dben par gnas pa la dga' ba dang / gnas khang du bcug /'dod pa'i dga' ba'i glu gar dang / phreng ba dang / dri dang / byug pa dang / rgyan dang / lhab lhub dang / 'khrig pa'i chos dang / chang ra ro bar 'gyur ba'i btung ba spangs shing</text></item>
<item><p>223a4</p><section>mdo sde</section><text>smra ba nyung bar byed de/ de lta bu'i dge sbyong gi gzugs kyis chad par smra ba/ bdud kyi las la brtson pa de sems can rnams kyi dgrar gyur pa zhig byung ste/ dge sbyong gau ta ma de'i byed pa ni sngon ma thos ma mthong ba yin par kho bos rtogs so zhes</text></item>
<item><p>223a5</p><section>mdo sde</section><text>des srog chags bye ba khrag khrig brgya stong mang po de lta bu'i sdig pa can gyi lta ba 'dzin du bcug go/ /de nas dus gzhan zhig na dge sbyong chen po ud pa la'i gdong gis thos pa/ ga shed kyi ri khrod na kha cig bdag nyid kyang lam ngan par</text></item>
<item><p>223a6</p><section>mdo sde</section><text>zhugs shing gzhan yang lta ba mi bzad pa 'dzin du 'jug ste/ dkon mchog gsum la mi snyan pa sgrogs so zhes thos nas de 'di snyam du sems so/ /bdag gis sems can 'di dag sdig pa'i lta bar song ba las yongs su thar bar ma byas shing</text></item>
<item><p>223a7</p><section>mdo sde</section><text>yang dag pa'i lta ba la ma bkod na bdag dge sbyong du gyur pa don med do/ /ma 'ongs pa'i dus na ldongs par gyur pa'i 'jig rten du bdag ji ltar bla na med pa yang dag par rdzogs pa'i byang chub tu mngon par rdzogs par 'tshang rgya bar bya/ ji ltar rab tu nyam thag par gyur pa'i</text></item>
<item><p>223a8</p><section>mdo sde</section><text>bdud bzhi'i zhags pas bcing bas bcings pa'i sems can rnams yongs su dgrol bar nus snyam ste/ de nas dge sbyong chen po ud pa la'i gdong rtul ba che zhing brtan pa/ snying rje chen po dang ldan pas de bzhin gshegs pa 'od zhi spos snang dpal la zhus te/</text></item>
<item><p>223b1</p><section>mdo sde</section><text>srog chags brgya stong du mas bskor cing mdun du bdar nas mtha' 'khob kyi grong dang / grong khyer dang / grong rdal dang / ri dang / ri brag nyam nga ba'i gnas de dang de dag na spyad pa spyod cing de dang de dag tu sems can de dag la ci nas sems can de dag sdig pa'i lta bar</text></item>
<item><p>223b2</p><section>mdo sde</section><text>song ba las bzlog ste/ yang dag pa'i lta ba la btsud nas bla na med pa yang dag par rdzogs pa'i byang chub tu bkod/ gzhan la la ni rang sangs rgyas kyi theg par smon pa la/ la la ni nyan thos kyi theg pa la/ la la ni 'bras bu la bkod/ la la ni</text></item>
<item><p>223b3</p><section>mdo sde</section><text>rab tu phyung / la la ni dge bsnyen gyi sdom pa la/ la la ni za gcig pa la/ la la ni dus khrims pa la/ la la ni skyabs gsum du 'gro ba la bkod pa de lta bur chos bstan to/ /bud med dag la ni rin po che tog gi gzungs 'di bshad de/</text></item>
<item><p>223b4</p><section>mdo sde</section><text>bud med kyi dngos po las bsgyur nas skyes pa la bkod do/ /srog chags mang po gang de bzhin gshegs pa la the tshom du gyur pa de dag thams cad kyang sdig pa'i lta bar song ba de las bzlog ste/ nyes pa 'chags su bcug nas</text></item>
<item><p>223b5</p><section>mdo sde</section><text>bla na med pa yang dag par rdzogs pa'i byang chub la bkod do/ /de bzhin gshegs pa 'od zhi spos snang dpal de nyid la phul nas rab tu phyung ngo / /shor ba gzhon nu'i tshul ni ma gtogs te/ des 'di ltar ud pa la'i gdong 'dis bdag gi 'khor rnams</text></item>
<item><p>223b6</p><section>mdo sde</section><text>bslus te khrid kyis/ bdag gis kyang 'di bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing der bdud byas te/ 'di ltar mngal na 'dug pa tshun chad 'di la rnam par 'tshe'o/ /de nas phyis</text></item>
<item><p>223b7</p><section>mdo sde</section><text>gtses nas kyang gzhon nu rtsed mo byed pa dang / bzo'i las kyi mtha' dang / klog cing 'dug pa dang / dga' ba'i rtsed mo'i phyir btsun mo'i 'khor gyi nang du song ba nas byang chub kyi shing drung du byang chub kyi snying po la 'dug gi bar du skrag par bya'o/ /</text></item>
<item><p>223b8</p><section>mdo sde</section><text>gegs bya'o/ /byang chub thob nas kyang bstan pa gshig par bya'o/ /zhes smon lam btab bo/ /de nas dge sbyong ud pa la'i gdong gis shor ba gzhon nu'i tshul gyis smon lam de ltar brtul te btab pa la mthu chen po dang 'bad pa</text></item>
<item><p>224a1</p><section>mdo sde</section><text>drag pos dad par byas te sdig pa'i lta ba thibs po de las bzlog nas nyes pa 'chags su bcug ste/ bla na med pa yang dag par rdzogs pa'i byang chab tu sems bskyed du bcug go/ /de nas shor ba gzhon nu'i tshul rab tu dul zhing</text></item>
<item><p>224a2</p><section>mdo sde</section><text>dad pa skyes nas 'di skad du snying rje chen po dang ldan pa khyod gang gi tshe bla na med pa yang dag par rdzogs pa'i byang chub mngon par rdzogs par sangs rgyas pa de'i tshe byang chub thob nas bdag bla na med pa yang dag par rdzogs pa'i byang chub tu lung</text></item>
<item><p>224a3</p><section>mdo sde</section><text>bstan du gsol zhes smon lam btab bo/ /bzhin bzangs dag de'i tshe de'i dus na gang gis de bzhin gshegs pa 'od zhi spos snang dpal de 'khor dang bcas pa la mchod pa dang rim gro rnam pa du ma byas nas srog chags bye ba khrag khrig brgya</text></item>
<item><p>224a4</p><section>mdo sde</section><text>stong du ma dang bcas te khyim nas byung nas rab tu byung zhing / srog chags bye ba khrag khrig brgya stong du ma ni sdig pa'i lta bar song ba las bzlog ste/ theg pa gsum la bkod/ sems can dpag tu med pa ni 'bras bu la bkod/</text></item>
<item><p>224a5</p><section>mdo sde</section><text>bud med bya ba khrag khrig brgya stong tshad med pa ni skyes pa thob par byas pa'i rgyal po ud pa la'i gdong zhes bya bar gyur pa de gzhan yin pa snyam du khyod the tshom 'am/ yid gnyis sam/ som nyi za bar gyur na de ltar mi blta'o/ /</text></item>
<item><p>224a6</p><section>mdo sde</section><text>de ci'i phyir zhe na/ nga de'i tshe de'i dus na gling bzhi la dbang ba'i 'khor los sgyur ba'i rgyal po ud pa la'i gdong zhes bya bar gyur te/ ngas de lta bu'i skyes bu'i mthu byas so/ /bzhin bzangs dag de'i tshe de'i dus na btsun mo dam pa lha mdzes</text></item>
<item><p>224a7</p><section>mdo sde</section><text>shes bya ba gang gis dge sbyong thob par gyur pa de gzhan yin snyam du the tshom 'am/ yid gnyis sam/ som nyi za bar gyur na de ltar mi blta'o/ /de ci'i phyir zhe na/ byang chub sems dpa' sems dpa' chen po byams pa de'i tshe de'i dus na de btsun mo dam</text></item>
<item><p>224a8</p><section>mdo sde</section><text>pa lha mdzes shes bya bar gyur to/ /bzhin bzangs dag de'i tshe de'i dus na the tshom du gyur pa'i srog chags bye ba mang po dang bcas te sangs rgyas la mi snyen pa'i bar du zer ba shor ba gzhon nu'i tshul zhes bya ba de gzhan yin snyam du khyod the tshom 'am/</text></item>
<item><p>224b1</p><section>mdo sde</section><text>yid gnyis sam/ som nyi za bar gyur na de ltar mi blta'o/ /de ci'i phyir zhe na/ bdud sdig can 'di nyid de'i tshe de'i dus na shor ba gzhon nu'i tshul zhes bya bar gyur te/ gang de'i tshe ngas de'i 'khor rab tu phyung nas de'i phyir nga la sems rab tu khro ba</text></item>
<item><p>224b2</p><section>mdo sde</section><text>bskyed nas phyis smon lam btab ste/ khyod nam bla na med pa yang dag par rdzogs pa'i byang chub mngon par rdzogs par sangs rgyas pa de'i tshe khyod kyis bdag bla na med pa yang dag par rdzogs pa'i byang chub tu lung ston cig ces byas so/ /</text></item>
<item><p>224b3</p><section>mdo sde</section><text>rigs kyi bu dag khyed kyis kyang bcom ldan 'das de bzhin gshegs pa 'od zhi spos snang dpal de la ma dad cing ma bsdams pa'i tshig smras te/ sdig pa'i lta bar song ba bzung nas/ ngas khyed sdig pa'i lta bar song ba de las kun thar</text></item>
<item><p>224b4</p><section>mdo sde</section><text>bar byas te rab tu phyung nas/ de tshun chad khyed kyis sangs rgyas stong phrag mang po la bsnyen bkur byas te/ de dag la mchod pa dang rim gro byas/ de dag las chos mnyan te smon lam btab nas pha rol tu phyin pa drug spyad de/</text></item>
<item><p>224b5</p><section>mdo sde</section><text>khyed lus dang / ngag dang / yid kyi nyes par spyad pa'i las de sngon bskal pa du mar ngan song gsum du sdug bsngal myong ngo / /las kyi sgrib pa de nyid kyis da ltar bdud sdig can gyi gnas su skyes so/ /rin po che tog gi gzungs 'di sngon byung ba'i le'u 'di bcom</text></item>
<item><p>224b6</p><section>mdo sde</section><text>ldan 'das de bzhin gshegs pa shAkya thub pas bshad pa na bdud kyi bu mo lnga brgya tsam de dag bud med kyi dngos po mi snang bar gyur nas skyes pa'i dngos por gyur te mi skye ba'i chos la bzod pa thob bo/ /lha dang / mi dang / lha ma yin du bcas pa'i skye dgu'i sems</text></item>
<item><p>224b7</p><section>mdo sde</section><text>can bye ba khrag khrig brgya stong grangs med pa dag gis ni bla na med pa yang dag par rdzogs pa'i byang chub tu sems bskyed de bla na med pa yang dag par rdzogs pa'i byang chub las phyir mi ldog par gyur to/ /de bzhin du sems can bye ba khrag khrig brgya stong grangs med</text></item>
<item><p>224b8</p><section>mdo sde</section><text>dpag tu med pa dag ni nyan thos dang rang sangs rgyas kyi theg pa las phyir mi ldog par gyur to/ /lha dang mi'i bu mo grangs med dpag tu med pa dag ni bud med kyi dngos po las gyur te skyes pa'i dngos po rnyed do/ /'dus pa chen po rin po che tog gi gzungs la sngon</text></item>
<item><p>225a1</p><section>mdo sde</section><text>byung ba'i le'u zhes bya ste gnyis pa'o// // bam po gsum pa'o/ /de nas rin po che tog gi gzungs 'di de bzhin gshegs pa shAkya thub pas bshad pa de'i tshe thams cad dang ldan pa'i 'jig rten gyi khams mi mjed</text></item>
<item><p>225a2</p><section>mdo sde</section><text>'di rgya cher snang bas khyab par gyur te/ sangs rgyas kyi zhing 'di na gling bzhi pa bye ba phrag brgya gang yod pa de dag na 'dod pa'i dbang phyug bdud bye ba phrag brgya gang dag bdud byed pa de dag sangs rgyas kyi mthus dogs pa skyes te/ snang ba chen po 'di gang nas byung zhes</text></item>
<item><p>225a3</p><section>mdo sde</section><text>gling bzhi pa'i 'jig rten gyi khams 'di la blta zhing bdud sdig can zhes bya ba gang gling bzhi pa'i 'jig rten gyi khams de na gnas pa de bdag cag bas stobs che zhing dbang che la mthu che na/ 'di de'i mthu 'am snyam nas/ de nas bdud de dag gis bltas na</text></item>
<item><p>225a4</p><section>mdo sde</section><text>bdud sdig can de mya ngan gyi khang pa na 'dug cing yid rab tu mi dga' ba de mthong ngo / /de nas bdud bye ba phrag brgya po de dag gling bzhi pa'i 'jig rten gyi khams 'di ga la ba dang bdud sdig can gyi khang pa ga la ba der song ste phyin nas bdud sdig can la 'di skad</text></item>
<item><p>225a5</p><section>mdo sde</section><text>ces smras so/ /kye 'dod pa'i dbang phyug ci'i phyir thams cad dang ldan pa'i gling bzhi pa'i 'jig rten gyi khams 'di snang bar byas nas/ khyod mya ngan gyi khang par zhugs te 'dug /de nas 'dod pa'i dbang phyug gis bdud bye ba phrag brgya po de dag la</text></item>
<item><p>225a6</p><section>mdo sde</section><text>rgyas par smras pa/ kye grogs po dag shes par gyis shig /shAkya'i rigs las shin tu g.yo dang sgyur ldan pa'i dge sbyong zhig 'dir skyes te/ de skyes ma thag tu thams cad dang ldan pa'i 'jig rten gyi khams 'di snang bar byas/ rab tu g.yos par</text></item>
<item><p>225a7</p><section>mdo sde</section><text>byas/ 'khrugs par byas te/ dngangs par byas so/ /'jig rten gyi khams ma lus pa 'di na mkhas pa gang su tshangs pa'i dbang po 'am/ klu'i dbang po 'am/ gnod sbyin gyi dbang po 'am/ lha ma yin gyi dbang po 'am/ lto 'phye chen po'i dbang po 'am/</text></item>
<item><p>225a8</p><section>mdo sde</section><text>nam mkha' lding gi dbang po 'am/ mi 'am ci'i dbang po nas/ gzhan yang mi dang mi ma yin pa'i bar du mkhas pa su yang rung / de dag thams cad de la mchod pa'i phyir 'dong ngo / /lo drug gi bar du gcig pu gnyis su med par 'dug ste/ mtshan nyid med</text></item>
<item><p>225b1</p><section>mdo sde</section><text>pa'i sgyu ma bsgrubs pas kho bos kyang rang gi stobs kun bstan par 'dod nas sde dang g.yog bye ba phrag sum bcu rtsa drug dang de'i drung du dong ste kun du bskor nas bdud kyi stobs dang / rnam par 'phrul pa dang / rdzu 'phrul dang / brtson 'grus dang / pha rol gnon pa thams</text></item>
<item><p>225b2</p><section>mdo sde</section><text>cad bstan kyang de'i spu'i khung bu gcig kyang dngangs shing 'jigs par bya ma nus na stan de las bskyod pa lta ci smos/ bgegs gzhan bya bar lta ga la nus te/ dmangs des de lta bu'i sgyu shin du bstan cing sa g.yo bar byas pas kho bo sde dang bcas te pham</text></item>
<item><p>225b3</p><section>mdo sde</section><text>nas shing bcad pa bzhin du sa'i steng du lhung ngo / /de der 'dug ste de 'dra ba'i mtshan nyid med pa'i sgyu ma bsgrubs nas 'di ltar bdud kyi yul thams cad zil gyis mnan te/ rig pa bsgrubs nas stan de las langs te sems can rnams la rab tu bstan nas</text></item>
<item><p>225b4</p><section>mdo sde</section><text>gling bzhi pa'i 'jig rten gyi khams 'di na sems can su mkhas shing shes pa de dag kyang de lta bu'i sgyus 'dun par byas te/ de dag gi sems dang / 'gro ba drug tu skye ba dang / 'gro ba yang kho bos mi shes so/ /gang dag de la skyabs su dong ba de dag gi spu'i</text></item>
<item><p>225b5</p><section>mdo sde</section><text>khung bu gcig tsam yang dngangs pa dang 'khrugs par byed ma nus na de la slu ba 'am bskyod par lta ga la nus te/ deng kho bo'i g.yog mo lnga brgya dang / bu nyi khri dang tshogs kyi 'khor dang bcas te/ dge sbyong gau ta ma dmangs de la skyabs su dong nas chos nyan pa'i phyir</text></item>
<item><p>225b6</p><section>mdo sde</section><text>de'i mdun na 'khod de/ kho bos de dag de dang phral bar ma nus so/ /de'i phyir stobs dang ldan pa/ bsod nams dang ldan pa/ shes pa dang ldan pa/ dbang phyug dang ldan pa khyod kho bo'i grogs gyis dang / shAkya'i bu dmangs de srog dang dbral lo/ /de la sems</text></item>
<item><p>225b7</p><section>mdo sde</section><text>can gang dag skyabs su song ba de dag thams cad kyang rnam par gzhig par bya'o/ /dge sbyong g.yo sgyu can nag po'i phyogs pham par byas te/ bdud kyi phyogs dkar po snang bar byas la/ de phyin chad bde ba la reg par gnas par bya'o/ /de nas bdud</text></item>
<item><p>225b8</p><section>mdo sde</section><text>me 'od ces bya bas 'dzam bu'i gling 'di gang na de bzhin gshegs pa bzhugs shing chos 'chad pa la bltas pa dang / de nas bdud me 'od kyis bcom ldan 'das kyi sku mthong / sgra dbyangs dang ldan pa'i chos ston pa thos so/ /mthong nas de spu zing zhes</text></item>
<item><p>226a1</p><section>mdo sde</section><text>byed cing dngangs par gyur te/ de nas des bdud sdig can de la 'di skad ces smras so/ /ma lus zhing na 'di ni gzugs bzang mchog /bsod nams shes pas ring nas gnas gtsang ste/ /nyon mongs rnam grol lam ldan yun ring lon/ /</text></item>
<item><p>226a2</p><section>mdo sde</section><text>srid pa kun zad mya ngan rnams las thar/ /khyod kyang mi rigs khro ba'i dbang ma 'gro/ /gtso mchog 'di ni srid pa gsum na skyabs/ /'di la zhe sdang cung zad su skyed pa/ /de ni rmongs shing bde ba nyams par 'gyur/ /de nas gzhan yang bdud</text></item>
<item><p>226a3</p><section>mdo sde</section><text>mu khyud bzang po zhes bya bas bdud sdig can la 'di skad ces smras so/ /de ni 'phrul chen bsod nams rab kyi mtshan/ /mi gnas 'gro ba kun las rab tu thar/ /sdug bsngal ma lus zad pa'i lam ston pa/ /bdud brgya kun kyis gtses bar bya mi</text></item>
<item><p>226a4</p><section>mdo sde</section><text>nus/ /sdig can gyis smras pa/ nga yi skye bo dag la dbang byas te/ /khyod kyi skye bo 'di yang de dbang 'gro/ /de yis ring por mi thogs yul stongs byed/ /'u bu cag kyang gang du 'gro bar 'gyur/ /de nas bdud nags kyi rgyal po zhes bya</text></item>
<item><p>226a5</p><section>mdo sde</section><text>ba des 'di skad ces smras so/ /khyod ni rab tu 'byor par gyur pa'i tshe/ /de na khyod kyis rang gi dpa' ba bstan/ /da ni rab tu dpung nyams re chad na/ /de ring ci phyir thams cad mkhyen la sdo/ /bdud ral gri zla ba zhes bya ba des 'di skad</text></item>
<item><p>226a6</p><section>mdo sde</section><text>ces smras so/ /de ni su la'ang yid kyi khro ba med/ /mi gnas de ni bsam pa nyid kyis gtsang / /khams gsum dag las thar zhing 'gro ba rgyu/ /de la gzhan gyis gsad par mi nus so/ /sdig can gyis smras pa/ 'dod khams na 'di</text></item>
<item><p>226a7</p><section>mdo sde</section><text>na sems can gang 'khod pa/ /'dod la chags shing nga rgyal dregs pas myos/ /de dag nga phyir rtag 'brang phyag brnyen te/ /de dag tshogs pas ci phyir de mi sod/ /de nas bdud sa chu zhes bya ba des 'di skad ces smras so/ /snying po med cing sgyu ma smig rgyu 'drar/ /</text></item>
<item><p>226a8</p><section>mdo sde</section><text>dngos po kun shes srid pa rnam par brtul/ /srid par ma chags nam mkha'i ngo bo nyid/ /de la bgegs byed nus par ga la 'gyur/ /sdig can gyis smras pa/ mi yi 'jig rten 'di na de dbang yod/ /bza' btung zhim po sman dang gos rnyed cing / /</text></item>
<item><p>226b1</p><section>mdo sde</section><text>tshor ba gsum yang de yi sems la yod/ /ci phyir de la brlag par bya mi nus/ /bdud sred spong zhes bya ba des 'di skad ces smras so/ /sdig can lto 'phye chen po rnams kyis ni/ /rdzu 'phrul bdag cag yul na ci yod pa/ /don grub 'phrul la</text></item>
<item><p>226b2</p><section>mdo sde</section><text>cha shas mi reg na/ /de la ji ltar brlag par bya bar nus/ /sdig can gyis smras pa/ ngas ni de la zan bcad byas/ /de la rdo ba dag kyang 'phangs/ /de bzhin mi snyan tshig smras nas/ /gnas dag nas kyang rab tu bskyod/ /bdud shes mig</text></item>
<item><p>226b3</p><section>mdo sde</section><text>ces bya ba des 'di skad ces smras so/ /khyod kyis gang tshe de la bgegs byas tshe/ /de ni khros pas cung zad 'tshig pa 'am/ /khyod la khro gnyer bzhin yang bstan byas sam/ /de las khyod kyis tshig ngan mngon thos sam/ /sdig</text></item>
<item><p>226b4</p><section>mdo sde</section><text>can gyis smras pa/ de ni so sor brtags pas rtag tu bzod/ /'dod chags spangs shing zhe sdang gti mug bral/ /de ni sems can kun la byams sems ldan/ /'dre bar spyod pa la yang de rtog go/ /bdud thub dka' zhes bya ba des 'di</text></item>
<item><p>226b5</p><section>mdo sde</section><text>skad ces smras so/ /kun sbyor gsum gyi zhags pas gang bcings pa/ /de la bdag cag nan tan bgegs bya mod/ /des ni skyon dang gti mug zhags pa spangs/ /de la ji ltar brlag par bya bar nus/ /sdig can gyis smras pa/</text></item>
<item><p>226b6</p><section>mdo sde</section><text>stobs thob khyed cag nga yi grogs yin te/ /khyed rnams bag yod byos la de'u re chos/ /thams cad phyogs su ri yi phreng ba dang / /sa 'di ma lus byin gyis chur brlab bo/ /mkha' las mi bzad stug pa'i brag char dang / /lcags kyi phye</text></item>
<item><p>226b7</p><section>mdo sde</section><text>ma'i phung po rab tu dbab/ /lcags mda' mdung thung spu gri mda' bo che/ /de lus phye mar brlag phyir dbab par bya/ /kun nas rab tu rno ba'i rdo rje dang / /mdung thung ral gri tho ba rnams phab la/ /'bar ba mngon 'phags sbyor ba de dag gis/ /</text></item>
<item><p>226b8</p><section>mdo sde</section><text>shAkya'i bu de thal bar brlag par bya/ /de bzhin du bdud bye ba'i bar du thams cad kyis tshigs su bcad pa smras so/ /de nas bdud de dag thams cad kyis mgrin gcig tu 'di skad ces smras so/ /de bzhin du 'dong bar bgyi'o/ /</text></item>
<item><p>227a1</p><section>mdo sde</section><text>rang rang gi gnas nas go bgos la sde dang g.yog tu bcas te 'dong ngo / /bdag cag gi rdzu 'phrul dang / stobs kyi yul de dag thams cad bstan par ni bya na/ dge sbyong gau ta ma de rtsal ci 'dra ba de'i mod la rab tu ston te/ khyod rang gis</text></item>
<item><p>227a2</p><section>mdo sde</section><text>rigs par 'gyur ro/ /de nas bdud bye ba rang rang gi gnas nas go bgos te/ bdud bye ba re re zhing yang g.yog stong stong ya lad rnam pa mang po gyon pa/ lag cha sna tshogs thogs pa/ go cha rnam pa sna tshogs bgos pa dag dang chas te/</text></item>
<item><p>227a3</p><section>mdo sde</section><text>de'i nub mo 'das nas 'dzam bu'i gling 'dir phyin te/ yul ang ga ma ga d+hA'i drang thad kyi nam mkha' la 'khod nas gling bzhi pa'i 'jig rten gyi khams 'di na lha dang / klu dang / gnod sbyin dang / dri za dang / lha ma yin dang nam mkha' lding dang /</text></item>
<item><p>227a4</p><section>mdo sde</section><text>mi 'am ci dang / lto 'phye chen po dang / yi dgas dang / sha za dang / grul bum gang dag bcom ldan 'das la sems ma dad cing gus par bya ba yid la byed pa med par gyur la/ chos dang dge 'dun la'ang sems ma dad pa yod pa de dag thams cad bdud</text></item>
<item><p>227a5</p><section>mdo sde</section><text>sdig can gyis bcom ldan 'das bgrongs su bcug nas/ de dag kyang lag cha dang / go cha sna tshogs dang chas te de nyid na 'khod do/ /bdud sdig can ni dbang phyug chen po'i gzugs su bsgyur nas/ drang srong skar ma la dga' ba zhes bya ba</text></item>
<item><p>227a6</p><section>mdo sde</section><text>dbang phyug chen po la dad pa/ rig pa'i gnas bcwa brgyad kyi pha rol tu phyin pa/ rdzu 'phrul gyi yul gyi pha rol tu son pa/ g.yog lnga brgya yod pa/ gangs kyi ri'i ngos la gnas pa de'i mdun du 'dug ste 'di skad ces smras so/ /gau ta ma rigs las</text></item>
<item><p>227a7</p><section>mdo sde</section><text>skyes pa'i drang srong mchog / /mkhas shing mngon par shes pa dag la gnas/ /ang ga ma ga d+hA na der 'dug de ring ni/ /rgyal po'i khab tu nges par bsod snyoms spyod/ /brten por sna tshogs gsal ba'i gtams rnams kyis/ /de dang</text></item>
<item><p>227a8</p><section>mdo sde</section><text>khyod du lhan cig smra bar byos/ /der khyod mngon shes dbang po lnga po yang / /gdon mi za bar rab tu thob par 'gyur/ /de nas bdud sdig can gyis tshigs su bcad pa 'di smras te/ de nyid du mi snang bar gyur nas rang gi gnas su song ste/</text></item>
<item><p>227b1</p><section>mdo sde</section><text>rang gi 'khor gyi bdud rnams la bsgo ba/ ngas deng mi mtshungs blos bsams ci 'dra nga las khyod nyon cig /bdag yul bdud kyi dregs chen 'joms pa'i sgyu de mi ston par/ /rdzu 'phrul mthu dang ldan de shAkya'i bu la rang dgar smra/ /de rtag tshig 'jam</text></item>
<item><p>227b2</p><section>mdo sde</section><text>slob ma dag la brtse ba bu la ma byams bzhin/ /de yi slob ma rgyags spangs gdon mi za bar snga dro ni/ /grong khyer dag tu g.yeng ba med par mthar gy-is rgyu ba na/ /de dag glu gar snyan mchog tshul gyis rang dgar myur du gzungs/ /de thos shAkya</text></item>
<item><p>227b3</p><section>mdo sde</section><text>khyu mchog ci nas yid spro med par bya/ /bdud gzhan zhig gis smras pa/ glang chen rnga mo seng ge ma he stag gtum sgra drag dbyar dus kyi/ /'brug sgra 'byin pa lta bu du ma grong de'i phyi rol myur sprul te/ /bdag cag lag cha mtshon thogs 'dug</text></item>
<item><p>227b4</p><section>mdo sde</section><text>pa ngo mtshar mngon sum de mthong na/ /bslad cing mi dran rdzu 'phrul stor te de nas tha dad phyogs su 'gro/ /bdud gzhan zhig gis smras pa/ lam srang bzhi mdo rta babs dag na mi sdug gdong mdangs 'khod/ /sna tshogs mtshon rnon mda' chen</text></item>
<item><p>227b5</p><section>mdo sde</section><text>mda' zhags brla dgas ral gri thogs/ /nam mkha' las kyang mtshon cha'i sgra grag sprin las lce yang 'bebs/ /de nas sa g.yos 'jigs pas dbang med myur du ma rung 'gyur/ /bdud de dag gis bdud kyi yul gyi stobs dang / rnam par sprul pa ji lta ba de bzhin</text></item>
<item><p>227b6</p><section>mdo sde</section><text>du thams cad rgya cher byas so/ /bcom ldan 'das kyis kyang thams cad dang ldan pa'i stong gsum gyi stong chen po'i 'jig rten gyi khams 'di rdo rjer byin gyis brlabs nas bdud kyi sgra yang mi 'byin/ phyogs bzhi na me dang ri yang med/ sprin nag po yang med/</text></item>
<item><p>227b7</p><section>mdo sde</section><text>dus ma yin pa'i rlung yang med de/ sangs rgyas kyi stobs dang byin gyis brlabs kyis glu gang yang tha na char pa/ thigs pa gcig tsam yang mi 'bebs so/ /yang de'i tshe nyan thos chen po bzhi snga dro chos gos dang sham thabs bgos/ lhung bzed thogs</text></item>
<item><p>227b8</p><section>mdo sde</section><text>nas rgyal po'i khab kyi grong khyer chen por bsod snyoms kyi phyir zhugs te/ de nas tshe dang ldan pa shA ri'i bu grong khyer gyi lho phyogs kyi sgo nas rgyal po'i khab kyi grong khyer chen por bsod nams kyi phyir zhugs pa dang / grong khyer gyi sgo de na bdud gzhon nu shin du</text></item>
<item><p>228a1</p><section>mdo sde</section><text>dar la bab pa/ byad bzhin bzang ba/ btsun pa'i cha byad dang 'dra ba lnga bcu glu len gar byed cing kun tu rgyu ste/ de dag gis lag pa gnyis kyis tshe dang ldan pa shA ri'i bu la bzung nas srang du rgyug cig glu len gar byed de/ shA ri'i bu la 'di skad</text></item>
<item><p>228a2</p><section>mdo sde</section><text>ces smras so/ /dge sbyong glu long shig /dge sbyong gar byos shig /shA ri'i bus smras pa/ grogs po dag khyed kyis sngon ma thos pa'i glu thos par bya yis nyon cig /bdud gzhon nu de dag thams cad kyis bcom bskyungs pa dang / tshe dang ldan pa shA ri'i</text></item>
<item><p>228a3</p><section>mdo sde</section><text>bu rgyug cing glu'i dbyangs kyis 'di skad ces smras so/ /skye mched dag gis shin du chog /skye mched dag gis bdag cag bslus/ /skye mched dag ni gsod pa ste/ /skye mched dag gis mthar dbyung ngo / /phung po byas pas shin du chog /phung po byas</text></item>
<item><p>228a4</p><section>mdo sde</section><text>pas bdag cag bslus/ /phung po byas pa gsod pa ste/ /phung po byas pa ngas mthar dbyung / /'di lta ste/ ba ha ra/ ba ha ra/ b+ha ra ba ha/ ma ri tsai ba ha/ sa t+ya ba ha a ma ba ha swAhA/ gnas brtan shA ri'i bu rgyug cing / glu'i dbyangs kyis tshigs</text></item>
<item><p>228a5</p><section>mdo sde</section><text>su bcad pa 'di dag dang / gsang sngags kyi tshig 'di dag smras pa dang / de nas bdud gzhon nu lnga bcu po de dag shin tu dga' ste yid rab tu dad nas 'di skad ces smras so/ /mgon po bdag cag de ring bzod par gsol/ /'gro ba'i gnyen gcig ston</text></item>
<item><p>228a6</p><section>mdo sde</section><text>pa'i mchog khyod de/ /phung po khyod kyis ji ltar 'jigs bcas bshad/ /bdag cag de ltar rtag tu de mngon sum/ /bdud gzhon nu lnga bcu po de dag thams cad kyis srang gi dbus der tshe dang ldan pa shA ri'i bu'i rkang pa la mgo bos phyag 'tshal te/</text></item>
<item><p>228a7</p><section>mdo sde</section><text>chos mnyan pa'i phyir de'i mdun du 'dug go/ /de nas maud gal gyi bu grong khyer gyi shar phyogs kyi sgo nas rgyal po'i khab kyi grong khyer chen por bsod snyoms kyi phyir zhugs pa dang / de nas yang bdud gzhon nu lnga bcu nas glu'i dbyangs kyi bar</text></item>
<item><p>228a8</p><section>mdo sde</section><text>du ste 'di skad ces smras so/ /khams nyid dag gis shin du chog /khams nyid dag gis bdag cag slus/ /khams nyid dag ni gsod pa ste/ /khams nyid bdag gis mthar dbyung ngo / /tshor ba dag gis shin du mchog /</text></item>
<item><p>228b1</p><section>mdo sde</section><text>tshor ba dag gis bdag cag bslus/ /tshor ba dag ni gsod pa ste/ /tshor ba dag gis mthar dbyung ngo / /sems pa dag gis shin du chog /sems pa dag gis bdag cag bslus/ /sems pa dag ni gsod pa ste/ /sems pa bdag gis</text></item>
<item><p>228b2</p><section>mdo sde</section><text>mthar dbyung ngo / /'du shes byas pas shin du chog /'du shes byas pas bdag cag bslus/ /'du shes byas pa gsod pa ste/ /'du shes byas pas ngas mthar dbyung / /'khor ba dag gis shin du chog /'khor ba dag gis bdag cag</text></item>
<item><p>228b3</p><section>mdo sde</section><text>bslus/ /'khor ba dag ni gsod pa ste/ /'khor ba bdag gis mthar dbyung ngo / /'di lta ste/ A ma ba/ A ma ba/ A ma ba/ a ra dza/ na ra dza ha sha ma mya tha/ sha ma mya tha/ ga ga na ba swA hA tshe dang ldan pa maud gal gyi bu chen po rgyug cing glu'i dbyangs</text></item>
<item><p>228b4</p><section>mdo sde</section><text>kyis tshigs su bcad pa 'di dag dang / gsang sngags kyi tshig 'di dag smras pa dang / de nas bdud gzhon nu lnga bcu po de dag shin du dga' ste yid rab tu dad nas 'di skad ces smras so/ /'phrul ldan sbas pa 'phags lam thub dbang sras/ /</text></item>
<item><p>228b5</p><section>mdo sde</section><text>'khor ba'i nyes la mnyam lta chos kyi sgron/ /sdig spangs bdag cag ri mo gus pa skyes/ /sangs rgyas chos mchog dge 'dun deng skyabs so/ /bdud gzhon nu lnga bcu po de dag thams cad kyis srang gi dbus der tshe dang ldan pa maud gal gyi</text></item>
<item><p>228b6</p><section>mdo sde</section><text>bu chen po'i rkang pa la mgo bos phyag 'tshal te/ chos mnyan pa'i phyir de'i mdun du 'dug go/ /de nas tshe dang ldan pa byams ma'i bu gang po grong khyer gyi byang phyogs kyi sgo nas rgyal po'i khab kyi grong khyer chen por bsod snyoms kyi phyir zhugs</text></item>
<item><p>228b7</p><section>mdo sde</section><text>pa dang / de nas yang bdud gzhon nu lnga bcu nas glu'i dbyangs kyi bar du ste 'di skad ces smras so/ /reg pa byas pas shin du chog /reg pa byas pas bdag cag bslus/ /reg pa byas pas gsod pa ste/ /reg pa bdag gis mthar 'byung ngo / /</text></item>
<item><p>228b8</p><section>mdo sde</section><text>bdag po dag gis shin du chog /bdag po dag gis bdag cag bslus/ /bdag po dag ni gsod pa ste/ /bdag po bdag gis mthar dbyung ngo / /'khor ba dag gis shin du chog /'khor ba dag gis bdag cag bslus/ /'khor ba dag ni gsod pa ste/ /</text></item>
<item><p>229a1</p><section>mdo sde</section><text>'khor ba dag gis mthar dbyung ngo / /srid pa kun gyis shin du chog /srid pa kun gyis bdag cag bslus/ /srid pa kun ni gsod pa ste/ /srid pa kun ni ngas mthar dbyung / /'dod pa'i dga' bas shin du chog /'dod pa'i dga' bas</text></item>
<item><p>229a2</p><section>mdo sde</section><text>bdag cag slus/ /'dod pa'i dga' bas gsod pa ste/ /'dod pa'i dga' ba ngas mthar dbyung / /grogs dag tshe 'di myur 'gro ste/ /ri gzar chu drag mgyogs 'dra na/ /byis pa'i skye bos mi shes te/ /mi mkhas gzugs kyi dregs pas myos/ /de bzhin du sbyar te/ mi mkhas sgra'i</text></item>
<item><p>229a3</p><section>mdo sde</section><text>dregs pas myos/ /mi mkhas dri yi dregs pas myos/ /mi mkhas ro yi dregs pas myos/ /mi mkhas reg gi dregs pas myos/ /grogs dag tshe 'di myur 'gro ste/ /ri bzar chu drag mgyogs 'dra na/ /byis pa'i skye bos mi shes te/ /mi mkhas</text></item>
<item><p>229a4</p><section>mdo sde</section><text>chos kyi dregs pas myos/ /mi mkhas phung po'i dregs pas myos/ /mi mkhas khams kyi dregs pas myos/ /mi mkhas longs spyod dregs pas myos/ /mi mkhas bde ba'i dregs pas myos/ /mi mkhas rigs kyi dregs pas myos/ /</text></item>
<item><p>229a5</p><section>mdo sde</section><text>mi mkhas 'dod pa'i dregs pas myos/ /grogs dag tshe 'di myur 'gro ste/ /ri gzar chu drag mgyogs 'dra na/ /byis pa'i skye bos mi shes te/ /mi mkhas kun gyi dregs pas myos/ /'di lta ste/ kharga ba/ kharga ba/ kharga ba/</text></item>
<item><p>229a6</p><section>mdo sde</section><text>mun nyi ni/ a brta/ bi brta/ kha brte/ pra ma ar+tha/ dz+yo ti ra brta swA hA/ tshe dang ldan pa byams ma'i bu gang po rgyug cing glu'-i dbyangs kyis bdud kyi bu rnams la tshigs su bcad pa 'di dang / gsang sngags kyi tshig 'di dag smras pa dang /</text></item>
<item><p>229a7</p><section>mdo sde</section><text>de nas bdud gzhon nu lnga bcu po de dag shin du dga' ste/ yid rab tu dga' nas 'di skad ces smras so/ /khams rnams sgyu ma smig rgyu 'dra ba dang / /'tsho ba'i 'jig rten rtog pas bskyed pa dang / /zhi ba'i lam yang khyod kyis nye bar bstan/ /</text></item>
<item><p>229a8</p><section>mdo sde</section><text>mchog sbyin dkon mchog gsum la skyabs su mchi/ /bdud gzhon nu lnga bcu po de dag thams cad kyis srang gi dbus der tshe dang ldan pa byams ma'i bu gang po'i rkang pa la mgo bos phyag 'tshal te/ chos mnyan pa'i phyir de'i mdun du 'dug go/ /</text></item>
<item><p>229b1</p><section>mdo sde</section><text>yang de'i tshe tshe dang ldan pa rab 'byor nub phyogs kyi sgo nas rgyal po'i khab kyi grong khyer chen por bsod snyoms kyi phyir zhugs pa dang / grong khyer gyi sgo de na bdud gzhon nu shin du dar la bab pa/ byad bzhin bzang ba btsun pa'i cha byad 'chang ba lnga bcu</text></item>
<item><p>229b2</p><section>mdo sde</section><text>glu len gar byed cing kun tu rgyu ba de dag gis lag pa gnyis kyis tshe dang ldan pa rab 'byor la bzung nas srang du rgyug cing glu len gar byed de/ rab 'byor la 'di skad ces smras so/ /dge sbyong glu long shig /dge sbyong gar byos shig /</text></item>
<item><p>229b3</p><section>mdo sde</section><text>rab 'byor gyis smras pa/ grogs po dag khyed kyis sngon ma thos pa'i glu thos par bya yis nyon cig /de dag gis gcom bskyungs pa dang / tshe dang ldan pa rab 'byor rgyug cing glu'i dbyangs kyis 'di skad ces smras so/ /dngos po thams</text></item>
<item><p>229b4</p><section>mdo sde</section><text>cad mi rtag sgyu ma chu bur bzhin/ /'dus byas g.yo ba'i rang bzhin gang la'ang rtag pa med/ /smig rgyu mthong nas zhig bzhin de la ther zug med/ /chos kun myur du 'jig par blo dang ldan pas shes/ /sdug bsngal chos gzir byas pa thams</text></item>
<item><p>229b5</p><section>mdo sde</section><text>cad gar chags pa/ /reg kun sdug bsngal khur yin tshor ba dag kyang med/ /ji ltar dad pa byang chub lam bsgom bsten byed pa/ /de ltar sdug bsngal kun thar byed grogs gang yang med/ /chos kun mtshan nyid gcig ste 'du shes spangs</text></item>
<item><p>229b6</p><section>mdo sde</section><text>pa dge/ /bdag med ldan pas spyod kun rdzas kyi mtshan nyid bdag /srog dang gso ba gang zag dang ni byed pa med/ /bdud kyi g.yo dag thong la sems ni byang chub bsngos/ /nam mkha'i glog bzhin dbang po dag la rnam shes 'byung / /</text></item>
<item><p>229b7</p><section>mdo sde</section><text>reg dang tshor dang sems pa thams cad bdag med de/ /tshul bzhin brtags na rdzas ni ci yang yod ma yin/ /byis pa'i sde rnams bslus pas 'khrul 'khor bzhin du 'jug /phung por thams cad tshul bzhin brtags na byed pa med/ /yang dag</text></item>
<item><p>229b8</p><section>mdo sde</section><text>mtha' ni stong zhing mtha' rnams kun dang bral/ /byang chub lam spyod des ni 'dren pas byang chub brnyes/ /rmongs med chos nyid 'di ni chos su skyob pas gsungs/ /'di lta ste/ su mun de/ bi mun de/ sun da dza ti/ si li si li si li/</text></item>
<item><p>230a1</p><section>mdo sde</section><text>a ba si li/ a ba ha si li/ ta thA tA si li/ b+hu ta ko Ti si li swAhA/ tshe dang ldan pa rab 'byor rgyug cing glu'i dbyangs kyis tshigs su bcad pa 'di dag dang / gsang sngags kyi tshig 'di dag smras pa dang / de nas bdud gzhon nu lnga bcu po de dag</text></item>
<item><p>230a2</p><section>mdo sde</section><text>shin du dga' ste/ yid rab tu dad nas 'di skad ces smras so/ /sdig pa'i grogs kyi dbang song 'di 'dra'i chos ma thos/ /gti mug mi shes dngos pos sdig las ci bgyis pa/ /rgyal ba'i sras la bdag cag mngon sum deng bshags na/ /</text></item>
<item><p>230a3</p><section>mdo sde</section><text>'gro la phan phyir sangs rgyas nyid du smon dge 'debs/ /bdud gzhon nu lnga bcu po de dag thams cad kyis srang gi dbus der tshe dang ldan pa rab 'byor gyi rkang pa la mgo bos phyag 'tshal te/ chos mnyan pa'i phyir de'i mdun du 'dug go/ /</text></item>
<item><p>230a4</p><section>mdo sde</section><text>yang de'i tshe na sangs rgyas kyi mthus srang de dpag tshad brgya tsam du go skabs yangs par snang ste/ srang de'i dbus na gnas brtan shA ri'i bu ni byang phyogs su bltas te 'dug /maud gal gyi bu chen po ni nub phyogs su bltas te 'dug /gang po ni</text></item>
<item><p>230a5</p><section>mdo sde</section><text>lho phyogs su bltas te 'dug /rab 'byor ni shar phyogs su bltas te 'dug nas gcig nas gcig tu dpag tshad phyed phyed tsam na 'khod do/ /nyan thos chen po bzhi po de dag gi dbus kyi sa'i phyogs na khru lnga bcus 'khor ba'i pad ma chu ba ni 'dzam bu'i</text></item>
<item><p>230a6</p><section>mdo sde</section><text>chu bo'i gser/ 'dab ma ni bai dUr+ya sngon po/ /ze ba ni dpal gyi snying po/ /snying po ni mu tig /dri ni lha'i spos las lhag pa/ 'jig rten las 'das pa'i dge ba'i rtsa ba las skyes pa zhig byung ste/ pad mo de las snang ba byung ngo / /snang ba des stong</text></item>
<item><p>230a7</p><section>mdo sde</section><text>gsum gyi stong chen po'i 'jig rten gyi khams snang bar gyur te/ srang de na pad ma de 'phang du mi gsum gyi khrun tsam du snang ngo / /rgyal chen bzhi'i ris kyi lha'i bar du ni pad ma de'i 'phang du lta'i dpag tshad lnga bcu par snang ngo / /sum bcu rtsa gsum</text></item>
<item><p>230a8</p><section>mdo sde</section><text>pa'i lha'i nang du ni pad ma de'i 'phang du ni dpag tshad brgya par snang ngo / /'og min gyi lha'i bar du ni pad ma de'i 'phang dpag tshad phyed par snang ngo / /pad+ma de'i 'dab ma dag las tshig dang don dang tshigs su bcad pa sna tshogs byung ste/ sems can gang dag sa 'di la</text></item>
<item><p>230b1</p><section>mdo sde</section><text>gnas pa de dag gis tshigs su bcad pa 'di dag thos so/ /sangs rgyas zhing 'dir gang zag sdig pa med pa gcig skyes pa/ /gcig pus bdud kyi sde ni dpung dang bzhon par bcas pa bcom/ /sangs rgyas dpa' bo gcig gis chos kyi 'khor lo rab tu</text></item>
<item><p>230b2</p><section>mdo sde</section><text>bskor/ /nyag cig 'gro ba dag la phan phyir byon pa the tshom med/ /mkhas pa bstan bcos tshul mang rig pa chos don mthar 'dod pa/ /tshul shes pang nas skyes dang nye rgyal mchog 'dir ston pas btul/ /'gro ba kun la phan don rig mkhas dam</text></item>
<item><p>230b3</p><section>mdo sde</section><text>chos gsung ba che/ /thub pa smra mchog 'jig rten kun gyis mchod pas de ring gshegs/ /dus gsum gshegs pa ston pa dge sbyong rgyal po bslab gsum 'chang / /tshad med chos don rig pa mi dang lhar bcas 'gro ba skyob/ /'jig rten don dang phan</text></item>
<item><p>230b4</p><section>mdo sde</section><text>spyod mkhas pa ye shes chen po'i sgron/ /dam pa gsung ba dri ma gsum spangs de ring 'dir kun ston/ /sdug bsngal phongs pa'i 'gro ba thams cad rnam grol zhing / /'jig rten don slad mi bsnyel blo gros mnga' bas spyad/ /ma rig pa yis bsgribs</text></item>
<item><p>230b5</p><section>mdo sde</section><text>pa'i mig can dag la yang / /dam pa'i chos kyis mig ni ji bzhin rab tu sbyin/ /thams cad ldan pa'i 'khor 'di 'dir ni tshogs 'gyur gyis/ /don gyi dam pa gzigs pa gzugs bzang mchog mnga' la/ /stobs dang ldan zhing mchog dang mchog</text></item>
<item><p>230b6</p><section>mdo sde</section><text>ma yin mkhyen pa/ /smra ba'i seng ge ring por mi thogs 'dir gshegs so/ /'gro ba sdug bsngal rgya mtshor gnas pa gzigs nas ni/ /dbang po drug gi sdom pa'i mchog la rab gnas shing / /mngon par shes pa drug mkhyen drug gi rjes 'brang</text></item>
<item><p>230b7</p><section>mdo sde</section><text>ba/ /de ni chos kyi rnga chen brdung du yang dag gshegs/ /dbang po drug gi grong khyer gnas rnams rab 'joms pa/ /don mchog dran pa drug gi kha lo bsgyur dbang po/ /pha rol chos drug mchog rnams rab tu bshad pa'i phyir/ /drug gi</text></item>
<item><p>230b8</p><section>mdo sde</section><text>sa bon smra ba'i seng ge 'dir gshegs so/ /'dod pa na spyod pa'i lha'i ris drug gi bar du pad ma de las tshigs su bcad pa 'di dag byung ngo / /khyed cag tshogs te de ring dga' ba spyod/ /bag med sems pa srid dang rgyags pas bsgribs/ /</text></item>
<item><p>231a1</p><section>mdo sde</section><text>rtag tu rmongs shing dga' ba'i skom gyis myos/ /bag med gyur pas bde gshegs mchod mi byed/ /'dod pa mi rtag chu yi zla ba bzhin/ /skye dgu'i 'khor ba'i zhags pa shin du sra/ /dga' ba dag la bag med ma thar ba/ /nam yang mya ngan</text></item>
<item><p>231a2</p><section>mdo sde</section><text>'da' bar mi 'gyur ro/ /rtag tu bag med zhi ba'i phyir mi 'jug /dge dang mi dge sngon byas ma mthong ngam/ /rga dang na 'chi'i 'jigs pas kun zin cing / /khyed cag ngan song sa la rab tu zhugs/ /sbyin dang dul dang kun sdom bag yod la/</text></item>
<item><p>231a3</p><section>mdo sde</section><text>sten cig sngon gyi legs byas rnams kyang bsrung / /'dod pa mi gtsang mtha' med kun spongs la/ /bde bar gshegs pa'i skyabs su nye bar dong / /song ste de yi bka' la rab tu nyon/ /legs bshad de ni khyod kyi don chen te/ /shes</text></item>
<item><p>231a4</p><section>mdo sde</section><text>rab rnams grol rab tu zhi ba'i rgyu/ /dam pa'i chos ldan mnyan pa don chen no/ /lha yi ris bcu drug gi bar du pad ma de'i 'dab ma las tshigs su bcad pa 'di lta bu 'di dag byung ngo / /mnyam bzhag bsam tan dga' ba nyon mongs med/ /</text></item>
<item><p>231a5</p><section>mdo sde</section><text>rab tu bsgrim te chos la rnam par bsgoms/ /ma 'khrul sems dang rnam par thar 'dod pas/ /zhe sdang rab tu spangs pa'i blo gyis shig /rnam pa bcu gsum mtshan ma bstan pa yi/ /bzod pa mchog la rnams par bsgom par gyis/ /</text></item>
<item><p>231a6</p><section>mdo sde</section><text>des ni na dang rga las thar ba yi/ /shin du rnam thar myur du thob par 'gyur/ /gang rnams gzugs kyi rnam rtog srog la chags/ /ther zug rtag pa bdag brtan dngos por lta/ /de dag gi ni skye ba'i rgyun mi 'chad/ /de rnams ngan song sa la shin du</text></item>
<item><p>231a7</p><section>mdo sde</section><text>'bab/ /rtag tu khams gsum bdag med rdzas med cing / /byed med rang dbang med par rnam par bltas nas/ /rjes su 'thun pa'i bzod pa gang sgom pa/ /de dag 'gro ba kun las thar bar 'gyur/ /skye dang 'jig grol chos 'di thams cad</text></item>
<item><p>231a8</p><section>mdo sde</section><text>la/ /nam mkha' 'dra bar gang rnams sgom byed pa/ /de dag 'chi med rga med na ba'ang med/ /ngan 'gro med cing mi sdug phrad pa'ang med/ /gang rnams dbang po dag la yid mi chags/ /lam de mchog ste shin tu dag pa yin/ /</text></item>
<item><p>231b1</p><section>mdo sde</section><text>da ltar shAkya seng ge 'di bzhin du/ /bdud rnams bzhi po rnam par 'joms par 'gyur/ /gang dag g.yo ba btul nas gnyis spang phyir/ /ci yang med cing mtshan ma kun spangs pa/ /tshul gcig rnam par sgom par byed pa rnams/ /de dag</text></item>
<item><p>231b2</p><section>mdo sde</section><text>la ni lam mchog 'di bshad do/ /bdag po med cing byed pa med gyur par/ /chos 'di thams cad stong par bsgoms nas su/ /smon pa spangs na bla na med pa yi/ /byang chub nam mkha'i rang bzhin reg par 'gyur/ /de lta bu'i don gyi tshig gis</text></item>
<item><p>231b3</p><section>mdo sde</section><text>chos kyi sgra de dag byung bas 'jig rten gyi khams 'dir mi dang mi ma yin pa de dag tshogs te/ srang gi dbus na pad ma de 'khor bar 'dug go/ /'og min gyi lha grangs med dpag tu med pa'i bar du 'og min nas babs nas chos mnyan pa'i phyir</text></item>
<item><p>231b4</p><section>mdo sde</section><text>pad ma de'i 'khor yug tu 'khod do/ /bdud sdig can gyis tshigs su bcad pa de dag thos nas kun du bltas te/ rgyal po'i khab kyi grong khyer chen po'i srang gi dbus na pad ma de las 'di lta bu'i tshigs su bcad pa dag byung ste/ chos</text></item>
<item><p>231b5</p><section>mdo sde</section><text>mnyan pa'i phyir mi bye ba khrag khrig brgya stong grangs med dpag tu med pa dag gis pad ma de 'khor bar 'khod pa mthong ngo / /de nas bdud sdig can gyis steng du bltas na 'dod pa na spyod pa'i lha drug gi gnas thams cad na yang chos mnyan pa'i</text></item>
<item><p>231b6</p><section>mdo sde</section><text>phyir lha bye ba khrag khrig brgya stong grangs med dpag tu med pa dag gis pad ma de 'khor bar 'khod pa mthong ngo / /de nas bdud sdig can rab tu sdug bsngal zhing yid mi bde nas yid la bcags te/ spu zing zhes byed par gyur cing / lus rngul te</text></item>
<item><p>231b7</p><section>mdo sde</section><text>lus 'dar nas nam mkha' la rgyug cing skad chen po bos te bdud gzhan la 'di skad ces smras so/ /mi 'gyur yid kyis nga yi tshig nyon la/ /nga la stobs med bdag yul 'dir dbang med/ /thub stobs yon tan shin du dri</text></item>
<item><p>231b8</p><section>mdo sde</section><text>med de/ /skye bo brtan phyir 'jig rten 'dir 'dug go/ /lha mi dga' ba'i dam pa 'dir byung ste/ /'gro mchog ma lus nges par nye bar dong / /bde gshegs tshig la skom zhing rab tu dga'/ /yon tan rab mchog zhi ba'i lam du 'gro/ /</text></item>
<item><p>232a1</p><section>mdo sde</section><text>'di ni 'jig rten gsum po slu ba dge sbyong sgyu yin te/ /lha mi mang po thams cad yid gcig pad ma 'khor bar 'dug /da ni 'jigs pa'i skad phyung myur du ri yi char phob ste/ /ci nas bdud kyi sde btsan mtshon gyis deng bcom 'dir</text></item>
<item><p>232a2</p><section>mdo sde</section><text>brlag gyis/ /de nas bdud gzhan zhig gis bdud sdig can la 'di skad ces smras so/ /bdag gi phan byed tshig 'di nyon cig khyod kyi chos rig na/ /bdag sde brlag pa mthong yang zhi bar ci yi phyir mi 'gro/ /bde gshegs gzi brjid</text></item>
<item><p>232a3</p><section>mdo sde</section><text>sku dang dpal 'chang gzugs mthong bdag cag myos/ /sangs rgyas 'dren pa ma gtogs 'di na skyabs rab mchog gzhan med/ /de nas bdud gzhan zhig rab tu ngu zhing gdong mchog tu khro bas non pas bdud sdig can la 'di skad ces smras</text></item>
<item><p>232a4</p><section>mdo sde</section><text>so/ /log pa'i lam du zhugs shing lam dman pa/ /bdag gi stobs mthu med pa 'ang mi shes sam/ /'dren pa la yang gang phyir khyod sdo ba/ /ngo mi tsha 'am 'dzem par mi bya 'am/ /bdag cag stobs ni shin du brlag par 'gyur/ /</text></item>
<item><p>232a5</p><section>mdo sde</section><text>sangs rgyas mthu yis 'gro ba ma lus pa/ /pad ma'i drung du nye bar der 'dong ste/ /chos thos tshim pas lus kyang shin du dag /bdag cag rnam par 'jigs shing skrag gyur te/ /lus ni dri nga stobs dang brtson 'grus stor/ /ci tsam</text></item>
<item><p>232a6</p><section>mdo sde</section><text>skad cig brlag par ma gyur pa/ /de yi bar du thub dbang skyabs su 'dong / /de nas bdud gzhan zhig gis thal mo sbyar te 'di skad ces smras so/ /sdig can khyod ni chos kyi spyod pa spangs shing sdig byed dga'/ /sangs rgyas mgon 'di 'gro ba'i</text></item>
<item><p>232a7</p><section>mdo sde</section><text>phan don mkhas shing dge ba'i mchog /grong khyer 'dir byon bdag cag myur du dga' zhing dang bas blta/ /'jig rten gsum mchod srogs chags kun gyi sman la skyabs su 'dong / /de nas nam mkha' de nyid nas bdud dbyangs kyi blo</text></item>
<item><p>232a8</p><section>mdo sde</section><text>gros shes bya ba des sgra chen por 'di skad ces smras so/ /khyed kun tshogs pas gus shing dga' ldan nga yi tshig nyon cig /sdig pa'i lta ba kun bzlog lus btud ngag yid 'thun spyod de/ /khro spangs rab dga' thub pa'i gsung</text></item>
<item><p>232b1</p><section>mdo sde</section><text>mchog la yang dga' dad bskyed/ /sangs rgyas mngon sum rnyed dka' skyabs dong de ring gus par mchod/ /de nas skad cig de nyid la bdud thams cad nam mkha' las babs nas/ rgyal po'i khab kyi grong khyer gyi sgo rin po che sna bdun las</text></item>
<item><p>232b2</p><section>mdo sde</section><text>byas te/ bdud la la ni 'khor los bsgyur ba'i rgyal po'i cha byad du bdag nyid mngon par sprul nas/ bcom ldan 'das la mchod pa'i phyir 'bad cing 'khod do/ /la la ni tshangs pa'i cha byad du/ la la ni dbang byed kyi cha byad du/ la la ni dbang phyug</text></item>
<item><p>232b3</p><section>mdo sde</section><text>chen po'i cha byad du/ la la ni sred med kyi bu'i cha byad du/ la la ni dga' ldan pa'i cha byad du/ la la ni 'thab bral ba'i cha byad du/ la la ni brgya byin gyi cha byad du/ la la ni sum bcu rtsa gsum pa'i cha byad du/ la la ni gzhon nu'i cha byad</text></item>
<item><p>232b4</p><section>mdo sde</section><text>du/ la la ni rnam thos kyi bu'i cha byad du/ la la ni 'phags skyes po'i cha byad du/ la la ni mig mi bzang gi cha byad du/ la la ni yul 'khor bsrung gi cha byad du/ la la ni rgyal chen bzhi pa phal pa'i cha byad du/ la la ni nyi ma'i cha byad du/</text></item>
<item><p>232b5</p><section>mdo sde</section><text>la la ni zla ba'i cha byad du/ la la ni skar ma'i cha byad du/ la la ni lha ma yin gyi cha byad du/ la la ni nam mkha' lding gi cha byad du/ la la ni mi 'am ci'i cha byad du/ la la ni lto 'phye chen po'i cha byad du/ la la ni rin po che'i cha byad du/</text></item>
<item><p>232b6</p><section>mdo sde</section><text>la la ni gser gyi rgyan gyi cha byad du/ la la ni nor bu rin po che'i cha byad du/ la la ni rin po che'i shing ljon pa chen po'i cha byad du/ la la ni rgyal rigs kyi cha byad du/ la la ni gzhan mu stegs can gyi cha byad du/ la la ni 'khor lo</text></item>
<item><p>232b7</p><section>mdo sde</section><text>rin po che'i cha byad du/ la la ni nor bu rin po che'i cha byad du/ la la ni glang po rin po che sa bsrung gi cha byad du/ la la ni rta'i rgyal po sprin gyi shugs can gyi cha byad du/ la la ni bud med rin po che'i cha byad du/ la la ni tshong dpon btsun pa'i cha byad du/</text></item>
<item><p>232b8</p><section>mdo sde</section><text>la la ni blon po rin po che'i cha byad du bdag nyid mngon par sprul te/ bcom ldan 'das la mchod pa bya ba'i phyir 'khod do/ /la la ni sngo zhing kha dog sngo la phyang 'phrul dang / rgyan dkar pos brgyan par bdag nyid mngon par sprul te/ bcom ldan 'das</text></item>
<item><p>233a1</p><section>mdo sde</section><text>la mchod pa bya ba'i phyir gdugs dang / rgyal mtshan dang / ba dan dmar po dang / mu tig gi phreng ba thogs shing 'phang du ta la'i srid tsam gyi nam mkha'i dkyil na 'khod do/ /la la ni dkar zhing kha dog dkar la phyang 'phrul dang / spud pa kha dog leb rgan te</text></item>
<item><p>233a2</p><section>mdo sde</section><text>gdugs dang / rgyal mtshan dang / ba dan ser po dang / mu tig gi phreng ba thogs shing 'khod do/ /la la ni leb rgan kha dog leb rgan la gser gyi gos dang / phyang 'phrul dang / lhab lhub ste/ gdugs dang / rgyal mtshan dang / ba dan 'thing ga thogs shing</text></item>
<item><p>233a3</p><section>mdo sde</section><text>'khod do/ /la la ni dmar zhing kha dog dmar la mu tig dkar po'i char 'bebs so/ /la la ni dkar zhing kha dog dkar la mu tig dmar po'i char 'bebs so/ /la la ni lha'i drang srong gi kha dog du bdag nyid mngon par sprul nas/ nam mkha' las me tog gi char</text></item>
<item><p>233a4</p><section>mdo sde</section><text>mngon par 'bebaso/ /la la ni bcom ldan 'das kyi nyan thos kyi gzugs su mngon par sprul nas nam mkha' las lha'i spos sna tshogs kyi char 'bebs so/ /la la ni dri za'i kha dog gis lha'i sil snyan sna tshogs rdung ngo / /la la ni lha'i bu mo'i kha dog gis rin</text></item>
<item><p>233a5</p><section>mdo sde</section><text>po che sna tshogs kyi snod du spos chu thogs te sa la chags chag 'debs so/ /la la ni mching bu nag po lta bu'i kha dog ste spos sna tshogs kyis rab tu bdug par byed do/ /la la ni lha'i bu'i cha byad kyis gar byed cing glu'i dbyangs 'byin to/ /la la ni kha dog sna</text></item>
<item><p>233a6</p><section>mdo sde</section><text>tshogs kyis bcom ldan 'das ga la ba de logs su thal mo sbyar te bcom ldan 'das la bstod do/ /bdud dang bdud kyi 'khor la la ni bcom ldan 'das phyogs ga la bzhugs pa de logs su mngon par phyogs te/ bcom ldan 'das la mchod pa bya ba'i phyir</text></item>
<item><p>233a7</p><section>mdo sde</section><text>rin po che rnam pa sna tshogs thogs so/ /la la ni srang dang / khang pa dang / khyim dang / skar khung dang / rta babs dang / bsil khang dang / lam gyi bzhi mdo dang / sum mdo dang / khang pa brtsegs pa dang / sgo dang / shing dang / gzhal med khang rnams</text></item>
<item><p>233a8</p><section>mdo sde</section><text>na 'dug cing thal mo sbyar te/ bcom ldan 'das la mchod pa bya ba'i phyir 'khod do/ /de nas bdud sdig can gyis gang gi tshe bdud de dag thams cad g.yog dang bcas te dge sbyong gau ta ma la skyabs su dong bar mthong ba de'i tshe/ rab tu 'khrugs te</text></item>
<item><p>233b1</p><section>mdo sde</section><text>skrag cing myos nas rab tu ngu zhing 'di skad ces smras so/ /bdag la phyin chad grogs med de/ /bdag gi dpal deng thams cad stor/ /bdag ni bdud kyi yul nas 'khyams/ /brtson 'grus tha ma brtsam par bya/ /bdag gis pad ma rtsa ba bcad/ /</text></item>
<item><p>233b2</p><section>mdo sde</section><text>pad ma bcad dang kun 'khrugs te/ /des na sems can phyogs phyogs 'gro/ /de ni tha ma'i stobs yin no/ /bdud sdig can gyis de ltar bsams nas rlung lta bur nam mkha' las babs te/ srang gi pad ma ga la ba der phyin nas pad ma de'i sdong po</text></item>
<item><p>233b3</p><section>mdo sde</section><text>yan chad dbyung bar 'dod na reg par yang ma nus/ pad ma'i 'dab ma bcad par 'dod na de dag kyang ma mthong / pad ma'i snying po lag pas brdab par 'dod na de yang ma dmigs te/ dper na glog snang yang mi dmigs pa bzhin no/ /'di lta ste dper na grib</text></item>
<item><p>233b4</p><section>mdo sde</section><text>ma snang yang mi dmigs pa de bzhin du pad mo de yang snang mod kyi mi dmigs so/ /gang gi tshe bdud sdig can gyis pad ma de mthong yang mi dmigs shing rig par mi rung ba de'i tshe/ 'khor thams cad rab tu dngas par bya ba'i phyir skad drag cing che la 'jigs</text></item>
<item><p>233b5</p><section>mdo sde</section><text>pa'i sgra dbyung bar 'dod na de yang ma nus so/ /yang stobs chen po'i drag shul gyis lag pa gnyis sa chen po la brdabs te rab tu bskyod par 'dod na reg par yang ma nus te ma dmigs so/ /'di lta ste/ dper na la la zhig nam mkha' la</text></item>
<item><p>233b6</p><section>mdo sde</section><text>rdob par 'dod na mi dmigs pa de bzhin du bdud sdig can gyis mthong yang reg par mi rung zhing ma dmigs nas de 'di snyam du sems te/ ci nas sems can 'dus pa rnams brtags te sems rnam par 'khrugs par bya'o snyam na sems can</text></item>
<item><p>233b7</p><section>mdo sde</section><text>de dag mthong yang mi dmigs shing reg par yang ma nus so/ /de nas bdud sdig can rab tu ngu zhing sangs rgyas kyi mthus de'i lus shing ljon pa bzhin du 'dar te/ gdong mchi ma can gyis phyogs bzhir blta zhing 'di skad ces smras so/ /dge sbyong</text></item>
<item><p>233b8</p><section>mdo sde</section><text>gis ni 'gro kun bsdu phyir de ring sgyu 'di byas/ /'di ltar bdag ni mdun 'dir slad bzhin skad cig myos par song / /yul dang rang gi stobs las nyams shing bdag gi srog kyang zad/ /des bskrad brlag par ma gyur bar du bdag gnas myur du 'gro/ /</text></item>
<item><p>234a1</p><section>mdo sde</section><text>bdag gi gnas su 'gro bar 'dod na der yang 'gro bar ma nus te/ /rab tu skrag cing ngus nas 'di snyam du sems so/ /bdag gi rdzu 'phrul gyi stobs zad de bdag dge sbyong gau ta ma 'di'i dbang du song du 'ong / dgra 'di'i mdun du bdag gi srog</text></item>
<item><p>234a2</p><section>mdo sde</section><text>zad par 'gyur du 'ong gis 'dir mi snang bar byas te/ ci nas sangs rgyas kyi zhing na gnas pa'i sems can gcig gis kyang bdag 'chi ba'i dus byed pa mi mthong bar sangs rgyas kyi zhing mi mjed kyi pha rol tu 'chi ba'i dus bya'o snyam na/ 'on kyang</text></item>
<item><p>234a3</p><section>mdo sde</section><text>mi snang bar bya ba 'am/ phyogs dang phyogs mtshams su 'bros kyang ma nus te/ de nyid du mgul pa bcing ba lngas bcings par bdag gis mthong nas rab tu khros shing skrag ste/ skad chen por ngu zhing 'di skad ces smras so/ /kyi hud bu dang</text></item>
<item><p>234a4</p><section>mdo sde</section><text>gnyen bshes sdug pa khyed rnams phyis mi mthong ngo zhes zer ro/ /de nas bdud dbyangs dang ldan pa zhes bya ba 'khor los bsgyur ba'i cha byad du 'dug par gyur te/ des bdud sdig can la 'di skad ces smras so/ /ci phyir khyod deng mya ngan</text></item>
<item><p>234a5</p><section>mdo sde</section><text>yid kyis ngu gdong sgra chen 'bod/ /'gro ba kun gtso thub mchog skyabs su ma 'jigs myur du song / /'jig rten rnams kyi mgon skyabs dpung gnyen sdug bsngal gsum sel ba/ /'di la bsnyen bkur zhi 'gro bde ba thob par 'gyur</text></item>
<item><p>234a6</p><section>mdo sde</section><text>yang dag /de nas bdud sdig can 'di snyam du bdag gi tshig snyan pas dge sbyong gau ta ma la skyabs su song la/ bcings pa 'di las bdag grol bar bya'o/ /snyam du bsams te/ de nas bdud sdig can gyis phyogs gang na bcom ldan 'das</text></item>
<item><p>234a7</p><section>mdo sde</section><text>bzhugs pa de logs su thal mo sbyar ba btud nas 'di skad ces gsol to/ /gang zag gi mchog skye ba dang / rga ba dang / na ba dang / 'chi ba las rab tu thar bar mdzad pa de la phyag 'tshal lo/ /sangs rgyas bcom ldan 'das de la bdag</text></item>
<item><p>234a8</p><section>mdo sde</section><text>skyabs su mchi'o/ /'di skad ces kyang gsol to/ /thub mchog myur du 'jigs chen mi bzad bcing pa 'di las khrol/ /de ring slan chad bde gshegs gtso bo mchog skyabs bdag mchis te/ /gti mug gis ni bdag ldongs</text></item>
<item><p>234b1</p><section>mdo sde</section><text>khyod la khros shing nongs chen gyis/ /mngon sum khyod bzhag spyan sngar de dag so sor bshags par bgyi/ /gang gi tshe bdud sdig can gyis tshig snyan pas sangs rgyas bcom ldan 'das la skyabs su song ba de'i tshe na bdag grol ba snyam du shes so/</text></item>
<item><p>234b2</p><section>mdo sde</section><text>yang gang gi tshe 'khor 'di nas bdag 'gro'o snyam du bsams pa de'i tshe yang mgul pa bcing ba lngas bcings par bdag gis shes te/ gang gi tshe gang du'ang 'gro bar ma nus pa de'i tshe bcom ldan 'das la mgon dang / skyabs su sems bskyed nas yang</text></item>
<item><p>234b3</p><section>mdo sde</section><text>bdag nyid grol bar shes so/ /lan bdun gyi bar du bdag bcings pa dang grol bar shes te de nyid du 'dug go/ /'dus pa chen po rin po che tog gi gzungs las/ bdud btul ba'i le'u zhes bya ste gsum pa'o// //</text></item>
<item><p>234b4</p><section>mdo sde</section><text>bam po bzhi pa/ gong du smos pa'i bar du ste/ nyan thos chen po bzhi po de dag rgyal po'i khab kyi grong khyer chen por bsod snyoms kyi phyir song ba bdud gzhon nu</text></item>
<item><p>234b5</p><section>mdo sde</section><text>de dag gis dge sbyong glu long shig /dge sbyong gar byos shig ces spyod pa ma yin pa byed du bcug nas/ nyan thos chen po de dag kyang srang gi dbus na rgyug cing mya ngan las 'das pa'i lam gyi tshig dang ldan pa'i glu'i dbyangs kyis gang gi tshe</text></item>
<item><p>234b6</p><section>mdo sde</section><text>tshigs su bcad pa smras pa de'i tshe sa chen po 'di rab tu g.yos so/ /skad cig de nyid la lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po brgya stong mang po bcom ldan 'das kyi</text></item>
<item><p>234b7</p><section>mdo sde</section><text>bstan pa la dad pa rnams gdong mchi ma can gyis 'di skad ces smras so/ /chos kyi kha lo bsgyur mchog mya ngan med bzhugs kyang / /rgyal ba'i bstan pa 'di lta bu yi gnas gyur te/ /nyan thos de dag la ni rgyal ka deng byas pa/ /</text></item>
<item><p>234b8</p><section>mdo sde</section><text>'gro ba rnams kyis mthong na dad par ga la 'gyur/ /de nas lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / srin po bye ba khrag khrig mang po gdong mchi ma can gyis</text></item>
<item><p>235a1</p><section>mdo sde</section><text>bcom ldan 'das ga la ba der lhags te/ bcom ldan 'das kyi spyan sngar 'khod nas 'di skad ces gsol to/ /da ltar bstan pa 'di yi gnas/ /bcom ldan 'das kyis kun gzigs te/ /bstan pa'i cho ga bsrung slad du/</text></item>
<item><p>235a2</p><section>mdo sde</section><text>kun mkhyen btang snyoms ma mdzad cig /bcom ldan 'das kyis bka' stsal pa/ 'di ltar nga nyid der song ste/ /bzhon dpung bcas pa'i bdud btul la/ /skye bo mang po thams cad kyang / /mya ngan 'das grong 'gro bar bya/ /de nas bdud de dag</text></item>
<item><p>235a3</p><section>mdo sde</section><text>thams cad kyis mgrin gcig tu 'di skad ces gsol to/ /bcom ldan 'das ma gshegs cig /sangs rgyas bcom ldan 'das rnams kyi sangs rgyas kyi yul bsam gyis mi khyab/ bdud kyi yul bsam gyis mi khyab/</text></item>
<item><p>235a4</p><section>mdo sde</section><text>klu'i yul bsam gyis mi khyab/ las rnams kyi las kyi yul bsam gyis mi khyab po zhes bcom ldan 'das kyis bka' ma stsal tam/ yul thams cad kyi nang na ni sangs rgyas kyi yul khyad par du 'phags pa'i mchog lags</text></item>
<item><p>235a5</p><section>mdo sde</section><text>te/ bcom ldan 'das kyis gdan 'di la bzhugs bzhin du bdud bye ba khrag khrig rab tu pham par mdzad pa dang / chos kyi phung po bye ba khrag khrig rab tu bstan pa dang / nyon mongs pa'i rgya mtsho bskam pa dang / lta ba'i rgyal mo dral ba dang /</text></item>
<item><p>235a6</p><section>mdo sde</section><text>sems can bye ba khrag khrig ye shes kyi rgya mtsho la gzud par spyod mod kyi/ 'on kyis kyang bcom ldan 'das deng gi dus la gshegs pa'i mi rigs so/ /bcom ldan 'das kyis bka' stsal pa/ sems can gyi khams na sems can</text></item>
<item><p>235a7</p><section>mdo sde</section><text>ji snyed pa de dag thams cad bdud du gyur la/ de dag re re'i bdud kyi stobs dang / byin gyi rlabs kyang sa'i rdul phra rab kyi rdul ji snyed pa de tsam du gyur te de dag thams cad nga la bsad par shom yang spu'i khung bu gcig tsam la yang gnod par mi</text></item>
<item><p>235a8</p><section>mdo sde</section><text>nus so/ /ngas 'di na 'dug bzhin du bdud bye ba khrag khrig rnams rab tu pham par bya ba dang / gdul bar nus te/ bdud g.yog dang bcas pa 'di ni ma gtogs so/ /yang nga la mchod pa bya ba'i phyir bdud 'di dag gis rgyal po'i khab kyi grong khyer</text></item>
<item><p>235b1</p><section>mdo sde</section><text>chen po thams cad bdud kyi stobs dang / rdzu 'phrul dang / rnam par 'phrul pa'i byin gyi rlabs kyi bkod pas brgyan pas/ de dag la snying brtse ba'i phyir 'gro bar bya ste yongs su spyod do/ /de nas bdud de dag rab tu dga' zhing dad pa skyes nas/ bla na med</text></item>
<item><p>235b2</p><section>mdo sde</section><text>pa yang dag par rdzogs pa'i byang chub tu dge ba'i sa bon bskyed par 'gyur ro/ /ji tsam na gdan las gzhengs par bzhed pa dang / de nas 'od ma'i tshal bsrung ba'i lha mo mthu mdzes shes bya ba des bcom ldan 'das kyi spyan sngar gdong mchi ma</text></item>
<item><p>235b3</p><section>mdo sde</section><text>can du 'dug nas 'di skad ces gsol to/ /bcom ldan de ring gshegs pa'i dus ma lags/ /grong khyer 'di dag kun nas bdud kyis bltam/ /re re la yang shin tu ma rungs pa/ /bye bas smra ba'i seng ge bskor cing mchis/ /zhe sdang</text></item>
<item><p>235b4</p><section>mdo sde</section><text>rab 'bar rno ba'i mtshon thogs te/ /khyod dgrongs slad du 'khrugs pa'i sems kyis gnas/ /mgon po rnam pa kun tu deng ma gshegs/ /'jig rten rtsa lag brlag par ma bzhud cig /gang gi tshe bcom ldan 'das gdan las</text></item>
<item><p>235b5</p><section>mdo sde</section><text>bzhengs pa de'i tshe/ gtsug lag khang gi lha mo snang ba'i blo gros zhes bya ba des bcom ldan 'das kyi zhabs la mgo bos phyag 'tshal nas 'di skad ces gsol to/ /sdig can dag ni lnga stong po/ /mtshon char bcas pa mchis pa ni/ /</text></item>
<item><p>235b6</p><section>mdo sde</section><text>btsam med de dag khyod la sdod/ /thub chen de ring ma gshegs shig /gang gi tshe bcom ldan 'das gtsug lag khang nas byung ba de'i tshe/ sman gyi lha mo grub pa'i blo gros shes bya ba des bcom ldan 'das kyi zhabs la mgo bos phyag 'tshal</text></item>
<item><p>235b7</p><section>mdo sde</section><text>nas 'di skad ces gsol to/ /'jig rten sgron ma brlag gyur na/ /kyi hud chos kyi lam stor cing / /chos kyi tshul ni rab tu 'jig /chos kyi gru yang 'jig par 'gyur/ 'jig rten kun na rgya chen chos kyi ro ni nyams par 'gyur/ /</text></item>
<item><p>235b8</p><section>mdo sde</section><text>'gro ba 'di dag nyon mongs g.yo can gdug pas shin du bltam/ /sa 'di bde gshegs thub pa'i mchog ni ma rung 'gyur ba las/ /ji ltar shin du 'byung ba'i mthu ni bdag la ci ma mchis/ /khyod brlag bgyi slad 'di na rab tu mi bzad mang</text></item>
<item><p>236a1</p><section>mdo sde</section><text>po dag /sdig pa'i chos can ral gri sta re mtshon rnon thogs shing mchis/ /bde bar gshegs pa 'jig rten bsrung slad bdag gi tshig gson te/ /stobs bcu grub par bzhud de de ring grong khyer ma gshegs shig /</text></item>
<item><p>236a2</p><section>mdo sde</section><text>de nas bcom ldan 'das gtsug lag khang gi dang ra nas bzhud pa dang / de na shing gi lha mo 'od 'chang zhes bya ba de snying rje snying brtse bar ngu zhing bcom ldan 'das kyi zhabs la mgo bos phyag 'tshal nas 'di skad ces gsol to/ /thams</text></item>
<item><p>236a3</p><section>mdo sde</section><text>cad don grub thub pa yid bzhin rdzogs khyod ma rung gyur na ni/ /mgon po khams gsum 'di dag thams cad de'u re mig ni stor bar 'gyur/ /nam mkha' 'di la sbrul gyi rked chings rno ba'i mda' dang mtshon thogs shing / /khyod dgrongs slad du</text></item>
<item><p>236a4</p><section>mdo sde</section><text>kha nas me 'bar rgyu yis da ni der ma gshegs/ /de nas sgo khang gi lha mo 'od zer chu'i lha zhes bya ba de sgra cher ngu zhing bcom ldan 'das kyi zhabs la mgo bos phyag 'tshal nas 'di skad ces gsol to/ /grong khyer bzang po</text></item>
<item><p>236a5</p><section>mdo sde</section><text>'di na bram zer ming btags stong phrag nyi shu po/ /mda' dang spu gri mtshon cha 'bar ba thogs te snying rje med par blta/ /gcig pas gcig mi bzad pa snying rje med pa stong phrag nyi shu rnams/ /khyod dgrongs slad du 'di na</text></item>
<item><p>236a6</p><section>mdo sde</section><text>mchis kyis gtsang ma'i zhal ni ma gshegs shig /de nas bcom ldan 'das sgo khang du byon pa dang / der rgyal po'i khab kyi grong khyer bsrung ba'i lha mo ta ma la'i snying po zhes bya ba de nam mkha' las sgra cher ngu zhing</text></item>
<item><p>236a7</p><section>mdo sde</section><text>bcom ldan 'das kyi thad du rings por song ste phyin nas bcom ldan 'das kyi zhabs la mgo bos phyag 'tshal te 'di skad ces gsol to/ /bcom ldan shul 'di seng ge rnga mo glang chen smyon pas bskor/ /dge slong rnams</text></item>
<item><p>236a8</p><section>mdo sde</section><text>la gtse slad bdud kyi rnam mang gnod par bgyid/ /sa 'dir ston pa khyod dgrongs slad du mu stegs gzhan yang brtson/ /sprin dbyangs 'od 'bar lha klu thugs brtse'i slad du ma gshegs shig /bcom ldan bdud</text></item>
<item><p>236b1</p><section>mdo sde</section><text>btul khyod kyis bstan pa rnam zhig dang / /sgyu ma bgyis pa mi mthun gdong can bdud mthong nas/ /lha mi klu dang mi 'am ci yi dbang po rnams/ /kun 'dus mi dga' skrag nas shin du rnam par 'khrugs/ /dam chos cher zhig pa dang 'jig rten 'khrugs</text></item>
<item><p>236b2</p><section>mdo sde</section><text>gyur dang / /nam mkha' skar ma'i 'od stor nyi zla gyur mthong nas/ /'gro mchog kye ma mi bzad klad pa deng drag rdob/ /bde gshegs ma rung 'gyur bar kun dogs kyi hud mchi/ /mthong ba'i nyi ma 'di nyams shing / /chos kyi sgron ma zad par 'gyur/ /</text></item>
<item><p>236b3</p><section>mdo sde</section><text>rdzogs pa'i sangs rgyas grongs pas brlag /chos kyi chu yang skam par 'gyur/ /dam chos spyod pa 'jig rten du/ /ma rung 'gyur ba nyer gnas tshe/ /mi dge ba yi bdud rnams kyang / /'di dag tu ni 'byung bar 'gyur/ /de nas lha mo</text></item>
<item><p>236b4</p><section>mdo sde</section><text>des bcom ldan 'das phyir ldog par ma mthong nas gdong mchi ma can gyis yang 'di skad ces gsol to/ /thub pa 'jig rten kun la gzigs su gsol/ /smra mchog de ring brlag par ma bzhud cig /bdag gi grong du ma rung khyod gyur na/ /</text></item>
<item><p>236b5</p><section>mdo sde</section><text>'jig rten gsum gyis rtag smad 'gyur du mchi/ /'dren pa bdag gi tshig gson sems can mchog /bdag gi grong du brlag par deng ma bzhud/ /sems can thugs brtse'i slad du 'dir bzhes te/ /sems can skye bas gtses pa</text></item>
<item><p>236b6</p><section>mdo sde</section><text>'jigs thar mdzod/ /dam pa brnyes nas sgrol bar rab 'gyur bar/ /sngon gyi dam bcas de bzhin gshegs pas dgongs/ /sems can mang po sdug bsngal du mas gdungs/ /srog chags rnams kyi gtso bo dbugs phyung shig /</text></item>
<item><p>236b7</p><section>mdo sde</section><text>sku mchog bskal pa bye ba mang por bzhugs/ /kye ma 'dod la chags pa'i byis pa'i sde/ /de rnams zhi bgyid slad du chos lam shod/ /skye mched dbang po don ni rang bzhin stong / /de nas bcom ldan 'das sgo khang du gshegs pa dang /</text></item>
<item><p>236b8</p><section>mdo sde</section><text>de nas sa'i lha mo gzi brjid che ba gzi brjid che ba'i lha mo khri dang lhan cig skra gshig cing gdong mchi ma can gyis bcom ldan 'das kyi spyan sngar thal mo sbyar te 'dug nas 'di skad ces gsol to/ /rab tu sbyin la dgongs shing khyod kyis ni/ /rgya mtsho bzhin</text></item>
<item><p>237a1</p><section>mdo sde</section><text>bltam pa yi khrag bstsal cing / /dbu dang rus pa khor yug ri rab tsam/ /spyan yang gang gA'i bye ma rnyed bstsal to/ /sngon ni rin chen rnam pa sna tshogs dang / /sras dang btsun mo glang chen de bzhin rta/ /gnas dang gos dang mal</text></item>
<item><p>237a2</p><section>mdo sde</section><text>cha zas skom dang / /de bzhin nad pa dag la 'dod sman bstsal/ /rang byung mchog rab la ni mchod pa mdzad/ /khyod kyis bag yod par yang tshul khrims bsrungs/ /bzod pa dang ni thos pa rtag tu bsnyen/ /phar 'dzin mar 'dzin pa yang de bzhin no/ /</text></item>
<item><p>237a3</p><section>mdo sde</section><text>bya ba dka' ba dag kyang mtha' yas spyad/ /sems can du ma nyon mongs thar bar mdzad/ /gang sngon khyod kyis smon lam btab pa ni/ /lam mchog ston pa sangs rgyas nyid gyur cig /chu bo chen po las ni 'gro ba bsgral/ /</text></item>
<item><p>237a4</p><section>mdo sde</section><text>'jig rten la yang shin tu chos bstan te/ /sdug bsngal ma lus par ni bsal bar bya/ /sems can mang po 'jigs med grong khyer gzud/ /sems can de dag dgos pa yongs rdzogs shing / /byang chub dam pa la ni shin du khod/ /'di na</text></item>
<item><p>237a5</p><section>mdo sde</section><text>lam bor sdig pa spyod pa rnams/ /tshul khrims thos bshig mgon pos bzod par mdzod/ /'di dag sgrol tshig dam bcas dgongs su gsol/ /bskal pa bye ba mang por chos ston to/ /mgon po chu bo dag las 'jig rten sgrol/ /'di dag</text></item>
<item><p>237a6</p><section>mdo sde</section><text>yan lag brgyad kyis chu yis khrus/ /mgon po mchog rab khyod dang 'dra ba ni/ /'jig rten gsum po 'di na 'ga' ma mchis/ /bdag grol 'jig rten 'di dag grol bar mdzad/ /srid gsum rgya mtsho las kyang 'gro ba sgrol/ /</text></item>
<item><p>237a7</p><section>mdo sde</section><text>khyod ni sangs rgyas 'gro ba'i rtsa lag gcig /rtag tu bzhugs shing chos ni bshad du gsol/ /de nas bcom ldan 'das sgo khang nas gshegs pa dang / skad cig de nyid la lha dang / klu dang / gnod sbyin dang / srin po bye ba khrag khrig brgya stong mang</text></item>
<item><p>237a8</p><section>mdo sde</section><text>po nam mkha' la rgyu zhing gdong mchi ma can gyis 'di skad ces gsol to/ /bdag cag rnams kyis bde gshegs sngon mthong ba/ /zhi ba'i dus la shin du slob ma dul/ /chos rnams rgya cher ston pa mdzad pa na/ /de la de lta bu'i</text></item>
<item><p>237b1</p><section>mdo sde</section><text>bgegs ma byung / /ston pa 'di ni shin du dus ngan la/ /rgya chen blo yis rang byung nyid brnyes te/ /thub dbang 'gro ba yongs smin mdzad slad du/ /'jig rten nyon mongs bsgribs la chos ston cing / /smra ba'i seng ge 'di na bzhugs bzhin du/ /</text></item>
<item><p>237b2</p><section>mdo sde</section><text>sdig can dag ni bye ba stong mang po/ /de ltar chos rnams rab tu 'jig par bgyid/ /sangs rgyas dpa' bo grong du deng ma gshegs/ /de nas lha mo gzhan zhig gis 'di skad ces gsol to/ /sngon gyi rgyal ba 'jig rten phan brtson pa/ /</text></item>
<item><p>237b3</p><section>mdo sde</section><text>de dag yul cig 'khor lo bskor gyur pa/ /'di ni gang du gshegs pa der yang bskor/ /de ring ma rung bar ni gyur ta re/ /de nas yang lha mo gzhan zhig gis 'di skad ces gsol to/ /ded dpon 'dir ni thugs rje'i slad/ /shin du sems</text></item>
<item><p>237b4</p><section>mdo sde</section><text>can don mdzad spyad/ /de ni de ring grong khyer 'dir/ /brlag par 'gyur snyam bdag rtog go/ /yang de'i tshe lha dang / klu dang / gnod sbyin dang / srin po dang / nam mkha' lding dang / mi 'am ci dang / lto 'phye chen po bye ba khrag khrig brgya stong</text></item>
<item><p>237b5</p><section>mdo sde</section><text>gdong la mchi ma zag cing ngom zung gnag pa dag nam mkha'i ngos kyi lam las babs te/ bcom ldan 'das kyi spyan sngar 'khod nas bdag nyid la rnam pa mang po byed de/ la la ni skra 'bal/ la la ni rgyan 'grol/ la la ni gdugs dang rgyal</text></item>
<item><p>237b6</p><section>mdo sde</section><text>mtshan dang ba dan snyol/ la la ni bdag nyid kyi lus sa la rdob/ la la ni bcom ldan 'das kyi zhabs la 'dzin/ la la ni shin du nyon mongs par ngu la la ni lag pas brang rdung / la la ni bcom ldan 'das kyi zhabs drung na 'dug cing so bya bzhin</text></item>
<item><p>237b7</p><section>mdo sde</section><text>du 'gre ldog /la la ni bcom ldan 'das kyi spyan sngar thal mo sbyar te bstod cing phyag 'tshal bar byed/ la la ni bcom ldan 'das la me tog dang / bdug pa dang spos dang phreng ba dang / gos dang / phyang 'phrul dang gser gyi skud pa dang mu tig gi phreng ba dang ras</text></item>
<item><p>237b8</p><section>mdo sde</section><text>bcos bu dag mngon par 'thor ro/ /de nas lha gzhan bye ba mang pos mgrin gcig tu skad mthon por 'di skad ces gsol to/ /'jig rten don slad 'di bas mang ba yi/ /bya bar dka' ba khyod kyis rab tu spyad/ /zad pa'i dus deng 'dir ni khyod skyes</text></item>
<item><p>238a1</p><section>mdo sde</section><text>kyis/ /btang snyoms mdzod la mi gshegs bzhugs su gsol/ /sdig med khyod kyis sangs rgyas mdzad pa nyung ngu mdzad/ /lha dang mi rnams dbang du mdzad pa shin du nyung / /shin du yun ring chos rnams ston cing khyod bzhugs la/ /</text></item>
<item><p>238a2</p><section>mdo sde</section><text>srid pa gsum gyi rgya mtsho 'di las 'gro ba sgrol/ /dge ba'i las rnams bgyid cing sa bon yongs smin te/ /bdud rtsi'i snod du gyur pa'i sems can du ma la/ /khyod kyi thugs rje bskyed de so sor rab ston la/ /chu bo las ni 'jig rten</text></item>
<item><p>238a3</p><section>mdo sde</section><text>nyam thag bsgral bar mdzod/ /'gro ba dgon pa'i dbus song 'khyams gyur cing / /'khor ba'i dgon par shin du lam stor ba/ /de dag la ni lam mchog so sor ston/ /'phags pa'i chos mchog tshig gis thar bar mdzod/ /</text></item>
<item><p>238a4</p><section>mdo sde</section><text>chos kyi 'khor lo dam pa gang bskor ba/ /de ni khyod kyi thugs rje ngo mtshar rmad/ /rlabs chen thugs mnga' ring du bzhugs su gsol/ /'gro ba rnams ni mgon med ma gyur cig /de nas lha mo gzhan zhig gis 'di skad ces gsol to/ /</text></item>
<item><p>238a5</p><section>mdo sde</section><text>rnam 'dren brgya la ma rung gyur na ni/ /'jig rten 'di ltar ma lus ldongs par 'gyur/ /yan lag brgyad lam rnam thar gsum gyi rgyu/ /'dir ni yong ye thams cad ma mchis 'gyur/ /bdag lus sems las skyes dge sa bon</text></item>
<item><p>238a6</p><section>mdo sde</section><text>dag /bdag cag bag yod gyur pas 'dir btab ste/ /de slad bdag cag bde ba kun dang ldan/ /bsod nams 'byung gnas 'dir brlag ma gyur cig /yang de'i tshe gnas gtsang ma'i lha bye ba khrag khrig brgya stong mang po dag de nyid du 'dus par</text></item>
<item><p>238a7</p><section>mdo sde</section><text>gyur te/ de dag la 'di skad ces smras so/ /sa 'dir bye ba'i bdud rnams nyer lhags kyang / /thub pa rlabs chen thugs mnga' nam yang ni/ /ma rung mi 'gyur khyed cag ma 'jigs shig /dge ba 'di la bdag cag mngon sum gyur/ /</text></item>
<item><p>238a8</p><section>mdo sde</section><text>dpag tshad sum bcu drug tu mgyogs shing drag shul ldan pas kun tu bskor/ /sna bgrang ral gri mtshon rnon rtsub pa'i sgra mang 'jigs pa bdud kyi sde/ /byang chub snying por lhags pa de dag 'jigs shing brlag gyur na/ /da ltar don brnyes</text></item>
<item><p>238b1</p><section>mdo sde</section><text>grags pas khyab pa de la ga la bgegs shig byed/ /de nas lha mo gzhan zhig ngu zhing 'di skad ces smras so/ /sngon byung ba ni bdud kyi sde gcig yin te de dag dpung mi che/ /'di ni bye ba khrag khrig bdud kyi sde ste shin du dpung che bas/ /'jig rten</text></item>
<item><p>238b2</p><section>mdo sde</section><text>rnam par 'dren pa 'di ni brlag par 'gyur du rab tu dogs/ /de brlag na ni 'jig rten 'di dag shin du snang med 'khyam par 'ong / /de nas brgya byin dang / tshangs pa dang / 'jig rten skyong ba de dag gis bcom ldan 'das kyi zhabs gnyis la 'jus</text></item>
<item><p>238b3</p><section>mdo sde</section><text>nas 'di skad ces gsol to/ /blo zhan bdag cag gi ni tshig gson te/ /dge ba bzhugs shing gtso bo thugs rje can/ /lha mang bye ba mya ngan chen pos gdungs/ /de la chos kyi bcud kyis da gtor cig /de nas bcom ldan 'das kyis</text></item>
<item><p>238b4</p><section>mdo sde</section><text>thams cad dang ldan pa'i 'khor de la byams pa yangs pa'i spyan gyis gzigs nas/ de dag shin du dbugs dbyung ba'i phyir tshangs pa'i dbyangs kyis 'di skad ces bka' stsal to/ /deng khyed ma 'jigs khyed ni ma skrag shig /bdud rnams</text></item>
<item><p>238b5</p><section>mdo sde</section><text>thams cad bzhon bcas gcig char du/ /tshogs kyang spu gcig skrag par mi nus na/ /nga yi lus kun la ni smos ci dgos/ /deng ni 'jig rten thams cad dbugs phyung ste/ /nga yis rtag tu sa 'dir chos bshad do/ /lam rnams stor</text></item>
<item><p>238b6</p><section>mdo sde</section><text>ba la ni nga nyid kyis/ /dri ma med pa yang dag lam bstan bya/ /ngas sngon bya ba dka' ba mang po byas/ /zas dang skom yang shin du rgya cher byin/ /gnas dang sman yang mi nyung sbyin byin pas/ /nga la deng su gnod par byed par nus/ /ngas ni rta dang</text></item>
<item><p>238b7</p><section>mdo sde</section><text>glang chen shing rta dang / /lhab lhub phyang 'phrul dag gi rgyan rnams dang / /bran pho bran mo grong rdal yul 'khor btang / /nga la su zhig gnod par byed par nus/ /chung ma bu pho bu mo bran mang dang / /yid 'ong dbang phyug sa steng rgyal po'i rigs/ /</text></item>
<item><p>238b8</p><section>mdo sde</section><text>sems can rnams la phan phyir ngas byin rlob/ /nga lus de ring ci phyir 'jig par 'gyur/ /mgo dang sna dang rna ba mig gnyis dang / /lus dang pags pa khrag dang rkang lag bcas/ /nga yi srog kyang lus can rnams la btang / /</text></item>
<item><p>239a1</p><section>mdo sde</section><text>su zhig nga la 'tshe bar byed par nus/ /ngas ni sangs rgyas bye ba rab mang la/ /gus ldan bdag gi lag nas shin du mchod/ /rtag tu tshul khrims thos dang bzod la dga'/ /nga la su zhig brlag par byed par nus/ /ngas sngon shin</text></item>
<item><p>239a2</p><section>mdo sde</section><text>du bya dka' mang po rnams/ /mnyam par bzhag pas rab tu nga yis byas/ /lus kun bcad kyang nga la 'khrug med na/ /nga la rnam par 'tshe ba su zhig nus/ /nyon mongs ngas brtul nges par nga sangs rgyas/ /sems can</text></item>
<item><p>239a3</p><section>mdo sde</section><text>thams cad la ni byams sems ldan/ /khro med phrag dog tha ba nga la med/ /nga yi mdun na de ring su zhig nus/ /ngas ni bdud kyi dpung rnams tshogs pa btul/ /ngas ni bdud mang bye ba pham par byas/ /khyed kun rnam par thar par nges</text></item>
<item><p>239a4</p><section>mdo sde</section><text>par bya/ /grong du ci phyir mi 'gro ma 'jigs shig /sems can don phyir phyogs bcu 'di dag na/ /sangs rgyas la la gang dag bzhugs pa rnams/ /sangs rgyas kun dang byang chub sems dpa' yang / /rdzu 'phrul chen po</text></item>
<item><p>239a5</p><section>mdo sde</section><text>rnams ni kun na bsogs/ /zhing rnams mtha' dag rab tu gang bar bya/ /bsod nams ye shes dag gis gnas par bya/ /sangs rgyas de dag tshul bcas kun gnas pas/ /sangs rgyas dag gi dgongs pa'i mdzad</text></item>
<item><p>239a6</p><section>mdo sde</section><text>pa bya/ /yang de'i tshe lha dang klu dang gnod sbyin dang srin po dang lha ma yin dang nam mkha' lding dang / mi 'am ci dang lto 'phye chen po dang mi dang mi ma yin pa bye ba khrag khrig brgya stong grangs med dpag tu med pa dag gis bcom ldan 'das la legs so</text></item>
<item><p>239a7</p><section>mdo sde</section><text>zhes bya ba gsol nas 'di skad ces smras so/ /ngo mtshar rmad du byung ba'i grangs med pa'i brtson 'grus dang ldan pa la phyag 'tshal lo/ /ngo mtshar chen po rmad du byung ba grangs med pa'i brtson 'grus dang ldan pa'i sangs rgyas bcom ldan</text></item>
<item><p>239a8</p><section>mdo sde</section><text>'das la phyag 'tshalo phyag 'tshal lo/ /bcom ldan 'das kyis lha dang bcas pa'i 'jig rten dbyugs phyung ngo / /bcom ldan 'das kyis bdud kyi phyogs pham par mdzad do/ /sems can rnams kyi mtshams sbyor ba'i nyon mongs</text></item>
<item><p>239b1</p><section>mdo sde</section><text>pa'i rnyog pa bsal to/ /sems can rnams kyi nga rgyal gyi ri rab tu bsnyil to/ /skye ba'i shing ljon pa bcad do/ /'chi bdag gi nyi ma phye mar brlags so/ /ma rig pa'i mun pa bsal to/ /gzhan mu stegs can rab tu dad par bsgyur to/ /chu bo</text></item>
<item><p>239b2</p><section>mdo sde</section><text>bzhi skams so/ /chos kyi sgron ma rab tu 'bar bar mdzad do/ /byang chub kyi lam ston to/ /bzod pa dang des pa la btsud do/ /bsam gtan gyi bde ba la rtser stsal to/ /'phags pa'i bden pa bzhi khong du chud par mdzad do/ /ston pa</text></item>
<item><p>239b3</p><section>mdo sde</section><text>bcom ldan 'das thugs rje chen po mnga' bas lha dang bcas pa'i 'jig rten skye ba'i rgya mtsho las bsgral to/ /sems can rnams 'jigs pa ma mchis pa'i grong khyer du rab tu btsud do/ /de nas lha dang mi de dag gis bdug pa dang / me tog dang /</text></item>
<item><p>239b4</p><section>mdo sde</section><text>spos dang / phreng ba dang / byug pa dang / lhab lhub dang / rgyan sna tshogs kyis bcom ldan 'das la mngon par mchod nas bcom ldan 'das kyi phyir lam de phyag dar byas so/ /lha'i gos dang / me tog dang / lha'i ras bcos bus kun du</text></item>
<item><p>239b5</p><section>mdo sde</section><text>g.yogs so/ /lha'i me tog man dA ra ba dang man dA ra ba chen po dang / ba ru sha ka dang / pu ru sha ka chen po dang / many+dzu sha ka dang / many+dzu sha ka chen po dang / mdog mdzes dang / mdog mdzes chen po dang / ud pa la dang / ku mu da dang / pad mas kun tu</text></item>
<item><p>239b6</p><section>mdo sde</section><text>g.yogs so/ /gang du bcom ldan 'das kyi zhabs gnyis 'dor ba'i lam de'i ngos gnyis su lha'i rin po che sna bdun gyi shing ljon pa mngon par sprul te/ lha'i ras bcos bu dang mu tig gi phreng ba dang lag rgyan dang rna rgyan dang / mgo'i rgyan gyis rab tu brgyan</text></item>
<item><p>239b7</p><section>mdo sde</section><text>to/ /shing de dag gi bar bar du lha'i rdzing bu grang zhing zhim pa'i chu dang zhing rnyog pa med la yan lag brgyad dang ldan pa'i chus kun du gang ba kho ra khor yug tu rin po che sna bdun gyi brgyan pa dag sprul te/ bar snang la yang rin po che sna bdun gyi gdugs dang /</text></item>
<item><p>239b8</p><section>mdo sde</section><text>rgyal mtshan dang / ba dan dang / gser gyi skud pa dang / mu tig gi phreng ba bzung zhing gser gyi phye ma dag gi char yang phab bo/ /dngul dang bai dUr+ya'i phye ma dang / a ga ru dang rgya spos dang / dus kyi rjes su 'brang ba dang / ta ma la'i 'dab ma'i char</text></item>
<item><p>240a1</p><section>mdo sde</section><text>rab tu phab bo/ /go sh-ir sha dang / tsan dan sbrul gyi snying po'i phye ma'i char yang lam der phab bo/ /lha'i rgyan sna tshogs gser gyi skud pa dang / mu tig gi phreng ba dang nor bu dang / mu tig dag gis kyang nam mkha'i dkyil thams cad</text></item>
<item><p>240a2</p><section>mdo sde</section><text>brgyan to/ /grong ngam/ grong khyer gyi phyi rol na yang lha dang mi rnams bcom ldan 'das la mchod pa'i phyir lam mdzes par byed do/ /grong khyer gyi nang na bdud dam bdud kyi 'khor rnams kyis kyang bcom ldan 'das la mchod pa bya ba'i phyir</text></item>
<item><p>240a3</p><section>mdo sde</section><text>bkod pa dag bkod pa byas so/ /de nas de'i tshe bcom ldan 'das dpa' bar 'gro ba zhes bya ba'i ting nge 'dzin la snyoms par zhugs nas ting nge 'dzin de la snyoms par zhugs bzhin du lam du gshegs so/ /yang de'i tshe bcom ldan 'das sku'i</text></item>
<item><p>240a4</p><section>mdo sde</section><text>gzugs dang / rtags dang / spyod lam rnam pa sna tshogs kyis lam der zhugs te/ de na sems can gang dag tshangs pa la dad cing tshangs pas 'dul ba de dag gis ni bcom ldan 'das tshangs pa'i gzugs su lam nas gshegs par</text></item>
<item><p>240a5</p><section>mdo sde</section><text>mthong ba nas/ gang dag brgya byin gyis 'dul ba'i bar dang / gang dag sred med kyi bus 'dul ba dang / gang dag dbang phyug chen pos 'dul ba dang / gang dag rgyal chen bzhi'i ris kyis 'dul ba dang / gang dag 'khor los</text></item>
<item><p>240a6</p><section>mdo sde</section><text>sgyur bas 'dul ba dang / gang dag khams kyi rgyal phran gyis 'dul ba dang / gang dag rdzu 'phrul chen pos 'dul ba dang / gang dag dge sbyong gis 'dul ba dang / gang dag gzhon nus 'dul ba dang / gang dag bud med kyis 'dul ba dang / gang dag</text></item>
<item><p>240a7</p><section>mdo sde</section><text>seng ges 'dul ba dang / gang dag glang po ches 'dul ba dang / gang dag klus 'dul ba dang / gang dag lha ma yin gyis 'dul ba nas/ gang dag ri bong la dad cing ri bong gis 'dul ba'i bar de dag gis/ bcom ldan 'das ri bong gi gzugs dang</text></item>
<item><p>240a8</p><section>mdo sde</section><text>rtags dang / spyod lam gyis lam nas gshegs par mthong ngo / /sems can gang dag sangs rgyas kyis 'dul ba de dag gis ni/ bcom ldan 'das sangs rgyas kyi gzugs dang / rtags dang / spyod lam gyis lam nas gshegs par</text></item>
<item><p>240b1</p><section>mdo sde</section><text>mthong ste/ sems can de dag thams cad kyang thal mo sbyar nas mngon par bstod cing phyag 'tshal te/ zhabs 'bring du 'brang zhing dong ngo / /yang de'i tshe gangs kyi ri dang nye ba na gnas pa drang srong skar ma la dga' ba zhes bya ba bdud sdig can gyis btang nas/</text></item>
<item><p>240b2</p><section>mdo sde</section><text>de g.yog lnga brgya dang rgyal po'i khab kyi grong khyer chen po'i sgo'i drung na sdod pas bcom ldan 'das drang srong gi gzugs dang / rtags dang / kha dog dang / dbyibs dang / spyod lam dang / bkod pa de lta bus lam nas gshegs shing lha bye ba khrag</text></item>
<item><p>240b3</p><section>mdo sde</section><text>khrig brgya stong mang po mchod pa byed par brtson par mthong ste/ mthong nas kyang de 'di snyam du sems so/ /bden par 'di ni drang srong chen po mthu che zhing mchod par 'os pa ste/ lha dang mis mchod par snang ngo / /'di'i lus thams cad kyang</text></item>
<item><p>240b4</p><section>mdo sde</section><text>bsod nams kyis mtshan gyis brgyan te/ mkhas shing slob dpon yin par shes so/ /bdag cag gnyis gang rgan/ gang mkhas pa de la ngas ji ltar brtag snyam ste/ de nas yang 'di ltar bdag gis mdun bsu la/ 'di la rigs</text></item>
<item><p>240b5</p><section>mdo sde</section><text>dang / rus dang / gnas dang / brtul zhugs kun dri'o snyam du sems so/ /de nas drang srong skar ma la dga' bas bdag gi 'khor la bltas nas 'di skad ces smras so/ /thos ldan yid 'thad brtul zhugs che 'dzin mchod pa'i rigs par snang / /</text></item>
<item><p>240b6</p><section>mdo sde</section><text>ye shes chos don ldan zhing thub mchog bzod 'di lam rab mkhyen/ /khyed cag thams cad 'di la gus par mchod chen yang dag sbyor/ /yon tan ldan pa 'di las 'khor mthar 'gro ba'i legs bshad mnyan/ /de nas bram ze'i khye'u</text></item>
<item><p>240b7</p><section>mdo sde</section><text>de dag thams cad kyis mgrin gcig tu mkhan po de bzhin du bgyi'o zhes smras so/ /de nas drang srong skar ma la dga' ba g.yog dang bcas pas bcom ldan 'das ga la ba der song ste phyin nas/ bcom ldan 'das kyi spyan sngar thal mo sbyar te</text></item>
<item><p>240b8</p><section>mdo sde</section><text>'dug nas 'di skad ces gsol to/ /khyed su zhig /bcom ldan 'das kyis bka' stsal pa/ nga ni bram ze'o/ /gsol pa/ gdung rus ci/ bka' stsal pa/ nga'i rus ni gau ta ma'o/ /gsol pa/ khyod kyi brtul zhugs ci/ bka' stsal pa/</text></item>
<item><p>241a1</p><section>mdo sde</section><text>nga'i brtul zhugs ni rnam par thar pa gsum mo/ /gsol pa/ khyod kyi spyod pa ci/ bka' stsal pa/ nga ni yang dag pa'i mtha'i de bzhin nyid la spyod do/ /gsol pa/ khyod rab tu byung nas ji srid lon/ bka' stsal pa/ ma rig pa byung nas</text></item>
<item><p>241a2</p><section>mdo sde</section><text>ji srid lon pa nga rab tu byung nas kyang de srid lon no/ /gsol pa/ drang srong chen po skar ma bshad pa lung bstan pa'i rig pa gsung ngam/ bcom ldan 'das kyis bka' stsal pa/ sgro btags pa med par mnyam pa nyid du'o 'di ni 'jig rten gyi shes pa ste/</text></item>
<item><p>241a3</p><section>mdo sde</section><text>de la snying po ci zhig yod/ drang srong gis gsol pa/ mkhas pa rnams dga' bar bgyid pa'o/ /bcom ldan 'das kyis bka' stsal pa/ skar ma'i gnas gang yin/ drang srong gis gsol pa/ gang zla ba dang nyi ma la brten cing rjes su rgyu ba'i rgyu</text></item>
<item><p>241a4</p><section>mdo sde</section><text>skar nyi shu rtsa brgyad brjod pa 'di dag go/ /de la mdzub ni sor brgyad kyi tshad de/ mdzub de'i tshad kyis lus la srid du mdzub bcu gnyis par rig par bgyi'o/ /glad pa'i spyi bo la mdzub gang dang / rkang pa'i mthil la mdzub gang ste/ mdzub bcu</text></item>
<item><p>241a5</p><section>mdo sde</section><text>bzhi ni skar ma rnams kyi gnas so/ /gang de dag na gda' ba ni rnam pa gzhan du mi 'gyur te/ skar ma gang dang gang la btsas pa de dang de dag na gda'o/ /yang gang zhe na/ de bshad par bgyi yis thub pa chen po gson cig /smin drug la ni su btsas</text></item>
<item><p>241a6</p><section>mdo sde</section><text>pa/ /de yi gdong gi sor bzhi na/ /g.yas phyogs na ni sme ba mchis/ /spu can gnag la mdog kyang dmar/ /longs spyod bdog cing grags dang ldan/ /mkhas shing rab tu dpal 'bar te/ /smin drug la ni skyes pa yi/ /</text></item>
<item><p>241a7</p><section>mdo sde</section><text>mtshan ma nyid ni de lags so/ /gang zhig la ni sor bzhi na/ /sme ba 'di nyid gda' ba de/ /snar ma la ni skyes pa ste/ /shes shing rtag tu chos la dga'/ /mkhas la longs spyod phun sum tshogs/ /rnam pa kun du mdzes dang ldan/</text></item>
<item><p>241a8</p><section>mdo sde</section><text>dpa' zhing rgyal ba phun sum tshogs/ /dgra rnams rtag par rab tu 'joms/ /mgul pa yi ni mdzub phyed na/ /gang la tshig pa 'dra gda' ba/ /de ni mgo la skyes pa ste/ /dpa' zhing longs spyod ldan pa'o/ /</text></item>
<item><p>241b1</p><section>mdo sde</section><text>mdzub kyi phyed po gnyis pa la/ /g.yon na sme ba gang mchis pa/ /lag la skyes pa khro ba ste/ /de ni blun zhing longs spyod bdog /mchan khung g.yon na sme nag mchis/ /nab so la ni skyes pa ste/ /nor dang 'bru rnams 'byor</text></item>
<item><p>241b2</p><section>mdo sde</section><text>par 'gyur/ /de ni shes pa'i rgya yang chung / /ji ltar khyod ni rgyal la skyes/ /mtshan mchog dag ni rab tu gda'/ /phyag gi mthil na 'khor lo ni/ /nyi ma lta bur rab tu mdzes/ /dbu skra dag ni thams cad kyang / /gyen</text></item>
<item><p>241b3</p><section>mdo sde</section><text>du g.yas 'khyil legs par mchis/ /sku ni chu zheng gab pa ste/ /'dren pa khyed kyis nyon mongs thul/ /tshig 'dra gang gi snying ga mchis/ /skag la skyes te thab mo sred/ /tshul khrims 'chal zhing 'grogs mi bde/ /</text></item>
<item><p>241b4</p><section>mdo sde</section><text>de ni g.yem la dga' ba'o/ /'og gam brang ngam rgyab cig na/ /gang la byi sran 'dra ba gda'/ /mchu la skyes te nor dang ldan/ /btsun zhing chos dang ldan pa'i mi/ /lte ba g.yas g.yon gnyis ka na/ /gang la rma 'dra gda' ba ni/ /</text></item>
<item><p>241b5</p><section>mdo sde</section><text>de ni gre la skyes pa ste/ /ser sna che zhing tshe yang thung / /lte ba man chad sor bzhi na/ /gang la sme ba rab gda' ba/ /spo la de skyes longs spyod can/ /khrims ldan shi 'phos mtho ris mchi/ /me bzhi la ni skyes pa dag /</text></item>
<item><p>241b6</p><section>mdo sde</section><text>sme ba dmar po chu sor gda'/ /rku zhing g.yo can sgyu ma ste/ /bsod nams chung zhing shes pa zhan/ /gang gi mtshan la sme ba ni/ /gda' bar gyur pa nges par yang / /nag pa la ni skyes pa ste/ /'dod chags glu gar dag tu dga'/ /</text></item>
<item><p>241b7</p><section>mdo sde</section><text>mtshan gyi 'og gam steng na ni/ /sme ba ser po rab tu gda'/ /sa ri la ni de skyes te/ /mi mkhas brkam zhing mang po sdang / /brla gnyis kyi ni mdzub gang na/ /sme ba dmar po de bzhin te/ /sa ga la ste shor ba mchog /skyes</text></item>
<item><p>241b8</p><section>mdo sde</section><text>pa bud med rnams kyis bskor/ /mkhas shing dpa' la dgra yang thul/ /rtag tu bde la gnas pa ste/ /ngo tsha shes shing brten dang ldan/ /shi 'phos nas ni mtho ris skye/ /brla gnyis kyi ni mdzub do na/ /gang la byi sran</text></item>
<item><p>242a1</p><section>mdo sde</section><text>'dra ba gda'/ /lha mtshams la ste tshul khrims can/ /chos dang longs spyod ldan pa'o/ /gang gi brla 'og gnyis na ni/ /sme ba gda' ba snron la skyes/ /mi sdug tshe thung tshul khrims 'chal/ /dbul zhing snying rje</text></item>
<item><p>242a2</p><section>mdo sde</section><text>ma mchis so/ /pus mo gnyis ka'i gong na ni/ /gang la rma chung gda' ba de/ /snums la skyes te dbang thang can/ /myur du bdag khyim zhig par bgyid/ /chu stod la ni skyes pa dag /sme ba pus mo'i lha nga na/ /sbyin pa bgyid</text></item>
<item><p>242a3</p><section>mdo sde</section><text>cing chos lam 'tshal/ /shi 'phos nas ni mtho ris mchi/ /chu smad la ni su skyes pa/ /gru do la ni sme ba mchis/ /de ltar gda' ba shes dang ldan/ /longs spyod ldan zhing sems can byams/ /sme ba gnyis po gda'</text></item>
<item><p>242a4</p><section>mdo sde</section><text>ba ni/ /gro bzhin la ste longs spyod rtag /de bzhin nad med sems can byams/ /shi 'phos nas ni mtho ris mchi/ /sme ba nag po rje ngar la/ /gda' ba mon gru skyes pa ste/ /de ni khro zhing 'dod chags</text></item>
<item><p>242a5</p><section>mdo sde</section><text>chung / /longs spyod ma mchis shes rab ldan/ /rje ngar la ni mdzub do na/ /sme ba nag po rab tu gda'/ /mon gre la skyes blun po ste/ /de ni chu yis 'chi bar 'gyur/ /rje ngar 'og gi mdzub gang na/ /rma 'dra</text></item>
<item><p>242a6</p><section>mdo sde</section><text>mchis pa khrums stod la/ /blun zhing gzhan la gnod pa bgyid/ /de ni dbul zhing rkun po bgyid/ /gang la sme ba mdzub gang na/ /khrums smad la ni skyes pa ste/ /sbyin dang tshul khrims dran pa dang / /shes rab 'jigs med snying rjer ldan/ /</text></item>
<item><p>242a7</p><section>mdo sde</section><text>gang gi rkang pa gnyi ga la/ /sme ba phra mo gda' ba ni/ /nam gru skyes pa ma rabs te/ /'dreg mkhan du yang 'gyur ba lags/ /gang gi mthe bo'i phrag na yang / /sme ba sngon po gda' ba ni/ /rtag tu stobs ldan nad ma mchis/ /tha skar la ni</text></item>
<item><p>242a8</p><section>mdo sde</section><text>de skyes so/ /rkang mthil sme ba mchis pa ni/ /bra nye la ste snying brtse med/ /gsod pa'i gshed ma'i ngang tshul can/ /shi 'phos nas ni dmyal bar mchi/ /gang gis spyod pa 'tshal ba yi/ /skar ma'i gnas ni 'di dag lags/ /'jig rten</text></item>
<item><p>242b1</p><section>mdo sde</section><text>na ni rnam shes 'dis/ /sems can rnams ni pha rol 'dren/ /bcom ldan 'das kyis bka' stsal pa/ kun du rtog pa'i spyod yul can/ /byis pa gang la chags 'dug pa/ /de ni byis pa rmongs pa ste/ /sems la gnas shing rims nad bcas/ /</text></item>
<item><p>242b2</p><section>mdo sde</section><text>khyi dang sbrul dang ru sbal dang / /srog chags gzhan yang rnam mang po/ /skar ma rgyal la gang skyes pa/ /de dag bde la sten ma yin/ /ji ltar bsam gtan rdzu 'phrul dang / /thar pa khyod kyis rnyed pa bzhin/ /nga yang thams cad gzigs pa na/ /</text></item>
<item><p>242b3</p><section>mdo sde</section><text>ci phyir nga la khyod mi 'dri/ /de nas drang srong skar ma la dga' bas bcom ldan 'das la me tog gis gtor nas yid rab tu dga' ste 'di skad ces gsol to/ /drang srong mi yi gzugs su ni/ /mtshan mchog rnams kyang shin du gda'/ /khyod kyi gdung</text></item>
<item><p>242b4</p><section>mdo sde</section><text>rus ma 'tshal na/ /lha 'am 'on te khyod mi lags/ /gsung dang dbyangs dag 'byin pa ni/ /tshangs pa chen po bzhin du gda'/ /spyod pa'i gnas dang tshul gyis ni/ /sngon gyi drang srong rnams dang 'dra/ /thub pa ci 'dra phun sum tshogs/ /'di sngon</text></item>
<item><p>242b5</p><section>mdo sde</section><text>ma mthong ma thos na/ /khyod kyi ston gang de ci smra/ /khyod kyi gdung rus ci lags gsungs/ /bcom ldan 'das kyis bka' stsal pa/ /pha rol tshu rol mi shes shing / /mtshan ma la ni gang gnas pa/ /de dag sdug bsngal kun gyis bcing / /</text></item>
<item><p>242b6</p><section>mdo sde</section><text>de ni thar pa'i snod ma yin/ /pha rol phyin drug nga yi rus/ /bram ze mngon shes drug dang ldan/ /yang dag dga' bya drug smra zhing / /dbang po drug ni rnam par bshig /chos gsum rtogs pa'i shes dang ldan/ /nga yi spyod pa rnam thar gsum/ /byang chub sems</text></item>
<item><p>242b7</p><section>mdo sde</section><text>ni nam skyes pa/ /de tshe nga ni rab tu byung / /mtshan ma rnams ni ngas ma dmigs/ /mtshan ma med pa rab tu bsgoms/ /sems can med cing srog med pa/ /bdag med stong par mngon sangs rgyas/ /tshor ba gsum dang 'du byed gsum/ /stong pa</text></item>
<item><p>242b8</p><section>mdo sde</section><text>nyid du rnam par bsgoms/ /nga ni ye shes pha rol song / /nga yi tshigs 'di gsungs pa med/ /gang dag mkha' bzhin ma chags par/ /byang chub phyir ni sems bskyed pa/ /de dag bzod stobs phun sum tshogs/ /ye shes 'di 'dra thob</text></item>
<item><p>243a1</p><section>mdo sde</section><text>par 'gyur/ /chos rnams la ni mi 'jug cing / /rnam par smin pa 'dod med la/ /de bzhin nyid las 'gal mi byed/ /de dag byang chub rnyed mi dka'/ /chos rnams la ni mi gnas shing / /pha rol tshu rol mi rten par/ /yang dag mthar</text></item>
<item><p>243a2</p><section>mdo sde</section><text>ni 'dir bsgoms na/ /de bzhin gshegs pa nyid du 'gyur/ /mtshan nyid med cing mtshan ma'ang med/ /dmigs pa de ni rnam par spangs/ /chos rnams kun dang ma 'dres na/ /de bzhin gshegs pa nyid du 'gyur/ /rang gi mtshan nyid 'dir</text></item>
<item><p>243a3</p><section>mdo sde</section><text>'ong la/ /rang gi sems la the tshom spongs/ /nam mkha' 'dra bar shes nas su/ /nga 'dra sangs rgyas khyod 'gyur byos/ /sangs rgyas bcom ldan 'das kyis tshigs su bcad pa de dag gsungs ma thag tu de nas drang srong skar ma la dga' ba g.yog</text></item>
<item><p>243a4</p><section>mdo sde</section><text>dang bcas pas bcom ldan 'das sangs rgyas kyi gzugs dang / rtags dang / spyod lam du zhugs par mthong nas sngon gyi dge ba'i rtsa ba rnams mngon du gyur to/ /de nas drang srong skar ma la dga' bas ting nge 'dzin gang thob na byang chub sems dpa' rgyal mtshan gyi</text></item>
<item><p>243a5</p><section>mdo sde</section><text>rtse mo bzhin du 'dug nas/ ting nge 'dzin thams cad la lta zhing gzhan la rag las pa med de/ ting nge 'dzin thams cad kyis mi 'phrogs par 'gyur ba/ byang chub sems dpa'i ting nge 'dzin rin po che tog ces bya ba thob po/ /de nas drang srong skar ma la dga' bas/</text></item>
<item><p>243a6</p><section>mdo sde</section><text>bcom ldan 'das kyi spyan sngar thal mo sbyar nas lag pa gnyis na me tog thogs te/ bcom ldan 'das la tshigs su bcad pa 'di dag gis mngon par bstod do/ /yon tan mtha' yas 'jig rten mgon po bden pa gsung ba legs bzhugs pa/ /khyed kyi ye shes</text></item>
<item><p>243a7</p><section>mdo sde</section><text>spyan gyi 'od zer gyis ni 'jig rten kun snang mdzad/ /rtag tu sems can kun gyi slad du dpa' bo byams pas mngon 'phags pa/ /sems can snying po chags pa zad pa 'dren pa khyod la deng phyag 'tshal/ /gser gyi kha dog gser dang 'dra ba'i 'od zer rnams kyis bsil</text></item>
<item><p>243a8</p><section>mdo sde</section><text>gyur pa'i/ /yon tan dag gis sems can thams cad byang chub rgyur 'gyur rab tu bskul/ /khyod kyis chos kyi 'khor lo rab bskor nyon mongs ri rnams bcom par gyur/ /tha ma'i spyod pa byang chub shes pa'i rgyu ni de ring mthar phyin to/ /sman pa chen po</text></item>
<item><p>243b1</p><section>mdo sde</section><text>sems can snying po mtshan rnams kyis ni rab brgyan pa/ /sems can snying po sangs rgyas 'gyur ba 'dren pa de ring bshad du gsol/ /bdag gis lta ba'i rgya mtsho bcad cing grol nas 'gro ba bsgral bar bgyi/ /ji srid kyis ni sangs rgyas 'gyur ba mi</text></item>
<item><p>243b2</p><section>mdo sde</section><text>yi dam pa lung bstan gsol/ /sdug bsngal chu bos bdas pa'i sems can srid pa'i mtsho las bsgral bar bgyi/ /mya ngan 'das pa'i bde ba zag pa med pa'i lam la dgod par bgyi/ /phyogs bcu dag na sangs rgyas gang rnams yon tan rgya mtsho lta bu dag /</text></item>
<item><p>243b3</p><section>mdo sde</section><text>de dag bdag gis dpang du gsol te byang chub tu ni sems gzhol bgyi/ /drag cing mi bzad rtsub pa'i sdug bsngal dag gis reg pa'i sems can kun/ /dus gsum gyi ni bdag gi lus dang ngag dang yid kyi bsod nams des/ /sems can</text></item>
<item><p>243b4</p><section>mdo sde</section><text>thams cad sdug bsngal de ring zhi bar gyur cig sems can kun/ /sangs rgyas kyi ni bde dang ldan zhing rtag tu mya ngan 'das par shog /sems can thams cad nad zhir gyur cig nyon mongs chu yang skams par shog /ngo bo nyid kyi ye shes dbang po'i snying po ldan pa thob gyur cig /</text></item>
<item><p>243b5</p><section>mdo sde</section><text>sems can gang dag gsad par chad cing sdug bsngal dag gis gtses pa rnams/ /de dag bdag gi bsod nams gzi brjid dag gis myur du thar bar shog /sems can re res kyang ni yon tan rgya mtsho thams cad thob gyur cig /shes rab bsod nams tshad</text></item>
<item><p>243b6</p><section>mdo sde</section><text>med pa dang bde ba kun gyis tshim par shog /de dag sdig pa'i rnam spangs lta ba mnyam nyid myur du bsten gyur cig /sems can thams cad skye ba dran cing chos la spyod pa nyid du shog /sems can de kun chos grus srid pa'i rgya mtsho pha rol rgal</text></item>
<item><p>243b7</p><section>mdo sde</section><text>gyur cig /thams cad chos kyi pha rol phyin pa sangs rgyas su yang grub par shog /bskal pa dpag tu med par chos kyi char pa 'bebs shing 'dug gyur cig /sems can thams cad chos kyi sprin gyi char chus legs par 'khru bar shog /</text></item>
<item><p>243b8</p><section>mdo sde</section><text>bdag gi lus dang ngag dang yid kyis nongs pa cung zad ci bgyis pa/ /sangs rgyas thams cad dpang du gsol te gus par bgyis nas so sor bshags/ /bdag kyang phyin chad sdig la lta ba'i las rnams spyod par ma gyur cig /rtag tu mdun na bsam gyis mi</text></item>
<item><p>244a1</p><section>mdo sde</section><text>khyab gang zag mchog bzhugs mthong bar shog /bdag gi bsod nams cung zad ci mchis deng de byang chub bsngo bar bgyi/ /sems can ched du spyod pa kun dang sdug bsngal thams cad spro bar bgyi/ /sems can thams cad byang chub mchog gi lam</text></item>
<item><p>244a2</p><section>mdo sde</section><text>du rab tu gzud par bgyi/ /bskal par zhing dang ye shes sems can rgya mtsho rnam par sbyang bar bgyi/ /gang du byang chub reg 'gyur zhing yang rnam par dag pa thob par bgyi/ /'khor kun rnam par dag cing bzod pa'i sa la rab tu gnas par shog /</text></item>
<item><p>244a3</p><section>mdo sde</section><text>smra ba'i seng ge nges par mngon par shes pa lnga rnams thob par shog /'dren pa chags med ye shes ldan zhing thams cad gzigs pa lung bstan gsol/ /'jig rten du yang sangs rgyas chos kun kha lo bsgyur bar 'gyur zhe na/ /me tog sil</text></item>
<item><p>244a4</p><section>mdo sde</section><text>ma gtor ba nam mkha' la ni gdugs su gnas par shog /lha dang klu dang gnod sbyin mi rnams lhag pa kun kyang dpang gyis shig /sa rnams g.yo bar byed cing khyod kyi zhabs la mgo bos phyag 'tshal shog /de nas drang srong skar ma la dga'</text></item>
<item><p>244a5</p><section>mdo sde</section><text>bas me tog de dag bcom ldan 'das ga la ba de'i steng logs su gtor ba dang / me tog de dag thams cad bcom ldan 'das kyi dbu'i gtsug gi steng du gdugs gcig tu gyur nas 'dug ste/ drang srong skar ma la dga' bas de mthong nas rab tu zang zing med cing</text></item>
<item><p>244a6</p><section>mdo sde</section><text>mchog tu dga' ba dang / yid bde bas tshim pa skyes par gyur te/ de nas pus mo'i lha nga gnyis sa la btsugs te/ bcom ldan 'das kyi zhabs gnyis la btugs so/ /drang srong chen po skar ma la dga' bas bcom ldan 'das kyi zhabs gnyis</text></item>
<item><p>244a7</p><section>mdo sde</section><text>la gtugs ma thag tu de nas thams cad dang ldan pa'i stong gsum gyi stong chen po'i 'jig rten gyi khams 'di rnam pa drug tu g.yos so/ /sems can bye ba khrag khrig brgya stong grangs med dpag tu med pa gang dag der lhags pa de dag thams cad</text></item>
<item><p>244a8</p><section>mdo sde</section><text>kyang yid skyo zhing bltad mor gyur to/ /gang dag glang po ches 'dul ba'i sems can de dag gis ni bde bar gshegs pa glang po che'i gzugs su mthong nas yid dga' bar gyur cing drang srong chen pos me tog gtor ba de dag steng gi bar snang la gdugs su</text></item>
<item><p>244b1</p><section>mdo sde</section><text>gyur te gnas pa dang sa g.yos pa de yang mthong nas rab tu ngo mtshar du gyur te/ bcom ldan 'das kyi zhabs gnyis la gtugs so/ /gang dag yang sangs rgyas kyis 'dul ba'i sems can de dag thams cad kyis ni bcom ldan 'das sangs rgyas kyi</text></item>
<item><p>244b2</p><section>mdo sde</section><text>cha byad du mthong nas ngo mtshar du gyur to/ /de nas bcom ldan 'das dpa' bar 'gro ba'i ting nge 'dzin las bzhengs pa dang / sangs rgyas kyis 'dul ba'i sems can de dag gis ting nge 'dzin de las bzhengs par mthong nas zang zing med cing mchog</text></item>
<item><p>244b3</p><section>mdo sde</section><text>tu dga' ba dang / mgu ba skyes te/ bcom ldan 'das la me tog dang / spos dang / phreng ba dang / byug pa dang / na bza' dang / phyang 'phrul dang / rgyan ji snyed pa dag gis gtor to/ /de nas bcom ldan 'das kyis de'i tshe tshigs</text></item>
<item><p>244b4</p><section>mdo sde</section><text>su bcad pa 'di dag bka' stsal to/ /drang srong chen po myur du longs la nyon/ /byang chub lung bstan zhes ni 'dren pa gsung / /mnyam pa med pa'i mthus ni sa g.yos shing / /nam mkha' la yang me tog gdugs gcig 'dug /</text></item>
<item><p>244b5</p><section>mdo sde</section><text>khyod ni 'jig rten phan phyir ston dbang po/ /rkang gnyis bdag gi gtso bo sangs rgyas su/ /bsod nams mtha' yas nam mkha' tshad mnyam pa/ /khams gsum snying po 'gro ba'i sgron mar 'gyur/ /de nas byang chub sems dpa'</text></item>
<item><p>244b6</p><section>mdo sde</section><text>sems dpa' chen po skar ma la dga' bas bcom ldan 'das la 'di skad ces gsol to/ /gang du bdag chos kyi 'khor lo bskor bar 'gyur ba'i sangs rgyas kyi zhing de ci 'dra bar 'gyur/ bcom ldan 'das kyis bka' stsal pa/ khyod ni</text></item>
<item><p>244b7</p><section>mdo sde</section><text>bskal pa grangs med dpag tu med pa na/ byang phyogs su sangs rgyas kyi zhing me tog rgyas pa'i dri zhes bya ba 'byung ste/ sangs rgyas kyi zhing de ni ji ltar da ltar gyi 'jig rten gyi khams bde ba can bzhin du bkod pa de lta bu dang ldan par 'gyur ro/ /</text></item>
<item><p>244b8</p><section>mdo sde</section><text>sangs rgyas kyi zhing der skyes bu dam pa khyod bla na med pa yang dag par rdzogs pa'i byang chub mngon par rdzogs par 'tshang rgya ste/ de bzhin gshegs pa dgra bcom pa yang dag par rdzogs pa'i sangs rgyas rig pa dang / zhabs su ldan pa/</text></item>
<item><p>245a1</p><section>mdo sde</section><text>bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/ bla na med pa/ lha dang mi rnams kyi ston pa/ sangs rgyas bcom ldan 'das rdul med spos snang skar ma'i dpal zhes bya bar 'gyur te/</text></item>
<item><p>245a2</p><section>mdo sde</section><text>khyod kyi tshe'i tshad ni bar gyi bskal pa bcu thub par 'gyur ro/ /sangs rgyas kyi zhing de na nyan thos dang rang sangs rgyas med cing / byang chub sems dpa' sems dpa' chen po 'ba' zhig gi gnas su 'gyur te/ khyod kyang de na theg pa chen</text></item>
<item><p>245a3</p><section>mdo sde</section><text>po'i gtam 'ba' zhig ston par 'gyur ro/ /'khor ji snyed lhags pa rnams kyis byang chub sems dpa' sems dpa' chen po skar ma la dga' ba lung bstan pa de thos nas bcom ldan 'das la mchod pa bya ba'i las la</text></item>
<item><p>245a4</p><section>mdo sde</section><text>mngon par brtson par gyur to/ /bram ze'i khye'u lnga brgya po de dag dang / srog chags bye ba khrag khrig brgya stong phrag dgu bcu rtsa gnyis kyis bla na med pa yang dag par rdzogs pa'i byang chub tu sems bskyed par gyur te/</text></item>
<item><p>245a5</p><section>mdo sde</section><text>de dag thams cad kyis byang chub sems dpa'i ting nge 'dzin byang chub kyi sems dpa' zhes bya ba thob bo/ /'dus pa chen po rin po che tog gi gzungs las/ drang srong skar ma la dga' ba'i le'u ste bzhi pa'o// //</text></item>
<item><p>245a6</p><section>mdo sde</section><text>bam po lnga pa/ de nas bdud bye ba dag 'di snyam du sems te/ ji ltar grong khyer 'di'i phyi rol lha dang / klu dang / gnod sbyin dag gis brgyan pa de bzhin du bdag cag gis kyang</text></item>
<item><p>245a7</p><section>mdo sde</section><text>bcom ldan 'das grong khyer 'di'i sgo gang dang gang nas gshegs pa de'i sgo de dang de'i sa phyogs bkod pa'i rgyan dam pa khyad par du 'phags pas brgyan to snyam pa dang / de nas bcom ldan 'das kyi thugs kyis bdud bye ba de dag gi sems kyi kun</text></item>
<item><p>245a8</p><section>mdo sde</section><text>tu rtog pa mkhyen nas/ 'di 'dra ba'i rdzu 'phrul mngon par 'du bya ba mngon par mdzad de/ 'di lta bu'i rdzu 'phrul mngon par 'du bya ba mngon par mdzad pas/ /grong khyer gyi sgo bcu gnyis su sangs rgyas bcom ldan 'das bcu gnyis</text></item>
<item><p>245b1</p><section>mdo sde</section><text>grong khyer gyi sgo re re nas rgyal po'i khab kyi grong khyer chen por gshegs so/ /bdud bye ba de dag kyang nam mkha' la gnas bzhin du bdud kyi yul gyi rnam par 'phrul pa'i rgyan shin tu khyad par du 'phags pa'i rdzu 'phrul grangs med pa dang ldan pa/ bkod</text></item>
<item><p>245b2</p><section>mdo sde</section><text>pa'i mchog rnams dang / bkod pa mdzes pa rnams kyis grong khyer gyi sgo de dag dang / sa'i phyogs de dag dang / rtsig pa de dag dang / shing de dag dang / sa'i ngos de dag brgyan to/ /bdud bye ba de dag dang / bdud kyi 'khor de dag la la ni tshangs pa'i</text></item>
<item><p>245b3</p><section>mdo sde</section><text>cha byad lta bu nas drang srong chen po'i cha byad lta bu'i bar du bsgyur te nam mkha' la gnas bzhin du khang pa brtsegs pa de dag gi skar khung dang / rta babs dang / ba gam dang / skyed shing gi nang du me tog dang / bdug pa dang / spos dang / phreng ba dang /</text></item>
<item><p>245b4</p><section>mdo sde</section><text>gser dang / dngul dang / nor bu dang / mu tig sna tshogs kyis spras pa dang / gos dang / ras dang / ras bcos bu sna tshogs dang / lhab lhub kyi rgyan rnams kyi char ni rab tu phab/ sil snyan dang / dkrol ba sna tshogs ni dkrol</text></item>
<item><p>245b5</p><section>mdo sde</section><text>nas bstod pa dang / yon tan bsngags pa sna tshogs kyi dbyangs kyis bcom ldan 'das la mchod pa byed do/ /bcom ldan 'das de ltar ngo mtshar rmad du byung ba chen po sngon ma thos pa'i bkod pa mchog tu rgya che ba/ khyad par du 'phags pas rgyal po'i</text></item>
<item><p>245b6</p><section>mdo sde</section><text>khab kyi grong khyer chen po'i sgo na bzhugs te/ zhabs g.yas pa'i mthe bos sgo'i them pa la reg par mdzad do/ /bcom ldan 'das kyis sgo'i them pa la reg ma thag tu/ de nas de'i mod la thams cad dang ldan pa'i stong gsum gyi stong chen po'i</text></item>
<item><p>245b7</p><section>mdo sde</section><text>'jig rten gyi khams 'di rab tu g.yos so/ /gang stong gsum gyi stong chen po'i 'jig rten gyi khams 'di'i brgya byin dang / tshangs pa dang / nyi ma dang / zla ba dang / 'jig rten skyong ba dang / dbang phyug chen po dang / lha dang / klu dang / gnod</text></item>
<item><p>245b8</p><section>mdo sde</section><text>sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po'i dbang po dag dang / sa dang / chu dang / rgya mtsho chen po dang / grong khyer dang / yul 'khor gyi lha dang / skyes pa dang /</text></item>
<item><p>246a1</p><section>mdo sde</section><text>bud med dang / khye'u dang / bu mo dang / lha'i drang srong chen po'i 'khor dang / 'og min gyi bar nas bzung ste/ sems can gzi brjid che ba gzi brjid che ba de dag thams cad sa g.yos par snang ba des bskul ma thag tu rgyal po'i khab kyi grong khyer chen</text></item>
<item><p>246a2</p><section>mdo sde</section><text>po kho ra khor yug tu bskor nas sa dang nam mkha' la gnas shing me tog dang / spos dus kyi rjes su 'brang ba'i phye ma'i bar gyis bcom ldan 'das la gtor to/ /de nas bcom ldan 'das kyis me tog dang / phye ma'i bar de dag phyogs bcu'i phyogs</text></item>
<item><p>246a3</p><section>mdo sde</section><text>kyi cha re re na yang sangs rgyas kyi zhing rdul phra rab kyi rdul snyed kyi sangs rgyas kyi zhing yongs su dag pa dang / yongs su ma dag pa dang / stong pa dang / mi stong pa rnams su sangs rgyas la mchod cing sti stang bya ba'i phyir nam mkha' la gtor ba dang /</text></item>
<item><p>246a4</p><section>mdo sde</section><text>sangs rgyas kyi zhing de dag tu me tog dang / phye ma dang / rgyan de dag las tshigs su bcad pa 'di dag byung ngo / /myur du sad par gyis la 'di dag bltos/ /byang chub phyir ni bag yod spyad pa spyod/ /khyod kyi 'khor ba'i gcong rong 'khyams pa</text></item>
<item><p>246a5</p><section>mdo sde</section><text>yi/ /'jig rten thams cad dag ni bsgral bar byos/ /yongs su smin dang ldan pa'i dus bab kyis/ /g.yeng bar gyur pa rab tu myur thong la/ /'dir ni sngon gyi dam bcas yid la byos/ /byang chub lung bstan rab tu thob par</text></item>
<item><p>246a6</p><section>mdo sde</section><text>'gyur/ /thub dbang drang srong chen po mya ngan med/ /'gro la phan phyir de ring grong khyer gshegs/ /bdud stong bye ba rang gis pham mdzad des/ /de ni chos kyi 'khor lo myur du bskor/ /grogs po zhi ba 'di la 'gro</text></item>
<item><p>246a7</p><section>mdo sde</section><text>dga' mdzad/ /dpa' mchog dngos po yang dag ston par mdzad/ /'gro ba sdug bsngal dag las thar mdzad nas/ /byang chub tu ni de ring lung yang ston/ /rang byung mya ngan med pa grong khyer gshegs/ /de phyir zhing der</text></item>
<item><p>246a8</p><section>mdo sde</section><text>rab tu myur gshegs la/ /de ltar mdzes pa de dag rab bltos te/ /rim gyis byang chub tu yang 'gyur bar byos/ /yang de'i tshe 'od ma'i tshal na byang chub sems dpa' sems dpa' chen po dang / nyan thos dang / nyan thos</text></item>
<item><p>246b1</p><section>mdo sde</section><text>chen po gang dag nang du yang dag par 'jog la gnas pa de dag gis ston pa de la bltas pa dang / bcom ldan 'das rgyal po'i khab kyi grong khyer chen po'i sgo na 'dul ba la gzhes shing bzhugs pa mthong ngo / /de nas byang chub</text></item>
<item><p>246b2</p><section>mdo sde</section><text>sems dpa' sems dpa' chen po dang / nyan thos chen po de dag thams cad bcom ldan 'das kyi snams logs su 'khod pa dang / bkod pa chen po de dag kyang mthong ngo / /de nas me tog dang / phye ma'i rgyan de dag</text></item>
<item><p>246b3</p><section>mdo sde</section><text>las tshigs su bcad pa'i sgra gang byung ba de dag gis phyogs bcu'i sangs rgyas kyi zhing yongs su dag pa dang / yongs su ma dag pa dang / stong pa dang / mi stong pa sangs rgyas kyi zhing rdul phra rab kyi rdul snyed thams cad du gang bar gyur to/ /</text></item>
<item><p>246b4</p><section>mdo sde</section><text>sangs rgyas kyi zhing de dag na byang chub sems dpa' sems dpa' chen po dang / nyan thos gang dag gnas pa de dag gis sgra de thos nas 'di snyam du sems te/ yid du 'ong ba 'di lta bu/ ro myang bar 'os pa 'di lta bu/ dga' bar bya bar 'os</text></item>
<item><p>246b5</p><section>mdo sde</section><text>pa 'di lta bu/ tshim par byed par 'os pa 'di lta bu/ spro bar byed pa 'di lta bu'i yon tan chen po brjod par 'os pa 'di lta bu'i sgra 'di dag dang / me tog dang / phye ma'i char 'di dag ga las 'ongs snyam mo/ /de nas byang chub sems dpa' sems dpa' chen po</text></item>
<item><p>246b6</p><section>mdo sde</section><text>de dag dang / nyan thos chen po de dag rang gi dge ba'i phyogs btang ste ngo mtshar cher 'dzin par gyur to/ /de nas bcom ldan 'das de bzhin gshegs pa shAkya thub pa sangs rgyas kyi rgyan dang lhab lhub kyi rgyu 'thun pa zhes bya ba'i ting nge 'dzin la snyoms par</text></item>
<item><p>246b7</p><section>mdo sde</section><text>zhugs so/ /bcom ldan 'das sangs rgyas kyi rgyan dang lhab lhub kyi rgyu mthun pa zhes bya ba'i ting nge 'dzin la snyoms par zhugs ma thag tu de nas thams cad dang ldan pa'i 'jig rten gyi khams mi mjed 'di dang / phyogs bcu'i sangs rgyas kyi zhing thams cad du</text></item>
<item><p>246b8</p><section>mdo sde</section><text>bkod pa chen po 'di lta bu dag snang ste/ 'di lta ste/ ma 'ongs pa'i dus na de bzhin gshegs pa kun tu gzigs shes bya ba'i 'jig rten gyi khams rnam par dag cing rdul bsags pa med ces bya ba yang sangs rgyas kyi zhing gi yon tan bkod pa 'di 'dra ba</text></item>
<item><p>247a1</p><section>mdo sde</section><text>dang ldan par 'gyur/ rtsig pa med la legs par brgyan pa'i phyogs bcu'i 'jig rten gyi khams sangs rgyas kyi zhing rdul phra rab kyi rdul snyed thams cad du yang / bcom ldan 'das de bzhin gshegs pa shAkya thub pa de rgyal po'i khab</text></item>
<item><p>247a2</p><section>mdo sde</section><text>kyi grong khyer chen po'i sgo na/ shin du lham me lhan ne lhang nger bzhugs par snang ba ni ma gtogs so/ /sangs rgyas kyi zhing de dag tu yang byang chub sems dpa' de dag dang / nyan thos chen po de dag sgra thos pa des bskul ba dang / phyogs bzhir blta</text></item>
<item><p>247a3</p><section>mdo sde</section><text>zhing 'khod de/ de dag thams cad kyis 'jig rten gyi khams mi mjed 'di ha cang yang mi ring ba na 'dug par mthong ngo / /sangs rgyas kyi yul gyis lha'i rnam par 'phrul pa'i rgyan de dag thams cad kyang mthong ngo / /de nas byang chub sems dpa' sems dpa'</text></item>
<item><p>247a4</p><section>mdo sde</section><text>chen po de dag dang / nyan thos chen po de dag 'di snyam du sems te/ bdag cag kyang 'dus pa chen po'i bkod pa de dag dang / sangs rgyas kyi zhing gi yon tan bkod pa de dag blta ba dang / brtag pa dang / de bzhin gshegs pa shAkya thub pa de la yang blta ba dang /</text></item>
<item><p>247a5</p><section>mdo sde</section><text>phyag bya ba dang / bsnyen bkur bya ba'i phyir der 'dong ngo / /der ni bdag cag bla na med pa yang dag par rdzogs pa'i byang chub tu lung bstan pa yang thob par 'gyur gor ma chag snyam mo/ /de nas phyogs bcu'i 'jig rten gyi khams sangs rgyas kyi zhing gi</text></item>
<item><p>247a6</p><section>mdo sde</section><text>rdul phra rab kyi rdul snyed thams cad kyi byang chub sems dpa' sems dpa' chen po thams cad dang / nyan thos chen po de dag de bzhin gshegs pa shAkya thub pa'i rdzu 'phrul gyi mthus rang rang gi sangs rgyas kyi zhing nas mi snang bar gyur te/ skad cig thang cig</text></item>
<item><p>247a7</p><section>mdo sde</section><text>yud tsam de nyid la 'jig rten gyi khams mi mjed 'dir phyin to/ /de'i tshe phyogs bcu'i phyogs re re nas kyang byang chub sems dpa' sems dpa' chen po grangs med dpag tu med pa sangs rgyas kyi zhing gi rdul phra rab kyi rdul snyed rnams kyang 'dir lhag nas/</text></item>
<item><p>247a8</p><section>mdo sde</section><text>sangs rgyas kyi zhing 'di thams cad sa dang nam mkha'i bar ma lus par gang bar gyur to/ /byang chub sems dpa' sems dpa' chen po de dag byang chub sems dpa'i dge ba'i rtsa ba sna tshogs kyi rgyu 'thun pa'i rnam par 'phrul pa'i byin gyi rlabs kyis de bzhin gshegs</text></item>
<item><p>247b1</p><section>mdo sde</section><text>pa shAkya thub pa la mchod pa bya ba'i phyir brtson par gyur to/ /de nas byang chub sems dpa' sems dpa' chen po la la dag gis ni bcom ldan 'das la mchod pa bya ba'i phyir sangs rgyas kyi zhing 'di thams cad me tog sna tshogs kyi char gyis khebs par</text></item>
<item><p>247b2</p><section>mdo sde</section><text>byas so/ /la la dag gis ni mu tig gi char phab pa nas/ de bzhin du sbyar te/ bcom ldan 'das la mchod pa bya ba'i phyir la la dag gis ni gser dang / dngul dang / bai DUr+ya dang / shel dang / rdo'-i snying po dang / spug dang / go shir sha dang / tsan dan sbrul gyi</text></item>
<item><p>247b3</p><section>mdo sde</section><text>snying po dang / shing ta ma la'i lo ma'i phye ma'i char gyis nam mkha' khebs par byas so/ /bcom ldan 'das la mchod pa bya ba'i phyir la la dag gis ni lhab lhub dang / phyang 'phrul dang / rgyan dang / ras dang / ras bcos bu sna tshogs kyi char rab tu phab bo/ /</text></item>
<item><p>247b4</p><section>mdo sde</section><text>bcom ldan 'das la mchod pa bya ba'i phyir la la dag gis ni rin po che'i gdugs dang / rgyal mtshan dang / ba dan sna tshogs bsgreng ngo / /bcom ldan 'das la mchod pa bya ba'i phyir la la dag gis ni spos sna tshogs kyis bdugs so/ /</text></item>
<item><p>247b5</p><section>mdo sde</section><text>la la dag gis ni rin po che'i phreng ba sna tshogs gtor to/ /la la dag gis ni sil snyan dang dkrol ba sna tshogs dkrol to/ /la la dag gis ni glu dang gar dang / rol mo'i sgra rab tu bstan to/ /la la dag gis ni sa phyogs der spos chu sna</text></item>
<item><p>247b6</p><section>mdo sde</section><text>tshogs kyi char gyis chag chag btab bo/ /la la dag gis ni rin po che sna tshogs kyi snod rnams rin po che sna tshogs kyis bkang ste/ bcom ldan 'das kyi spyan snga na thogs so/ /la la dag gis ni rin po che'i snod sna tshogs rnams spos</text></item>
<item><p>247b7</p><section>mdo sde</section><text>chus bkang ste/ me tog dang / 'bras bu dang / lo mas brgyan nas bcom ldan 'das kyi spyan snga na thogs so/ /la la dag gis ni rin po che'i shing ljon pa sna tshogs lha'i gos dang / rgyan dang / me tog dang / 'bras bu sna tshogs kyis brgyan nas</text></item>
<item><p>247b8</p><section>mdo sde</section><text>'phang stod de thogs so/ /la la dag gis ni bdag nyid tshangs pa chen po'i cha byad du mngon par sprul te/ thal mo sbyar nas bcom ldan 'das la phyag byas te/ 'khod pa nas rgya cher ji ltar gong du smos pa bzhin no/ /la la dag ni seng ge'i cha byad du</text></item>
<item><p>248a1</p><section>mdo sde</section><text>mngon par sprul te/ bcom ldan 'das la phyag 'tshal nas 'khod do/ /bcom ldan 'das kyi rdzu 'phrul gyi mthu dang / rang gi dge ba'i rtsa ba'i stobs bskyed pas sems can de dag phan tshun mig gi dbang pos gzugs snang ba rnams la</text></item>
<item><p>248a2</p><section>mdo sde</section><text>thags thogs med do/ /sangs rgyas bcom ldan 'das kyang de lta bu'i bdud kyi yul chen po lha'i rnam par 'phrul pa'i byin gyis brlabs rnams dang / rang gi dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang /</text></item>
<item><p>248a3</p><section>mdo sde</section><text>stobs dang / byang chub kyi yan lag dang / lam dang / sangs rgyas kyi chos ma 'dres pa bcwa brgyad kyi yul gyi rnam par 'phrul pa'i byin gyis brlabs kyis bcom ldan 'das rgyal po'i khab kyi grong khyer chen por gshegs nas srang gi dbus na pad ma yod pa ga</text></item>
<item><p>248a4</p><section>mdo sde</section><text>la ba der gshegs te byon nas/ phyag g.yas pa'i mthil gyis pad ma'i snying po la reg par mdzad de drangs nas bzhugs so/ /pad ma de drangs te g.yos pas sangs rgyas kyi zhing 'di'i ri khor yug dang / ri khor yug chen po dang / ri'i rgyal po ri rab</text></item>
<item><p>248a5</p><section>mdo sde</section><text>dang / rgya mtsho chen po dang / bdud kyi gnas thams cad kyang g.yos so/ /bdud kyi gnas thams cad na gzhal med khang dang / gnas dang / mal cha dang / stan rnams kyang rab tu g.yos so/ /de na gang bdud kyi bu rnams dang / bdud kyi bu mo rnams dang / bdud kyi</text></item>
<item><p>248a6</p><section>mdo sde</section><text>tshogs kyi 'khor gnas pa de dag kyang 'jigs skrag cing skyo ba skyes nas phan tshun 'di skad 'dzer to/ /rgyu med rkyen med par ni gzhal med khang 'di dag g.yo bar mi 'gyur na/ bdag cag gi rgyal po bdud de rang gi yul nas 'phos par ma gyur grang /</text></item>
<item><p>248a7</p><section>mdo sde</section><text>bdag cag kyang khang pa 'di nas 'chi 'pho ba'i chos 'byung bar mi 'gyur grang / bdag cag gis blta gor ma chag go snyam ste/ de nas de dag gis mthong nas 'di snyam du sems te/ sangs rgyas kyi zhing 'di ni snyigs ma lnga can du gyur na/ 'di sus legs par brgyan cing shin tu</text></item>
<item><p>248a8</p><section>mdo sde</section><text>nyams dga' bar byas snyam mo/ /de nas rang gi yul la gnas pa'i bdud g.yog dang bcas pa de dag de na 'khod bzhin du yang de bzhin gshegs pa shAkya thub pa de skyes bu chen po'i mtshan sum bcu rtsa gnyis kyis legs par brgyan cing shin du lham me lhan ne lhang nger bzhugs</text></item>
<item><p>248b1</p><section>mdo sde</section><text>pa mthong ngo / /thams cad dang ldan pa'i stong gsum gyi stong chen po'i 'jig rten gyi khams 'di dang / sangs rgyas kyi zhing 'di thams cad kyang sems can gzugs dang / kha dog dang / rtags dang / dbyibs sna tshogs su gnas pa sha stag gis yongs su gang nas sems can</text></item>
<item><p>248b2</p><section>mdo sde</section><text>gcig kyang ngo mi shes te/ sems can de dag thams cad kyang bcom ldan 'das la mchod pa bya ba'i phyir brtson par mthong ngo / /de nas de dag yang 'di snyam du sems te/ bdag cag kyang de bzhin gshegs pa shAkya thub pa de la blta ba dang / phyag bya ba dang / bdag cag gi jo</text></item>
<item><p>248b3</p><section>mdo sde</section><text>bo dang / g.yog du bcas pa gar dong ba yang dri ba'i phyir der 'dong gor ma chag snyam mo/ /de nas yang de'i tshe sangs rgyas kyi zhing 'di'i bdud bye ba phrag brgya po de dag thams cad g.yog dang bcas par bcom ldan 'das de bzhin gshegs pa shAkya thub pa ga la ba der dong ste lhags</text></item>
<item><p>248b4</p><section>mdo sde</section><text>nas spyan sngar 'khod do/ /de nas bdud sdig can gyis bcom ldan 'das ga la ba de logs su thal mo sbyar ba btud nas 'di skad ces gsol to/ /rab tu rnam par dad sems kyis/ /bcom ldan bdag ni skyabs su mchi/ /bdag khrol 'di nas myur du thong / /chos</text></item>
<item><p>248b5</p><section>mdo sde</section><text>ni yang dag spyad par bgyi/ /bcom ldan 'das kyis bka' stsal pa/ /'gro ba dang ni 'ong ba yang / /ngas ni su la'ang bzlog pa med/ /gal te lam ni rab shes na/ /gang du dga' bar 'gro bar byos/ /bdud sdig can gyis 'di skad ces gsol to/ /rang gi spyod yul gar</text></item>
<item><p>248b6</p><section>mdo sde</section><text>dga' bar/ /gang tshe bdag ni mchi 'tshal te/ /bdag ni bcing ba lnga dag gis/ /bcings par mthong ngo gau ta ma/ /bcom ldan 'das kyis bka' stsal pa/ nga ni rtog pa kun spangs te/ /grol nas 'gro ba grol byed pa/ /ngas ni 'tshe ba rnam spangs nas/ /sems can bcings</text></item>
<item><p>248b7</p><section>mdo sde</section><text>pa thar bar bya/ /de nas bcom ldan 'das kyis sangs rgyas kyi spyan gyis sangs rgyas kyi zhing 'di thams cad sa dang nam mkha' la gnas pa'i sems can rnams kyis yongs su gang ba la gzigs nas tshigs su bcad pa 'di dag bka' stsal to/ /'dir lhags</text></item>
<item><p>248b8</p><section>mdo sde</section><text>pa dag thams cad kyang / /the tsom thams cad rab spongs la/ /skad cig ci yang ma smra bar/ /khyod cag rnams ni da nyon cig /rdzogs pa'i sangs rgyas 'jig rten dkon chos dang dge 'dun shin du dkon/ dad cing mos pa 'byor pa dang / /byang chub spyod pa shin du dkon/ /'jig rten mgon po'i mngon</text></item>
<item><p>249a1</p><section>mdo sde</section><text>sum du/ /chos nyan pa yang shin du dkon/ /gang du bzod pa bsten byed pa/ /de yi dus ni rnyed par dka'/ /gang du 'jig rten sdig pa yi/ /rtog pa thams cad rab spong ba/ /stong pa nyid ni bsgom pa dang / /sems ni dul bar byed pa dkon/ /ji ltar ngas ni sngon</text></item>
<item><p>249a2</p><section>mdo sde</section><text>spyad pa'i/ /byang chub spyod pa rnyed par dka'/ /de las me tog tsham tshod 'di/ /khyed cag rnams la bshad par bya/ /gang gis byang chub 'byor byed pa/ /srid pa'i bcings las rab grol zhing / /mun pa'i phung po sel ba yi/ /lam gyi mchog ni bstan par bya/ /dri ma ngan</text></item>
<item><p>249a3</p><section>mdo sde</section><text>pa gsum spongs la/ /ston pas gsungs pa 'dir nyon cig /chu bo rnams kyi pha rol rgol/ /rgya mo can gyi sred pa spongs/ /rnam thar gsum la rab gnas shing / /sdom pa gsum la yang dag gnas/ /khams gsum kun gyi nyon mongs gang / /de dag ma</text></item>
<item><p>249a4</p><section>mdo sde</section><text>lus rnam par chom/ /dkon mchog gsum gyi rigs mchod dang / /chos kyi don du khyed cag rnams/ /sangs rgyas lha dang bdud gsum gyi/ /byin rlabs sprul pas lhags pa rnams/ /dus gsum ma rig bsgribs pa'i sems/ /bye brag du ni rab tu</text></item>
<item><p>249a5</p><section>mdo sde</section><text>spongs/ /khams gsum pa las grol ba yi/ /zhi byed bzod pa thob par byos/ /phyin ci log ni rnam bzhi yis/ /so so'i skye bo bslad pa rnams/ /dngos po med la rtog byed pa/ /de dag bzod pa'i snod ma yin/ /mig ni gzugs la chags pa yis/ /</text></item>
<item><p>249a6</p><section>mdo sde</section><text>lus dang ngag dang sems bsgribs nas/ /bsam gtan bzhi dang bral ba rnams/ /'khor ba shin du bsten par 'gyur/ /'jig rten na ni gang mkhas gsal/ /bsam gtan sgom pa byed pa rnams/ /de dag phyin ci log bzhi las/ /de ring rnam par grol bar 'gyur/ /dbang</text></item>
<item><p>249a7</p><section>mdo sde</section><text>phyug de dag sems can rnams/ /chu bo bzhi las thar bar byed/ /'chi 'pho skye ba rab shes pa/ /des pa rnams ni pha rol 'gro/ /byang chub sems dpa' 'jigs med pa/ /rkang pa bzhi dang ldan pa dag /sems can sred pas bcings pa rnams/ /yang dag shes pas</text></item>
<item><p>249a8</p><section>mdo sde</section><text>gcod par byed/ /phung po lnga rnams yongs shes pas/ /zhags pa las grol zag pa med/ /yang dang yang du mi skye ste/ /srid pa'i rgya mtsho'i pha rol phyin/ /sangs rgyas rnams kyi spyan sngar khyed/ /sdig pa dag ni myur du shogs/ /sdig pa ma lus rab spongs la/ /</text></item>
<item><p>249b1</p><section>mdo sde</section><text>'jigs pa med par pha rol song / /srid par yang dang yang skyes pas/ /sdig pa'i grogs kyi dbang song bas/ /'khor ba'i sdug bsngal de dag ni/ /'dus byas la yang myong bar 'gyur/ /sdig pa'i grogs po rab spongs te/ /sdig pa'i lta ba rnams bor nas/ /</text></item>
<item><p>249b2</p><section>mdo sde</section><text>'khor ba'i sdug bsngal dran byas te/ /dam pa'i chos la rab sbyor cig /btung ba'i dam pa 'thung bar byos/ /stong pa nyid kyang rab bsgoms shig /dam pa'i don la dngos po med/ /rdzas kyang med cing mtshan nyid med/ /'di ltar dbang po drug stong ste/ /</text></item>
<item><p>249b3</p><section>mdo sde</section><text>byed pa po ni 'di la med/ /de bzhin mtshan mar rtog pa yang / /dngos po tsam ste g.yo ba med/ /tshor ba drug dang sred pa drug /reg pa drug las byung ba yin/ /de bzhin reg pa'i skye mched drug /stong pa yin par shes par byos/ /rang bzhin gyis ni dngos med par/ /dngos po</text></item>
<item><p>249b4</p><section>mdo sde</section><text>nyid la brtag par byos/ /skye ba med cing 'gag med pas/ /'di na rdzas kyang med par bltos/ /gang gis chos kun tshul gcig ste/ /dus gsum du yang dngos med par/ /shes pa de dag nad med de/ /de ni bla na med pa'i lam/ /rnam pa bcu gsum nges grol la/ /sems</text></item>
<item><p>249b5</p><section>mdo sde</section><text>can 'du shes rnam 'jig cing / /tshu rol pha rol rnam grol ba/ /de ni bzod pa bsgom pa yin/ /de nas gang gi tshe bcom ldan 'das kyi bsod nams kyi stobs rnams dang / mi 'jigs pa'i shugs dang / dge ba'i rtsa ba'i rgyu 'thun pa'i byin gyis brlabs kyis dbyangs kyi</text></item>
<item><p>249b6</p><section>mdo sde</section><text>dkyil 'khor gyi sgra thogs pa med pas tshigs su bcad pa de dag gsungs pa de'i mod la phyogs bcu'i 'jig rten gyi khams stong pa dang / mi stong pa'i snyigs ma lnga can gang gA'i klung dpag tu med pa mi 'khrugs pa'i bye ma snyed rnams su dbyangs kyi dkyil 'khor gyi</text></item>
<item><p>249b7</p><section>mdo sde</section><text>tshig brjod pa 'di dag grags par gyur nas/ /de'i mod la sangs rgyas kyi zhing re re nas kyang sems can bye ba khrag khrig brgya stong grangs med dpag tu med pa dag ni shin du zang zing med pa'i dga' ba dang / dad pa rnyed de/ bla na med pa yang dag par rdzogs pa'i byang chub</text></item>
<item><p>249b8</p><section>mdo sde</section><text>las phyir mi ldog par gyur to/ /la la dag gis ni ting nge 'dzin dang / bzod pa dang / gzungs sna tshogs thob bo/ /sangs rgyas kyi zhing 'dir 'dus pa'i sems can grangs med dpag tu med pa rnams kyis ni don dang / tshig dang / yi ge 'di dag thos nas phyir</text></item>
<item><p>250a1</p><section>mdo sde</section><text>mi ldog pa'i sa thob par gyur to/ /sems can grangs med dpag tu med pa dag ni theg pa gsum po dag gis nges par 'byung ba thob par gyur to/ /de nas byang chub sems dpa' sems dpa' chen po skar ma la dga' bas pad ma'i khri la 'dzeg par</text></item>
<item><p>250a2</p><section>mdo sde</section><text>bya ba'i phyir rang gi rdzu 'phrul gyi mthus rin po che sna bdun gyi them skas me tog gis kun tu g.yogs pa mngon par sprul ste/ bcom ldan 'das ga la ba de logs su thal mo sbyar ba btud nas 'di skad ces gsol to/ /thams cad mkhyen pa rga shi mya ngan gyi/ /</text></item>
<item><p>250a3</p><section>mdo sde</section><text>'dam du bying ba'i 'jig rten thams cad la/ /rab tu gzigs te mi rgyu rgyur bcas te/ /'jig rten du ni chos kyi zam pa thogs/ /thal mo sbyar ba'i sems can rgya chen brgyas/ /rab tu bltam pa'i zhing la gzigs nas su/ /chos kyi mchod sbyin rab tu bgo</text></item>
<item><p>250a4</p><section>mdo sde</section><text>bar gsol/ /rang gi mthu rtsal rab tu bstan du gsol/ /mtshungs pa med pa'i pad ma mngon 'dzegs te/ /mgon po shes rab dang ni thabs rnams kyis/ /chos chu sprin gyis char pa rab phob la/ /nyon mongs gzir ba'i mi la bstan du gsol/</text></item>
<item><p>250a5</p><section>mdo sde</section><text>phyogs bcu dag gi sangs rgyas thams cad dang / /drang srong chen po shes rab ldan pa gzhan/ /khyod kyi dpang du de dag kun bzhugs kyis/ /thub pa'i dpang po bdud rnams pham par mdzod/ /chos rnams stong pa nam mkha' lta bu dang / /ngo bo nyid kyis</text></item>
<item><p>250a6</p><section>mdo sde</section><text>ya ma brlar mkhyen nas/ /sngon gyi dam bcas rnams ni dgongs mdzod la/ /bla med 'khor lo dam pa bskor du gsol/ /chu bo bzhi dbus 'khor ba'i sems can rnams/ /mi yi seng ge de ring bsgral du gsol/ /khyod kyis chos rnams shin du</text></item>
<item><p>250a7</p><section>mdo sde</section><text>thugs su chud/ /srid gsum mtsho las 'jig rten bsgral du gsol/ /shin du rlabs chen thugs mnga' bcom ldan 'das/ /bde bar gshegs kyi lam ni bde ba la/ /'gro ba gzud 'dod mtshungs med chos kyang ston/ /'jig rten nyes pa</text></item>
<item><p>250a8</p><section>mdo sde</section><text>dri ma bsal du gsol/ /de nas bcom ldan 'das kyis ji lta bur sprul pa'i them skas de las pad ma'i khri la mngon par 'dzegs te/ pad ma'i snying po la bzhugs so/ /de nas bcom ldan 'das kyis phyogs bcu thams cad du rnam par gzigs nas</text></item>
<item><p>250b1</p><section>mdo sde</section><text>bdud sdig can la bka' stsal pa/ bdud sdig can ji ltar khyod kyis deng 'dir 'dus pa chen po'i chos kyi rnam grangs bshad pas sems can grangs med dpag tu med pa dag mngal na gnas pa dang / rga shis gtses pa rnams las rnam par grol bar 'gyur</text></item>
<item><p>250b2</p><section>mdo sde</section><text>rnam par thar bar 'gyur ro/ chu bo bzhi las yang dag par rgal bar 'gyur/ zhi ba'i lam la gnas par 'gyur/ nam mkha' dang mtshungs pa'i ye shes khong du chud par 'gyur te/ 'di la sdig can khyod ni sems can rnams kyi dge ba'i rtsa ba rnam</text></item>
<item><p>250b3</p><section>mdo sde</section><text>par 'phel ba'i thog mar 'gro ba yin gyis khyod dga' bar gyis shig /sdig can khyod kyis nga la chos bshad par gsol cig dang ngas deng bdud kyi dkyil 'khor mthon po'i yul gyi chu bo'i pha rol tu 'gro bar bya ba'i phyir chos bstan to/ /de nas</text></item>
<item><p>250b4</p><section>mdo sde</section><text>bdud sdig can gyis de'i tshe tshigs su bcad pa 'di smras so/ /ci ste sdig med khyod la tha ba zhe sdang rgyags med na/ /ci phyir deng 'dir kun du skrag par bya phyir chos kyang ston/ /de ste khyod la tha ba rgyags dang nga rgyal yod na ni/ /thub dbang khyod kyi thar pa ci</text></item>
<item><p>250b5</p><section>mdo sde</section><text>'dra bdag la 'dir shod cig /bcom ldan 'das kyis bka' stsal pa/ nga ni sa la mngal gyi gnas na zla ba bcur gnas pa/ /de na yang ni bdud khyod nga la bsad par rab tu sbyar/ /de tshe nga la khon dang tha ba cung zad tsam yang med/ /nga ni bzod dang</text></item>
<item><p>250b6</p><section>mdo sde</section><text>ldan te tha ba ma lus med pa yin/ /nga ni btsas ma thag 'dir khyod kyis sa yang g.yo bar byas/ /nga gsad phyir ni rdo ba'i char pa rab tu dbab par byas/ /de nas khyod kyis nga yi ma yi nu zho myur skams byas/ /khyod kyis nga la gnod pa rnam pa du ma</text></item>
<item><p>250b7</p><section>mdo sde</section><text>ci ma byas/ /nga ni bsam gtan zhugs na khyod kyis bud med khrid de 'ongs/ /nga ni bsod snyoms rnam par spyod tshe zas kyang gcad par byas/ /khyod kyis rtag tu nga la rgyal srid mngon par rab tu bstabs/ /nga ni 'byung ba'i nub mo 'dir yang mun pa byas</text></item>
<item><p>250b8</p><section>mdo sde</section><text>par gyur/ /de tshe khyod dang skyes bu rnams kyis grong khyer kun du bskor/ /rdzu 'phrul gyis ni song tshe rdzing char drag par rab tu phab/ /sa ni mdom do 'phang tsam rdo ba dag gis gang bar byas/ /zhi ba'i gnas na gnas pa'i tshe yang sgra ni rab tu phyung / /</text></item>
<item><p>251a1</p><section>mdo sde</section><text>nga ni shin du dka' ba spyod tshe grang ba'i rlung dang ni/ /'bab chu 'gram na gnas tshe khyod kyis chu bo rab tu btang / /nga ni gsad par bya phyir khyod kyis seng ge rab tu btang / /de tshe khyod kyis nga yi zas la drag po'i dug kyang btab/ /nga ni byang chub</text></item>
<item><p>251a2</p><section>mdo sde</section><text>shing drung nye bar yang dag song ba na/ /rdo rje dang ni gnam lcags spu gri mda' char khyod kyis phab/ /'gro la phan phyir rdo rje'i gdan la mngon par gnas pa na/ /khyod kyis ngur smrig gos kyang 'jim rdzab dag gis rab tu bskus/ /de na yang ni nga gan</text></item>
<item><p>251a3</p><section>mdo sde</section><text>khyod kyis bu mo rnams bkye ste/ /nga gsad phyin ni khyod nyid mthu dang bcas te 'ongs mod kyi/ /'on kyang khyod kyis nga yi yid la gnod byas cung zad med/ /ngas ni khyod btul nas su byang chub mtshungs pa med pa thob/ /'on kyang ngo tsha bor</text></item>
<item><p>251a4</p><section>mdo sde</section><text>te 'dir 'ongs nas ni yang smra 'am/ /sdig pa'i tshul gyis 'od srung mchog la sogs pa bzlog byas te/ /khyod kyis sems can bye ba du ma ma rung byas nas kyang / /snying rje bor te 'dir yang nga la rgal zhing sgyu byed dam/ /nga yis</text></item>
<item><p>251a5</p><section>mdo sde</section><text>zas ma zos pa de yi tshe yang khyod kyis su/ /nga bsad phyir ni glang chen myos pa drag shul can yang btang / /sa steng nga la lhas sbyin gyis ni rdo ba 'phangs pa dang / /kye ma ngas ni zla ba gsum du rta chas zos pa dang / phyar ka gtang phyir bu mo mdzes</text></item>
<item><p>251a6</p><section>mdo sde</section><text>ldan rab tu gang btang dang / /me mdag 'bar ba mi bzad pas ni 'obs rnams bkang ba dang / /kha zas dag ni myur du gdug pa'i dug dang sbyar ba yi/ /de la sdig pa'i las can khyod ni rtsa bar nges pa yin/ /khyod nyid dpung bcas</text></item>
<item><p>251a7</p><section>mdo sde</section><text>bu dang lhan cig sder bcas 'ongs nas su/ /nga bsad phyir ni mda' bo che dang ral gri mda' mang thogs/ /'on kyang 'dir ni khyod kyis nga yi spu gcig ma g.yos na/ /ci phyir khyod ni rgyags par gyur nas da dung 'dug /ji snyed bdud ni stong phrag</text></item>
<item><p>251a8</p><section>mdo sde</section><text>bye ba rgol du yang btsud kyang / /sems can bye ba khrag khrig dag ni 'dir yang lhags nas su/ /zhing kun rab tu gang bar 'dug pa nga yi dbang yin te/ /nga ni khyod phyir mchog tu byams pa'i yid kyis gnas par bya/ /nga ni snying rje'i gnas</text></item>
<item><p>251b1</p><section>mdo sde</section><text>te 'gro ba rjes su 'dzin byed pa/ /khyod ni shin tu gtum po nga la rtag tu bgegs byed de/ /thub pa'i dbang po khyu mchog 'di dag nga yi dbang yin gyi/ /da ltar tha ma'i dus la nga ni sangs rgyas mdzad pa bya/ /rnam thar sems kyis sems can rnams</text></item>
<item><p>251b2</p><section>mdo sde</section><text>kyi don yang spyad par bya/ /smras par gyur kyang bzod pa yongs su gtang bar mi bya'o/ /nga la phrag dog tha ba rab tu khro ba'i yid med de/ /khyed ni rjes su gzung phyir nga nyid rtag tu mngon par brtson/ /nga la gsol dang khyod yid zhi phyir 'jig rten</text></item>
<item><p>251b3</p><section>mdo sde</section><text>gsum dag tu/ /mchog tu zhi bar byed pa'i chos kyi bdud rtsi bshad par bya/ /de phyir khyod kyi sdig pa'i las rnams med par rab 'gyur gyi/ /'jig rten mgon po nga la yid ni myur du dad par byos/ /khyod ni rtag tu 'di na gnod pa bya bar rab</text></item>
<item><p>251b4</p><section>mdo sde</section><text>sems kyang / /khyod dgrol phyir ni nga snying rtag tu byams par rab tu dang / /sdig pa'i blo gros bor la dad bcas yid la byos shig dang / /ring por mi thogs khyod ni byang chub tu yang lung bstan to/ /de nas bdud sdig can bcom ldan 'das la rab</text></item>
<item><p>251b5</p><section>mdo sde</section><text>tu 'khros te 'khrugs shing rngam nas de nas slar 'gro bar 'dod pa dang / bdag gi mgul pa bcing ba lngas bcings pa snyam du shes te/ 'jigs skrag pa'i sgra 'byung bar 'dod kyang de ma nus nas/ bcom ldan 'das bgrongs pa'i phyir rang</text></item>
<item><p>251b6</p><section>mdo sde</section><text>'khros pa'i mthus shin du tsha ba'i dbugs btang ba dang / bcom ldan 'das kyis dbugs de shin tu yid du 'ong ba'i me tog tu mngon par sprul te/ phyogs bcu'i sangs rgyas kyi zhing thams cad na sangs rgyas bcom ldan 'das bzhugs shing 'tsho</text></item>
<item><p>251b7</p><section>mdo sde</section><text>la gzhes te chos kyang ston pa de thams cad kyi dbu'i gtsug gi drang thad kyi steng gi bar snang la shin du yid du 'ong ba'i gdugs su byin gyis brlabs so/ /sangs rgyas kyi zhing de dag na byang chub sems dpa' sems dpa' chen po gang dag 'khod pa de dag</text></item>
<item><p>251b8</p><section>mdo sde</section><text>gis sangs rgyas bcom ldan 'das de dag la gsol pa/ me tog gi gdugs 'di dag ga las mchis/ su'i rdzu 'phrul gyi cho 'phrul lags/ bcom ldan 'das de dag gis byang chub sems dpa' de dag la 'di skad ces bka' stsal to/ /</text></item>
<item><p>252a1</p><section>mdo sde</section><text>rigs kyi bu dag 'jig rten gyi khams mi mjed ces bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba de rab tu nyon mongs pa can snyigs ma lnga dang ldan pa'i sangs rgyas kyi zhing du sngon</text></item>
<item><p>252a2</p><section>mdo sde</section><text>gyi smon lam gyis bla na med pa yang dag par rdzogs pa'i byang chub mngon par rdzogs par sangs rgyas nas chos ston te/ de bzhin gshegs pa de da ltar bdud kyi yul gyi stobs thams cad rab tu 'joms par byed pa/ stobs dang / mi 'jigs pa dang /</text></item>
<item><p>252a3</p><section>mdo sde</section><text>sangs rgyas kyi yul thams cad mthon por byed pa/ sangs rgyas kyi bstan pa'i rgyud thams cad dang / dkon mchog gsum gyi sgron ma yun ring du gnas par byed pa dang / dge ba'i rtsa ba thams cad rnam par 'phel ba'i brtson 'grus kyi byin gyi rlabs kyi</text></item>
<item><p>252a4</p><section>mdo sde</section><text>stobs byed pa/ dgra dang phas kyis rgol ba thams cad shin du tshar gcod par byed pa/ ngo mtshar dang / bkra mi shis pa dang / rtsod pa dang / rmi lam ngan pa dang / ltas ngan pa dang / mu ge dang / 'jigs pa'i tshogs dang / 'thab pa dang /</text></item>
<item><p>252a5</p><section>mdo sde</section><text>'gyed pa dang / 'ching ba dang / 'thab mo dang / rtsod pa dang / char mi 'bab pa dang / dus ma yin par grang zhing tsha ba dang / rlung dang / tsha ba dang / nad dang / sgra mi snyan pa thams cad rab tu zhi bar byed pa/ lha dang / klu dang / gnod sbyin dang / mi dang /</text></item>
<item><p>252a6</p><section>mdo sde</section><text>mi ma yin pa thams cad 'dun par byed pa rgyal rigs thams cad 'dun par byed cing 'gugs pa/ rigs bzhi thams cad chos kyi don la 'dzud pa/ shes rab kyi sgron ma rab tu 'bar bar byed pa/ lam drang por rab tu ston pa khyim dang / grong dang / grong khyer dang /</text></item>
<item><p>252a7</p><section>mdo sde</section><text>grong rdal dang / ljongs dang / yul dang / pho brang 'khor dang / yul 'khor thams cad 'dun par byed pa/ gza' dang / rgyu skar dang / nyin par dang / mtshan mo dang / zla ba gcig dang / zla ba phyed dang / dus dang / lo thams cad 'thun par byed pa/ lo tog dang /</text></item>
<item><p>252a8</p><section>mdo sde</section><text>me tog dang 'bras bu dang 'bru dang sman thams cad grub par byed pa/ bzo dang / las kyi mtha' dang / gnas dang / byin gyis brlabs dang / dgos pa thams cad grub par byed pa/ lus dang ngag dang / yid kyi nyes pa thams cad rab tu zhi bar byed pa/</text></item>
<item><p>252b1</p><section>mdo sde</section><text>rig pa dang / dran pa dang / blo gros dang / mos pa dang / dpa' ba dang / brtan pa dang / bzod pa dang / spobs pa rnam par 'phel bar byed pa/ chos thams cad la sgrib pa med pa'i snang bas rab tu sad par byed pa/ 'phags pa'i rigs bzhis chos kyi tshul byin gyis</text></item>
<item><p>252b2</p><section>mdo sde</section><text>rlob pa/ theg pa chen po ston par byed pa/ byang chub sems dpa' rnam par 'phel bar byed pa/ sems can chen po rnams dbugs 'byin pa/ phyir mi ldog pa'i sa la rdo rje lta bu'i sems byin gyis rlob pa/ sa bcu la yang dag par 'jug par byed pa/</text></item>
<item><p>252b3</p><section>mdo sde</section><text>mi skye ba'i chos la bzod pa khong du chud par byed pa/ dbang bskur ba'i chos dang / byang chub la gzhol bar byed pa/ gdul ba'i sems can rnams rjes su 'dzin pa/ chos kyi 'khor lo rab tu bskor ba/ sems can thams cad la snying rje chen pos khyab par</text></item>
<item><p>252b4</p><section>mdo sde</section><text>byed pa/ pha rol tu phyin pa la 'dzud pa/ bla na med pa'i lam la yang dag par 'jog par byed pa/ chos kyi char rab tu 'bebs pa/ chos kyi ros sems can rnams tshim par byed pa/ sangs rgyas kyi dgongs pa mtha' dag yongs su rdzogs par byed pa/</text></item>
<item><p>252b5</p><section>mdo sde</section><text>bdud bzhi'i yul las rab tu thar bar byed pa/ phung po'i lhag ma med pa'i mya ngan las 'das pa'i dbyings su 'jog par byed pa/ chos mnyam pa nyid rdo rje lta bu brten pa'i chos kyi snying pos lus 'joms pa zhes bya ba'i gzungs phyag rgya dang tshig rab tu dbye</text></item>
<item><p>252b6</p><section>mdo sde</section><text>ba la 'jug pa lung bstan pa 'chad par bzhed do/ /'das pa'i de bzhin gshegs pa dgra bcom pa yang dag par rdzogs pa'i sangs rgyas thams cad kyis kyang chos mnyam pa nyid rdo rje lta bu brten pa'i chos kyi snying pos lus 'joms pa zhes</text></item>
<item><p>252b7</p><section>mdo sde</section><text>bya ba'i gzungs phyag rgya dang / tshig rab tu dbye ba la 'jug pa lung bstan pa gsungs so/ /byin gyis brlabs so/ /gcig la gcig dgyes so/ /da ltar phyogs bcu na sangs rgyas bcom ldan 'das gang dag bzhugs te 'tsho zhing gzhes</text></item>
<item><p>252b8</p><section>mdo sde</section><text>la chos kyang ston pa'i sangs rgyas bcom ldan 'das de dag thams cad kyang chos mnyam pa nyid rdo rje lta bu brten pa'i chos kyi snying pos lus 'joms pa zhes bya ba'i gzungs phyag rgya dang tshig rab tu dbye ba la 'jug pa lung bstan pa gsung ngo / /</text></item>
<item><p>253a1</p><section>mdo sde</section><text>byin gyis rlobaso/ /gcig la gcig dgyes par mdzad do/ /ma 'ongs pa'i dus na phyogs bcu'i 'jig rten gyi khams gzhan dang gzhan dag tu de bzhin gshegs pa dgra bcom pa yang dag par rdzogs pa'i sangs rgyas gang dag 'byung ba de dag</text></item>
<item><p>253a2</p><section>mdo sde</section><text>kyang chos mnyam pa nyid rdo rje lta bu'i chos kyi snying pos lus 'joms pa zhes bya ba'i gzungs phyag rgya dang tshig rab tu dbye ba la 'jug pa lung bstan pa gsung bar 'gyur ro/ /byin gyis rlob par 'gyur ro/ /gcig la gcig</text></item>
<item><p>253a3</p><section>mdo sde</section><text>dgyes par mdzad par 'gyur ro/ /de nas sangs rgyas kyi zhing de dag na byang chub sems dpa' sems dpa' chen po gang dag yod pa de dag gis so so'i sangs rgyas bcom ldan 'das dag la yongs su zhus pa/ bcom ldan 'das bdag cag gis</text></item>
<item><p>253a4</p><section>mdo sde</section><text>sngon ma thos pa'i chos mnyam pa nyid rdo rje lta bu brten pa'i chos kyi snying pos lus 'joms pa zhes bya ba'i gzungs phyag rgya dang tshig rab tu dbye ba la 'jug pa lung bstan pa/ gang 'di ltar yon tan mang po bgyid pa/ 'di ltar yon tan</text></item>
<item><p>253a5</p><section>mdo sde</section><text>bsam gyis mi khyab pa dang ldan pa/ chos thams cad la sgrib pa ma mchis pa'i snang ba bgyid pa nas zhi ba'i bar du bgyid pa de gang lags/ chos mnyam pa nyid rdo rje lta bu brten pa'i chos kyi snying pos lus 'joms pa zhes bgyi ba'i gzungs</text></item>
<item><p>253a6</p><section>mdo sde</section><text>phyag rgya dang tshig rab tu dbye ba la 'jug pa lung bstan pa/ bdud kyi stobs kyi yul thams cad rab tu 'joms par bgyid pa nas/ phung po'i lhag ma ma mchis pa'i mya ngan las 'das pa'i dbyings su mya ngan las 'das pa'i bar du</text></item>
<item><p>253a7</p><section>mdo sde</section><text>bgyid pa de skye bo mang po la sman pa dang / skye bo mang po la bde ba dang / 'jig rten la thugs brtse ba dang / skye bo phal po che dang / lha dang / mi rnams kyi don dang / sman pa dang bde ba'i slad du/ bcom ldan 'das kyis bshad du gsol/ /de nas</text></item>
<item><p>253a8</p><section>mdo sde</section><text>sangs rgyas bcom ldan 'das de dag gis byang chub sems dpa' de dag la 'di skad ces bka' stsal to/ /rigs kyi bu dag nged kyang 'jig rten gyi khams mi mjed du de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la</text></item>
<item><p>253b1</p><section>mdo sde</section><text>bzhugs pa der 'dong ngo / /da ltar phyogs bcu'i 'jig rten gyi khams gzhan dang gzhan dag na/ sangs rgyas bcom ldan 'das gang dag bzhugs shing 'tsho la gzhes pa de dag thams cad kyang byang chub sems dpa'i tshogs kyis bskor cing / nyan thos kyi dge</text></item>
<item><p>253b2</p><section>mdo sde</section><text>'dun dang bcas pas mdun du bdar nas 'jig rten gyi khams mi mjed du de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la bzhugs pa der gshegs te/ de bzhin gshegs pa shAkya thub pa de dang lhan cig</text></item>
<item><p>253b3</p><section>mdo sde</section><text>sems can thams cad la phan pa dang / ngan par spyod pa las bzlog pa dang / bzang po'i spyod pa yongs su rdzogs par bya ba dang / bla na med pa'i ye shes yongs su rdzogs par bya ba'i phyir chos mnyam pa nyid rdo rje lta bu brten pa'i chos kyi snying</text></item>
<item><p>253b4</p><section>mdo sde</section><text>pos lus 'joms pa zhes bya ba'i gzungs phyag rgya dang tshig rab tu dbye ba la 'jug pa lung bstan pa 'di 'chad par 'gyur/ byin gyis rlob par 'gyur/ gcig la gcig rjes su dgyes par mdzad par 'gyur ro/ /sangs rgyas bcom ldan</text></item>
<item><p>253b5</p><section>mdo sde</section><text>'das de dag thams cad 'jig rten gyi khams mi mjed du 'dus nas byang chub sems dpa'i tshogs kyis bskor cing nyan thos kyi dge 'dun gyis bltas te/ chos mnyam pa nyid rdo rje lta bu brten pa'i chos kyi snying pos lus 'joms pa zhes bya ba'i</text></item>
<item><p>253b6</p><section>mdo sde</section><text>gzungs phyag rgya dang / tshig rab tu dbye ba la 'jug pa lung bstan pa 'di 'chad par 'gyur gyis/ khyed cag las gang chos mnyam pa nyid rdo rje lta bu brten pa'i chos kyi snying pos lus 'joms pa zhes bya ba'i gzungs phyag rgya dang tshig rab tu dbye</text></item>
<item><p>253b7</p><section>mdo sde</section><text>ba la 'jug pa lung bstan pa mnyan pa dang / sangs rgyas bcom ldan 'das tshad med grangs med pa gang gA'i klung gi bye ma snyed dus gcig tu sangs rgyas kyi zhing gcig na bzhugs pa de dag la mchod pa bya ba dang / chos de yang nyan pa dang / sangs rgyas dang</text></item>
<item><p>253b8</p><section>mdo sde</section><text>byang chub sems dpa' thams cad dang / lha'i yul dang / bdud kyi yul thams cad dang / sangs rgyas kyi zhing gi brgyan bkod pa de dag la blta ba dang / sangs rgyas mang po 'dus pa sngon ma mthong ma thos pa blta bar 'dod pa de dag dang /</text></item>
<item><p>254a1</p><section>mdo sde</section><text>da nged lhan cig tu 'jig rten gyi khams mi mjed du de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la ba der 'dong ngo / /de nas sangs rgyas bcom ldan 'das de dag la byang chub</text></item>
<item><p>254a2</p><section>mdo sde</section><text>sems dpa' sems dpa' chen po de dag gis 'di skad ces gsol to/ /btsun pa bcom ldan 'das sangs rgyas kyi zhing der gzungs 'di 'chad pa na/ gal te bdag cag gis gnas rnyed cing sangs rgyas bcom ldan 'das de dag dang /</text></item>
<item><p>254a3</p><section>mdo sde</section><text>byang chub sems dpa' sems dpa' chen po ji ltar tshogs pa de dag la yang phyag bgyi ba dang / bsnyen bkur bgyi ba dang / mchod pa dang / chos nyan par rngo thog pa blta na de bzhin du bdag cag kyang de bzhin gshegs pa dang thabs gcig</text></item>
<item><p>254a4</p><section>mdo sde</section><text>tu de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la ba der chos mnyam pa nyid rdo rje lta bu brten pa'i chos kyi snying pos lus 'joms pa zhes bya ba'i gzungs phyag rgya dang tshig rab tu dbye ba la 'jug pa lung bstan</text></item>
<item><p>254a5</p><section>mdo sde</section><text>pa mnyan pa'i slad du mchis te/ der bdag cag gis dus gcig tu sangs rgyas kyi zhing gcig nas sangs rgyas bcom ldan 'das tshad med grangs med pa zhig bzhugs shing 'tsho la gzhes pa rnams la mchod par bgyi'o/ /de dag las chos kyang mnyan</text></item>
<item><p>254a6</p><section>mdo sde</section><text>par bgyi'o/ /der bdag cag gis rdzu 'phrul gyi yul bkod pa bzhis 'jig rten gyi khams mi mjed legs par brgyan pa de yang blta bar bgyi/ 'dus pa chen po bkod pa de dag kyang blta bar bgyi'o/ /de nas sangs rgyas bcom ldan 'das de dag gis</text></item>
<item><p>254a7</p><section>mdo sde</section><text>sangs rgyas kyi zhing so so na rang rang gi byang chub sems dpa' sems dpa' chen po de dag dang / nyan thos chen po de dag la 'di skad ces bka' stsal to/ /rigs kyi bu dag khyed cag 'jig rten gyi khams der 'jug pa'i gnas dang / go skabs kyi phyir</text></item>
<item><p>254a8</p><section>mdo sde</section><text>de ltar the tshom ma za zhig /de ltar nem nur ma byed cig /de ci'i phyir zhe na/ sangs rgyas bcom ldan 'das rnams kyi sangs rgyas kyi zhing du 'jug pa mnyam pa nyid kyi ye shes la mkhas pas sems can yongs su smin par mdzad pa ni mtha' yas so/ /</text></item>
<item><p>254b1</p><section>mdo sde</section><text>rigs kyi bu dag de bzhin gshegs pa shAkya thub pa de thabs mkhas pa chen po dang ldan pas go skabs yangs so/ /rigs kyi bu dag yongs su brtag pa bzung ste sems can gang la la sems can gyi khams su bsdu bar bsdus pa khams</text></item>
<item><p>254b2</p><section>mdo sde</section><text>dang skye mched la gnas pa'i sems can de dag gal te re re'i lus kyang ri rab tsam du gyur du zin kyang de bzhin gshegs pa shAkya thub pa des sems can lus de lta bur gyur pa de dag thams cad yungs 'bru gcig gi</text></item>
<item><p>254b3</p><section>mdo sde</section><text>nang du chud par nus so/ /sems can re re zhing yang yul dang gnas kyi skabs yangs te/ sems can de dag phan tshun du mig rgyang gis kyang mi slebs so/ /yungs 'bru de gcig tu sems can thams cad kyi lus bcug kyang bri ba</text></item>
<item><p>254b4</p><section>mdo sde</section><text>dang gang bar yang mi mngon te/ rigs kyi bu dag de bzhin gshegs pa shAkya thub pa de ni thabs mkhas pa de lta bu dang ldan no/ /rigs kyi bu dag gzhan yang sra ba nyid ji snyed pa de dag thams cad ni sa'i khams te/ de bzhin</text></item>
<item><p>254b5</p><section>mdo sde</section><text>gshegs pa shAkya thub pa des sa'i khams thams cad rdul gcig gi steng du 'jog nus la/ rdul de gcig gi steng du sa'i khams thams cad bzhag kyang bri ba 'am gang bar mi mngon te/ de bzhin gshegs pa shAkya thub pa de ni thabs</text></item>
<item><p>254b6</p><section>mdo sde</section><text>mkhas pa de lta bu dang ldan no/ /rigs kyi bu dag gzhan yang gang cung zad gsher bar snang ba de thams cad ni chu'i khams te/ de bzhin gshegs pa shAkya thub pa des chu'i khams de thams cad skra'i rtse mo gcig tu chud par nus la skra'i rtse mo de gcig tu chu'i</text></item>
<item><p>254b7</p><section>mdo sde</section><text>khams de thams cad bcug kyang bri ba 'am gang bar mi mngon no/ /rigs kyi bu dag gzhan yang ji tsam du dro bar snang ba de thams cad ni me'i khams te/ me'i khams gang sngon byung ba dang / 'byung ba dang / 'byung bar 'gyur ba de thams</text></item>
<item><p>254b8</p><section>mdo sde</section><text>cad rdul phra rab gcig tu chud par nus la me'i khams de thams cad rdul phra rab de gcig tu bcug kyang gnas shin du yangs te/ rang gi yul bzhin du rgyu'o/ /rigs kyi bu dag gzhan yang gang cung zad rlung gi khams su snang ba'i rlung gi</text></item>
<item><p>255a1</p><section>mdo sde</section><text>khams de thams cad de bzhin gshegs pa shAkya thub pa des ba spu'i khung bu gcig tu 'jug nus la/ rlung gi khams de thams cad ba spu'i khung bu de gcig tu bcug kyang gnas shin tu yangs te/ rang gi yul bzhin du rgyu'o/ /rigs kyi bu dag gzhan</text></item>
<item><p>255a2</p><section>mdo sde</section><text>yang de bzhin gshegs pa shAkya thub pa des ni gang phyogs bcu'i sangs rgyas kyi zhing de dag thams cad kyi sems can thams cad 'byung ba chen po bzhi po de dag thams cad dang / lhan cig tu rdul gcig gi steng du 'jog par nus te/ rdul gcig la sems</text></item>
<item><p>255a3</p><section>mdo sde</section><text>can de dag thams cad 'byung ba chen po de dag dang bcas par rang gi yul gyi las kyis mtha' rnams spyod kyang gnas shin du yangs par rgyu ste/ phan tshun gnod pa yang med la rdul gcig gi rtse mo de yang bri ba 'am gang bar yang mi mngon te/ de bzhin gshegs pa shAkya</text></item>
<item><p>255a4</p><section>mdo sde</section><text>thub pa de ni thabs mkhas pa de lta bu dang ldan no/ /rigs kyi bu dag gzhan yang dus gsum du gtogs pa'i sems can rnams kyi skye mched drug dang / spyod pa dang / nye bar len pa dang / smon lam dang / byin gyis brlabs dang / tshig gi lam gyi sgra dang / yi ge dang /</text></item>
<item><p>255a5</p><section>mdo sde</section><text>tshig brjod pa dang / 'du byed gsum gyi las kyi mtha'i bya ba dang / phung po dang / dpyod pa dang / bsags pa'i bya ba tha dad pa ji snyed pa dang / gang yang sems can thams cad kyi sngon gyi mtha'i mu nas bzung ste/ dus gsum du gtogs pa'i 'gro ba drug tu 'khor ba</text></item>
<item><p>255a6</p><section>mdo sde</section><text>na srid pa 'grub pa dang / 'chi 'pho dang / skye ba 'byung ba dang / sa'i khams kyi rdul phra rab ji snyed pa dang / sems can thams cad kyi dus gsum du gtogs pa'i skad cig thang cig yud tsam 'das pa ji snyed pa dang / sems can thams cad kyi dus gsum du</text></item>
<item><p>255a7</p><section>mdo sde</section><text>gtogs pa'i spu'i khung bu ji snyed pa dang / sems can thams cad kyi dus gsum du gtogs pa'i sems can thams cad kyi longs spyod pa dang / kun tu spyod pa dang / bde ba dang / sdug bsngal myong bar 'gyur ba ji snyed pa de dag thams cad de bzhin gshegs pa</text></item>
<item><p>255a8</p><section>mdo sde</section><text>shAkya thub pa des skad cig gcig la rab tu mkhyen te/ de bzhin gshegs pa shAkya thub pa de ni mtshan nyid kyi rnam par 'phrul pa dang / mngon par shes pa'i ye shes 'di lta bu dang ldan pas mi rtog rnam par mi rtog cing lhun gyis grub par dus gsum gyi mtha'</text></item>
<item><p>255b1</p><section>mdo sde</section><text>yongs su mkhyen to/ /rigs kyi bu dag de bzhin gshegs pa shAkya thub pa de sangs rgyas kyi yul la 'jug pa'i ye shes la mkhas pas mnyam pa nyid kyis sems can yongs su smin par byed pa'i thabs tshad med pa 'di lta bu dang ldan no/ /mtshan nyid bshad pa</text></item>
<item><p>255b2</p><section>mdo sde</section><text>'di lung bstan pa na phyogs tha dad pa dag na de bzhin gshegs pa de dag gi so so'i 'khor byang chub sems dpa' brgya stong grangs med dpag tu med pa dag smon lam gyi yul la 'jug pa'i ye shes kyi pha rol du phyin par gyur to/ /'dus pa chen po rin</text></item>
<item><p>255b3</p><section>mdo sde</section><text>po che tog gi gzungs las/ mtshan nyid kyi le'u ste lnga pa'o// // bam po drug pa/ yang de'i tshe shar phyogs logs su 'jig rten gyi khams mngon par dga' ba na de bzhin gshegs pa mi 'khrugs pa zhes bya ba byang chub sems dpa'</text></item>
<item><p>255b4</p><section>mdo sde</section><text>sems dpa' chen po grangs med dpag tu med pa rnams dang thabs gcig tu sangs rgyas kyi yul la rnam par 'phrul pa'i byin gyis brlabs kyi stobs kyis gshegs par chas nas/ skad cig gcig tsam la sangs rgyas kyi zhing 'dir dbus kyi gling bzhi</text></item>
<item><p>255b5</p><section>mdo sde</section><text>pa'i 'jig rten gyi khams su byon te/ de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la bzhugs pa der gshegs nas pad ma'i gdan ji lta bu byung ba la bzhugs so/ /byang chub sems dpa' sems dpa' chen po</text></item>
<item><p>255b6</p><section>mdo sde</section><text>de dag kyang rang gi rdzu 'phrul gyi stobs bskyed pas pad ma'i gdan ji lta bu byung ba de dag la 'khod do/ /de dag la sogs pa sangs rgyas bcom ldan 'das bzhugs shing 'tsho la gzhes pa/ sangs rgyas kyi zhing grangs med dpag tu med pa'i rdul phra rab kyi rdul snyed</text></item>
<item><p>255b7</p><section>mdo sde</section><text>kyang skad cig thang cig yud tsam de nyid la sangs rgyas kyi zhing 'dir dbus kyi gling bzhi pa'i 'jig rten gyi khams su byon to/ /de bzhin gshegs pa re re yang byang chub sems dpa' sems dpa' chen po grangs med dpag tu med pa dang / nyan thos bye ba khrag</text></item>
<item><p>255b8</p><section>mdo sde</section><text>khrig brgya stong dang thabs gcig tu de bzhin gshegs pa dgra bcom pa yang dag par rdzogs pa'i sangs rgyas shAkya thub pa de ga la bzhugs par byon to/ /byon nas kyang pad ma'i gdan ji lta bu byung ba rnams la bzhugs so/ /yang de'i tshe na lho phyogs</text></item>
<item><p>256a1</p><section>mdo sde</section><text>logs nas de bzhin gshegs pa rin po che tog ces bya ba byon nas pad ma'i snying po la bzhugs pa'i bar du rgyas par bya'o/ /de bzhin du byang phyogs logs nas de bzhin gshegs pa rnga sgra zhes bya ba byon nas pad ma'i snying po la bzhugs so/ /</text></item>
<item><p>256a2</p><section>mdo sde</section><text>yang de'i tshe nub phyogs logs nas de bzhin gshegs pa tshe dpag med ces bya ba byon nas pad ma'i snying po la bzhugs pa'i bar du'o/ /'og gi phyogs logs nas de bzhin gshegs pa rnam par snang mdzad ces bya ba byon nas pad ma'i snying po la bzhugs</text></item>
<item><p>256a3</p><section>mdo sde</section><text>pa'i bar du'o/ /steng gi phyogs logs nas de bzhin gshegs pa ye shes kyi 'od zer zhes bya ba byon nas/ byang chub sems dpa' sems dpa' chen po bye ba khrag khrig brgya stong grangs med dpag tu med pa gang gA'i klung gi bye ma snyed kyi sangs rgyas kyi zhing</text></item>
<item><p>256a4</p><section>mdo sde</section><text>gi rdul phra rab kyi rdul snyed dang thabs gcig tu sangs rgyas kyi yul thams cad rnam par 'phrul pa'i byin gyi rlabs kyis de bzhin gshegs par chas pa dang / sems kyi skad cig gcig la sangs rgyas kyi zhing 'dir dbus kyi gling bzhi pa'i 'jig rten gyi khams</text></item>
<item><p>256a5</p><section>mdo sde</section><text>su de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la bzhugs pa der gshegs nas pad ma'i gdan ji lta bu byung ba la bzhugs so/ /byang chub sems dpa' sems dpa' chen po de dag kyang ji ltar rang rang gi bsod</text></item>
<item><p>256a6</p><section>mdo sde</section><text>nams dang rdzu 'phrul gyi stobs kyi byin gyi rlabs kyis pad ma'i gdan sprul pa rnams la 'khod do/ /byang chub sems dpa' sems dpa' chen po phyogs bcu nas 'dus pa de dag sangs rgyas bcom ldan 'das rnams la mchod pa bya ba'i phyir la la dag gis ni</text></item>
<item><p>256a7</p><section>mdo sde</section><text>'dzam bu'i chu bo'i gser gyi char phab bo/ /gong du smos pa bzhin sbyar te/ la la dag gis ni sangs rgyas kyi zhing ma lus par bskor bar byas so/ /la la dag gis ni chos nyan pas bskor nas sangs rgyas bcom ldan 'das rnams kyi spyan sngar thal mo</text></item>
<item><p>256a8</p><section>mdo sde</section><text>sbyar te 'khod do/ /la la dag gis ni rang gi dge ba'i phyogs yid la byed cing gnas so/ /yang de'i tshe na zla 'od gzhon nur gyur pas thal mo sbyar te rang gi rdzu 'phrul gyi mthu dang / sangs rgyas bcom ldan 'das rnams kyi stobs bskyed pas sangs rgyas</text></item>
<item><p>256b1</p><section>mdo sde</section><text>kyi zhing 'di ma lus par dbyangs kyis bkang ste 'di skad ces smras so/ /the tsom thams cad gcod mdzad pa/ /thub pa zla ba kun nas gshegs/ /sngon chad ma mthong ma thos pa'i/ /dge 'dun phun sum tshogs 'di snang / /byang chub sems dpa'</text></item>
<item><p>256b2</p><section>mdo sde</section><text>brtul zhugs mchog /sangs rgyas kun gyis rab gang bas/ /zhing 'di mchod rten gyur pa ste/ /zhing rnams kun gyis phyag byas so/ /gang na sems can smad pa yi/ /zhing ni snyigs ma lnga ldan 'dir/ /thub pa snang mdzad rgyu med par/ /</text></item>
<item><p>256b3</p><section>mdo sde</section><text>rdzogs pa'i sangs rgyas deng mi gshegs/ /de ring bdud ngan tshar gcad cing / /nag po'i phyogs ni rab gzhom dang / /spyod pa dge ba bsdu ba'i phyir/ /de yi don du kun nas gshegs/ /yid ni rab tu dang byos la/ /bdud sde rab tu 'joms pa yi/ /</text></item>
<item><p>256b4</p><section>mdo sde</section><text>chos nyid zhi ba rab nyon la/ /rdzogs pa'i sangs rgyas 'gyur bar byos/ /theg pa chen po spyod pa'i lam/ /bzod pa'i go bgos shes par byos/ /nyon mongs thams cad zad bya'i phyir/ /gzungs 'di de ring mnyan par byos/ /gdan rnams la ni</text></item>
<item><p>256b5</p><section>mdo sde</section><text>bzhugs nas ni/ /bsrung ba 'di ni bshad gsol phyir/ /de phyir thams cad mgrin gcig tu/ /'dren pa rnams ni spyan drongs shig /dam chos yun ring gnas bya'i phyir/ /sgrib pa thams cad zhi byed pa/ /chos rnams thams cad bsdud pa</text></item>
<item><p>256b6</p><section>mdo sde</section><text>yi/ /gzungs 'di gzhan gyis mi thub bo/ /de nas byang chub sems dpa' sems dpa' chen po bzod pa thob pa grangs med dpag tu med pa de snyed kyis mgrin gcig tu 'di skad ces gsol to/ /sangs rgyas bcom ldan 'das rnams pad</text></item>
<item><p>256b7</p><section>mdo sde</section><text>ma'i gdan 'di dag la bzhugs te deng thugs rje chen po dang ldan pa rnams kyis byams pa chen po'i mchog dang bzod pas yongs su bsgoms pa mi 'jigs pa'i rgyu 'thun pa bshad pa chos thams cad bsdud pa/ 'jigs pa dang bral ba la 'jug pa/</text></item>
<item><p>256b8</p><section>mdo sde</section><text>bdud kyi yul thams cad las yang dag par 'das par bgyid pa/ bdud kyi rgyal mtshan rab tu snyol la chos kyi rgyal mtshan bsgreng bar bgyid pa/ nyon mongs pa thams cad 'joms pa/ dgra thams cad tshar gcod pa the tshom thams cad</text></item>
<item><p>257a1</p><section>mdo sde</section><text>gcod pa/ thams cad mkhyen pa'i ye shes la 'dzud pa/ 'jigs pa thams cad las rnam par thar bar bgyid pa/ dgra thams cad bsrung ba bla na med pa/ byang chub sems dpa' thams cad kyi chos thams cad dran pa dang / blo gros dang /</text></item>
<item><p>257a2</p><section>mdo sde</section><text>rtogs pa dang / mos pa mi brjed pa dang / spyod pa thams cad kyi thabs dang ye shes la mkhas pa kun ston pa/ bde ba phun sum tshogs pa thams cad kyi skye mched dang / byin gyi rlabs dang / ting nge 'dzin dang / gzungs dang / bzod pa la 'jug</text></item>
<item><p>257a3</p><section>mdo sde</section><text>pa/ snang ba'i ye shes mkhas pa la 'jug pa nas byang chub kyi phyogs kyi chos sum bcu rtsa bdun gyi snying po 'dzin pa'i bar gyi gzungs 'di sems can rnams kyi gzi brjid dang / kha dog dang / longs spyod dang / stobs dang / grags pa</text></item>
<item><p>257a4</p><section>mdo sde</section><text>dang / bde ba la reg par gnas pa dang / spobs pa dang / dran pa rnam par 'phel ba dang / thos pa 'dzin pa mi brjed pa dang / dgra thams cad pham par bgyid pa dang / lo tog mngon par 'grub pa dang / bslab pa 'dzin pa dang / dran pa'i snod du</text></item>
<item><p>257a5</p><section>mdo sde</section><text>'gyur ba dang / spyod pa mngon par 'grub par 'gyur ba dang / byang chub yang dag par thob par bgyi ba'i slad du sangs rgyas bcom ldan 'das rnams kyis gzungs 'di da 'dir bdag cag la bshad du gsol/ chos kyi tshul rjes su gzung ba dang /</text></item>
<item><p>257a6</p><section>mdo sde</section><text>yun ring du gnas pa dang / dkon mchog gsum gyi rigs chud mi 'dza' ba dang / bla na med pa'i byang chub kyi lam mtha' dag bstan pa dang / yang dag pa'i mtha' dang / nam mkha' dang / de bzhin nyid dbyer ma mchis pa dang / mun pa dang / snang ba dang /</text></item>
<item><p>257a7</p><section>mdo sde</section><text>dmigs pa dang / mi dmigs pa dang / tshu rol dang / pha rol dang / rtogs pa dang / rnam par rtog pa dang / sems can dang / srog dang / gso ba dang / skyes bu dang / gang zag thams cad dbyer ma mchis pa dang / chos thams cad mi skye ba dang /</text></item>
<item><p>257a8</p><section>mdo sde</section><text>mi 'byung ba dang / mi 'gag pa mnyam pa nyid kyi mtshan nyid dngos po ma mchis shing yang dag pa'i mtha' dbyer ma mchis pa dang / sa dang / chu dang / me dang / rlung dang / nam mkha' dang / rnam par shes pa'i khams dbyer ma mchis pa'i slad du</text></item>
<item><p>257b1</p><section>mdo sde</section><text>sangs rgyas bcom ldan 'das thams cad kyis 'dir bdag cag la chos thams cad kyi tshul gyi dkyil 'khor dam pa'i gzungs bshad du gsol/ gang 'dir thos ma thag tu sems can bye ba khrag khrig brgya stong dpag tu med pa dag la dkon mchog</text></item>
<item><p>257b2</p><section>mdo sde</section><text>gsum mngon sum du gyur cig /sems can rnams phan tshun du dge ba'i bshes gnyen bgyid cing phan par bgyid par gyur cig /sems can grangs med dpag tu med pa dag bla na med pa yang dag par rdzogs pa'i byang chub tu</text></item>
<item><p>257b3</p><section>mdo sde</section><text>sems bskyed pa dang / phyir mi ldog par 'gyur ba dang / lung bstan pa thob par gyur cig /sangs rgyas bcom ldan 'das de dag thams cad kyis kyang chos bstan pa'i phyir cang mi gsung bar gyur pas gnang nas pad ma'i snying po</text></item>
<item><p>257b4</p><section>mdo sde</section><text>de dag la bzhugs so/ /ji ltar sangs rgyas ky-i zhing thams cad du gtogs pa'i sems can thams cad kyi sdug bsngal thams cad zhi bar 'gyur ba dang / dge ba'i rtsa ba thams cad bsags pa'i phyir dran pa dang / dad pa dang /</text></item>
<item><p>257b5</p><section>mdo sde</section><text>dang ba dang / mos pa rnyed par 'gyur ba dang / sangs rgyas bcom ldan 'das rnams mthong ma thag tu sangs rgyas kyi zhing 'dir gtogs pa'i sems can rnams kyi sems dang sems las byung ba rnams la 'dod chags dang /</text></item>
<item><p>257b6</p><section>mdo sde</section><text>zhe sdang dang / gti mug dang / lta ba ngan pa dang / nga rgyal dang / rgyags pa dang / dregs pa dang / 'jig tshogs la lta ba dang / the tshom dang / nye bar len pa dang / srid pa'i sred pa kun gzhi'i nyes pa dag rab tu zhi bar 'gyur ba dang / sems can</text></item>
<item><p>257b7</p><section>mdo sde</section><text>so so nas 'di snyam du bdag gcig pu de bzhin gshegs pa'i spyan sngar chos nyan pa'i phyir 'dug gi 'di na gzhan su yang med do/ /bdag gcig pu la de bzhin gshegs pa'i thugs thams cad kyis dgongs te nad thams cad rab tu zhi bar bya ba'i</text></item>
<item><p>257b8</p><section>mdo sde</section><text>phyir chos ston par bzhed do/ /'di na gzhan sus kyang de bzhin gshegs pa la chos mnyan pa'i phyir gsol ba ma btab bo snyam du shes par 'gyur ba de lta bu'i sangs rgyas kyi yul gyi smon lam mnyam pa nyid la 'jug pa'i ting nge 'dzin la snyoms par zhugs so/ /</text></item>
<item><p>258a1</p><section>mdo sde</section><text>yang de'i tshe gang sangs rgyas kyi zhing ma lus pa 'dir gtogs pa'i sems can rnams dbang po thams cad bstan te thal mo sbyar nas de dag gis mgrin gcig tu 'di skad ces gsol to/ /sangs rgyas bcom ldan 'das rnams kyis bdag cag</text></item>
<item><p>258a2</p><section>mdo sde</section><text>la chos bshad du gsol/ btsun pa bde bar gshegs pa rnams kyis bdag cag la chos bshad du gsol/ bdag cag gis sangs rgyas bcom ldan 'das rnams kyi chos nan tan gyis bsdu bar bgyi'o/ /de nas yang de'i tshe de bzhin</text></item>
<item><p>258a3</p><section>mdo sde</section><text>gshegs pa shAkya thub pa des sangs rgyas bcom ldan 'das gzhan rnams la mchod pa'i phyir spos bkod pa las shin tu lhag pa'i spos gong du mchog tu khyad par du gyur pa rgya chen pos sangs rgyas kyi zhing 'di thams cad khyab par byin gyis brlabs so/</text></item>
<item><p>258a4</p><section>mdo sde</section><text>sangs rgyas bcom ldan 'das lhag ma rnams mchod pa'i phyir sangs rgyas kyi zhing thams cad du gtogs pa'i sems can thams cad kyi lag pa rin po che dang / me tog dang / phreng ba dang / spos dang / byug pa sna tshogs dang / gdugs dang / rgyal mtshan dang /</text></item>
<item><p>258a5</p><section>mdo sde</section><text>ba dan dang / rgyan dang / lhab lhub sna tshogs dag gis gang bar byin gyis brlabs nas 'di skad ces gsungs so/ /da ltar sangs rgyas bcom ldan 'das gang ji snyed phyogs bcu'i 'jig rten gyi khams gzhan dang gzhan dag nas bdag gi sangs rgyas</text></item>
<item><p>258a6</p><section>mdo sde</section><text>kyi zhing du dri ba'i phyir byon pa rnams dgongs su gsol/ bdag sngon gyi smon lam gyis 'di 'dra bar rab tu nyon mongs pa can snyigs ma lnga dang ldan pa'i 'jig rten du bla na med pa yang dag par rdzogs pa'i byang chub tu mngon par rdzogs par sangs rgyas</text></item>
<item><p>258a7</p><section>mdo sde</section><text>te/ sems can bsam pa nyams pa/ lam rab tu stor ba/ ma rig pa'i mun pa dang rab rib kyi ling tog gis nyon mongs pa'i mun par bcug pa/ ngan song gsum du bzhugs pa/ mi dge ba dang 'grogs pa/ dge ba thams cad dang bral ba/</text></item>
<item><p>258a8</p><section>mdo sde</section><text>mkhas pa thams cad kyis yongs su spangs pa/ mtshams med pa byed pa dang / dam pa'i chos spong ba/ 'phags pa la skur pa 'debs pa/ snying rje med pa'i bsam pa can gyi sems can rnams la snying rje ba'i slad du snying brtse ba dang /</text></item>
<item><p>258b1</p><section>mdo sde</section><text>brtson 'grus kyi stobs kyi brtson pa chen pos grang ba dang / dro ba dang / rlung dang / tsha ba dang / ngal ba dang / chad pa dang du blang bar bgyi'o/ /grong dang / grong khyer dang grong rdal dang / ljongs dang / yul dang / yul 'khor du rkang gis 'gro bar bya'o/ /sems can</text></item>
<item><p>258b2</p><section>mdo sde</section><text>la phan par bgyi ba'i slad du rtsub pa dang / nyung ba dang / ro med pa shin du smad pa/ mi mthun pa'i zas bza' bar bgyi'o/ /de dag gi dge ba'i rtsa ba bskyed pa'i slad du sbom pa rtsub pa/ reg na mi bde ba/ sha na dang / shing bal dang / gso ma'i ras dang /</text></item>
<item><p>258b3</p><section>mdo sde</section><text>phyag dar khrod kyi gos bgo bar bgyi'o/ /ri dang / ri sul dang / nags stug po dang / grong stong dang / dur khrod du gnas par bgyi ba nas rtsa'i mal cha dang / gso ma dang / shing gi 'dab ma dang / rtsub pa/ dri mi zhim pa/ reg na mi bde</text></item>
<item><p>258b4</p><section>mdo sde</section><text>ba'i mal cha spyad par bgyi'o/ /bdag gis thabs mkhas pa dang / snying rje chen po dang / brtson 'grus kyi go cha bgos nas sems can rnams la gtam rnam pa sna tshogs bgyi ste/ rgyal rigs rnams la ni/ rgyal srid dang dbang phyug gi gtam</text></item>
<item><p>258b5</p><section>mdo sde</section><text>bgyi'o/ /bram ze rnams la ni rig byed dang / skar ma'i gtam dang / blon po rnams la ni yul dang las kyi mtha'i gtam dang / sman pa rnams la ni khams dang / sman dang / bsgrub pa'i gtam dang / tshong pa rnams la ni</text></item>
<item><p>258b6</p><section>mdo sde</section><text>nyo tshong gi gtam dang / dmangs rnams la ni las kyi mtha' la mngon par zhen pa'i gtam dang / bud med rnams la ni kha dog dang / rgyan dang / bu dang / phyug pa dang / 'gran zla med pa'i gtam dang / dge sbyong rnams</text></item>
<item><p>258b7</p><section>mdo sde</section><text>la bzod pa dang / des pa dang / las gsum la brtson pa'i gtam bgyi'o/ /sems can yongs su smin par bgyi ba'i slad du ma thob pa thob par bgyi ba dang / mngon du ma bgyis pa mngon du bgyi bar gzud do/ /ma thar ba rnams</text></item>
<item><p>258b8</p><section>mdo sde</section><text>rab tu thar bar bgyi ba'i slad du sdug bsngal rnam pa sna tshogs la spro bar bgyi'o/ /sems can yongs su smin par bgyi ba'i slad du yul thams cad du rgyu bar bgyi'o/ /de lta mod kyi sems can 'di dag ni de na bdag la gshe'o/ /</text></item>
<item><p>259a1</p><section>mdo sde</section><text>mi snyan pa zer ro/ /phrag dog gi chos kyi rgyus bdag la 'khrig pa'i chos kyis med pa la skur pa 'debs so/ /kha gsag dang / tshul 'chos pa dang / sgyu dang g.yo dang / brdzun smra ba dang / zhe gcod pa dang / bud med kyi</text></item>
<item><p>259a2</p><section>mdo sde</section><text>tshig dag gis skur pa 'debs so/ bdag la sas 'thor ro/ /bdag la gsad pa'i phyir mtshon dang / dug dang / me dang / 'khor lo dang / mda' bo che dang / mda' dang / ral gri dang / mdung dang / dgra sta dang / rdo dang /</text></item>
<item><p>259a3</p><section>mdo sde</section><text>mtshon cha'i char 'bebs so/ /bdag gsad pa'i phyir glang po che dang / sbrul gdug pa dang / seng ge dang / stag dang / glang dang / ma he dang / spyang ki dang / phag rgod dang / tshan po che rnams kyang 'gyed do/ /bdag gi gnas dang /</text></item>
<item><p>259a4</p><section>mdo sde</section><text>gnas khang dang / gtsug lag khang yang mi gtsang ba dang / dri nga bas 'gengs so/ /bdag gi nyan thos grong khyer du bzhugs pa rnams la 'phags pa ma yin pa'i sems can rnams kyis glu dang gar tshul ma yin pa byed du</text></item>
<item><p>259a5</p><section>mdo sde</section><text>'dzud do/ /thabs brgya stong du mas bdag gsad pa'i phyir brtson no/ /bdag gi bstan pa nub par bya ba dang / chos kyi tshul kyi sgron ma gsad pa dang / chos kyi gru bzhi pa dang / chos kyi rgyal mtshan bsnyal ba dang /</text></item>
<item><p>259a6</p><section>mdo sde</section><text>bdag gi chos kyi mchod sbyin rnam par gtor ba'i phyir brtson no/ /da sangs rgyas bcom ldan 'das rnams kyis sangs rgyas bcom ldan 'das de dag gi chos kyi tshul la gzigs te/ ji ltar sangs rgyas bcom ldan 'das de dag</text></item>
<item><p>259a7</p><section>mdo sde</section><text>gis sangs rgyas kyi zhing nyon mongs pa can snyigs ma lnga dang ldan pa 'dir 'dus pa chen po mdzad nas dam pa'i chos kyi tshul yun ring du gnas par bgyi ba dang / bdud kyi stobs kyi yul thams cad rab tu gzhom pa dang / dkon mchog gsum gyi</text></item>
<item><p>259a8</p><section>mdo sde</section><text>rigs gnas pa rgyun mi 'chad par bgyi ba dang / sems can rnams kyi dge ba'i rtsa ba 'phel bar bgyi ba dang / dgra dang phas kyi rgol ba thams cad chos dang 'thun pas tshar gcad pa dang / sems can rnams kyi 'thab</text></item>
<item><p>259b1</p><section>mdo sde</section><text>pa dang / brtsod pa dang / mu ge dang / nad dang / pha rol gyi dmags tshogs dang / 'ching ba dang / 'gyed pa dang / rgol ba dang / dus ma yin par grang ba dang / tsha ba dang / char pa dang / rlung dang / lus dang / ngag dang / yid kyis nyes pa dang /</text></item>
<item><p>259b2</p><section>mdo sde</section><text>lta ba ngan pa ya nga ba rab tu zhi bar bgyi ba dang / lha dang / klu dang / gnod sbyin dang / lha ma yin dang / mi dang mi ma yin pa thams cad 'dun par bgyi ba dang / khyim dang / grong dang / grong khyer dang / grong rdal dang / yul 'khor thams cad bsrung ba</text></item>
<item><p>259b3</p><section>mdo sde</section><text>dang / g.yo dang / dug dang / byad dang / rmongs byed dang / rmi lam ngan pa dang / bltas ngan pa thams cad gzhil ba dang / 'bru dang / sman dang / me tog dang / 'bras bu dang / bcud thams cad kyis sems can nye bar 'tsho bar bgyi ba dang / rgyal rigs dang /</text></item>
<item><p>259b4</p><section>mdo sde</section><text>bram ze dang / dmangs rigs dang / rje 'u rigs rnams dge ba spyod pa la gzud pa dang / byang chub kyi sems rab tu bskyed pa dang / pha rol tu phyin pa rnams la gzud pa dang / byang chub sems dpa' sems dpa' chen po rnams</text></item>
<item><p>259b5</p><section>mdo sde</section><text>thabs shes pa la mkhas pa dang / dran pa dang / blo gros dang / rtog pa dang / mos pa dang / dpa' ba dang / brten pa dang / spobs pa rnam par 'phel bar bgyi ba dang / dbang bskur ba'i sar dbugs dbyung ba la 'dzud cing ye shes kyi pha rol du</text></item>
<item><p>259b6</p><section>mdo sde</section><text>'gro bar bgyi ba'i slad du sngon gyi de bzhin gshegs pa dgra bcom pa yang dag par rdzogs pa'i sangs rgyas de dag gis chos mnyam pa nyid rdo rje lta bu brten pa'i chos kyi snying pos lus 'joms pa zhes bgyi ba'i gzungs phyag rgya dang tshig rab tu dbye</text></item>
<item><p>259b7</p><section>mdo sde</section><text>ba la 'jug pa lung bstan pa'i chos kyi rnam grangs 'di bshad cing byin gyis brlabs te/ gcig la gcig dgyes pa des 'di ltar sangs rgyas bcom ldan 'das da ltar phyogs bcu na bzhugs shing 'tsho la gzhes pa dag sangs rgyas kyi zhing snyigs ma lnga</text></item>
<item><p>259b8</p><section>mdo sde</section><text>dang ldan pa 'dir dri ba'i phyir gshegs te bzhugs pa de dag thams cad kyis sangs rgyas kyi zhing 'di bsrung ba'i slad du chos mnyam pa nyid rdo rje lta bu brten pa'i chos kyi snying pos lus 'joms pa zhes bgyi ba'i gzungs phyag rgya dang tshig rab tu dbye ba la 'jug pa</text></item>
<item><p>260a1</p><section>mdo sde</section><text>lung bstan pa'i chos kyi rnam grangs 'di dam pa'i chos kyi tshul yun ring du gnas pa bgyi ba dang / bdud kyi yul kyi stobs thams cad rab tu gzhom pa dang / ji ltar gong du rgyas par brjod pa bzhin du sgrib pa med pa'i ye shes kyi pha rol du 'gro bar</text></item>
<item><p>260a2</p><section>mdo sde</section><text>bgyi ba'i slad du bdag gis gsol ba btab pa la thugs brtse bar mdzad de/ gang sangs rgyas kyi zhing 'dir dam pa'i chos kyi tshul yun ring du gnas shing phas kyis rgol ba thams cad kyis mi tshugs pa dang / mi 'jigs pa'i chos can du</text></item>
<item><p>260a3</p><section>mdo sde</section><text>'gyur ba dang / dkon mchog gsum gyi rigs rgyun mi 'chad pa dang / chos kyi bcud kyis sems can thams cad nye bar 'tsho bar bgyi ba'i slad du legs par bshad du gsol/ byin gyis brlab du gsol/ bshad nas kyang phan tshun</text></item>
<item><p>260a4</p><section>mdo sde</section><text>rjes su dgyes par mdzad du gsol/ de nas sangs rgyas bcom ldan 'das de dag gis 'di skad ces gsungs so/ /de bzhin du bdag cag gis sangs rgyas kyi zhing 'dir sangs rgyas kyi mdzad pa lags kyang bgyi ste/ chos kyi tshul yun ring</text></item>
<item><p>260a5</p><section>mdo sde</section><text>du gnas par bgyi ba dang / bdud kyi yul gyi stobs thams cad rab tu gzhom pa nas sgrib pa med pa'i ye shes kyi pha rol tu 'gro bar bgyi ba'i bar gyi slad du byin kyis brlab cing chos mnyam pa nyid rdo rje lta bu brten pa'i chos kyi snying pos lus 'joms</text></item>
<item><p>260a6</p><section>mdo sde</section><text>pa zhes bya ba'i gzungs phyag rgya dang tshig rab tu dbye ba la 'jug pa lung bstan pa'i chos kyi rnam grangs 'di bshad kyis gang su dag sangs rgyas kyi zhing 'dir gtogs pa'i sems can thams cad nyon cig /'di lta ste/ a~M ka ra/ oM ka ra/ b+ha~M ka ra/</text></item>
<item><p>260a7</p><section>mdo sde</section><text>pra b+ha~M ka ra/ b+ha ya mi ha/ mi tra ma b+ha se/ a khe a kha a~M ba re/ do me do mad te/ ke bad Te/ ke yu re/ sa ma ba ha ne/ sa man ta b+ha dre/ d+harme d+harme d+harma ke/ dza pha le/ mi tra a nu pha le/ pha la ba te/ ga Ne ga Ne ba ran te/ hi li hi li/ hi li hi li ke /</text></item>
<item><p>260a8</p><section>mdo sde</section><text>dzam b+ha ba te/ Ta ka Te/ Ta ka ba rAn te/ hi rin te/ shi rin te/ bin du ba te/ go b+ha he/ dzu re mi tra/ dzu re dzu she/ a gre a ba me/ sa s+ya ta thA tA na/ hu lu hi le tsan dre/ sa ma d+hi/ me d+harma/ ku tsu ru/ mu tsu ru/ a tsid tra/ tsi li tsi li li/ tsa ba ha/</text></item>
<item><p>260b1</p><section>mdo sde</section><text>tsu lu tsu lu/ me tra ba ha/ ku lu ku lu/ sa ra sa ra/ ku Tu ku Tu/ ma hA sa ra sa ra/ tu Tu tu Tu/ ma hA sat+ya hr-i da ya/ puSh+pe su puSh+pe/ d+hu ma pa ri ha re/ a b+ha ye/ ru tsi ne ka rak+She/ A ya ma stu/ bi ba ha ti ti la/ ma ma le/ pha shwa kha shi shi ra shi shi ra/ lo ka bi nA ya ka</text></item>
<item><p>260b2</p><section>mdo sde</section><text>badzre badzre d+ha re badzre ba te/ badzre ma te/ badzre da de/ tsakra badzre/ tsakre tsa ba te/ d+ha re d+ha re/ b+ha re b+ha re/ pU re Ta re/ hu hu re/ b+ha~M ga ba~M ba re/ sha ra sha tsa tsi li tsu ru pu re/ maN Da na la/ maN Da ne/ ga ga ra Ne/ mu tra te ne/ sarba mU ha ne/ d+hi d+hi ra ya ni/ ma khi sha ra la</text></item>
<item><p>260b3</p><section>mdo sde</section><text>ya ni r-i Sha ni dza ni d+he ba ba tsi/ tsaN Da la se me/ sarba sas+ya a d+hiSh+ThA na/ a tsi na d+yan tu ma hA nA~M/ ni ni pA la ri ta/ o tso gre/ bi tsi ni/ ba na ra ha/ bu bu re/ gu ru gu ru/ mu ru mu ru/ hi li hi li/ ha ra ha ra/ ka ka nA ta ba ha hi hi ta ma/ a yur ha na kaN Da dz+wa la/</text></item>
<item><p>260b4</p><section>mdo sde</section><text>b+ha se ga da ne/ a ta ha ni/ marga a b+hi ri ha ni/ pha la sa t+ye/ a ro Sha ba ti/ hi li hi li/ ya tha ba dza ya swa kra ya tha ba ra Na tsa hri da ya ba ha sa t+ya pa ri b+hA ba/ marga a b+hi ro ha Ne/ a tsa la bud d+hi da da pra tsa la pa tsa ya/ piN Da hri da ya/ tsan dra tsa ra ha/ a tsa le sho d+ha ni/</text></item>
<item><p>260b5</p><section>mdo sde</section><text>pra kri ni marge/ i li i li le pra b+he sa ra pra te sarba tra thA ta/ sat+ya a nu ga te/ a na ba ra Na bra te a la tha a~M gu re sha mi ni mi bra h+ma pa yo ha/ a hi ti/ a b+ha hi/ ni ba ra ya ba/ a tsi ra marga/ la na largu sa re/ tri ran na bang sha d+harma kA ya/ dza la ts+tshan dre/ sa mu dra ba ti/ ma hA da b+hU ta bya ya/</text></item>
<item><p>260b6</p><section>mdo sde</section><text>su mu dra be ga ba d+ha ra Ni/ mu dre Na/ mu khi mu dra/ su ra pra ti sam bi da ta/ sa mu dra/ a brta ni/ sa~M mo ha/ skar bid+yu ta ra se k+Shi ti/ mu dri to si/ ye ke tsid pra ti b+hi ba ha/ ba ha ba ha ba ha/ ki Ta ka ba Ta/ she la pra tI t+ya hra da ya na mu dri tA d+ha ra Ni na/ d+ha ra d+ha ra d+ha ra/</text></item>
<item><p>260b7</p><section>mdo sde</section><text>dA na ti la hu k+Sha sarba dri da ya/ mu tri to si dzu da du dza ba da ta/ dza kha ba ta/ su ma ti pa ti/ ma hA ad b+hU ta mu dri ta/ yi ge tsid/ Sha Da ya ta na ni shri ta b+hu ta/ i na mi ne sa tsa ne/ go Sha sa tsa ne/ mu tri tra/ Ar+ya a d+hiSh+ThA na b+ha ba thA na/ n+ya tha ma hA pu ma n+ye sa mu ts+tsha ya/ a ba tA ra</text></item>
<item><p>260b8</p><section>mdo sde</section><text>ma hA kA ru Na ya/ mu tri ta sarba sa~M myag pra ti bad tsi ra d+ha dra na dz+wa la tu d+harma ne/ tri sarbe mu ni b+hi Sha b+h+ra/ ma hA kA ru Na/ sa mA d+hi/ dz+nyA na la b+ha ba le/ na mai tri ta ga a b+hi bir+ya ba le na a d+hiSh+ThA ta/ sarba b+hU ta a pa tsa yA ya swAhA/</text></item>
<item><p>261a1</p><section>mdo sde</section><text>de nas de'i tshe sangs rgyas kyi zhing thams cad du gtogs pa'i sems can thams cad 'di skad ces sangs rgyas dang byang chub sems dpa' thams cad la phyag 'tshal lo/ /phyag 'tshal lo/ /sangs rgyas thams cad la phyag 'tshal</text></item>
<item><p>261a2</p><section>mdo sde</section><text>lo/ /zhes lan gsum smras nas 'di skad ces kyang smras so/ /kye ma'o thub pa 'dus pa ngo mtshar che'o/ /kye ma'o byang chub sems dpa' sems dpa' chen po rnams dang / nyan thos chen po rnams 'dus pa ngo mtshar che 'o/ /</text></item>
<item><p>261a3</p><section>mdo sde</section><text>kye ma'o chos mnyam pa nyid rdo rje lta bu brten pa'i chos kyi snying pos lus 'joms pa zhes bya ba'i gzungs phyag rgya dang tshig rab tu dbye ba la 'jug pa lung bstan pa'i chos kyi rnam grangs ston pa'i bstan pa thams cad kyi tshul gyi dkon mchog gsum</text></item>
<item><p>261a4</p><section>mdo sde</section><text>gyi rigs kyi byin gyi brlabs ston pa/ bdud kyi yul gyi stobs rnam par 'joms pa/ bdud kyi zhags pa kun gcod pa/ dgra thams cad tshar gcod pa/ chos kyi rgyal mtshan bsgreng ba/ chos kyi phyogs bsrung ba 'di ni ngo mtshar rmad du byung ba sngon</text></item>
<item><p>261a5</p><section>mdo sde</section><text>ma thos pa ste/ sangs rgyas kyi yul mtha' dag yongs su rjogs par bya ba dang / sems can thams cad kyis snying po dang / phyag rgya dang / 'byung ba chen po thams cad dang / 'du byed dang / skye mched drug yongs su sbyang bar bya ba nas</text></item>
<item><p>261a6</p><section>mdo sde</section><text>sems can thams cad bla na med pa'i mya ngan las 'das pa thob par bya ba'i bar gyi phyir da ltar sangs rgyas bcom ldan 'das thams cad kyis phyag rgya dang tshig rab tu dbye ba la 'jug pa lung bstan pa'i gzungs kyi chos kyi rnam grangs 'di bshad do/ /</text></item>
<item><p>261a7</p><section>mdo sde</section><text>gzungs lung bstan pa 'di bshad pa na byang chub sems dpa' sems dpa' chen po gang gA'i klung sum bcu rtsa drug gi bye ma snyed dag gzungs mngon par bsgrub pa'i ting nge 'dzin dang bzod pa thob par gyur to/ /yang de'i tshe zla 'od gzhon nur gyur pa stan las langs</text></item>
<item><p>261a8</p><section>mdo sde</section><text>nas thal mo sbyar te kun du rnam par bltas nas sangs rgyas kyi byin gyis brlabs dang / rang gi rdzu 'phrul gyi stobs kyi mthus sangs rgyas kyi zhing 'dir thams cad dbyangs kyis bkang ste 'di skad ces smras so/ /rgyal ba zla ba rnams kyi 'khor/ /</text></item>
<item><p>261b1</p><section>mdo sde</section><text>'di 'dra ba ni rnyed par dka'/ /byang chub sems dpa' brtul zhugs che/ /mkhas pa 'di ni rnyed par dka'/ /gang 'di thugs rje ldan pa yi/ /mgon pos chos tshul byin brlabs pa/ /phyag rgya 'di 'dra thos pa yang / /mchog tu</text></item>
<item><p>261b2</p><section>mdo sde</section><text>rnyed par dka' ba'o/ /bdud kyi phyogs rnams thams cad dang / /dgra rnams kyang ni pham byed pa/ /dkon mchog gsum rgyun mi 'chad pa/ /rdzogs sangs rgyas kyis byin gyis brlabs/ /sgrib pa thams cad</text></item>
<item><p>261b3</p><section>mdo sde</section><text>bsal ba'i phyir/ /bzod dang des pa rab 'phel ba/ /sems can rnams kyang 'dun byed pa/ /rgyal po dang ni yul 'khor skyong / /'di na ngan byas zlog byed pa/ /lta ba ngan pa rab 'gog pa/ /byang chub sems</text></item>
<item><p>261b4</p><section>mdo sde</section><text>dpa' dbugs 'byin pa/ /byang chub lam yang rab ston pa/ /pha rol phyin pa 'phel byed pa/ /bzang por spyod pa rdzogs byed pa/ /thabs dang ye shes spobs pa rnams/ /'phel bar bya phyir</text></item>
<item><p>261b5</p><section>mdo sde</section><text>byin gyis brlabs/ /dkar po'i phyogs ni bsdud byed pa/ /gzungs 'di gzhan gyis mi thub pa/ /byang chub lam las mi g.yo ba/ /chos kyi dbang rnams 'bar byed pa'i/ /gzungs la yid gnyis</text></item>
<item><p>261b6</p><section>mdo sde</section><text>thams cad ni/ /bsal nas lhag par mos par byos/ /gang gis byang chub 'grub 'gyur ba/ /'di ni rdzogs pa'i lam yin no/ /chos smra rnams ni bsrung ba dang / /nyan pa mngon par 'phel bya'i phyir/ /</text></item>
<item><p>261b7</p><section>mdo sde</section><text>gzhan gyis mi thub pa yi gzungs/ /bdag gis da yang bshad par bya/ /sgrib pa med pa 'grub pa dang / /sems can rnams kyi phan 'phel phyir/ /byang chub sems dpa' grags chen po/ /su dag 'di la dad pa</text></item>
<item><p>261b8</p><section>mdo sde</section><text>'bul/ /yang de'i tshe byang chub sems dpa' sems dpa' chen po gzhon nur gyur pa gang gA'i klung gi bye ma snyed kyis mgrin gcig tu 'di skad ces smras so/ /bdag cag kyang gzungs 'di la dad pa 'bul byin gyis rlob bo/ /</text></item>
<item><p>262a1</p><section>mdo sde</section><text>rigs kyi bu 'am rigs kyi bu mo 'am/ dge slong ngam/ dge slong ma 'am/ dge bsnyen nam/ dge bsnyen ma gang la la zhig gis khrus byas te/ gos gtsang ma bgos la me tog sna tshogs bkram pa/ spos sna tshogs kyis rab tu</text></item>
<item><p>262a2</p><section>mdo sde</section><text>bdug pa/ ro bro ba sna tshogs kyis yongs su bskor ba/ ras dang rgyan dang ras bcos bu sna tshogs bting ba/ gdugs dang / rgyal mtshan dang / ba dan bsgreng bas shin tu brgyan pa'i 'khor gyi khyams su seng ge'i khri reg na 'jam pa la 'dug ste gzungs</text></item>
<item><p>262a3</p><section>mdo sde</section><text>'di yang dag par bshad na su yang de'i sems 'khrug pa 'am/ khams 'khrug pa 'am/ lus 'khrug pa 'am/ yid 'khrug par mi byed do/ /de'i lus la su yang dbugs mi gtong ngo / /glad pa na bar byed mi nus so/ /mig na ba dang / lce na ba dang /</text></item>
<item><p>262a4</p><section>mdo sde</section><text>so na ba dang / rus pa na ba dang / mgul pa na ba dang / dpung pa na ba dang / rgyab na ba dang / rgyu ma na ba dang / lto na ba dang / chu so na ba dang / brla na ba dang / byin pa na bar byed sus kyang mi nus te/ de ni gnas med do/ /de'i skad 'gag par yang mi 'gyur ro/ /chos smra</text></item>
<item><p>262a5</p><section>mdo sde</section><text>ba de sngon gyi mi dge ba'i las kyis khams 'khrug pa 'am/ skad 'gags par gyur na yang des gzungs 'di klags na thams cad ma lus par zhi bar 'gyur te/ las yongs su byang nas bde bar 'gyur ro/ /chos nyan pa gang dag der 'du bar 'gyur</text></item>
<item><p>262a6</p><section>mdo sde</section><text>ba de dag la yang su yang khams 'khrug pa 'am/ skad 'gags par byed par mi 'gyur ro/ /gang dag de na gzungs 'di nyan pa de dag kyang mi dge ba'i las kyis yun ring por na ba dang / khams 'khrug pa dang / skad 'gags pa de thams cad yongs</text></item>
<item><p>262a7</p><section>mdo sde</section><text>su byang bar 'gyur ro/ /de nas zla 'od gzhon nur gyur pas sangs rgyas bcom ldan 'das byang chub sems dpa'i 'khor can gang gA'i klung gi bye ma snyed de dag ga la ba de logs su thal mo sbyar ba btud nas 'di skad ces gsol to/ /sangs rgyas bcom</text></item>
<item><p>262a8</p><section>mdo sde</section><text>ldan 'das rnams bdag la dgongs su gsol gzungs 'di la dad pa stsal du gsol/ 'di lta ste/ kha shan te/ a sa mA ro be mai tre so ma ba te/ e hi na ba kun dza be/ na ba kun dza be/ mU la sho d+ha ne/ ba ha kha/ ba ha kha/ mA ra pha ta thA tA ba ri tshe da ba ha sa ba ha sa/</text></item>
<item><p>262b1</p><section>mdo sde</section><text>a mu la/ a tsa le/ tsa tsa le/ pra tsa la/ d+hi d+ha le/ e ka na ya sa pa ri tshe de/ tsaN Di Na bo ra sa tri ne/ kha ga su ra ti Ne/ b+hu tA ko Ti pa ri tshe de/ dza la kha/ dza la kha ba ye/ dza la nA ma kha sha kha ka ka kha ha ha ha ha hu hu hu spar Sha be da na ba ri tshe da na/ a ma mA nu ma ma khya ma ma sa mu</text></item>
<item><p>262b2</p><section>mdo sde</section><text>dra/ mu dra ba/ kha sa~M skar Na ma pa ri tshe da Na/ bo d+hi sa twa k+ShA ti bi ma ma hA bi ma b+hu tA ko Ti a ka sha shA sa pa ri tshe da swAhA/ yang de'i tshe sangs rgyas kyi zhing de dag thams cad du gtogs pa'i byang chub sems dpa' sems dpa' chen po de dag dang / nyan thos chen</text></item>
<item><p>262b3</p><section>mdo sde</section><text>po de dag dang / brgya byin dang / tshangs pa dang / 'jig rten skyong ba dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po'i dbang po de dag dang / sems can gzi</text></item>
<item><p>262b4</p><section>mdo sde</section><text>brjid che ba gzi brjid che ba de dag thams cad kyang legs so zhes bya ba byin no/ /sangs rgyas bcom ldan 'das de dag gis kyang 'di slad du kye ma gzungs 'di ni stobs che ba drag shul dang ldan pa ste/ dgra thams cad bzlog pa/</text></item>
<item><p>262b5</p><section>mdo sde</section><text>'jigs pa dang / nad dang / rmi lam ngan pa dang / ltas ngan pa thams cad las yongs su thar bar byed pa nas bsgrib pa med pa'i ye shes dang / bsod nams dang / ye shes chen po bsags pa/ bla na</text></item>
<item><p>262b6</p><section>mdo sde</section><text>med pa'i ye shes kyi rgyu 'thun pa'i bar gyi gzungs 'di bshad do/ /zhes bka' stsal to/ /yang de'i tshe tshangs pa phun sum tshogs pa'i dbang phyug ces bya ba kha dog bzang po rgyas pa mchog dang ldan pa/ lha'i las 'das pa'i gos dang /</text></item>
<item><p>262b7</p><section>mdo sde</section><text>spud pa dang / rgyan dang / me tog dang / spos dang / phreng ba dang / byug pa dang / rgyan chen po mchog rnams kyis lus brgyan nas bud med kyi gzugs su bsgyur te/ tshangs pa chen po'i stobs kyi yul</text></item>
<item><p>262b8</p><section>mdo sde</section><text>bkod pa'i byin gyis brlabs kyis bcom ldan 'das de bzhin gshegs pa tshe dpag med kyi spyan sngar 'dug go/ /de nas tshangs pa chen po phun sum tshogs pa'i dbang phyug stan las langs nas/ thal mo sbyar te phyag 'tshal nas 'di skad</text></item>
<item><p>263a1</p><section>mdo sde</section><text>ces gsol to/ /sangs rgyas bcom ldan 'das rnams kyis gang bdag gis/ sangs rgyas kyi zhing ma lus pa 'dir dbyangs kyis go bar bgyi ba la der bdag la bgegs cung zad kyang mi 'byung bar dbyangs kyi dkyil 'khor gyi tshig</text></item>
<item><p>263a2</p><section>mdo sde</section><text>brjod pa rnam par gdon mi 'tshal ba bstan par bdag la byin gyis brlab tu gsol/ bdag gis da ltar chos smra ba rnams dang / chos nyan pa rnams kyi slad du 'di 'dra ba'i gsang sngags kyi tshig bsrung ba bshad par bgyi ste/ ci nas slad ma'i</text></item>
<item><p>263a3</p><section>mdo sde</section><text>dus na bdud dam/ bdud kyi 'khor tam/ lha 'am/ klu 'am/ klu mo 'am/ klu rgan po 'am/ klu rgan mo 'am/ klu'i 'khor tam/ klu'i 'khor mo 'am/ klu'i bu pho 'am/ klu'i bu mo 'am/ de bzhin du rgyas par bgyi ste/</text></item>
<item><p>263a4</p><section>mdo sde</section><text>sha za 'am/ sha za mo 'am/ sha za rgan po 'am/ sha za rgan mo 'am/ sha za'i 'khor tam/ sha za'i 'khor mo 'am/ sha za'i bu 'am/ sha za'i bu mo 'am/ mi 'am mi ma lags pa'i bar gang la la chos smra ba rnams dang / chos nyan</text></item>
<item><p>263a5</p><section>mdo sde</section><text>pa rnams la glags lta ba 'am/ skabs tshol ba'i dgra phyir rgol ba zhig mchis te/ tha na chos smra ba 'am/ chos nyan pa rnams kyi spu'i khung bu gcig tsam la yang 'tshe ba 'am/ gnod par bgyid dam/ 'jig par bgyid dam/ mdangs</text></item>
<item><p>263a6</p><section>mdo sde</section><text>'phrog gam/ lus la dbugs chen po gtong ngam/ tha na skad cig gcig tsam yang sdang ba'i sems kyis blta na/ bdag gis bdud nas mi dang mi ma lags pa'i bar de dag bzlogs pa dang / chad pas gcad pa dang / tshar gcad pa</text></item>
<item><p>263a7</p><section>mdo sde</section><text>dang / rmugs pa dang / rengs pa dang / rmongs par bgyi/ bri rtsal bar bgyi na/ sangs rgyas bcom ldan 'das rnams kyis gang bdag gis/ sangs rgyas kyi zhing ma lus pa 'di dbyangs kyis gang bar bgyi bar dbyangs kyi dkyil 'khor</text></item>
<item><p>263a8</p><section>mdo sde</section><text>gyi tshig brjod pa byin kyis brlab tu gsol/ /'di la su zhig bdag gi grogs su 'gyur/ de nas sangs rgyas bcom ldan 'das de dag gis cang mi gsung bar gyur pas gnang bar mdzad do/ /de nas brgya byin gtsug pud 'dzin ces bya ba 'dzam</text></item>
<item><p>263b1</p><section>mdo sde</section><text>bu'i chu bo'i gser gyi rgyan kyi 'od kyis lus brgyan nas ha cang yang mi ring ba zhig tu 'dug go/ /de nas brgya byin gtsug pud 'dzin gyis tshangs pa phun sum tshogs pa'i dbang phyug la 'di skad ces smras so/ /che zhe de bzhin gshegs pa tshe dpag</text></item>
<item><p>263b2</p><section>mdo sde</section><text>med kyi spyan sngar ma 'dug shig /che zhe 'dir bag med par ma byed cig /bcom ldan 'das la ma 'tshe zhig /de ci'i phyir zhe na/ byis pa rnams ni spros la dga'/ /de bzhin gshegs la spros mi mnga'/ /de dag skye 'jig mtshan nyid kyi/ /</text></item>
<item><p>263b3</p><section>mdo sde</section><text>'dus byas dag kyang ston pa mdzad/ /de bzhin gshegs pa ni gzungs dang / yi ge dang / tshig rab tu dbye ba thams cad kyi de bzhin nyid kyi tshul brnyes pa ste/ che zhe de bzhin gshegs pa ni 'di lta ste/ nam mkha' dang mnyam pa nyid du gcig</text></item>
<item><p>263b4</p><section>mdo sde</section><text>pas de bzhin nyid la 'gal bar mi mdzad de/ nam mkha' la ni 'du byed gsum gyi 'jig pa'i mtshan nyid sgro btags pa med do/ /ji ltar 'du byed gsum la nam mkha' mi rtog cing rnam par mi rtog pa de bzhin du de bzhin gshegs pa yang 'dod pa'i</text></item>
<item><p>263b5</p><section>mdo sde</section><text>yon tan la spro bar mi mdzad/ mi rtog /rnam par mi rtog /mi gnas/ mngon par mi zhen te/ de bzhin du srog la ma yin/ skye ba po la ma yin/ gso ba la ma yin/ skyes bu la ma yin/ gang zag la ma yin/ phung po dang /</text></item>
<item><p>263b6</p><section>mdo sde</section><text>khams dang / skye mched rnams la yang spro bar mi mdzad/ mngon par mi zhen na/ che zhe khyod kyis ji ltar na/ de bzhin gshegs pa'i sku la spro bar byed/ de bzhin gshegs pa tshe dpag med kyis bka' stsal pa/ lha'i dbang</text></item>
<item><p>263b7</p><section>mdo sde</section><text>po rtog rtogs te tshig smros shig /khyod la des mi sdug pa'i 'bras bur gyur ta re/ skyes bu dam pa chen po 'di ni sangs rgyas mang po la lhag par bya ba byas shing / sangs rgyas bcom ldan 'das rnams la dge ba'i rtsa ba bskyed pa'o/ /skyes bu</text></item>
<item><p>263b8</p><section>mdo sde</section><text>dam pa 'di ni de bzhin gshegs pa la mchod pa bya ba'i phyir legs par brgyan nas/ bud med kyi lus su mngon par sprul pa yin gyis 'di la bud med ces tshig tu ma brjod cig /de nas brgya byin gtsug pud 'dzin gyis tshangs pa phun sum tshogs pa'i</text></item>
<item><p>264a1</p><section>mdo sde</section><text>dbang phyug la 'di skad ces smras so/ /rigs kyi bu bdag la thugs brtse bar dgongs te bzod par gsol/ 'di skad smras pas bdag 'bras bu mi sdug pa thob par ma gyur cig /de nas byang chub sems dpa' ltad mo can</text></item>
<item><p>264a2</p><section>mdo sde</section><text>gyis gsol pa/ bcom ldan 'das gal te brgya byin gyis tshig de slar ma bshags na/ de'i 'bras bu rnam par smin pa ji tsam zhig tu 'gyur/ de bzhin gshegs pa tshe dpag med kyis bka' stsal pa/ rigs kyi bu gal te des ma</text></item>
<item><p>264a3</p><section>mdo sde</section><text>gshegs su zin na/ tshe rabs brgyad khri bzhi stong du 'dod pa'i mngal smad pa bud med kyi dngos po yongs su blangs par 'gyur ro/ /de bas na rigs kyi bu ci nas kyang ngag gi las bsrung bar bya'o/ /rigs kyi bu de bzhin gshegs pa rnams kyis</text></item>
<item><p>264a4</p><section>mdo sde</section><text>khyod kyi dbyangs kyi dkyil 'khor gyi tshig brjod pa byin gyi rlabs kyis khyod spobs par gyis shig /de nas tshangs pa phun sum tshogs pa'i dbang phyug sangs rgyas kyi byin gyi brlabs kyis thal mo sbyar te/ phyogs bcur rnam par bltas nas 'di skad</text></item>
<item><p>264a5</p><section>mdo sde</section><text>ces smras so/ /sangs rgyas bcom ldan 'das rnams dang / byang chub sems dpa' sems dpa' chen po rnams dang / nyan thos chen po rnams dang / lha dang / klu dang / gnod sbyin dang / dri za dang / lha ma yin dang / nam mkha' lding dang /</text></item>
<item><p>264a6</p><section>mdo sde</section><text>mi 'am ci dang / lto 'phye chen po rnams bdag la dgongs su gsol/ bdag gi bsam pa la chos kyi tshul 'di yun ring du gnas par 'gyur ba dang / chos smra ba rnams dang / chos nyan pa rnams dang / nan tan dang ldan pa rnams la 'tshe bar mi</text></item>
<item><p>264a7</p><section>mdo sde</section><text>'gyur bar 'dir dad pa stsal du gsol/ gang slad ma'i dus na bdud nas/ mi dang mi lags pa'i bar gyis/ de dag la 'tshe bar mi bgyid par dad pa stsal du gsol/ de nas tshangs pa phun sum tshogs pa'i dbang phyug gis de dag gis</text></item>
<item><p>264a8</p><section>mdo sde</section><text>sdang ba'i sems bzlog pa dang / mnas bsgag pa'i phyir/ dbyangs kyi sgra phyung nas/ sgra des 'jig rten gyi khams 'di thams cad gang bar byas so/ /yang de'i tshe tshangs pa'i dbang po de dag thams cad kyis/ mgrin gcig tu</text></item>
<item><p>264b1</p><section>mdo sde</section><text>'di skad ces smras so/ /bdag cag kyang gzungs 'di la dad pa 'bul lo/ /bdag cag nyid kyis kyang phyi ma'i dus na gzungs 'di gzung bar bgyi'o/ /rab tu bstan par bgyi'o/ /dam pa'i chos kyang bsrung bar bgyi'o/</text></item>
<item><p>264b2</p><section>mdo sde</section><text>chos smra ba dang / nyan pa de dag dang / nan tan dang ldan pa de dag kyang bsrung bar bgyi'o/ /bdag cag gis sangs rgyas bcom ldan 'das rnams dang / byang chub sems dpa' sems dpa' chen po rnams dang / nyan thos chen po rnams</text></item>
<item><p>264b3</p><section>mdo sde</section><text>kyi spyan sngar gzungs 'di la dad pa 'bul gyis skyes bu dam pa gsungs shig /de nas tshangs pa phun sum tshogs pa'i dbang phyug gis 'di skad ces smras so/ /sangs rgyas bcom ldan 'das rnams dang / byang chub sems dpa' sems</text></item>
<item><p>264b4</p><section>mdo sde</section><text>dpa' chen po rnams dang / nyan thos chen po rnams kyis bdag la byin gyis brlab tu gsol/ 'di lta ste/ a ma le/ bi ma le/ ga Na Sha Na De/ ha re tsaN De/ ma hA tsaN De/ tsa me/ ha tsa mye so mye/ s+tha me/ a ba ha/</text></item>
<item><p>264b5</p><section>mdo sde</section><text>bi ba hA/ a~M ga tsan+te tra/ kha kha mU la pa ri tshe de ya kha sha tsaN De/ pi shA tsa tsa De/ a brta ni/ sa ma brta ni sa~M ka ri Ni dzam b+ha ni/ stam b+ha ni/ mo ha ni/ u tsa Ta ni ha ma hA/ ha ma hA/ ma hA a~M gu tsa ne/ kha ga sha ba/ a ma le/ a mu</text></item>
<item><p>264b6</p><section>mdo sde</section><text>la pa ri ba d+he/ a sa re kha ba swA hA/ gsang sngags 'di las gang 'da' zhing / /mang po tshogs par mi spyod na/ /mig mi mthong zhing mgo yang 'gas/ /yan lag tha dad 'jig par 'gyur/ /'di lta ste/ a tsa tsa a ba ha/ tsa tsa tsu/ khra kha</text></item>
<item><p>264b7</p><section>mdo sde</section><text>sha tsa Ta Ta kha tsa tsA na/ kha ga tsa tsa tsa tsa tsa tsa na tsa ha/ ma la tsa tsa tsa mu la tsa tsa ha mA mu la tsa tsa ha mU ha mu/ ba u ba ha swA hA/ de nas tshangs pa'i dbang po thams cad nas sha za'i dbang po'i bar gyis legs so zhes bya ba byin te/ 'di skad ces kyang smras</text></item>
<item><p>264b8</p><section>mdo sde</section><text>so/ /stobs chen stobs kyi shugs shin du 'joms pa'i gsang sngags kyi tshig 'di bshad de/ phan pa ma yin par sems pa'i 'byung po thams cad la zhags pa 'dis btab na de dag 'tsho bar ga la 'gyur/ tshangs pa phun sum tshogs pa'i dbang</text></item>
<item><p>265a1</p><section>mdo sde</section><text>phyug gis 'di skad ces smras so/ /'byung po gang dag sdang ba'i bsam pa can/ snying rje med pa byas pa mi gzo ba/ sems can la 'tshe ba rnams sam/ bdud dam/ bdud kyi 'khor glags lta zhing skabs tshol ba rnams sangs</text></item>
<item><p>265a2</p><section>mdo sde</section><text>rgyas kyi bstan pa la mngon par dad pa'i rgyal po rgyal rigs spyi bo nas dbang bskur ba rnams la skabs tshol du nye bar 'ong ba dang / btsun mo dam pa dang / bu dang bu mo dang / btsun mo'i 'khor rnams dang / blon po dang / shor ba dang / dpung</text></item>
<item><p>265a3</p><section>mdo sde</section><text>dam pa dang / 'khor rnams dang / gzhan yang sangs rgyas kyi bstan pa la dad pa skyes pa dang / bud med dang / khye'u dang / bu mo rnams dang / dge bsnyen dang / dge bsnyen ma dang / chos smra ba dang / chos nyan pa rnams dang / dge</text></item>
<item><p>265a4</p><section>mdo sde</section><text>slong dang / dge slong ma dang bsam gtan dang / kha ton la 'grus pa rnams dang / zhal ta byed pa la brtson pa rnams la skabs tshol du 'ong zhing tha na sems kyi skad cig gcig la spu'i khung bu gcig tsam la 'tshe 'am/ gnod par byed dam/</text></item>
<item><p>265a5</p><section>mdo sde</section><text>'jigs par byed dam/ mdangs 'phrog gam/ lus la dbugs gtong ngam/ sdang ba'i sems kyis blta na/ bdud nas mi dang mi ma yin pa'i bar lus dri nga ba de dag gi mgo tshal pa bdun du 'gas so/ /de dag gi mig kyang long bar 'gyur</text></item>
<item><p>265a6</p><section>mdo sde</section><text>ro/ /snying yang skams par 'gyur ro/ /sha bkra can du 'gyur/ lus rul cing dri nga ba dang / rdzu 'phrul yang yongs su bri bar 'gyur/ de dag sa gas par ltung bar 'gyur/ rlung gis kyang de dag phyogs bzhir gtor bar 'gyur/ rdul gyis</text></item>
<item><p>265a7</p><section>mdo sde</section><text>kyang yog nas de nyid du sems 'khrugs te 'thoms par 'gyur ro/ /gang dag sa la rgyu ba de dag ni sa'i khung bur 'jug par 'gyur te/ sa'i 'og tu dpag tshad brgyad khri bzhi stong du de dag gi tshe yongs su zad par 'gyur ro/ /gang dag chu na rgyu</text></item>
<item><p>265a8</p><section>mdo sde</section><text>ba'i 'byung po sdang ba'i sems dang ldan pa/ sangs rgyas kyi bstan pa la mngon par ma dad pa de dag sangs rgyas kyi bstan pa la mngon par dad pa'i rgyal rigs nas zhal ta byed pa la brtson pa'i dge slong gi bar la 'tshe 'am/ gsang sngags kyi tshig 'di</text></item>
<item><p>265b1</p><section>mdo sde</section><text>dag las 'da' na de dag kyang de bzhin du mgo tshal pa bdun du 'gas pa nas/ de nyid du de dag gi tshe yongs su zad pa'i bar du 'gyur ro/ /yang yul gang du bdud kyi tshogs kyis mi thub pa'i gzungs kyi phyag rgya'i chos kyi rnam grangs 'di 'byung</text></item>
<item><p>265b2</p><section>mdo sde</section><text>ba der bdag cag gis bsrung ba dang / bskyab pa dang / sba ba'i slad du spro bar bgyi'o/ /der chos 'dod pa'i sems can thams cad yongs su smin par bgyi'o/ /sdang ba'i gnod sbyin nas sdang ba'i lus srul po'i bar thams cad de</text></item>
<item><p>265b3</p><section>mdo sde</section><text>nas bskrad par bgyi'o/ /yul de na 'thab pa dang / rtsod pa dang / mu ge dang / pha rol gyi dmag tshogs dang / dus ma lags pa'i char dang / rlung dang / grang ba dang / tsha ba dang / nad thams cad slar bzlog par bgyi'o/ /</text></item>
<item><p>265b4</p><section>mdo sde</section><text>bde ba dang / 'dum pa dang / lo legs pa dang / dge ba'i rtsa ba dang 'thun pa rnams bsgrub par bgyi'o/ /chos smra ba rnams dang chos nyan pa rnams la nad ma mchis pa dang / grags pa dang / rnyed pa dang / sti stang chen po</text></item>
<item><p>265b5</p><section>mdo sde</section><text>nye bar bsgrub par bgyi'o/ /yang de'i tshe tshangs pa chen po dbyangs dang ldan pa zhes bya ba byang chub sems dpa' sems dpa' chen po sa bcu la gnas pa/ tshangs pa'i nang du ni tshangs pa kun kyis bkur/ bdud kyi nang du ni bdud kun kyis bkur/</text></item>
<item><p>265b6</p><section>mdo sde</section><text>brgya byin gyi nang du ni brgya byin kun gyis bkur ba nas de bzhin du sbyar te/ rnam thos kyi bu dang / 'phags skyes po dang / mig mi bzang dang / yul 'khor bsrung dang / dbang phyug chen po dang / sred med kyi bu dang / lha ma yin dang / lha'i</text></item>
<item><p>265b7</p><section>mdo sde</section><text>dbang po'i nang du ni de dag kun gyis bkur ba/ kha dog bzang po rgyas pa mchog dang ldan pa/ rgyan dam pas legs par brgyan pa bud med kyi gzugs dang / rtags dang / spyod lam gyis de bzhin gshegs pa shAkya thub pa'i spyan sngar 'dug ste/</text></item>
<item><p>265b8</p><section>mdo sde</section><text>sangs rgyas bcom ldan 'das rnams la mchod pa bya ba'i phyir lag pa gnyis na yid bzhin gyi nor bu rin po che thogs so/ /de nas byang chub sems dpa' sems dpa' chen po dbyangs dang ldan pas de bzhin gshegs pa shAkya thub pa de la mig mi 'dzums par</text></item>
<item><p>266a1</p><section>mdo sde</section><text>bltas te/ gzhan ma yin pa'i dngos po brjod du med pa ci yang ma yin par bltas so/ /de nas de bzhin gshegs pa shAkya thub pa des tshangs pa dbyangs dang ldan pa la 'di skad ces bka' stsal to/ /kye khyod mig mi 'dzums par</text></item>
<item><p>266a2</p><section>mdo sde</section><text>ci yang ma yin pa'i bar du nga la ci zhig blta/ ci 'di la sangs rgyas shes bya ba dang / ci yang ma yin pa zhes bya ba'i chos de gang yang yod dam/ de bzhin du 'dod chags dang / zhe sdang dang / gti mug gi nyon mongs pa rnams yod do zhes bya ba'i ming</text></item>
<item><p>266a3</p><section>mdo sde</section><text>gi dngos po ni rkyen kyi mtshan nyid do/ /mtshan nyid kyi rkyen ni ma rig pa'o/ /ma rig pa'i rkyen kyis 'du byed rnams nas 'gog pa'i bar du rgyas par bya'o/ /gsol pa/ bcom ldan 'das 'di ltar ma mchis pas na de'i slad du ma rig pa zhes gsungs</text></item>
<item><p>266a4</p><section>mdo sde</section><text>na/ bcom ldan 'das gal te ma rig pa ma mchis na srid pa'i yan lag bcu gnyis po de dag ga las skye bar 'gyur/ ci nam mkha' las skye zhes bgyir ni nam mkha' nyid kyang ma mchis pa'o/ /bcom ldan 'das kyis bka' stsal pa/ rigs kyi</text></item>
<item><p>266a5</p><section>mdo sde</section><text>bu de de bzhin te/ sangs rgyas kyi chos thams cad ni nam mkha' lta bu'o/ /ji ltar nam mkha' rdzas ma yin/ mtshan nyid ma yin/ mun pa ma yin/ snang ba ma yin/ rtog pa ma yin/ rnam par rtog pa ma yin/ grub pa ma yin/ brjod pa ma yin/</text></item>
<item><p>266a6</p><section>mdo sde</section><text>ci yang ma yin pa ga shas med pa/ dngos po thams cad spangs pa de bzhin du rigs kyi bu sangs rgyas kyi chos rnams de bzhin nyid kyi phyir/ sangs rgyas kyi chos rnams ni yang dag pa'i mthas yongs su bcad pa'o/ /bri ba med pa dang / gang ba med pa'i</text></item>
<item><p>266a7</p><section>mdo sde</section><text>phyir sangs rgyas kyi chos rnams ni pha rol dang tshu rol la reg pa med pa'o/ /cha shas med pa'i phyir sangs rgyas kyi chos rnams ni brjod du med pa'o/ /mi g.yo zhing rnam par gzhag pa med pa'i phyir sangs rgyas kyi chos rnams ni rdzas dang / dngos po dang /</text></item>
<item><p>266a8</p><section>mdo sde</section><text>mtshan nyid thams cad med pa'o/ /tshig gi lam dang bral ba'i phyir sangs rgyas kyi chos thams cad ni sgro btags pa med pa ste/ yang dag pa ma yin pa/ kun tu rtog pa las srid pa'i yan lag rnams skyes so/ /bstan pa 'di bshad pa'i tshe</text></item>
<item><p>266b1</p><section>mdo sde</section><text>srog chags brgyad khri bzhi stong gis/ bla na med pa yang dag par rdzogs pa'i byang chub tu sems bskyed do/ /de nas bdud sdig can gyis gsol pa/ gal te sangs rgyas kyi chos nam mkha' lta bur dngos po ma mchis shing brjod du ma mchis pa</text></item>
<item><p>266b2</p><section>mdo sde</section><text>lags na/ de ci'i slad du ye shes dang / brtson 'grus dang / thabs dang / pha rol gnon pas khyod 'di ltar bdag la 'tshe/ bdag gi bdud kyi yul 'joms/ bdag gi bdud kyi yul nas sems can kha 'dren/ 'gro ba med pa dang /</text></item>
<item><p>266b3</p><section>mdo sde</section><text>'ong ba med pa dang / ci yang ma yin pa'i sgyu ma la slob tu 'dzud pa/ gang gi tshe sems can 'di dag khyod kyis bslab pa la slob pa na de dag la nyon mongs pa skye ba'i spyod pa yang dag par rjes su ma mthong ngo / /gang gi slad du khyod kyis bdag gi slad</text></item>
<item><p>266b4</p><section>mdo sde</section><text>du grangs med dpag tu med pa'i sangs rgyas bcom ldan 'das dang / byang chub sems dpa' sems dpa' chen po rnams dang / nyan thos chen po rnams dang / tshangs pa chen po rnams dang / brgya byin dang / 'jig rten skyong ba bzhi dang / dbang</text></item>
<item><p>266b5</p><section>mdo sde</section><text>phyug chen po rnams dang / rdzu 'phrul che zhing mthu che ba'i lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po rnams bsdus nas/ sangs rgyas kyi zhing ma</text></item>
<item><p>266b6</p><section>mdo sde</section><text>lus pa 'di dag gang bar bgyis/ snying rje med pa 'dis kyang gang dag thos ma thag tu bdag glad pa'i nad mi zad pas btab ste/ sdug bsngal gyi tshor ba myong zhing / lus kyang rul la dri nga bar gyur pa de 'dra ba'i gsang sngags kyi tshig</text></item>
<item><p>266b7</p><section>mdo sde</section><text>rnams bshad/ yang de'i tshe bdud drug khri brgyad stong dang / bdud kyi 'khor grangs med dpag tu med pa dang / de bzhin du sdang ba'i gnod sbyin dang / srin po dang / grul bum dang / sha za de dag thams cad kyis kyang mgrin</text></item>
<item><p>266b8</p><section>mdo sde</section><text>gcig tu 'di skad ces smras so/ /bdag cag kyang thos ma thag tu glad pa na bar gyur te/ lus kyang rul zhing dri nga bar gyur nas shin tu sdug bsngal ba'i tshor ba myong ngo / /de bzhin gshegs pa shAkya thub pas 'di skad ces bka' stsal to/ /</text></item>
<item><p>267a1</p><section>mdo sde</section><text>sdig can khyod kyis 'das pa de dran par byos shig /nga byang chub kyi snying po la 'dug pa'i tshe/ khyod kyis nga bsad pa'i phyir dpag tshad bcu tshun cad kyi sa dang nam mkha' bdud kyi sdes bkang ste 'ongs pa nas/ da ltar bdud bye ba 'khor</text></item>
<item><p>267a2</p><section>mdo sde</section><text>dang bcas te nga bsad pa'i bar du bkye bas/ de bas na khyod yongs su gdul ba dang / zhi bar bya ba dang / yongs su mya ngan las bzla ba dang / de bzhin du bdud gzhan rnams nas/ mi dang mi ma yin pa'i bar du gdul ba dang / zhi bar bya ba dang /</text></item>
<item><p>267a3</p><section>mdo sde</section><text>sdug bsngal thams cad nye bar zhi bar bya ba dang / 'ong ba dang 'gro ba med pa/ ci yang ma yin pa'i sgyu ma la bslab par bya ba dang / 'gro ba thams cad du 'chi 'pho dang / skye ba'i 'khor ba'i chu kun bskam pa dang / phung po'i lhag ma med pa'i mya ngan</text></item>
<item><p>267a4</p><section>mdo sde</section><text>las 'das pa'i dbyings su yongs su mya ngan las bzla ba'i phyir/ sangs rgyas bcom ldan 'das rnams dang / byang chub sems dpa' grangs med dpag tu med pa nas/ mi dang mi ma yin pa'i bar rnams bsogs kyis/ sdig can khyod da</text></item>
<item><p>267a5</p><section>mdo sde</section><text>bla na med pa yang dag par rdzogs pa'i byang chub tu sems bskyed cig /de ltar na khyod glad pa na ba'i sdug bsngal mi bzad pa'i tshor ba 'di las thar bar 'gyur te/ mthar kyis sangs rgyas kyi chos nam mkha'i rang bzhin lta bu mngon du 'gyur/</text></item>
<item><p>267a6</p><section>mdo sde</section><text>bdud kyi yul las ches khyad par du 'phags pa'i sangs rgyas kyi yul rnams kyang thob par 'gyur ro/ /yang de'i tshe/ bdud drug khri bzhi stong dang / bdud kyi 'khor grangs med dpag tu med pa dang / sdang ba'i</text></item>
<item><p>267a7</p><section>mdo sde</section><text>gnod sbyin nas lus srul po sdang ba'i bar gyis mgrin gcig tu 'di skad ces gsol to/ /bdag cag gis kyang / bla na med pa yang dag par rdzogs pa'i byang chub tu sems bskyed par bgyi na/ ji ltar bdag cag</text></item>
<item><p>267a8</p><section>mdo sde</section><text>sangs rgyas kyi chos nam mkha'i rang bzhin lta bu de dag mngon du 'gyur/ thams cad las khyad par du 'phags pa'i sangs rgyas kyi yul 'di yang thob par 'gyur/ de nas bdud sdig can gyis 'di skad ces smras so/ /</text></item>
<item><p>267b1</p><section>mdo sde</section><text>gal te bdag phyi ma'i mtha'i mu'i bar du glad pa na bar gyur kyang / bdag 'di 'dra ba'i g.yo sgyus byang chub tu sems mi bskyed do/ /de nas tshangs pa chen po dbyangs dang ldan pas 'di skad ces gsol to/ /bdag kyang sangs rgyas</text></item>
<item><p>267b2</p><section>mdo sde</section><text>kyi zhing 'dir sangs rgyas bcom ldan 'das thams cad kyi spyan sngar bstan pa'i chos kun gzung bar spro'o/ /sangs rgyas kyi zhing snyigs ma lnga can 'dir de bzhin gshegs pa shAkya thub pa 'di'i bstan pa la gtso bos gtad pa gzung bar</text></item>
<item><p>267b3</p><section>mdo sde</section><text>bgyi ste/ da yang shAkya thub pa'i nyi ma nub kyi bar du bdag gis bstan pa 'di la chos kyi tshul 'bar bar bgyi'o/ /yul gang na bdud kyi tshogs kyis mi thub pa'i gzungs kyi/ chos kyi rnam grangs 'di ma byung ba der bdag gis 'byung bar</text></item>
<item><p>267b4</p><section>mdo sde</section><text>bgyi'o/ /gang du byung ba der ni shin du lhag par 'byung bar bgyi'o/ /grong dang / grong khyer dang / grong rdal dang / yul de dag na rigs kyi bu dang / rigs kyi bu mo gang dag mchis pa de dag kyang bsrung bar bgyi/ yongs su bskyang</text></item>
<item><p>267b5</p><section>mdo sde</section><text>bar bgyi/ gnod pa las bzlog par bgyi/ don dang dge ba la gzud par bgyi'o/ /gang dag bdud kyi tshogs kyis mi thub pa'i/ gzungs kyi chos kyi rnam grangs 'di tha na bris nas/ 'chang ba rnams dang / gang na chos smra ba'i seng ge'i</text></item>
<item><p>267b6</p><section>mdo sde</section><text>khri la mchis te/ chos kyi rnam grangs 'di yang dag par rab tu 'chad par 'tshal ba/ de dag gis der thog mar gsang sngags kyi tshig 'di dag brjod par bgyi'o/ /gsang sngags kyi tshig 'di dag gis bdag 'gug par 'gyur te/</text></item>
<item><p>267b7</p><section>mdo sde</section><text>bdag nyid 'khor dang bcas pa phyogs der mchis nas/ chos smra ba de dag dang / chos nyan pa de dag bsrung ba dang / sba bar bgyi'o/ /'di lta ste/ a ba me/ a ba me/ a ma ba re/ a ma ba re/ pa ri kuny+dza/ nA Da nA Da</text></item>
<item><p>267b8</p><section>mdo sde</section><text>puSh+ka ra ma hA/ dza lu kha/ ma kha ya/ i li mi li/ ki li mi li kArti tsa ra mu dre/ mu dra dra mu khe swAhA/ bcom ldan 'das gang dang gang na chos smra ba de dag gis/ thog mar gsang sngags kyi tshig 'di dag dran par bgyis la/</text></item>
<item><p>268a1</p><section>mdo sde</section><text>bdag gis kyang lha'i rna ba'i khams shin du yongs su dag pas thos te der ma mchis na/ 'das pa dang / ma byon pa dang / da ltar byung ba'i de bzhin gshegs pa rnams bslus par 'gyur zhing / bdag bla na med pa</text></item>
<item><p>268a2</p><section>mdo sde</section><text>yang dag par rdzogs pa'i byang chub mngon par rdzogs par 'tshang rgya bar mi 'gyur bas/ bcom ldan 'das bdag der mchis la chos smra ba'i rkang pa'i drung du spyi bos blang bar bgyi'o/ /chos smra ba de'i spobs pa rigs pas nye bar bsgrub par</text></item>
<item><p>268a3</p><section>mdo sde</section><text>bgyi'o/ /chos smra ba dang chos nyan pa de dag gi nad thams cad bsal bar bgyi/ lta ba ngan pa dang bya ba ngan pa dang / the tsom thams cad bsal bar bgyi/ bcom ldan 'das phyogs gang na chos kyi rnam grangs 'di 'chang ba dang / 'dzin pa dang /</text></item>
<item><p>268a4</p><section>mdo sde</section><text>kun chub par bgyid pa der bdag 'khor dang bcas te mchis nas 'thab pa dang / rtsod pa dang / mu ge dang / nad dang / 'jigs pa dang / pha rol gyi dmag tshogs dang / char mi 'bab pa dang / dus ma lags pa'i rlung dang / tsha ba dang /</text></item>
<item><p>268a5</p><section>mdo sde</section><text>lta ba ngan pa dang bya ba ngan pa de dag thams cad dang mi dang mi ma lags pa dang / dur khrod rnams kyi 'jigs pa thams cad zhi bar bgyi'o/ /de nas bkra mi shis pa dang / rmi lam ngan pa dang / bltas ngan pa dang / sdang ba dang / brlang ba dang /</text></item>
<item><p>268a6</p><section>mdo sde</section><text>zhe gcod pa dang / ro bro ba ma mchis pa dang / kha ba dang / tsha ba dang / dri nga ba dang / reg na mi bde ba'i dug de dag thams cad bsal bar bgyi'o/ /der tsha ba dang mu ge'i gnod pa rnams bsal bar bgyi'o/ /glang po che dang / seng ge</text></item>
<item><p>268a7</p><section>mdo sde</section><text>dang / stag dang / ma he dang / spyang ki dang / sbrul gdug pa dang / rkun po dang / g.yon can dang / mi dang mi ma lags pa'i 'jigs pa thams cad bsal bar bgyi'o/ /der sems can thams cad kyi longs spyod dang / kun</text></item>
<item><p>268a8</p><section>mdo sde</section><text>spyod pa'i slad du nor dang / 'bru dang / sman dang / me tog dang / 'bras bu dang / ro dang zas dang / skom dang / gos dang / mal cha sna tshogs nye bar bsgrub par bgyi'o/ /yul gang na chos kyi rnam grangs 'di 'chang ba dang / 'dzin</text></item>
<item><p>268b1</p><section>mdo sde</section><text>pa dang / klog pa dang / kun chub par bgyid pa dang / 'chad pa der bdag cag gis sems can rnams kyi gnod pa thams cad so sor bsal bar bgyi'o/ /sems can rnams kyi longs spyod dang / kun spyod pa'i slad du phan pa</text></item>
<item><p>268b2</p><section>mdo sde</section><text>dang / bde ba dang / yid bde ba thams cad bsgrub par bgyi'o/ /sems can de dag kyang chos 'dod pa dang / dge ba spyod pa la gzud par bgyi ste/ 'di ni bdag gis sangs rgyas bcom ldan 'das thams cad kyi spyan sngar smon lam</text></item>
<item><p>268b3</p><section>mdo sde</section><text>btab pa'o/ /sangs rgyas bcom ldan 'das thams cad bdag la thugs brtse bar mdzad du gsol/ skyes bu'i mthu 'di nyams 'og tu chud par bgyi ba'i slad du/ sangs rgyas bcom ldan 'das rnams kyis bdag la yid bzhin du bsam pa</text></item>
<item><p>268b4</p><section>mdo sde</section><text>yongs su rdzogs pa'i las kyi dngos grub stsal du gsol/ de nas de'i tshe de'i mod la shAkya thub pa la sogs pa/ sangs rgyas bcom ldan 'das thams cad kyis tshangs pa dbyangs dang ldan pa de la thugs brtse bar dgongs te 'di skad ces bka'</text></item>
<item><p>268b5</p><section>mdo sde</section><text>stsal to/ /tshangs pa dbyangs dang ldan pa 'dis gang gi phyir/ brgya byin dang / tshangs pa dang / 'jig rten skyong ba thams cad dang / gzhan yang sangs rgyas kyi chos la mngon par dga' ba'i lha dang / klu dang / gnod sbyin dang /</text></item>
<item><p>268b6</p><section>mdo sde</section><text>dri za dang / lha ma yin rnams bkug ste/ skyes bu'i mthu chen po 'di lta bu byed par 'gyur gyis/ nged kyis gsang sngags kyi tshig 'di dag tshangs pa dbyangs dang ldan pa 'di la sbyin par bya'o/ /de nas sangs rgyas bcom ldan 'das de dag</text></item>
<item><p>268b7</p><section>mdo sde</section><text>thams cad kyis 'di skad ces bka' stsal to/ /tshangs pa dbyangs dang ldan pa la grub par gyur cig /'di lta ste/ tsa muN De/ muN Da pa ri tshe de/ ha mU ha/ ha mU ha/ sa~M rak+Sha ba la/ krISh+Na mi kha/ pa ri ba ha/ tsa ma ra ya tha tsa/</text></item>
<item><p>268b8</p><section>mdo sde</section><text>su bi kha/ a mu hu la pa ri tshe de/ sarba bud d+ha a d+hiSh+Thi te swAhA/ de bzhin gshegs pa shAkya thub pas 'di skad ces bka' stsal to/ /rigs kyi bu bdud dang / brgya byin dang / tshangs pa dang / 'jig rten skyong ba thams cad dang / gzhan yang</text></item>
<item><p>269a1</p><section>mdo sde</section><text>lha dang / klu dang / gnod sbyin dang / dri za dang / lha ma yin rnams dang / gzi brjid che ba gzi brjid che ba'i mi dang / mi ma yin pa rnams 'gug cing 'dun par byed pa'i gzungs 'di sangs rgyas thams cad kyis</text></item>
<item><p>269a2</p><section>mdo sde</section><text>yongs su bzung zhing / byin gyis brlabs kyis khyod 'di skyes bu'i mthu chen po 'di lta bu byed nus par 'gyur ro/ /dbyangs dang ldan pas gsol pa/ bcom ldan 'das bdag bud med kyi cha byad 'di lta bus chos bsrung bar bgyi'o/ /</text></item>
<item><p>269a3</p><section>mdo sde</section><text>bud med rnams kyang yongs su bskyang bar bgyi'o/ /bcom ldan 'das bud med la la zhig bu 'tshal te/ chos kyi rnam grangs 'di 'dzin tam/ klog gam/ kun chub par bgyid dam/ bris te 'chang na bdag gis bud med de'i</text></item>
<item><p>269a4</p><section>mdo sde</section><text>bsam pa yongs su rdzogs par bgyi'o/ /yang bud med gang 'di lta bus sems yongs su skyong bar gyur te/ chos kyi rnam grangs 'di 'chang zhing klog pa nas nyan pa'i bar du bgyid na/ de 'dod pa na spyod kyang de mngal du mi chags</text></item>
<item><p>269a5</p><section>mdo sde</section><text>so/ /yang bud med gang brnyas shing smad par gyur pa'i longs spyod dang / kun spyod pa dang bral ba des/ chos kyi rnam grangs 'di klags na bsam pa thams cad 'grub cing / bde ba thams cad kyang phun sum tshogs par 'gyur</text></item>
<item><p>269a6</p><section>mdo sde</section><text>ro/ /chos kyi rnam grangs 'di bsrung ba dang / sems can gyi bsam pa yongs su rdzogs par bgyi ba'i slad du/ bdag gis nor bu rin po che 'di gnyis sangs rgyas bcom ldan 'das thams cad la dbul lo/ /bcom ldan</text></item>
<item><p>269a7</p><section>mdo sde</section><text>'das kyis bka' stsal pa/ rigs kyi bu de de bzhin te/ bsrung ba dang / yongs su rdzogs par byed par 'gyur ro/ /'dus pa chen po rin po che tog gi gzungs las/ gzungs kyi le'u ste drug pa'o// //</text></item>
<item><p>269a8</p><section>mdo sde</section><text>bam po bdun pa/ yang de'i tshe byang chub sems dpa' sems dpa' chen po shin du rnam par phye ba'i blo gros zhes bya ba zhig /bcom ldan 'das de bzhin gshegs pa shAkya thub pa dang ha cang yang mi ring ba zhig</text></item>
<item><p>269b1</p><section>mdo sde</section><text>na/ bcom ldan 'das de bzhin gshegs pa nor bu 'od 'bar ba dpal gyi spyan sngar 'dug nas/ de yud tsam gyis tshangs pa'i cha byad dang / skad cig gis bdud kyi gzugs su snang ngo / /de bzhin du sbyar te/</text></item>
<item><p>269b2</p><section>mdo sde</section><text>brgya byin gyi gzugs dang / gzhan 'phrul dbang byed kyi lha'i dbang po'i gzugs dang / 'phrul dga' dang / dga' ldan dang / 'thab bral dang / rgyal chen bzhi dang / dbang phyug chen po dang / gnod</text></item>
<item><p>269b3</p><section>mdo sde</section><text>sbyin dang / lha ma yin dang / nam mkha' lding dang / mi 'am ci dang / lto 'phye chen po dang / srin po dang / yi dgas dang / sha za dang / grul bum dang / rgyal rigs dang / bram ze'i rigs dang / rje'u rigs dang /</text></item>
<item><p>269b4</p><section>mdo sde</section><text>dmangs rigs dang / seng ge dang / glang po che dang / ma he nas dud 'gro'i skye gnas kyi bar gyi gzugs rnam pa sna tshogs su snang ngo / /skad cig gis bya dang / shing dang / ri dang / 'bras bu dang / gos dang / mal cha dang / snam bu</text></item>
<item><p>269b5</p><section>mdo sde</section><text>dang / snod dang / phyang 'phrul dang / rgyan dang / sman rnam pa sna tshogs dang / rin po che'i gzugs dang / yud tsam gyis dge slong dang / dge slong ma'i gzugs dang / skad cig gis sangs rgyas kyi gzugs su snang ngo / /skad cig</text></item>
<item><p>269b6</p><section>mdo sde</section><text>gis kha dog dang / rtags dang / dbyibs dang / gzugs brgyad bcu rtsa bzhir snang ngo / /de nas de bzhin gshegs pa shAkya thub pa de la tshe dang ldan pa byams ma'i bu gang pos gsol pa/ bcom ldan 'das rigs kyi bu 'di kha</text></item>
<item><p>269b7</p><section>mdo sde</section><text>dog dang / rtags dang / dbyibs dang / gzugs brgyad bcu rtsa bzhir gda' ba'i rgyu gang lags/ rkyen gang lags/ bcom ldan 'das kyis bka' stsal pa/ tshe dang ldan pa gang po rigs kyi bu 'di rab tu mthu che ste/</text></item>
<item><p>269b8</p><section>mdo sde</section><text>byang chub sems dpa' shin du rnam par phye ba'i blo gros dam bcas pa'i stobs kyi yul gang la gnas nas/ sems can rnams yongs su smin par byed cing / shes rab kyi mig sgrib pa med pas phyogs bcu'i sangs rgyas kyi</text></item>
<item><p>270a1</p><section>mdo sde</section><text>zhing yongs su dag pa dang / yongs su ma dag pa grangs med dpag tu med pa dag na bsam pa dang / sems pa ji lta bu dang / spyod pa ji lta bu dang / ci 'dra ba'i nad kyis btab pa dang / gang la gang skyabs su song ba'i sems can ji 'dra ba dag mthong ba</text></item>
<item><p>270a2</p><section>mdo sde</section><text>de 'dra ba'i ting nge 'dzin la snyoms par zhugs nas 'dul ba ji lta ba bzhin du byang chub sems dpa' sangs rgyas kyi bar gyi gzugs dang / kha dog dang / rtags dang / spyod lam dang / dbyibs dang / gzugs de lta bu dag gis sems</text></item>
<item><p>270a3</p><section>mdo sde</section><text>can rnams theg pa gsum las phyir mi ldog pa la 'god pa dang / sems can gang dag 'dod pa'i zil kyis non te yo byad dang longs spyod rnam pa sna tshogs pa 'dod pa de dag gi chags pa spang ba'i phyir yo byad rnams byin nas phyir mi ldog pa la 'god</text></item>
<item><p>270a4</p><section>mdo sde</section><text>pa dang / nad kyis btab nas sman 'dod pa rnams la sman sbyin te/ phyir mi ldog pa la 'god pa dang / byang chub sems dpa' shin tu rnam par phye ba'i blo gros 'dis nyin gcig la gang gA'i klung gi bye ma snyed kyi sems can rnams sdug bsngal las</text></item>
<item><p>270a5</p><section>mdo sde</section><text>yongs su thar bar byas te/ theg pa gsum la phyir mi ldog par 'god pa'i dam bcas pa'i stobs kyi yul 'di ni nyan thos dang / rang sangs rgyas thams cad kyi sa ma yin/ bgrod pa ma yin no/ /gang pos gsol pa/ bcom ldan 'das</text></item>
<item><p>270a6</p><section>mdo sde</section><text>rigs kyi bu 'dis sems can yongs su smin par bgyi ba'i slad du/ skyes bu chen po'i mthu chen po brtsams nas ci srid cig lags/ bcom ldan 'das kyis bka' stsal pa/ rigs kyi bu 'dis bskal pa gang gA'i klung gi bye ma snyed kyi pha rol</text></item>
<item><p>270a7</p><section>mdo sde</section><text>du bla na med pa yang dag par rdzogs pa'i byang chub tu sems bskyed pa'i bskal pa ni grangs med de/ sangs rgyas kyi zhing gi rdul phra rab kyi rdul snyed do/ /byang chub sems dpa' shin tu rnam par phye ba'i blo gros 'dis bskal pa gang dag la ting nge 'dzin gyi</text></item>
<item><p>270a8</p><section>mdo sde</section><text>mthus skyes bu'i mthu 'di lta bu brtsams nas bskal pa grangs med pa drug bcu rtsa bzhi 'das so/ /gang pos gsol pa/ 'di ji srid cig na sangs rgyas kyi zhing gang du bla na med pa yang dag par rdzogs pa'i byang chub tu mngon par rdzogs par 'tshang</text></item>
<item><p>270b1</p><section>mdo sde</section><text>rgya bar 'gyur/ bcom ldan 'das kyis bka' stsal pa/ bskal pa chen po brgya stong phrag nyi shu rtsa drug 'das pa'i 'og tu bskal pa chen po sgrol ba zhes bya ba la/ sangs rgyas kyi zhing nor bu'i snying po zhes bya ba 'byung bar 'gyur te/</text></item>
<item><p>270b2</p><section>mdo sde</section><text>skye dgu'i tshe lo stong phrag bzhi bcu thub pa na mtshams med pa byed pa nas/ mi dge ba bcu'i chos kyi bar dang ldan pa'i sems can rnams kyi nang du/ bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/</text></item>
<item><p>270b3</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas me tog rgyas pa mtha' yas pa'i 'od zer zhes bya bar 'gyur ro/ /des lo bzhi khrir sangs rgyas kyi bya ba ma lus par byed par 'gyur ro/ /yongs su mya ngan las bzla ba'i phyir</text></item>
<item><p>270b4</p><section>mdo sde</section><text>theg pa gsum po dag la sems can rnams yongs su smin par byed par 'gyur ro/ /de'i 'og tu phung po'i lhag ma med pa'i mya ngan las 'das pa'i dbyings su yongs su mya ngan las 'da' bar 'gyur ro/ /gang pos gsol pa/ bcom ldan 'das skyes bu dam pa</text></item>
<item><p>270b5</p><section>mdo sde</section><text>'dis sngon sems can gang dag yongs su smin par bgyis pa de dag gang du 'byung bar 'gyur/ bcom ldan 'das kyis bka' stsal pa/ skyes bu chen po de'i smon lam ris su chad pa med de/ des smon lam 'di skad du/ nam phyogs bcu'i</text></item>
<item><p>270b6</p><section>mdo sde</section><text>phyogs re rer yang sangs rgyas kyi zhing gi rdul phra rab kyi rdul snyed kyi sangs rgyas kyi zhing rnams su/ sangs rgyas bcom ldan 'das de dag bar chad med par mthong bar ma gyur tam/ bdag gis sngon byang chub kyi spyad pa spyod pa na/ sems</text></item>
<item><p>270b7</p><section>mdo sde</section><text>can gang dag thog mar bla na med pa yang dag par rdzogs pa'i byang chub la btsud pa dang / yang dag par 'dzin du bcug pa dang / pha rol tu phyin pa drug la bkod pa de dag phyogs bcur so sor sangs rgyas kyi zhing du/ bla na med pa yang dag</text></item>
<item><p>270b8</p><section>mdo sde</section><text>par rdzogs pa'i byang chub mngon par rdzogs par sangs rgyas par ma mthong ba de srid du/ bdag bla na med pa yang dag par rdzogs pa'i byang chub mngon par rdzogs par 'tshang rgya bar mi bya'o/ /ting nge 'dzin bkod pa'i mthu 'di 'dra bas phyogs bcu'i</text></item>
<item><p>271a1</p><section>mdo sde</section><text>phyogs re rer yang sangs rgyas kyi zhing gi rdul phra rab kyi rdul snyed kyi/ sangs rgyas kyi zhing rnams su sangs rgyas kyi zhing de dag dang gzhan dag na yang / sems can gang dag mtshams med pa byed pa dang / the tshom can nas mi</text></item>
<item><p>271a2</p><section>mdo sde</section><text>dge ba'i chos kyi bar dang ldan par gyur pa de rnams de dag nas shi 'phos nas/ bdag gi sangs rgyas kyi zhing du skyes la/ bdag byang chub sems dpar gyur bzhin du/ de dag thams cad kyi dge ba'i rtsa ba bskyed par bya ste/ phyir mi</text></item>
<item><p>271a3</p><section>mdo sde</section><text>ldog pa la so sor bkod nas/ de nas gdod bdag bla na med pa yang dag par rdzogs pa'i byang chub tu mngon par rdzogs par 'tshang rgya bar/ skyes bu'i mthu chen po 'di lta bu rgyun du bya'o/ /zhes smon lam btab bo/ /de nas phyogs bcu'i</text></item>
<item><p>271a4</p><section>mdo sde</section><text>sangs rgyas kyi zhing nas 'dus pa'i byang chub sems dpa' rnams kyis 'di skad ces gsol to/ /gang dag da ltar sangs rgyas kyi zhing 'dir lhags pa rnams ston pa 'di lta bu dag kyang mnyes par bgyis/ byang chub sems dpa' snying rje chen po dang ldan</text></item>
<item><p>271a5</p><section>mdo sde</section><text>pa 'dus pa chen po 'di lta bu yang mthong / 'das pa dang / ma byon pa dang / da ltar byung ba'i sangs rgyas bcom ldan 'das rnams kyi chos mnyam pa nyid rdo rje lta bu brten pa'i/ chos kyi snying pos lus 'joms pa zhes bgyi ba'i gzungs phyag rgya dang /</text></item>
<item><p>271a6</p><section>mdo sde</section><text>tshig rab tu dbye ba la 'jug pa lung bstan pa'i chos kyi tshul gyi/ byin kyi rlabs sngon ma thos pa 'di yang mnyan pa'i slad du/ rnyed pa ni bdag cag gis legs par rnyed do/ /'dus pa chen po rin po che tog gi gzungs las/ dam pa'i chos yongs</text></item>
<item><p>271a7</p><section>mdo sde</section><text>su gzung ba'i le'u ste/ bdun pa'o// // yang de'i tshe/ de bzhin gshegs pa mi 'khrugs pas/ thams cad dang ldan pa'i 'khor la bos te/ 'di skad ces bka' stsal to/ /rigs kyi bu dag brgya byin</text></item>
<item><p>271a8</p><section>mdo sde</section><text>dang / tshangs pa dang / 'jig rten skyong ba dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po'i dbang po nas mi dang mi ma yin pa'i bar du gang dag sangs</text></item>
<item><p>271b1</p><section>mdo sde</section><text>rgyas kyi bstan pa la dad pa 'dir lhags pa khyed cag thams cad ngas spro bar bya'o/ /sangs rgyas bcom ldan 'das rnams 'dus pa 'di lta bu 'di dang / byang chub sems dpa' sems dpa' chen po rnams 'dus pa 'di dang / brgya byin dang /</text></item>
<item><p>271b2</p><section>mdo sde</section><text>tshangs pa dang / 'jig rten skyong ba dang / lha dang / klu dang / gnod sbyin dang / dri za dang / mi dang / mi ma yin pa 'dus pa 'di lta bu ni dkon no/ /de bas na da khyod kyis 'di mthong nas/ sangs rgyas kyi zhing 'dir</text></item>
<item><p>271b3</p><section>mdo sde</section><text>ma 'ongs pa'i dus na dam pa'i chos 'di dang / chos kyi tshul 'di yongs su bskyang ba dang / dkon mchog gsum gyi rigs 'di 'bar bar byed par spro ba dag gis/ de de bzhin gshegs pa rnams kyi spyan sngar khyed so so nas rang rang gi smon lam</text></item>
<item><p>271b4</p><section>mdo sde</section><text>thob shig /yang de'i tshe/ bdud dge sbyong me tog ces bya bas me tog dang / 'bras bu dang / myu gu sna tshogs kyis rin po che sna bdun gyi bre bo byur bur bkang ste/ bud med kyi gzugs kha dog bzang po rgyas pa mchog dang ldan par bsgyur</text></item>
<item><p>271b5</p><section>mdo sde</section><text>nas/ bud med kyi gos dang / rgyan mchog gis brgyan te/ 'di skad ces gsol to/ /sangs rgyas bcom ldan 'das gang su dag sangs rgyas kyi zhing 'dir byon te bzhugs pa thams cad dang / gang gzhan yang su</text></item>
<item><p>271b6</p><section>mdo sde</section><text>dag 'dir 'dus pa thams cad bdag la dgongs su gsol/ bdag gis sangs rgyas bcom ldan 'das thams cad la me tog dang / 'bras bu dang / lo tog dang / myu gu thams cad kyis byur bur yongs su bltam zhing rgyas pa'i bre bo 'di</text></item>
<item><p>271b7</p><section>mdo sde</section><text>'bul na/ sems can thams cad la thugs brtse bar dgongs te/ sangs rgyas bcom ldan 'das thams cad kyis bdag gi bre bo me tog dang / 'bras bu dang / lo tog dang / myu gu thams cad kyis yongs su bltam pa 'di bzhes su</text></item>
<item><p>271b8</p><section>mdo sde</section><text>gsol/ 'di ltar bdag bskal pa bzang po mtha' dag la sangs rgyas kyi zhing ma lus pa 'dir bud med kyi gzugs kyis/ sems can rnams la zas dang / skom dang / 'bras bu dang / me tog sbyin pa'i bdag por 'gyur bar bgyi/</text></item>
<item><p>272a1</p><section>mdo sde</section><text>de dag kyang yongs su smin par bgyi/ bsod nams kyi rnam par smin pa des bdag pha rol tu phyin pa drug yongs su rdzogs nas/ bla na med pa yang dag par rdzogs pa'i byang chub mngon par rdzogs par 'tshang rgya bar bgyi/ sems</text></item>
<item><p>272a2</p><section>mdo sde</section><text>can gang dag bdag gis 'dul ba de dag kyang / yo byad kyis mi brel bar bdag gis rim gro bgyi na/ bdag gi bsam pa rnams yongs su rdzogs par dngos grub stsal du gsol/ de nas sangs rgyas bcom ldan 'das de dag thams cad kyis</text></item>
<item><p>272a3</p><section>mdo sde</section><text>'di skad ces bka' stsal to/ /skyes bu dam pa khyod 'di ltar sems mngon par dad pas sbyin pa che zhing mtho ba byas pa dang / sangs rgyas thams cad la khyod kyis mchod pa byas pa legs so legs so/ /khyod kyi bre bo me tog dang / 'bras</text></item>
<item><p>272a4</p><section>mdo sde</section><text>bus yongs su gang ba 'di yang bzhes so/ /khyod kyang me tog dang / 'bras bu dang / 'bru dang / lo tog la sogs pa ji ltar 'dod pa dang / gang gi phyir 'dod pa rnyed par gyur cig /khyod kyi re ba yid kyi brnag pa yongs su rdzogs par</text></item>
<item><p>272a5</p><section>mdo sde</section><text>gyur cig /me tog dang / 'bras bu dang / 'bru phun sum tshogs pa grub par gyur cig /'byor pa yang phun sum tshogs par gyur cig /de nas bdud dge sbyong me tog gis yang gsol pa/ grong dang / grong khyer dang / grong</text></item>
<item><p>272a6</p><section>mdo sde</section><text>rdal dang / ljongs dang / ri brags gang dag na bdud kyi tshogs kyis mi thub pa'i gzungs 'di 'chang ngam/ ston tam/ 'chad dam/ glegs bam la bris te/ sti stang bgyi ba'i grong dang / grong khyer dang / grong rdal dang / ljongs</text></item>
<item><p>272a7</p><section>mdo sde</section><text>dang / ri brags de dag tu bdag gnas par bgyi'o/ /de dang de dag tu shing ljon pa rnams kyi me tog dang / 'bras bu nas 'bru dang / lo tog gi bar du bsgrub par bgyi'o/ /de dag thams cad na me tog dang / 'bras bu 'tshal ba'i sems</text></item>
<item><p>272a8</p><section>mdo sde</section><text>can rnams kyang tshim par bgyi'o/ /bcom ldan 'das las bas na/ tshe bas pa ma gtogs par gal te de na sems can me tog dang / 'bras bu'i zas 'tshal ba 'ga' zhig me tog dang 'bras bu'i zas ma 'tshal ba'i slad du/ 'gum</text></item>
<item><p>272b1</p><section>mdo sde</section><text>pa'i dus bgyid par gyur na/ dus gsum du gshegs pa'i sangs rgyas bcom ldan 'das thams cad dang / 'dus pa chen po ma lus pa 'di bdag gis bslus par 'gyur gyis bdag kyang / bla na med pa yang dag par rdzogs pa'i byang</text></item>
<item><p>272b2</p><section>mdo sde</section><text>chub mngon par rdzogs par 'tshang rgya bar ma gyur cig /gang yang de na sems can rnams me tog dang / 'bras bu 'tshal ba de ni bdag gi/ sbyin pa'i pha rol tu phyin pa yongs su rdzogs pa'i rgyur 'gyur ro/ /bcom ldan 'das de na me tog</text></item>
<item><p>272b3</p><section>mdo sde</section><text>dang 'bras bu de dag 'tshal nas gang sems can de dag gcig la gcig phan pa dang / mnyen pa dang / snying rje ba'i sems su 'gyur ba de ni bdag gi/ tshul khrims kyi pha rol tu phyin pa dang / bzod pa'i pha rol tu phyin pa yongs su rdzogs pa'i rgyur</text></item>
<item><p>272b4</p><section>mdo sde</section><text>'gyur ro/ /gang me tog dang / 'bras bu 'tshal nas/ brtson 'grus dang ldan par 'gyur ba de ni/ de dag gi brtson 'grus kyi pha rol tu phyin pa yongs su rdzogs pa'i rgyur 'gyur ro/ /gang sems dang sems las byung ba dag la mi rtag</text></item>
<item><p>272b5</p><section>mdo sde</section><text>pa'i 'du shes 'jug pa de ni bdag gis/ bsam gtan gyi pha rol tu phyin pa yongs su rdzogs pa'i rgyur 'gyur ro/ /gang me tog dang / 'bras bu 'tshal nas tha na bya dang ri dgas kyang chos 'tshal bar gyur cing stong pa nyid la gnas na</text></item>
<item><p>272b6</p><section>mdo sde</section><text>de ni bdag gi shes rab kyi pha rol tu phyin pa yongs su rdzogs pa'i rgyur 'gyur ro/ /gzhan yang chos kyi rnam grangs 'di gang du byung ba der sems can rnams kyi 'bras dang / gro dang / nas dang / til dang / mon sran sde'u dang / mon sran</text></item>
<item><p>272b7</p><section>mdo sde</section><text>gre'u dang / rgya sran dang / sran chung dang / gang dag lo tog tu gyur pa de dag 'tshal ba'i slad du bdag gis nan tan cher bgyi'o/ /'bru dang lo tog mang po dag gis kyang mdzod dang / bang ba thams cad yongs su bltam par bgyi'o/ /de na</text></item>
<item><p>272b8</p><section>mdo sde</section><text>sems can gang tha na bya dang ri dgas dag gis kyang 'tshal bar gyur na/ de ni bdag gi shes rab kyi pha rol tu phyin pa yongs su rdzogs pa'i rgyur 'gyur ro/ /der bdag gi bu ram shing dang / rgun 'bru dang / bal po se'u'i khu shugs shin du mang po bsgrub</text></item>
<item><p>273a1</p><section>mdo sde</section><text>par bgyi'o/ /der bdag gis sems can rnams kyi rdza ma dang / bum pa dang / bya skyogs rnams yongs su bltam par bgyi'o/ /gang de la tha na bya dang ri dgas la sogs pas 'tshal na yang de ni bdag gis</text></item>
<item><p>273a2</p><section>mdo sde</section><text>shes rab kyi pha rol tu phyin pa'i bar du yongs su rdzogs pa'i rgyur 'gyur te/ de ltar bdag gi pha rol tu phyin pa drug po de dag yongs su rdzogs nas/ bla na med pa yang dag par rdzogs pa'i byang chub mngon par rdzogs par 'tshang rgya bar bgyis/</text></item>
<item><p>273a3</p><section>mdo sde</section><text>sangs rgyas bcom ldan 'das rnams dang / byang chub sems dpa' sems dpa' chen po thams cad kyis bdag gis/ byang chub sems dpa'i spyod pa 'di lta bu 'di la rjes su dgyes par mdzad du gsol/ de nas sangs rgyas bcom ldan 'das de dag</text></item>
<item><p>273a4</p><section>mdo sde</section><text>thams cad kyis cang mi gsung bar gyur pas gnang ba mdzad do/ /de nas de bzhin gshegs pa ye shes tog ces bya bas 'di skad ces bka' stsal to/ /skyes bu dam pa khyod 'di lta bu'i mthu chen po byed nus kyis/ skyes bu dam pa khyod kyi</text></item>
<item><p>273a5</p><section>mdo sde</section><text>stobs dang / brtson 'grus dang / spro ba dang / rtul ba de lta bus sems can thams cad gnyer bar gyis shig /de nas bdud dge sbyong me tog gis/ de bzhin gshegs pa ye shes tog de las dbugs 'byin pa de thos nas 'di</text></item>
<item><p>273a6</p><section>mdo sde</section><text>skad ces gsol to/ /sangs rgyas bcom ldan 'das rnams bdag la dgongs su gsol/ gang la la zhig na/ chos kyi rnam grangs 'di mi spyod pa der bdag mi gnas kyi/ gang la lar chos kyi rnam grangs 'di spyod pa der</text></item>
<item><p>273a7</p><section>mdo sde</section><text>bdag gnas te/ sa phyogs de na 'bru dang / sman dang / 'bras bu dang / me tog gang dag 'byung ba de dag sems can rnams kyi longs spyod dang / kun spyod pa'i slad du/ rab tu snum bag can dang / shin du che ba/</text></item>
<item><p>273a8</p><section>mdo sde</section><text>dang / shin du mang ba dang / shin du ro bda' ba dang / shin du yongs su kha dog dang ldan par bsgrub par bgyi/ sems can de dag kyang bza' ba dang / btung bas tshim par bgyi/ sems can rnams kyi mdzod dang / bang ba</text></item>
<item><p>273b1</p><section>mdo sde</section><text>dang / bum pa dang / rdza ma dang / bya skyogs rnams shin du yongs su bltam par bgyi/ tha na gang bya dang / ri dgas kyis de la 'tshal kyang / de ni bdag gi shes rab kyi pha rol tu phyin pa yongs su rdzogs pa'i</text></item>
<item><p>273b2</p><section>mdo sde</section><text>rgyur 'gyur ba dang / bdag gis sangs rgyas kyi zhing 'dir bskal pa stong thams cad du/ sems can rnams la zas dang skom gyi longs spyod 'di lta bu dag gis tshim par bgyi/ de bzhin du sangs rgyas kyi zhing kun nas nyon</text></item>
<item><p>273b3</p><section>mdo sde</section><text>mongs pa can du gyur pa snyigs ma lnga dang ldan par gyur pa grangs ma mchis dpag tu ma mchis pa gang gA'i klung gi bye ma snyed rnams su bskal pa stong re re la yang / skyes bu'i mthu chen po 'di lta bu bgyi zhing / de nas gdod bdag bla na med pa yang dag par</text></item>
<item><p>273b4</p><section>mdo sde</section><text>rdzogs pa'i byang chub mngon par rdzogs par 'tshang rgya bar bgyi na/ bdag gi las yongs su rdzogs par 'gyur bar dngos grub stsal du gsol/ bcom ldan 'das 'di dag ni rang gi smon lam gyis 'gugs pa'i gsang sngags kyi tshig lags</text></item>
<item><p>273b5</p><section>mdo sde</section><text>so/ /'di lta ste/ tsa me kha/ tsa me kha/ tsa me kha/ bi bri ta ha te/ ba ha ba ha ba ha/ sma ra asma ra kA na/ sa ra Te/ bi ba ba sa be/ sa ra sa ra/ in dre/ sa ra ma hIn dre/ sa ra badzren dre/ ta ra badzren dre/ ta ra pa ya asma ka na/</text></item>
<item><p>273b6</p><section>mdo sde</section><text>hu hu hu/ hu hu hu/ a sang ga dza be/ ha kha kha ba yu ba he/ u pa na ya/ san ta ra ba ya/ bi dza pha la puSh+pa/ o Sha d+hi/ d+ha na d+ha n+ye na tsan dra a k+Sha ye/ dza la ba la ha ne/ sma ra asma ra kan/ saM myag pra ti pan na pa ya sa Ta ta kA li/</text></item>
<item><p>273b7</p><section>mdo sde</section><text>ya ma me/ ma mi ma med tsa ba ra swA hA/ bcom ldan 'das yongs su smin par bgyi ba dang / byang chub kyi spyod pa yongs su rdzogs par bgyi ba'i slad du/ gang dang gang na chos kyi rnam grangs 'di dang / gsang sngags kyi tshig 'di dag bshad pa de dang de dag tu</text></item>
<item><p>273b8</p><section>mdo sde</section><text>bdag gnas par bgyi'o/ /de nas yang de'i tshe/ sangs rgyas bcom ldan 'das de dag thams cad kyis de la legs so/ /zhes bya ba byin no/ /byang chub sems dpa' sems dpa' chen po thams cad dang / bdud kyi 'khor dang bcas pa de dag</text></item>
<item><p>274a1</p><section>mdo sde</section><text>thams cad dang / brgya byin dang / tshangs pa dang / 'jig rten skyong ba thams cad dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang /</text></item>
<item><p>274a2</p><section>mdo sde</section><text>grul bum dang / sha za dang / mi dang mi ma yin pa de dag thams cad dang / sangs rgyas kyi zhing 'dir gtogs pa'i sems can thams cad kyis mgrin gcig tu legs so/ /zhes bya ba byin te/ skyes bu dam pa khyod bud med kyi gzugs</text></item>
<item><p>274a3</p><section>mdo sde</section><text>kyis sems can yongs su smin par byed pa dang / pha rol tu phyin pa drug spyod pa legs so legs so/ /kho bo cag gi bsod nams dang / brtson 'grus dang stobs dang / pha rol gnon pas skyes bu'i mthu 'di lta bu mngon par grub</text></item>
<item><p>274a4</p><section>mdo sde</section><text>par 'gyur ro/ /de nas de bzhin gshegs pa shAkya thub pas 'di skad ces bka' stsal to/ /skyes bu dam pa 'di'i grogs byed par snying brtse ba can du spro'o/ /de nas bdud dge sbyong me tog gi 'khor gang yin pa des mgrin gcig tu 'di skad ces</text></item>
<item><p>274a5</p><section>mdo sde</section><text>gsol to/ /bdag cag 'di'i slad bzhin du 'brang zhing mdza' ba dang / rjes su 'thun pa'i grogs bgyi'o/ /skyes bu dam pa khyod nam bla na med pa yang dag par rdzogs pa'i byang chub mngon par rdzogs par 'tshang rgya ba de'i tshe/ khyod kyis bdag</text></item>
<item><p>274a6</p><section>mdo sde</section><text>cag bla na med pa yang dag par rdzogs pa'i byang chub tu lung ston cig /bdud dge sbyong me tog gis smras pa/ bzhin bzangs dag de bzhin du gyur cig /sems can gang dag gis sa la sa bon rnams btab te/ me tog dang / 'bras bu dang /</text></item>
<item><p>274a7</p><section>mdo sde</section><text>dri kun du spyod par gyur pa de yang bdag cag la phan pa dang bde bar gyur cig /de nas de bzhin gshegs pa shAkya thub pa de la bdud dge sbyong me tog gis 'di skad ces gsol to/ /bdag ni khyod kyi bstan pa 'dzin pa lags kyi chos kyi tshul 'bar bar bgyid pa</text></item>
<item><p>274a8</p><section>mdo sde</section><text>lags te/ 'di nyid du thog mar mu ge'i dgon pa rab tu zhi bar bgyi ba'i slad du/ nan tan cher bgyis/ bcom ldan 'das bdag bla na med pa yang dag par rdzogs pa'i byang chub tu lung bstan du gsol/ de nas bdud dge sbyong me tog gis/</text></item>
<item><p>274b1</p><section>mdo sde</section><text>de bzhin gshegs pa shAkya thub pa de la yan lag lngas phyag 'tshal te/ phyogs gcig tu 'dug go/ /de nas de bzhin gshegs pa shAkya thub pas bdud dge sbyong me tog la 'di skad ces bka' stsal to/ /bde gshegs sras po dpa' bo</text></item>
<item><p>274b2</p><section>mdo sde</section><text>pad ma'i gdong longs shig /de ring byang chub mchog tu smon lam snying po btab/ /rtsa lag gcig pu snying rje skyes te bkres pa'i sdug bsngal gyis/ /gzir ba'i 'gro ba 'di bkrol nas ni sangs rgyas 'grub par 'gyur/ /chos rnams rang bzhin</text></item>
<item><p>274b3</p><section>mdo sde</section><text>dri med dag la nam mkha' 'dra ba dang / /stong nyid mtshan ma rnams dang smon pa'i yul las rab grol bar/ /rtogs nas zhing 'dir ring por mi thogs dpal ldan zhes bya ba'i/ /sangs rgyas dgra thul blo gros shin du bstan pa nyid du 'gyur/ /de nas</text></item>
<item><p>274b4</p><section>mdo sde</section><text>bdud dge sbyong me tog mchog tu dga' zhing yid bde ba skyes nas/ bcom ldan 'das de dag la me tog sna tshogs kyis gtor to/ /yang de'i tshe/ byang chub sems dpa' sems dpa' chen po grub pa'i blo gros shes bya ba stan las langs te/ thal mo</text></item>
<item><p>274b5</p><section>mdo sde</section><text>sbyar nas/ sangs rgyas kyi zhing 'dir gtogs pa'i sangs rgyas bcom ldan 'das rnams la dbyangs kyis go bar byas nas 'di skad ces gsol to/ /sangs rgyas bcom ldan 'das rnams bdag la dgongs su gsol/ /bskal pa bzang po byung nas</text></item>
<item><p>274b6</p><section>mdo sde</section><text>bdag gis de bzhin gshegs pa 'khor ba 'jig gi spyan sngar sems can yongs su smin par bya ba'i slad du smon lam btab te/ sems can rnams kyi nad brgya rtsa bzhi rab tu zhi bar bgyi ba'i slad du/ bud med kyi gzugs kyis sa'i bcud las byin</text></item>
<item><p>274b7</p><section>mdo sde</section><text>blangs te/ rtswa dang rtsa ba sna tshogs kyi nang du bstsal to/ /sems can rnams longs spyod du bgyi ba dang / nad rab tu zhi bar bgyi ba'i slad du/ sman bcud kyis len brgya rtsa bzhi sbyar te/ rtsa ba'i sman brgya rtsa bzhi bstan to/ /'bras</text></item>
<item><p>274b8</p><section>mdo sde</section><text>bu'i sman brgya rtsa bzhi dang / mar las bsgral ba brgya rtsa bzhi dang / 'bru mar las bsgral ba brgya rtsa bzhi dang / bkru sman brgya rtsa bzhi dang / sman nad med ces bya ba brgya rtsa bzhi nas bska ba'i phye ma dang / ril bu dang / snar stsal ba'i bar du stong</text></item>
<item><p>275a1</p><section>mdo sde</section><text>rtsa bzhi bstan to/ /sems can yongs su smin par bgyi ba dang / nad zhi bar bgyi ba dang / sems can rnams la phan par bgyi ba'i slad du bdag gis de bzhin gshegs pa 'khor ba 'jig zhabs 'bring ba dang bcas pa la kun</text></item>
<item><p>275a2</p><section>mdo sde</section><text>spyad pa sna tshogs kyis bsnyen bkur bgyis nas/ der bdag byang chub tu lung bstan par 'tshal ba dang / de nas de bzhin gshegs pa 'khor ba 'jig gis bdag la 'di skad ces bka' stsal to/ /ma 'ongs pa'i dus na/ skye dgu'i tshe lo</text></item>
<item><p>275a3</p><section>mdo sde</section><text>brgya thub pa na/ de bzhin gshegs pa dgra bcom pa yang dag par rdzogs pa'i sangs rgyas shes bya ba nas/ sangs rgyas bcom ldan 'das shes bya ba'i bar dang ldan pa shAkya thub pa zhes bya ba 'byung ngo / /de bzhin gshegs pa de'i sngon gyi smon</text></item>
<item><p>275a4</p><section>mdo sde</section><text>lam gyis sangs rgyas 'dus pa chen po dang / byang chub sems dpa' 'dus pa chen po 'byung ste/ der khyod bla na med pa yang dag par rdzogs pa'i byang chub tu lung bstan pa thob par 'gyur ro/ /de'i 'og tu de bzhin gshegs pa gser thub</text></item>
<item><p>275a5</p><section>mdo sde</section><text>kyis kyang de skad ces bka' stsal to/ /de'i 'og tu 'od bsrung gis kyang bdag la de skad ces bka' stsal nas/ de'i tshe bdag gis sems can nad pa rnams kyi slad du/ bskal pa chen po gang gA'i klung gi bye ma snyed kyi bar du/ sangs rgyas</text></item>
<item><p>275a6</p><section>mdo sde</section><text>kyi zhing 'dir sman chen po bcud kyis len kyi lhar gyur cig /der yang bdag gis sems can kun spyad pa dang / nad rab tu zhi bar bgyi ba'i slad du/ sa'i bcud rgya chen po blangs nas/ rtswa dang / rtsa ba dang / lo ma dang / mdab</text></item>
<item><p>275a7</p><section>mdo sde</section><text>ma dang / me tog dang / 'bras bu sna tshogs kyi nang du stsal to/ /de na sems can gang dag gis yang dag par sbyar te/ 'tshal nas sems can de dag sems dang sems las byung ba dag la mi rtag pa dang / sdug bsngal ba dang /</text></item>
<item><p>275a8</p><section>mdo sde</section><text>stong pa dang / bdag med par so sor rtog par gang 'jug pa de yang bdag gi/ shes rab kyi pha rol tu phyin pa yongs su rdzogs pa'i rgyur 'gyur ba dang / ji ltar bdag sangs rgyas kyi zhing 'dir skyes pa'i mthu chen po bgyid pa de bzhin du/</text></item>
<item><p>275b1</p><section>mdo sde</section><text>phyogs bcu'i 'jig rten gyi khams gang gA'i klung gi bye ma snyed kyi/ 'jig rten gyi khams re rer yang bskal pa gang gA'i klung gi bye ma snyed du/ bdag gis bud med kyi gzugs kyis spro ba chen po dang / stobs dang / brtson 'grus</text></item>
<item><p>275b2</p><section>mdo sde</section><text>dang / rtul ba 'di lta bu dang / sems can nad pa yongs su smin par bgyi ba dang / bsnyen bkur bgyi ba 'di lta bus bdag bla na med pa yang dag par rdzogs pa'i byang chub mngon par rdzogs par 'tshang rgya bar gyur cig /ces smon lam</text></item>
<item><p>275b3</p><section>mdo sde</section><text>btab bo/ /da ltar yang bdag sangs rgyas bcom ldan 'das rnams kyi spyan sngar smon lam 'phel bar bgyid do/ /skal ba chen po dang ldan pa/ pha rol gnon pa/ brtan pa dge sbyong me tog 'di'i grogs su yang gyur cig /bdag cag gnyis</text></item>
<item><p>275b4</p><section>mdo sde</section><text>kas kha dog gcig tu bud med kyi gzugs kyis sems can rnams yongs su smin par bgyi'o/ /bud med rnams yongs su smin par bgyi'o/ /bcom ldan 'das yang bdag cag gnyis kyis</text></item>
<item><p>275b5</p><section>mdo sde</section><text>nad pa rnams dang / rgan po rnams kyi nad rab tu zhi bar bgyi ba'i slad du/ sa'i bcud las byin blangs la zas dang / skom dang / kha dog dang / dri dang / ro dang ldan pa sbyar bar bgyi ste/ bdag gi shes rab kyi pha rol tu phyin pa'i bar du</text></item>
<item><p>275b6</p><section>mdo sde</section><text>yongs su rdzogs pa'i rgyur gyur cig /bdag bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur zhe na/ sangs rgyas bcom ldan 'das rnams kyis bdag la legs so/ /zhes bgyi ba stsal du gsol/</text></item>
<item><p>275b7</p><section>mdo sde</section><text>sangs rgyas bcom ldan 'das rnams kyis bdag bla na med pa yang dag par rdzogs pa'i byang chub tu lung bstan du gsol/ de nas sangs rgyas bcom ldan 'das de dag gis/ skyes bu dam pa khyod legs so legs so/ /zhes de la legs</text></item>
<item><p>275b8</p><section>mdo sde</section><text>so zhes bya ba byin no/ /de nas de bzhin gshegs pa shAkya thub pas 'di skad ces bka' stsal to/ /khyed ni 'jig rten nad pa'i sman pa gcig /de bzhin dbang po rnams la bde byed pa/ /pad ma ldan pa zhing gtsang pad ma der/ /rnam par snang mdzad</text></item>
<item><p>276a1</p><section>mdo sde</section><text>ces bya'i rgyal bar 'gyur/ /de bzhin du byang chub sems dpa' sems dpa' chen po sa 'dzin ces bya ba/ lung bstan pa thob par 'dod nas/ bud med kyis smon lam btab pa dang / de bzhin gshegs pa shAkya thub pas de la yang</text></item>
<item><p>276a2</p><section>mdo sde</section><text>'di skad ces bka' stsal to/ /khyod ni ri dang sa 'dzin gcig pu ste/ /khyod kyi re ba myur du rdzogs par 'gyur/ /rgyal ldan zhing mchog phun sum tshogs par ni/ /ye shes dbang phyug ces bya'i rgyal bar 'gyur/ /de bzhin du byang chub</text></item>
<item><p>276a3</p><section>mdo sde</section><text>sems dpa' ye shes bla ma zhes bya ba/ lung bstan pa thob par 'dod nas/ bud med kyi gzugs su spyod pas/ smon lam btab pa dang / de nas yang bcom ldan 'das kyis de la yang 'di skad ces bka' stsal to/ /khyod</text></item>
<item><p>276a4</p><section>mdo sde</section><text>kyis 'dir ni thabs dang shes rab kyis/ /me tog 'bras bus sems can tshim byas nas/ /zhing mchog rnam par dag pa sgo ldan du/ /nyi ma mchog gi bde bar gshegs par 'gyur/ /de bzhin du byang chub sems dpa' thal</text></item>
<item><p>276a5</p><section>mdo sde</section><text>ba ston zhes bya ba/ lung bstan pa thob par 'dod nas/ bud med kyi gzugs kyis me la yongs su spyod pas/ sems can yongs su smin par bya ba'i phyir/ smon lam btab pa dang / de nas bcom ldan 'das kyis de la</text></item>
<item><p>276a6</p><section>mdo sde</section><text>yang 'di skad ces bka' stsal to/ /'gro ba mi rtag 'du shes byas nas ni/ /skye bo byang chub yongs su smin byas nas/ /skye bo rdul can zhing mchog rab bsngags par/ /me yi sgron ma bde bar gshegs par 'gyur/ /</text></item>
<item><p>276a7</p><section>mdo sde</section><text>de bzhin du byang chub sems dpa' sems can la g.yo zhing / rdul dang bral ba lung bstan pa thob par 'dod nas/ bud med kyi gzugs kyis rlung la yongs su spyod pas/ sems can yongs su smin par bya ba'i phyir/ smon lam</text></item>
<item><p>276a8</p><section>mdo sde</section><text>btab pa dang / de nas bcom ldan 'das kyis de la yang 'di skad ces bka' stsal to/ /g.yo bas sems can rnams la dga' sbyar te/ /khyod ni nyon mongs rab tu zhi byed cing / /rnam dag zhing du mnyam nyid don mthong ba/ /</text></item>
<item><p>276b1</p><section>mdo sde</section><text>zla ba'i 'od ces bya ba'i rgyal bar 'gyur/ /de bzhin du byang chub sems dpa' sgrib pa med pa'i sgron ma lung bstan pa thob par 'dod nas/ bud med kyi gzugs kyis nam mkha' la yongs su spyod pas/ sems</text></item>
<item><p>276b2</p><section>mdo sde</section><text>can yongs su smin par bya ba'i phyir/ smon lam btab pa dang / bcom ldan 'das kyis de'i tshe de la yang 'di skad ces bka' stsal to/ /mi gnas ye shes ston pa mya ngan med/ /yang dag byang chub</text></item>
<item><p>276b3</p><section>mdo sde</section><text>lam mchog don smra ba/ /sgrib pa bsal cing chags pa med zhing du/ /ye shes mchog ces bya ba'i rgyal bar 'gyur/ /de bzhin du byang chub sems dpa' spos mchog smra ba lung bstan pa thob par 'dod nas/ bud med</text></item>
<item><p>276b4</p><section>mdo sde</section><text>kyi gzugs dang ldan pa me tog la yongs su spyod pas/ sems can yongs su smin par bya ba'i phyir smon lam btab pa dang / de nas bcom ldan 'das kyis de la yang 'di skad ces bka' stsal to/ /sangs rgyas lam mchog ston pa</text></item>
<item><p>276b5</p><section>mdo sde</section><text>rnams la ni/ /me tog spos mchog dag gis mchod byas nas/ /me tog 'byung gnas zhing mchog rnam dag tu/ /kun nas spos kyi bde bar gshegs par 'gyur/ /de bzhin du byang chub sems dpa' kha dog ngur smrig lung bstan</text></item>
<item><p>276b6</p><section>mdo sde</section><text>pa thob par 'dod nas/ bud med kyi gzugs dang ldan pas tshon sna tshogs la yongs su spyod pas/ sems can yongs su smin par bya ba'i phyir smon lam btab pa dang / de nas bcom ldan 'das kyis de la yang 'di skad ces bka' stsal</text></item>
<item><p>276b7</p><section>mdo sde</section><text>to/ /'jig rten ngur smrig gos la btsud nas su/ /dkon mchog gsum rigs dga' bar ldan byas nas/ /sngon por snang ba'i sangs rgyas zhing mchog tu/ /rin chen snang ba'i bde bar gshegs par 'gyur/ /de bzhin du sa bon dang / nags</text></item>
<item><p>276b8</p><section>mdo sde</section><text>tshal dang / 'bras bu'i lha du ma nas byang chub sems dpa' bye ba khrag khrig brgya stong phrag drug bcu rtsa bdun gyi bar dag lung bstan pa thob par 'dod nas/ bud med kyi gzugs kyis sems can yongs su smin par bya ba dang / bud med</text></item>
<item><p>277a1</p><section>mdo sde</section><text>shin du yongs su smin par bya ba'i phyir/ bla na med pa yang dag par rdzogs pa'i byang chub tu smon lam btab pa dang / de dag tshigs su bcad pa re rer lung bstan pa thob par gyur to/ /de ci'i phyir zhe na/ pho mtshan gyur te mo</text></item>
<item><p>277a2</p><section>mdo sde</section><text>mtshan thob pa ni shin tu rnyed par sla la/ mo mtshan gyur te pho mtshan thob pa ni shin tu rnyed par dka' ba'i phyir ro/ /de'i tshe na lha dang klu chen po bye ba phrag brgya lung bstan pa thob par 'dod nas/ byang chub tu smon lam btab pa dang / tshigs</text></item>
<item><p>277a3</p><section>mdo sde</section><text>su bcad pa re res so sor lung bstan pa thob bo/ /de bzhin du lha ma yin dkrigs phrag drug bcu rtsa bzhi dang / bye ba phrag brgyad bcu dang / lha dang mi'i bu mo mi 'khrugs bye ba khrag khrig brgya stong phrag bdun bcu dang / bdud dang bdud kyi 'khor</text></item>
<item><p>277a4</p><section>mdo sde</section><text>dkrigs phrag bye ba khrag khrig brgya stong phrag dgu bcu rtsa dgu nas/ mi dang mi ma yin pa'i bar dang / bram ze dang / rgyal rigs dang / rje'u rigs dang / dmangs rigs dang / skyes pa dang / bud med dang / khye'u dang / bu mo gang gA'i klung</text></item>
<item><p>277a5</p><section>mdo sde</section><text>gi bye ma snyed kyi bar dag bla na med pa yang dag par rdzogs pa'i byang chub tu lung bstan pa thob par 'dod pa dang / tshigs su bcad pa re res so sor lung bstan pa thob bo/ /mi dang / mi ma yin pa dang / de bzhin du lha dang / klu dang / gnod sbyin dang /</text></item>
<item><p>277a6</p><section>mdo sde</section><text>dri za dang / lha ma yin dang / nam mkha' lding dang / mi 'am ci dang / lto 'phye chen po dang / yi dgas dang / sha za bgrang ba las 'das pa sngon bla na med pa yang dag par rdzogs pa'i byang chub tu sems ma bskyed pa dag ni sems bskyed par gyur to/ /</text></item>
<item><p>277a7</p><section>mdo sde</section><text>sems can bgrang ba las 'das pa dag ni phyir mi ldog pa'i sa la gnas par gyur to/ /sems can bgrang ba las 'das pa dag ni/ byang chub sems dpa'i ting nge 'dzin dang / bzod pa dang / gzungs sna tshogs thob par gyur to/ /sems can</text></item>
<item><p>277a8</p><section>mdo sde</section><text>bgrang ba las 'das pa dag ni 'bras bu thob nas/ 'dod chags dang bral te zag pa zad par gyur to/ /sems can bgrang ba las 'das pa dag ni nyan thos dang / rang sangs rgyas kyi theg pa las sems bskyed nas/ sangs rgyas nyid du phyir mi ldog</text></item>
<item><p>277b1</p><section>mdo sde</section><text>pa'i sa la gnas par gyur te/ de dag thams cad kyis mgrin gcig tu 'di skad ces gsol to/ /bdag cag thams cad sangs rgyas bcom ldan 'das rnams kyis bka' stsal pa bzhin du dam pa'i chos 'di yongs su gzung bar bgyi'o/ /</text></item>
<item><p>277b2</p><section>mdo sde</section><text>gang dag chos kyi rnam grangs 'di 'dzin pa dang / yi ger 'dri ba nas/ 'chang bar bgyid pa'i bar gyis gang zag de dag kyang / rig pas yongs su bskyang bar bgyi'o/ /'dus pa chen po rin po che tog gi gzungs las/ lung bstan</text></item>
<item><p>277b3</p><section>mdo sde</section><text>pa'i le'u ste/ brgyad pa'o// // de nas bcom ldan 'das de bzhin gshegs pa shAkya thub pas yang 'di skad ces bka' stsal to/ /sangs rgyas bcom ldan 'das gang dag thugs brtse bas dri ba'i slad du/ sangs rgyas kyi</text></item>
<item><p>277b4</p><section>mdo sde</section><text>zhing 'dir gshegs pa thams cad rigs kyi bu 'di dag gis gos dang / zas dang / skom dang / sman dang / yo byad kyis sems can rnams shin du tshim par bgyis te/ bud med kyi gzugs kyis sems can rnams bla na med pa yang dag par</text></item>
<item><p>277b5</p><section>mdo sde</section><text>rdzogs pa'i byang chub tu yongs su smin par bgyi ba dang / ci nas 'di dag sems can yongs su smin par bgyi ba'i slad du/ sems bskyed ma thag tu ci 'tshal ba dang / gang gi slad du 'tshal ba dang / ji lta bu 'tshal ba'i gos dang / zas dang /</text></item>
<item><p>277b6</p><section>mdo sde</section><text>skom dang / sman dang / yo byad rnams sprul pa 'am/ bsham pa 'byor bar 'gyur ba'i yid la re ba yongs su rdzogs par 'gyur ba dang / ci nas skyes bu dam pa 'di dag /skyes bu chen po'i mthu 'di lta bu bgyid pa dang / sems can rnams</text></item>
<item><p>277b7</p><section>mdo sde</section><text>la longs spyod dang / yongs su spyod pas rim gro bgyid nus par 'di dag la dgongs su gsol/ de nas sangs rgyas bcom ldan 'das de dag gis/ thugs rje chen po dang / bsod nams dang / ye shes dang / bsam gtan gyis brgyan</text></item>
<item><p>277b8</p><section>mdo sde</section><text>pa'i rgyu 'thun pa yid la mdzad pas/ skyes bu dam pa de dag la 'di skad ces bka' stsal to/ /khyed kyi bsam pa dang / yid la re ba yongs su rdzogs par bya ba'i phyir/ dus gsum du gshegs pa'i sangs rgyas bcom ldan 'das thams</text></item>
<item><p>278a1</p><section>mdo sde</section><text>cad kyis byin gyis brlabs pa/ dge ba'i rtsa ba thams cad kyi rgyu 'thun pa'i gsang sngags kyi tshig 'di dag sbyin no/ /'di lta ste/ dz+yo to ba ba/ d+h+ri ti ba ba/ mu ni ba ba/ sa t+ya ba ba/ sU n+ya/ a lang ka ra ba ba/ d+h+yA na</text></item>
<item><p>278a2</p><section>mdo sde</section><text>ra sa ba ba/ ma hA kA ru Na ba ba/ ma hA pra ti ba ba/ a mo ha ba ba/ ru ti ba ba/ k+Shi ti ba ba/ sa li la ba ba/ kha ga ba ba/ ba yu ba ba/ brta ba ba/ a d+hiSh+ThA na ba ba/ a ma ba ba/ a ha na na ba ba/ ta thA ba ba/ b+hU ta ko Ti ba ba/</text></item>
<item><p>278a3</p><section>mdo sde</section><text>nir bri ti ba ba/ tri ya lan ba ba/ trai d+hA tu ka ba/ tri bi mo k+Sha ba ba/ tri shU kla ba ba/ raSh+Ti a d+hiSh+ThA na ba ba/ ba ba ba ba ba ba/ sa ma tra yan n+ya sa ma tA/ Ta Ta Ta Ta/ Ta Ta Ta Sh+Ta/ sid d+hi sarba ku la sha la mu la/ a d+hiSh+Tha na ya swA hA/ skyes bu</text></item>
<item><p>278a4</p><section>mdo sde</section><text>dam pa khyed kyis chos thams cad mnyam pa nyid kyis/ gsang sngags kyi tshig bsam pa thams cad yongs su rdzogs par byed pa 'di dag /sems can rnams kyi longs spyod dang / kun spyod pa dang / yongs su smin par bya ba dang /</text></item>
<item><p>278a5</p><section>mdo sde</section><text>khyed kyi byang chub kyi spyod pa yongs su rdzogs par bya ba'i phyir zung shig /yang de'i tshe/ dge sbyong me tog dang / dpal gyi lha mo dang / rtsi'i lha mo grub pa'i blo gros dang / lha mo sa 'dzin la sogs te/ byang chub sems dpa' khri</text></item>
<item><p>278a6</p><section>mdo sde</section><text>thams cad bud med kyi gzugs kyis/ sems can rnams kyi longs spyod dang / kun spyod pa dang / yongs su smin par bya ba'i phyir brtson par gyur nas/ de dag thams cad mgrin gcig tu 'di skad ces gsol to/ /bdag cag gi yid la</text></item>
<item><p>278a7</p><section>mdo sde</section><text>re ba yongs su rdzogs par bgyi ba'i slad du/ sangs rgyas bcom ldan 'das 'di rnams kyis/ gsang sngags kyi tshig 'di dag gsungs pas na/ byin gyis brlabs 'dis bdag cag sems can thams cad la rim gro bgyid nus so/ /bdag cag bla na</text></item>
<item><p>278a8</p><section>mdo sde</section><text>med pa'i ye shes de bsgrub par nus so/ /bdag cag gis sems can thams cad yongs su smin par bgyi ba'i slad du/ gsang sngags kyi tshig 'di dag gzung bar bgyi zhing brtson pa drag pos spro bar bgyi'o/ /yang sems can thams cad la snying brtse</text></item>
<item><p>278b1</p><section>mdo sde</section><text>ba'i slad du da de bzhin gshegs pa rnams kyi spyan sngar rang rang gis dam bcas pa la gnas par bgyi'o/ /lha 'am klu nas mi'i bar gang la la zhig de bzhin gshegs pas byin gyi brlabs pa'i dam pa'i chos kyi tshul 'di ma mchis par bgyid dam/</text></item>
<item><p>278b2</p><section>mdo sde</section><text>zhig par bgyid dam/ rnam par ma rungs par bgyid la/ bdag cag gis dam pa'i chos yun ring du gnas par bgyi ba'i slad du/ gal te de ma bzlog gam/ nan tan ma bgyis na bdag cag gis dus gsum du gshegs pa'i sangs</text></item>
<item><p>278b3</p><section>mdo sde</section><text>rgyas bcom ldan 'das thams cad bslus par gyur cig /bdag cag bla na med pa yang dag par rdzogs pa'i byang chub tu mngon par rdzogs par 'tshang rgya bar ma gyur cig /kye grogs po dag lha nas mi'i bar gang la la zhig /dge slong ngam/</text></item>
<item><p>278b4</p><section>mdo sde</section><text>dge slong ma 'am/ dge bsnyen nam/ dge bsnyen ma la 'tshe la/ gal te bdag cag gis de dag la bzlog gam/ bdag cag gis de dag gi 'khrug pa zhi bar bgyi ba'i slad du nan tan ma bgyis na/ bdag cag gis dus gsum du</text></item>
<item><p>278b5</p><section>mdo sde</section><text>gshegs pa'i sangs rgyas bcom ldan 'das de dag thams cad bslus par gyur cig /bdag cag bla na med pa yang dag par rdzogs pa'i byang chub mngon par rdzogs par 'tshang rgya bar ma gyur cig /bcom ldan 'das byang chub don du gnyer</text></item>
<item><p>278b6</p><section>mdo sde</section><text>ba'i rigs kyi bu 'am rigs kyi bu mo gang la la zhig zhugs dang / chab dang / dug dang / mtshon dang / byad dang / rims zhag gcig pa dang / zhag gnyis pa dang / zhag gsum pa dang / zhag bzhi pas 'jigs pa nas/</text></item>
<item><p>278b7</p><section>mdo sde</section><text>lha dang / klu dang / gnod sbyin dang / lus srul po dang / rgyal rigs dang / bram ze'i rigs dang / rje'u rigs dang / dmangs rigs dang / seng ge dang / stag dang / nad dang / bkres pa dang / skom pa dang / 'tshe ba gang yang rung ba'i bar</text></item>
<item><p>278b8</p><section>mdo sde</section><text>dag gis 'jigs shing skrag par gyur pa las/ sangs rgyas thams cad kyis byin gyis brlabs pa/ bsam pa thams cad yongs su rdzogs par bgyi ba'i gzungs kyi gsang sngags kyi tshig 'di dag dran na/ sngon gyi las kyi sgrib pa ni ma gtogs</text></item>
<item><p>279a1</p><section>mdo sde</section><text>te/ bdag cag gis de dag gnod pa rnams las yongs su thar bar ma bgyis na/ dus gsum du gshegs pa'i sangs rgyas thams cad bdag cag gis bslus par gyur cig /bdag cag bla na med pa yang dag par rdzogs</text></item>
<item><p>279a2</p><section>mdo sde</section><text>pa'i byang chub tu mngon par rdzogs par 'tshang rgya bar ma gyur cig /de'i tshe gang dag sangs rgyas kyi zhing 'dir gtogs pa'i sangs rgyas bcom ldan 'das de dag thams cad kyis de dag la legs so/ /zhes bya ba byin te/ skyes bu</text></item>
<item><p>279a3</p><section>mdo sde</section><text>dam pa khyed kyis legs par dam bcas pa legs so legs so/ /khyed kyis skyes bu dam pa'i mthu chen po 'di lta bu byed nus so/ /de nas de bzhin gshegs pa shAkya thub pas bdud sdig to can la 'di skad ces bka' stsal to/ /</text></item>
<item><p>279a4</p><section>mdo sde</section><text>thub pa gshegs pa 'di dag la ni dad cing dga' ba'i mchog bskyed de/ /de ring gzhan gyi don phyir dga' bar myur du byang chub sems gzhol byos/ /sdig can khyod ni rang gi yul nas rab tu grogs med mthu med kyis/ /thub pa la ni</text></item>
<item><p>279a5</p><section>mdo sde</section><text>khyod kyis sdo zhing snyog par byed pa gtang bar byos/ /de nas bdud sdig can gyis gsol pa/ khyod kyi tshig gis byang chub dri med dad pa'i sems gcig bdag mi bskyed/ /thub pa ma gsung bzhugs shig bdag la rjes su</text></item>
<item><p>279a6</p><section>mdo sde</section><text>'gro ba rnams kyang mchis/ /de dag lhan cig bdag gis yul na dpung dang bzhon par gnas par bgyi/ /phun sum mchog 'dzin bdag mthus ji srid 'tsho bar khyod kyi dbang mi mchi/ 'dus pa chen po rin po che tog gi</text></item>
<item><p>279a7</p><section>mdo sde</section><text>gzungs las/ snying brtse ba'i le'u ste/ dgu pa'o// // bam po brgyad pa ste/ tha ma/ yang de'i tshe de bzhin gshegs pa me tog man dA ra ba'i dri mos kyis/ de bzhin gshegs pa shAkya thub</text></item>
<item><p>279a8</p><section>mdo sde</section><text>pa la 'di skad ces gsungs so/ /ji ltar 'das pa'i de bzhin gshegs pa rnams sangs rgyas kyi zhing tha dad pa dag nas byon te/ nyon mongs pa can snyigs ma lnga dang ldan pa'i sangs rgyas kyi zhing du 'dus nas/ dam pa'i chos kyi</text></item>
<item><p>279b1</p><section>mdo sde</section><text>tshul 'di ni legs par byin gyis brlabs/ bdud bye ba ni pham par mdzad/ byams pa chen po dang / snying rje chen po'i spyan gyis sems can rnams la ni gzigs/ sdig pa'i lta ba las ni rab tu thar bar mdzad/ shes</text></item>
<item><p>279b2</p><section>mdo sde</section><text>rab kyi sgron ma ni 'bar bar mdzad/ zhi ba'i lam la ni bkod de/ chos mnyam pa nyid rdo rje lta bu brten pa'i chos kyi snying pos lus 'joms pa zhes bgyi ba'i gzungs phyag rgya dang / tshig rab tu dbye ba la 'jug pa lung bstan pa</text></item>
<item><p>279b3</p><section>mdo sde</section><text>chos kyi rnam grangs 'di ni bshad/ nag po'i phyogs ni pham par mdzad/ chos kyi rgyal mtshan ni btsugs pa de bzhin du/ da ltar phyogs bcu dag na bzhugs shing gzhes pa'i sangs rgyas bcom ldan 'das bdag cag rnams</text></item>
<item><p>279b4</p><section>mdo sde</section><text>kyis kyang / sems can la thugs brtse ba'i slad du/ nyon mongs pa can snyigs ma lnga dang ldan pa'i sangs rgyas kyi zhing du 'du ba chen po mdzad de/ chos kyi tshul 'di legs par byin gyis brlabs pa nas/ chos kyi rgyal mtshan</text></item>
<item><p>279b5</p><section>mdo sde</section><text>btsugs pa'i bar du mdzad na/ shAkya thub pa khyod ni nyi ma nub nas/ sangs rgyas kyi zhing 'dir su zhig mchog tu 'gyur/ dam pa'i chos 'di 'dzin par 'gyur/ dam pa'i chos kyi tshul 'di 'bar bar bgyid par 'gyur/ sems can</text></item>
<item><p>279b6</p><section>mdo sde</section><text>rnams yongs su smin par bgyid par 'gyur/ 'dus pa chen po 'dir yang bgrang bar chud par 'gyur/ bdag gis su'i lag tu chos kyi rnam grangs 'di yongs su gtad par bgyi/ de nas bcom ldan 'das de bzhin gshegs pa shAkya thub</text></item>
<item><p>279b7</p><section>mdo sde</section><text>pas de bzhin gshegs pa me tog man da ra ba'i dri mos la 'di skad ces gsungs so/ /sangs rgyas kyi zhing 'di na gnas pa'i byang chub sems dpa' bzod pa thob pa rnams sam/ brgya byin nam/ tshangs pa 'am/ 'jig rten skyong ba 'am/</text></item>
<item><p>279b8</p><section>mdo sde</section><text>lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po'i dbang po 'am/ gang su yang rung ste/ chos kyi tshul 'di la mngon par brtson pa rnams dang / gang dag</text></item>
<item><p>280a1</p><section>mdo sde</section><text>dbus kyi gling bzhi po 'di dag ni gnas pa/ chos kyi tshul 'di la mngon par dad pa'i brgya byin dang / tshangs pa dang / 'jig rten skyong ba nas/ lto 'phye chen po'i dbang po'i bar de dag gi lag tu gzungs kyi phyag rgya'i chos kyi rnam</text></item>
<item><p>280a2</p><section>mdo sde</section><text>grangs 'di yongs su gtad par mdzod cig /de nas de bzhin gshegs pa me tog man da ra ba'i dri mos kyis/ dbyangs kyi dkyil 'khor gyi tshig brjod pa thogs pa med pas/ sangs rgyas kyi zhing mtha' dag khyab par mdzad nas/ 'di skad ces</text></item>
<item><p>280a3</p><section>mdo sde</section><text>bka' stsal to/ /grogs po dag gang su dag sangs rgyas kyi zhing 'dir 'dus pa thams cad nyon cig /de bzhin gshegs pa dgra bcom pa yang dag par rdzogs pa'i sangs rgyas rnams 'jig rten du 'byung ba ni shin tu dkon no/ /sangs rgyas bcom ldan</text></item>
<item><p>280a4</p><section>mdo sde</section><text>'das thams cad gcig tu sangs rgyas kyi zhing gcig tu 'dus pa 'di yang shin tu dkon te/ khyod la thugs brtse ba dang / sems can thams cad rjes su gzung ba dang / dam pa'i chos kyi tshul byin gyis brlabs pa dang / bla na med pa'i lam</text></item>
<item><p>280a5</p><section>mdo sde</section><text>la bkod pa'i phyir/ sangs rgyas 'di dag thams cad bslus te/ dam pa'i chos kyi tshul yun ring du gnas par bya ba dang / dkon mchog gsum gyi rigs rgyun mi 'chad par bya ba dang / sems can thams cad yongs su smin par bya ba nas 'khor</text></item>
<item><p>280a6</p><section>mdo sde</section><text>ba'i pha rol tu 'gro bar bya ba'i bar gyi phyir/ da ltar sangs rgyas bcom ldan 'das thams cad kyis/ dus gsum du gtogs pa'i sa'i khams thams cad byin gyis brlabs so/ /chu'i khams thams cad dang / me'i khams thams cad dang /</text></item>
<item><p>280a7</p><section>mdo sde</section><text>rlung gi khams thams cad dang / nam mkha'i khams thams cad byin gyis brlabs so/ /de nas sangs rgyas bcom ldan 'das de dag thams cad kyis/ gang dag sangs rgyas kyi zhing 'di na gnas pa'i/ byang chub sems dpa' sems</text></item>
<item><p>280a8</p><section>mdo sde</section><text>dpa' chen po rnams dang / brgya byin dang / tshangs pa dang / 'jig rten skyong ba dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po'i dbang po dag</text></item>
<item><p>280b1</p><section>mdo sde</section><text>dang / gang dag yang gzi brjid che ba/ gzi brjid che ba'i sems can rnams dang / gang dag yang gling bzhi pa'i 'jig rten gyi khams na gnas pa de dag thams cad la bos te 'di skad ces bka' stsal to/ /kye grogs po dag sems can</text></item>
<item><p>280b2</p><section>mdo sde</section><text>thams cad yongs su smin par bya ba'i phyir/ chos kyi tshul 'di byin kyis brlabs te/ khyed kyi lag tu shin tu gtad kyis ci nas 'dir dam pa'i chos 'di myur du mi 'jig pa dang / nub par mi 'gyur ba de ltar khyed kyis dam pa'i chos 'di yid</text></item>
<item><p>280b3</p><section>mdo sde</section><text>la gyis shig /'bar bar gyis shig /rigs kyi bu 'am rigs kyi bu mo dad pa gang dag 'dus pa chen po'i chos kyi rnam grangs 'di 'dzin pa nas/ yi ger bris te/ 'chang ba'i bar du byed pa dang / dge slong ngam/ dge slong ma 'am/</text></item>
<item><p>280b4</p><section>mdo sde</section><text>dge bsnyen nam/ dge bsnyen ma 'am/ dam pa'i chos 'dzin pa'i gang zag de dag thams cad yongs su bsrung zhing bskyang ba'i phyir/ rigs kyi bu khyod kyis lag tu gtad kyis chos smra ba dang / chos la dga' ba dang / bsam</text></item>
<item><p>280b5</p><section>mdo sde</section><text>gtan la mngon par dga' ba dang / chos mnyan pa dang / dam pa'i chos 'dzin pa'i gang zag rnams khyed kyis bsrung bar bya ba nas/ yongs su bskyang ba'i bar du gyis shig /de ci'i phyir zhe na/ de bzhin gshegs pa dgra bcom pa</text></item>
<item><p>280b6</p><section>mdo sde</section><text>yang dag par rdzogs pa'i sangs rgyas gang dag byung bar gyur pa'i/ de bzhin gshegs pa de dag thams cad kyang nyon mongs pa can snyigs ma lnga dang ldan pa'i sangs rgyas kyi zhing du 'dus nas chos kyi tshul 'di bsrung ba dang /</text></item>
<item><p>280b7</p><section>mdo sde</section><text>mi nub par bya ba dang / dam pa'i chos 'dzin pa'i gang zag kun du bsrung ba nas/ sems can thams cad yongs su smin par bya ba'i bar gyi phyir/ brgya byin dang / tshangs pa dang / 'jig rten skyong ba thams cad kyi lag tu gtad do/ /</text></item>
<item><p>280b8</p><section>mdo sde</section><text>de bzhin du ma 'ongs pa'i dus na/ phyogs bcur sangs rgyas bcom ldan 'das 'byung ba de dag thams cad kyang / nyon mongs pa can snyigs ma lnga dang ldan pa'i sangs rgyas kyi zhing du skad cig gis 'dus te/ sems can la</text></item>
<item><p>281a1</p><section>mdo sde</section><text>phan pa'i phyir/ gzungs kyi gsang sngags kyi tshig 'di dag kyang 'chad par 'gyur/ chos kyi tshul 'di yang byin gyis brlabs par 'gyur zhing / chos kyi tshul 'di bsrung ba dang / yongs su bskyang ba'i phyir brgya byin dang /</text></item>
<item><p>281a2</p><section>mdo sde</section><text>tshangs pa dang / 'jig rten skyong ba thams cad kyi lag tu gtad par 'gyur ro/ /de bzhin du nged kyis kyang da ltar kun du bsrung ba dang / sems can yongs su smin par bya ba'i phyir/ sangs rgyas kyi zhing 'di na gnas pa rnams dang /</text></item>
<item><p>281a3</p><section>mdo sde</section><text>gling bzhi pa 'di na gnas pa'i brgya byin dang / tshangs pa dang / 'jig rten skyong ba dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po'i dbang po rnams</text></item>
<item><p>281a4</p><section>mdo sde</section><text>kyi lag tu 'di shin du gtad kyis/ ci nas myur du mi 'jig cing / nub par mi 'gyur ba/ de ltar khyed kyis dam pa'i chos kyi tshul 'di yid la gyis shig /rab tu 'bar bar gyis shig /bsrung bar gyis shig /rigs kyi bu 'am rigs</text></item>
<item><p>281a5</p><section>mdo sde</section><text>kyi bu mo dad pa gang dag dang / dam pa'i chos 'dzin pa'i gang zag dge slong dang / dge slong ma dang / dge bsnyen dang / dge bsnyen ma rnams gang 'dus pa chen po'i chos kyi rnam grangs 'di 'dzin pa nas glegs bam la bris te</text></item>
<item><p>281a6</p><section>mdo sde</section><text>'chang bar byed pa'i bar dang / chos smra ba dang / chos nyan pa dang / bsam gtan la mngon par brtson pa rnams dang / dam pa'i chos 'dzin pa de dag la khyed kyis bsrung bar bya'o/ /ri mor bya'o/ /mchod par bya'o/ /</text></item>
<item><p>281a7</p><section>mdo sde</section><text>de ci'i phyir zhe na/ chos kyi rnam grangs 'di sangs rgyas thams cad kyis/ byin gyis brlabs pa ste/ grong ngam/ grong khyer ram grong rdal lam ljongs sam ri brags sam/ pho brang 'khor dang / dgon pa'i gnas nas dmangs kyi khyim</text></item>
<item><p>281a8</p><section>mdo sde</section><text>gyi bar du gang na/ chos kyi rnam grangs 'di rab tu spyod de 'chad dam/ lung 'bog gam/ kun chub par byed dam/ tha na glegs bam la bris te/ 'chang na chos kyi bcud des sa'i bcud dang / sems can gyi mdangs 'phel</text></item>
<item><p>281b1</p><section>mdo sde</section><text>bar 'gyur te/ khyed des mdangs dang ldan zhing / gzi brjid dang / stobs dang / brtson 'grus dang / pha rol gnon pa dang ldan par 'gyur/ khyod kyi g.yog 'khor dang / gzhal med khang yang 'phel bar 'gyur/ mi'i rgyal</text></item>
<item><p>281b2</p><section>mdo sde</section><text>po rnams kyang bsrung bar 'gyur te/ de dag gi rgyal srid dang / dbang phyug kyang 'phel bar 'gyur te/ de dag gi yul 'khor thams cad kyang bsrung bar 'gyur ro/ /'dzam bu'i gling gi rgyal po rnams kyang chos kyi bcud des tshim nas</text></item>
<item><p>281b3</p><section>mdo sde</section><text>gcig la gcig phan pa'i sems dang ldan par 'gyur ro/ /rgyal po de dag las kyi rnam par smin pa la yang mngon par yid ches par 'gyur/ dge ba'i sems su 'gyur/ ser sna med pa'i sems dang / phan pa'i dngos po'i sems dang /</text></item>
<item><p>281b4</p><section>mdo sde</section><text>sems can thams cad la snying rje ba'i sems nas/ yang dag pa'i lta ba'i bar du 'gyur ro/ /so so bdag gi yul la yang mngon par dga' bar 'gyur ro/ /'dzam bu'i gling 'di yang skye bo rags pas gang bar 'gyur/ shin du lo legs</text></item>
<item><p>281b5</p><section>mdo sde</section><text>pa dang / shin du nyams dga' bar 'gyur/ mi'i skye bo mang pos gang zhing sa yang mdangs dang ldan par 'gyur/ 'bras bu shin du mdog bzang ba dang / shin du zhim pa dang / 'o ma'i sman dang / lo tog gi sman dang / nor dang /</text></item>
<item><p>281b6</p><section>mdo sde</section><text>'bru rnams shin du 'byor pa dang / nad med pa dang / bde ba la reg par gnas pa bskyed par 'gyur ro/ /'thab pa dang / rtsod pa dang / mu ge dang / nad dang / pha rol gyi dmag tshogs dang / dug dang / sha sbrang dang /</text></item>
<item><p>281b7</p><section>mdo sde</section><text>sbrang bu dang / phye ma leb dang / sbrul gdug pa dang / gnod sbyin dang / srin po ma rungs pa dang / ri dgas dang / bya dang spyang ki dang / dus ma yin pa'i rlung dang / char rnams rab tu zhi bar 'gyur/ skar ma dang / nyin mo dang mtshan mo</text></item>
<item><p>281b8</p><section>mdo sde</section><text>dang / zla ba dang / zla ba phyed pa dang / lo dang / dus rnams kyang legs par 'byung bar 'gyur/ sems can rnams kyang phal cher dge ba bcu'i las kyi lam la spyod par 'gyur/ 'di nas shi 'phos nas kyang</text></item>
<item><p>282a1</p><section>mdo sde</section><text>bde 'gro mtho ris kyi 'jig rten du lha rnams kyi nang du skye bar 'gyur te/ de dag kyang khyed kyi g.yog tu 'gyur ro/ /de ltar gzungs kyi phyag rgya'i chos kyi rnam grangs 'di'i yon tan mang zhing phan yon che ste/ sems can</text></item>
<item><p>282a2</p><section>mdo sde</section><text>rnams 'khor ba'i pha rol du 'gro bar bya ba'i phyir/ sangs rgyas thams cad kyis 'dus pa chen pos byin gyis brlabs te/ grags pa 'phel zhing yongs su rdzogs par 'gyur ro/ /bud med kyi dngos po skyes nas myong bar 'gyur ba dang /</text></item>
<item><p>282a3</p><section>mdo sde</section><text>lan grangs gzhan la myong bar 'gyur ba ma lus par yongs su zad par 'gyur ro/ /mdor na tshe 'di la bud med kyi dngos po myong bar 'gyur bar 'phangs pa thams cad byang bar 'gyur te/ mtshams med pa byed pa dang / dam pa'i chos spong ba</text></item>
<item><p>282a4</p><section>mdo sde</section><text>dang / 'phags pa la skur pa 'debs pa ma gtogs par gang gzhan lus dang ngag dang / yid kyi 'bras bu rnam par smin pa'i gnas ngan len de thams cad yongs su byang bar 'gyur ro/ /gang chos kyi rnam grangs 'di tha na</text></item>
<item><p>282a5</p><section>mdo sde</section><text>glegs bam la bris te/ 'chang na yang 'dus pa chen po sangs rgyas thams cad kyis/ byin gyis brlabs pa'i gzungs kyi chos kyi rnam grangs 'di'i mthus/ de'i las dang nyon mongs pa'i sgrib pa ri rab tsam yang byang bar 'gyur/</text></item>
<item><p>282a6</p><section>mdo sde</section><text>dge ba'i rtsa ba thams cad la dmigs pa 'phel zhing yongs su rdzogs par 'gyur/ yan lag thams cad yongs su rdzogs pa dang / bsam pa thams cad phun sum tshogs pa dang / lus dang ngag dang / yid kyi legs</text></item>
<item><p>282a7</p><section>mdo sde</section><text>par spyod pa thams cad 'phel bar 'gyur/ lta ba ngan pa thams cad spong ba dang / dgra thams cad chos dang 'thun par tshar gcod pa dang / zhi zhing phra ba'i las thams cad la 'jug par 'gyur ro/ /yul gang du gzungs kyi chos</text></item>
<item><p>282a8</p><section>mdo sde</section><text>kyi rnam grangs 'di spyod par 'gyur ba der sangs rgyas thams cad byin gyis brlabs pa 'dus pa chen po'i gzungs kyi chos kyi rnam grangs 'di'i mthus sa phyogs de shin tu snum par 'gyur/ 'bras bu mdangs</text></item>
<item><p>282b1</p><section>mdo sde</section><text>dang ldan pa dang / shin du zhim pa dang / ro dang ldan par 'gyur/ kha ba dang / tsha ba dang / rtsub pa dang / ro med pa spong bar 'gyur/ me tog dang / 'bras bu shin du 'byor pa dang / nor dang / 'bru dang / bang ba dang /</text></item>
<item><p>282b2</p><section>mdo sde</section><text>mdzod dang / rdza phru dang / bya skyogs rnams rnam par 'phel bar 'gyur/ gos dang / zas dang / skom dang / sman dang / yo byad rnams shin du mchog tu 'gyurd te/ de na sems can gang zag zas dang skom gyis 'tsho ba</text></item>
<item><p>282b3</p><section>mdo sde</section><text>de dag ni shin du nad med pa dang / nor dang ldan pa dang / kha dog dang ldan pa dang / stobs dang ldan pa dang / dran pa dang ldan pa dang / chos 'dod pa dang / dge ba tshol ba la mngon par brtson pa dang / sdig pa'i lta ba yongs</text></item>
<item><p>282b4</p><section>mdo sde</section><text>su spong bar 'gyur te/ de dag 'di nas shi 'phos nas/ khyed dang skal ba mnyam par skye bar 'gyur te/ de dag gis khyed kyi g.yog 'phel nas/ stobs dang ldan zhing thogs pa med pa'i tshogs su 'gyur kyis/ chos kyi stobs kyis rigs</text></item>
<item><p>282b5</p><section>mdo sde</section><text>bzhi'i skye ba'i tshogs yongs su bskyang bar gyis shig /sems can rnams chos kyi don la tshud cig /de ltar na khyod kyis dus gsum du gshegs pa'i sangs rgyas bcom ldan 'das thams cad la mchod pa byas par 'gyur ro/ /</text></item>
<item><p>282b6</p><section>mdo sde</section><text>de nas de bzhin gshegs pa me tog man d+ha ra ba'i dri mos kyis/ 'dus pa chen po'i mdo'i chos kyi tshul 'di gzung ba dang / bshad pa dang / bsrung ba'i phyir/ sangs rgyas kyi yul gyi ye shes kyi sgra dbyangs rnam par</text></item>
<item><p>282b7</p><section>mdo sde</section><text>dag pas don dang / tshig brjod pa'i tshul gyis/ sangs rgyas kyi zhing ma lus pa 'di kun bkang nas byang chub sems dpa' sems dpa' chen po rnams dang / brgya byin gyi dbang po nas</text></item>
<item><p>282b8</p><section>mdo sde</section><text>tshangs pa'i dbang po dang / lto 'phye chen po'i dbang po thams cad kyi bar du gang dag sangs rgyas kyi zhing 'di na gnas pa phal cher gling bzhi pa 'di na gnas pa rnams la/ sangs rgyas bcom ldan 'das kyis bkas</text></item>
<item><p>283a1</p><section>mdo sde</section><text>spro ba mdzad do/ /yang de'i tshe byang chub sems dpa' sems dpa' chen po byams pa la sogs pa gang dag bzod pa thob pa bye ba stong phrag dgu bcu rtsa bdun sangs rgyas kyi zhing 'di na gnas pa de dag thams cad kyis mgrin</text></item>
<item><p>283a2</p><section>mdo sde</section><text>gcig tu 'di skad ces gsol to/ /sangs rgyas bcom ldan 'das bdag cag gis kyang dus gsum du gshegs pa thams cad la mchod pa'i slad du chos kyi rnam grangs 'di rigs pas ston par bkur zhing gus pa chen</text></item>
<item><p>283a3</p><section>mdo sde</section><text>pos bzung bar bgyi'o/ /snying rjes sems can yongs su smin par bgyi ba nas bla na med pa'i lam gyi bar la dgod pa'i slad du bdag cag gis chos kyi rnam grangs 'di grong dang / grong khyer dang / grong rdal dang / ljongs dang /</text></item>
<item><p>283a4</p><section>mdo sde</section><text>yul 'khor dang / pho brang 'khor dang / dgon pa'i gnas rnams su rgyas par bstan par bgyi'o/ /dam pa'i chos yun ring du gnas par bgyi ba'i slad du/ sems can rnams kyang yongs su smin par bgyi'o/ /yang de'i tshe sangs rgyas kyi</text></item>
<item><p>283a5</p><section>mdo sde</section><text>zhing 'dir gtogs pa'i sangs rgyas bcom ldan 'das de dag thams cad kyis legs so/ /zhes bya ba byin te/ skyes bu dam pa dag legs so/ /legs so/ /khyod kyis de bzhin du gyis shig /de nas brgya byin dang / tshangs pa nas lto</text></item>
<item><p>283a6</p><section>mdo sde</section><text>'phye chen po'i dbang po'i bar thams cad dang / gang dag gzhan yang sangs rgyas kyi zhing 'dir 'dus pa/ sems can gzi brjid che ba/ gzi brjid che ba bye ba khrag khrig phrag drug bcu rtsa bzhi de dag thams cad kyis mgrin gcig tu 'di skad</text></item>
<item><p>283a7</p><section>mdo sde</section><text>ces gsol to/ /bdag cag gis kyang dam pa'i chos yun ring du gnas par bgyi ba'i slad du 'dus pa chen po'i chos kyi rnam grangs 'di bzung bar bgyi ba nas rgyas par rab tu bshad pa'i bar du bgyi'o/ /yang dag par bstan par</text></item>
<item><p>283a8</p><section>mdo sde</section><text>bgyi'o/ /sems can rnams yongs su smin par bgyi'o/ /chos 'tshal ba dang / chos nyan pa'i gang zag rnams kyang bsrung bar bgyi'o/ /yongs su bskyang bar bgyi'o/ /gang du chos kyi rnam grangs 'di spyod par 'gyur ba der</text></item>
<item><p>283b1</p><section>mdo sde</section><text>sangs rgyas bcom ldan 'das thams cad kyi bkas bdag cag gis kyang 'thab pa dang / brtsod pa dang / 'thab mo dang / 'gyed pa dang / mu ge dang / pha rol gyi dmag tshogs dang / dus ma yin pa'i rlung dang / char pa dang /</text></item>
<item><p>283b2</p><section>mdo sde</section><text>grang ba dang / tsha ba dang / gdug pa dang / rtsub pa dang / ro ma mchis pa dang / sra ba dang / kha ba dang / tsha ba'i dngos po rnams rab tu zhi bar bgyi'o/ /bde ba dang / nyams dga' ba dang / lo legs pa dang / 'dum pa</text></item>
<item><p>283b3</p><section>mdo sde</section><text>bsgrub par bgyi'o/ /chos kyi tshul yun ring du gnas par bgyi ba'i slad du nan tan cher bgyi'o/ /chos nyan pa'i rgyal po de dag kyang shin tu yongs su bskyang bar bgyi'o/ /bsam gtan la mngon par dga' ba'i sems can rnams kyang bsrung</text></item>
<item><p>283b4</p><section>mdo sde</section><text>bar bgyi'o/ /de nas sangs rgyas bcom ldan 'das de dag thams cad kyis legs so/ /zhes bya ba byin te/ bzhin bzangs dag legs so legs so/ /khyed kyis de bzhin du gyis shig /bdag dang gzhan dang gnyi ga'i</text></item>
<item><p>283b5</p><section>mdo sde</section><text>phyir nan tan gyis shig /de ltar na khyed kyis dus gsum du gshegs pa'i/ sangs rgyas bcom ldan 'das thams cad la mchod pa byas par 'gyur ro/ /'di ltar khyed kyis sems can yongs su smin par bya ba dang / dam pa'i chos</text></item>
<item><p>283b6</p><section>mdo sde</section><text>kyi tshul 'bar bar bya ba dang / dam pa'i chos yun ring du gnas par bya ba'i phyir brtson na khyed ring por mi thogs par myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/ /de nas</text></item>
<item><p>283b7</p><section>mdo sde</section><text>dbus kyi gling bzhi pa 'di na gnas pa'i brgya byin dang / tshangs pa dang / 'jig rten skyong ba dang / lha'i dbang po nas lto 'phye chen po'i dbang po'i bar dang / gang dag yang sems can gzi brjid che ba gzi brjid che ba de dag thams cad</text></item>
<item><p>283b8</p><section>mdo sde</section><text>stan las langs te thal mo sbyar nas 'dus te 'di skad ces gsol to/ /sangs rgyas bcom ldan 'das thams cad kyi bkas bdag cag gis kyang / chos kyi tshul 'di bstan par bgyi/ bsrung bar bgyi/ yongs su bskyang bar bgyi'o/ /</text></item>
<item><p>284a1</p><section>mdo sde</section><text>'dus pa chen po sangs rgyas thams cad kyis byin gyis brlabs pa'i gzungs kyi phyag rgya'i chos kyi rnam grangs 'di yang rigs pas blang bar bgyi ba nas/ grong dang / grong khyer dang / grong rdal dang / ljongs dang /</text></item>
<item><p>284a2</p><section>mdo sde</section><text>yul dang / pho brang 'khor dang / dgon pa'i gnas rnams su rgyas par bshad par bgyi'o/ /dam pa'i chos 'dzin pa'i gang zag rnams kyang bsrung bar bgyi'o/ /yongs su bskyang bar bgyi'o/ /gang dag yang chos bsrung bar gnas pa</text></item>
<item><p>284a3</p><section>mdo sde</section><text>'am/ chos smra ba 'am/ chos nyan pa'i dge slong dang / dge slong ma dang / dge bsnyen dang / dge bsnyen ma dang / dad pa'i rigs kyi bu 'am rigs kyi bu mo rnams/ chos kyi rnam grangs 'di 'dzin pa nas glegs</text></item>
<item><p>284a4</p><section>mdo sde</section><text>bam la bris te/ 'chang ba'i bar du bgyid pa dang / bsam gtan la brtson pa de dag bdag cag gis bsrung bar bgyi/ yongs su bskyang bar bgyi/ sti stang du bgyi/ bla mar bgyi/ ri mor bgyi/ mchod par bgyi/ gos dang /</text></item>
<item><p>284a5</p><section>mdo sde</section><text>gdugs dang / ba dan dang / rgyal mtshan dang / byug pa nas sman dang / yo byad thams cad kyi bar gyis sti stang du bgyi'o/ /chos kyi rnam grangs 'di 'chang ba 'am/ klog pa 'am/ ston pa'i drung du bdag cag nyid nyan pa'i slad du nye bar</text></item>
<item><p>284a6</p><section>mdo sde</section><text>'chi bar bgyi'o/ /bdag cag gis chos kyi rnam grangs 'di la ston par 'du shes pas/ gdugs dang / rgyal mtshan dang / ba dan gyis sti stang du bgyi/ bla mar bgyi/ ri mor bgyi/ mchod par bgyi'o/ /de ci'i slad du zhe na/</text></item>
<item><p>284a7</p><section>mdo sde</section><text>sangs rgyas thams cad kyis byin gyis brlabs pa'i gzungs kyi phyag rgya'i chos kyi rnam grangs 'di 'chad pa'i tshe/ chos kyi bcud kyis bdag cag mdangs dang ldan par 'gyur/ stobs dang ldan/ brtson 'grus dang ldan/ mthu dang ldan/</text></item>
<item><p>284a8</p><section>mdo sde</section><text>dran pa dang ldan/ ye shes dang ldan/ phyogs dang g.yog tu ldan zhing / chos dang mthu thogs pa ma mchis par 'gyur ro/ /de ltar bdag cag gis yul thams cad du 'thab pa dang / brtsod pa dang / 'thab mo dang / 'gyed pa</text></item>
<item><p>284b1</p><section>mdo sde</section><text>dang / mu ge dang / nad dang / pha rol gyi dmag tshogs dang / dus ma lags pa'i rlung dang / char dang / grang ba dang / tsha ba dang / char mi 'bab pa dang / rmi lam ngan pa dang / ltas ngan pa dang / sdang ba dang / rtsub pa dang /</text></item>
<item><p>284b2</p><section>mdo sde</section><text>brlang ba dang / kha ba dang / tsha ba dang ro ma mchis pa dang / mi dge ba'i phyogs bgyid pa'i dngos po rnams rab tu zhi bar bgyi'o/ /shin du bde ba dang / lo legs pa dang / nyams dga' ba dang / nad ma mchis pa dang / 'dum pa bsgrub</text></item>
<item><p>284b3</p><section>mdo sde</section><text>par bgyi'o/ /rlung dang / char dang / grang ba dang / tsha ba rnams dus gsum du 'byung bar bgyi'o/ /mtshan mo dang / nyin mo dang / zla ba dang / zla ba phyed pa dang / lo dang / dus rnams kyang legs par 'byung bar bgyi'o/ /</text></item>
<item><p>284b4</p><section>mdo sde</section><text>gza' dang / rgyu skar dang / nyi ma dang / zla ba rnams kyang legs par rgyu bar bgyi'o/ /'bab chu dang / chu mig dang / rdzing dang / lteng ka yang shin du bltam par bgyi'o/ /gang du sems can rnams chu'i klung gis gnod par</text></item>
<item><p>284b5</p><section>mdo sde</section><text>gyur pa yang bdag cag gis bsal bar bgyi'o/ /grong dang / grong khyer dang / grong rdal dang / ljongs de dag tu yang sems can la sman par bgyi ba'i slad du/ bdag cag gis 'dab ma dang / yal ga dang / me tog dang /</text></item>
<item><p>284b6</p><section>mdo sde</section><text>'bras bu dang / sdong bu dang / 'bru dang / sman dang / ro dang / lo tog rnams shin du snum pa dang / 'dab ma dang / kha dog dang / ro che zhing mang ba bsgrub par bgyi'o/ /sems can rnams la nor dang / 'bru dang / sman dang /</text></item>
<item><p>284b7</p><section>mdo sde</section><text>gos dang / lhab lhub kyis mi 'brel bar bsgrub par bgyi'o/ /sems can de dag kyang dge ba tshol ba'i sems dang / sdig pa yongs su spong ba dang / dpal dang / bsod nams 'byung ba tshe ring por bsgrub par bgyi'o/ /grong dang /</text></item>
<item><p>284b8</p><section>mdo sde</section><text>grong khyer dang / grong rdal dang / ljongs dang / yul 'khor dang / pho brang 'khor gang dag tu sangs rgyas thams cad kyis byin gyis brlabs pa'i gzungs kyi phyag rgya'i chos kyi rnam grangs 'di 'chang ngam/ tha na glegs bam la</text></item>
<item><p>285a1</p><section>mdo sde</section><text>bris te 'chang ngam/ mchod dam/ sti stang bgyid cing / 'chang ba de dag tu rgyal po rgyal rigs spyi bo nas dbang bskur ba 'byung ba de dag kyang / bdag cag gis bsrung bar bgyi'o/ yongs su bskyang bar bgyi/ de dag</text></item>
<item><p>285a2</p><section>mdo sde</section><text>la gnod pa bsal bar bgyi/ phan pa bsgrub par bgyi/ bltad mo dang / bkra mi shis pa dang / ltas ngan pa dang / byed pa ngan pa dang / byin brlabs ngan pa dang / smon lam ngan pa dang / skyabs ngan pa dang / tshul 'chos pa dang /</text></item>
<item><p>285a3</p><section>mdo sde</section><text>kha gsag dang / g.yo dang / sgyu dang / brdzun du smra ba dang / phrag dog dang / khro ba dang / ser sna thams cad rab tu zhi bar bgyi'o/ /yang dag pa'i lta ba'i lam drang po dang / dad pa dang dul ba dang / kun sdom pa dang /</text></item>
<item><p>285a4</p><section>mdo sde</section><text>ngo tsha shes pa dang / khrel yod pa la gzud par bgyi'o/ /de bzhin du btsun mo dam pa rnams dang / btsun mo'i 'khor rnams dang / blon po dang / rtsis pa chen po dang / grong rdal pa dang / zho shas 'tsho ba dang / ljongs kyi</text></item>
<item><p>285a5</p><section>mdo sde</section><text>mi rnams dang / rigs bzhi rnams dang / bud med dang / skyes pa dang / khye'u dang / bu mo rnams kyang bsrung zhing bskyang bar bgyi ba nas ngo tsha shes pa dang / khrel yod pa'i bar la gzud par bgyi'o/ /tha na yul</text></item>
<item><p>285a6</p><section>mdo sde</section><text>de dag tu rkang bzhi pa rnams kyang bsrung bar bgyi'o/ /gang na chos kyi rnam grangs 'di 'chad par 'gyur ba nas glegs bam la bris te/ gzhag pa'i bar du bgyid na/ sems can de dag la bdag cag gis de 'dra ba'i nan tan chen po dang</text></item>
<item><p>285a7</p><section>mdo sde</section><text>rtul ba chen pos yongs su bskyang bar bgyi'o/ /chos kyi tshul yang dag par bstan pa'i slad du/ bskal pa mtha' yas par nan tan cher bgyi'o/ /de nas sangs rgyas bcom ldan 'das de dag thams cad kyis skyes bu dam pa de dag la legs</text></item>
<item><p>285a8</p><section>mdo sde</section><text>so zhes bya ba byin te/ bzhin bzangs dag legs so legs so/ /khyed kyis de bzhin du gyis shig /khyod kyis chos kyi tshul dang / dkon mchog gsum mi nub par nan tan byas na/ de ltar khyed kyis dus gsum du gshegs</text></item>
<item><p>285b1</p><section>mdo sde</section><text>pa'i sangs rgyas bcom ldan 'das thams cad la mchod pa byas par 'gyur ro/ /'dus pa chen po rin po che tog gi gzungs las/ kun du bsrung ba'i le'u ste/ bcu pa'o// // de nas bcom ldan 'das de bzhin gshegs</text></item>
<item><p>285b2</p><section>mdo sde</section><text>pa shAkya thub pas brgya byin dang / tshangs pa dang / 'phags skyes po dang / mig mi bzang dang / yul 'khor srung dang / lus ngan po rnams la bka' stsal pa/ bzhin bzangs dag nga sems can la snying rje'i smon lam gyis nyon</text></item>
<item><p>285b3</p><section>mdo sde</section><text>mongs pa can snyigs ma lnga dang ldan pa chos kyi mu ge byung ba'i sangs rgyas kyi zhing 'dir bla na med pa yang dag par rdzogs pa'i byang chub mngon par rdzogs par sangs rgyas te/ sems can ma rig pa'i mun par zhugs pa/ nyon mongs</text></item>
<item><p>285b4</p><section>mdo sde</section><text>pa'i chom rkun dang / g.yon can gyis gtses pa rnams kyi nyon mongs pa rab tu zhi bar bya ba'i phyir ngas bdud kyi phyogs ni pham par byas/ dam pa'i chos kyi rgyal mtshan ni bsgreng / sems can tshad med pa dag ni sdug bsngal rnams las</text></item>
<item><p>285b5</p><section>mdo sde</section><text>yongs su thar bar byas/ dam pa'i chos kyi char ni phab/ ngas bdud bye ba ni pham par byas so/ /bzhin bzangs dag gang gi phyir da ltar sangs rgyas bcom ldan 'das dang / phyogs bcu'i 'jig rten gyi khams nas 'dus</text></item>
<item><p>285b6</p><section>mdo sde</section><text>pa'i byang chub sems dpa' sems dpa' chen po bgrang ba las 'das pa dpag tu med pa rnams kyis sangs rgyas kyi zhing gi sa'i bcud dang / sems can gyi gnas kyi nyes pa rnams rab tu zhi bar bya ba dang / sems can yongs su</text></item>
<item><p>285b7</p><section>mdo sde</section><text>smin par bya ba dang / mi dge ba'i las thams cad ma lus par zad par bya ba dang / dkon mchog gsum gyi rigs yun ring du gnas par bya ba nas/ sangs rgyas kyi dgongs pa mtha' dag yongs su grub par bya ba'i phyir/ chos mnyam pa</text></item>
<item><p>285b8</p><section>mdo sde</section><text>nyid rdo rje lta bu brten pa'i chos kyi snying pos lus 'joms pa zhes bya ba'i gzungs phyag rgya dang / tshig rab tu dbye ba la 'jug pa/ lung bstan pa'i chos kyi rnam grangs 'di byin gyis brlabs kyis de bzhin du khyed kyis kyang</text></item>
<item><p>286a1</p><section>mdo sde</section><text>byin gyis rlobs la bsrungs shig /gang nga'i dam pa'i chos kyi tshul yang dag par bsrung ba'i dge ba'i rtsa bas bsod nams mngon par 'du byed pa'i tshogs dang / gang lung 'bogs pa dang / kha ton byed pa dang /</text></item>
<item><p>286a2</p><section>mdo sde</section><text>dran pa dang / brjod pa dang / bshad pa dang / dkon mchog gsum gyi skyabs su 'gro ba dang / dge bsnyen gyi sdom pa dang / tshangs par spyod pa la gnas pa'i dge ba'i rtsa bas bsod nams mngon par 'du byed pa'i tshogs dang /</text></item>
<item><p>286a3</p><section>mdo sde</section><text>gang bsam gtan dang po bsgom pa nas 'du shes dang tshor ba 'gog pa bsgom pa'i bar dang / gang rgyun du zhugs pa'i 'bras bu mngon du bya ba nas sangs rgyas kyi byang chub mngon par 'du bya ba'i bar gyi bsod nams kyi tshogs dang / gang</text></item>
<item><p>286a4</p><section>mdo sde</section><text>yang de 'dra ba'i bsod nams kyi tshogs kyi dge ba'i rtsa ba mngon par 'du bya ba da ltar byed pa dang / ma 'ongs pa'i dus na byed par 'gyur ba nas/ nga'i dam pa'i chos kyi sgron ma 'di 'bar bar 'gyur ba'i bar du bsod nams mngon par 'du bya ba'i tshogs</text></item>
<item><p>286a5</p><section>mdo sde</section><text>de dag thams cad khyed kyi lag tu gtad do/ /gang de bzhin gshegs pas thugs su chud pa'i chos kyi tshul yang dag par 'bar bar byed par brtson pa de dag gis bsod nams kyi tshogs kyang khyed kyi lag tu gtad do/ /ma</text></item>
<item><p>286a6</p><section>mdo sde</section><text>'ongs pa'i dus na gang dag chos kyi rnam grangs 'di 'dzin pa nas/ tha na glegs bam la bris te/ 'chang ba'i bar du byed pa de dag kyang chos kyi rnam grangs 'dis las thams cad byang bar 'gyur ro/ /grogs po dag grong ngam</text></item>
<item><p>286a7</p><section>mdo sde</section><text>dmangs kyi khyim gyi bar du gang dang gang na chos smra ba shin tu khrus byas te/ gos sar pa bgos nas/ me tog bkram pa'i 'khor gyi khyams su/ spos sna tshogs kyis bdugs pa ras bcos bu dang / ras sna tshogs bting ba'i</text></item>
<item><p>286a8</p><section>mdo sde</section><text>seng ge'i khri la 'dug ste/ chos kyi rnam grangs 'di lce'i rtse mos 'chad dam/ tha na glegs bam la bris te/ klog pa der gal te khyod chos nyan pa dang / chos smra ba bsrung ba 'am/ chos nyan pa rnams yongs su bskyang ba 'am/</text></item>
<item><p>286b1</p><section>mdo sde</section><text>bdag dang gzhan dang gnyi ga mi dge ba'i las yongs su zad par bya ba'i phyir der ma dong na de'i phyir khyed kyis bslus pa dang / lam bskyed pa la rmongs pa byas par 'gyur ro/ /de nas bcom ldan 'das la mi mjed</text></item>
<item><p>286b2</p><section>mdo sde</section><text>kyi bdag po tshangs pas 'di skad ces gsol to/ /bcom ldan 'das da ltar dang ma mchis pa'i dus na/ dam pa'i chos kyi tshul gyi bar du nub par gyur pa na/ grong ngam/ grong khyer ram/ grong rdal lam/ ljongs sam/ ri brags</text></item>
<item><p>286b3</p><section>mdo sde</section><text>sam/ pho brang 'khor tam/ gtsug lag khang ngam/ dgon pa'i gnas sam/ rgyal po'i pho brang ngam/ bram ze'i khyim 'am/ tshong dpon gyi khyim 'am/ dmangs kyi khyim gang dang gang du dge slong ngam/ dge slong ma 'am/</text></item>
<item><p>286b4</p><section>mdo sde</section><text>dge bsnyen nam/ dge bsnyen ma chos smra ba dang / gzhan yang dad pa'i rigs kyi bu 'am rigs kyi bu mo shin tu khrus bgyis te/ yan lag shin du byugs nas gos sar pa 'tshal te/ me tog bkram pa'i 'khor gyi khyams su spos sna tshogs kyis bdugs pa ras bcos bu</text></item>
<item><p>286b5</p><section>mdo sde</section><text>dang ras sna tshogs bting ba ro bro ba sna tshogs kyis bskor ba'i seng ge'i khri la 'dug ste/ lce'i rtse mos gzungs kyi phyag rgya 'di gzhan dag la rgya cher yang dag par rab tu bris te/ klog pa der chos nyan pa nas/ chos smra ba de bsrung ba 'am/ chos nyan pa de dag dang / bdag</text></item>
<item><p>286b6</p><section>mdo sde</section><text>dang gzhan gnyi ga'i nyon mongs pa'i las yongs su sbyang ba 'am/ dge ba'i chos yongs su smin par bgyi ba 'am/ chos kyi tshul chen po yang dag par 'bar bar bgyi ba 'am/ ye shes kyi snang ba chen po mchog gi lam la 'jug pa'i slad du/ bdag</text></item>
<item><p>286b7</p><section>mdo sde</section><text>'khor brgya stong du mas bskor te/ der ma mchis sam/ grong nas dmangs kyi khyim gyi bar de dag yongs su bskyang ba dang / sems can de dag gi nor dang / 'bru dang / mdzod dang / bang ba mang po rab tu dgang ba'i slad du/ der ma mchis</text></item>
<item><p>286b8</p><section>mdo sde</section><text>na/ sangs rgyas bcom ldan 'das thams cad kyi spyan sngar bdag gis/ sngon ma thos pa'i bro bor ba'i dam bcas pa dang 'gal bar 'gyur ro/ /'di lta ste/ a~M gu ha/ a~M gu ha/ D+hang ga pu ra ha na/ ya mi kha kha kha kha/</text></item>
<item><p>287a1</p><section>mdo sde</section><text>kha kha kha ba kha ba/ klin na kha ba swA hA/ bcom ldan 'das 'di dag ni gal te bdag chos nyan pa 'am/ chos smra ba bsrung ba nas/ nor dang / 'bru dang / mdzod dang / bang ba mang po rnam par 'phel bas/ tshim</text></item>
<item><p>287a2</p><section>mdo sde</section><text>par bgyi ba'i bar gyi slad du/ der ma mchis na/ yi dam las 'gal bar 'gyur ba lags so/ /de nas sangs rgyas bcom ldan 'das de dag thams cad dang / byang chub sems dpa' sems dpa' chen po thams cad dang / lha dang mi dang /</text></item>
<item><p>287a3</p><section>mdo sde</section><text>lha ma yin thams cad kyis mi mjed kyi bdag po tshangs pa de la legs so/ /zhes bya ba rab tu byin no/ /de nas kau shi kas 'di skad ces gsol to/ /bcom ldan 'das da ltar dang / ma mchis pa'i dus na grong ngam/ grong khyer</text></item>
<item><p>287a4</p><section>mdo sde</section><text>gang dang gang du zhes bya ba nas/ 'di ni sangs rgyas bcom ldan 'das thams cad kyi spyan sngar bdag gis sngon ma thos pa'i bro bor ba'i dam bcas pa dang 'gal bar 'gyur zhes bya ba'i bar du'o/ /'di lta lte/ kha ba mri kha/ kha ba</text></item>
<item><p>287a5</p><section>mdo sde</section><text>mri kha/ na la g+ha/ a mud nya/ a mu ba ha/ a ka Ta Ta/ a kha a sha kha/ dzi na bra khe swA hA/ bcom ldan 'das bdag gis dam bcas pa bzhin du ma bgyis na/ 'di ni bdag gi bro bor ba'i dam bcas pa dang 'gal</text></item>
<item><p>287a6</p><section>mdo sde</section><text>bar 'gyur ba nas/ mi dang / mi ma yin pa dag gis/ lha'i dbang po brgya byin la legs so zhes bya ba byin pa'i bar du'o/ /de nas 'phags skyes pos kyang gsol pa/ bcom ldan 'das da ltar dang ma 'ongs pa'i dus na/</text></item>
<item><p>287a7</p><section>mdo sde</section><text>grong gi bar du/ gang dang gang du chos kyi rnam grangs 'di bsrung ba ma bgyis na/ bcom ldan 'das 'di ni bdag gis bro bor ba'i dam bcas pa dang / 'gal bar 'gyur lags so/ /'di lta ste/ u kha na ba na ba sa ba na/</text></item>
<item><p>287a8</p><section>mdo sde</section><text>sa mu dra sang ngid dz+nyA/ ta thA ts+yud ta/ ba ru Na ba bA rA dzA swA hA/ mi dang mi ma yin pa'i bar gyis rgyal po chen po 'phags skyes po la legs so/ /zhes bya ba rab tu byin no/ /de nas mig mi bzang gis kyang 'di skad ces gsol to/ /</text></item>
<item><p>287b1</p><section>mdo sde</section><text>bcom ldan 'das da ltar dang / ma 'ongs pa'i dus na grong gi bar du gang dang gang du/ chos kyi rnam grangs 'di bsrung bar ma bgyis na/ bcom ldan 'das 'di ni sangs rgyas bcom ldan 'das rnams kyi spyan sngar bdag gis bro bor ba'i dam</text></item>
<item><p>287b2</p><section>mdo sde</section><text>bcas pa dang 'gal bar 'gyur ba lags so/ /'di lta ste/ dza lau g+ha/ a to g+ha/ a ma ma/ mo g+ha/ a ma sa rA dza na tsar+ya ya ma dza swA hA/ de nas mi dang mi ma yin pa'i bar gyis rgyal po chen po mig mi bzang la legs so</text></item>
<item><p>287b3</p><section>mdo sde</section><text>zhes bya ba rab tu byin no/ /de nas yul 'khor srung gis kyang 'di skad ces gsol to/ /bcom ldan 'das da ltar dang / ma 'ongs pa'i dus na/ grong gi bar du gang dang gang du chos kyi rnam grangs 'di bsrung ba ma bgyis na/ bcom</text></item>
<item><p>287b4</p><section>mdo sde</section><text>ldan 'das 'di ni bdag gis bro bor ba'i dam bcas pa dang 'gal bar 'gyur ba lags so/ /'di lta ste/ bin du dza ba kha ba/ dza ba ra mu kha/ k+Sha sA ra/ pu ka ba ha/ a mArga ba Ta swA hA/ mi dang mi ma yin pa'i bar</text></item>
<item><p>287b5</p><section>mdo sde</section><text>gyis rgyal po chen po yul 'khor srung la legs so zhes bya ba rab tu byin no/ /de nas lus ngan pos kyang 'di skad ces gsol to/ /bcom ldan 'das da ltar dang / ma 'ongs pa'i dus na/ grong gi bar du gang dang gang du</text></item>
<item><p>287b6</p><section>mdo sde</section><text>chos kyi rnam grangs 'di bsrung ba ma bgyis na/ bcom ldan 'das 'di ni bdag gis sangs rgyas bcom ldan 'das kyi spyan sngar bro bor ba'i dam bcas pa dang 'gal bar 'gyur ba lags so/ /'di lta ste/ k+Shu tre k+Shu k+Shu</text></item>
<item><p>287b7</p><section>mdo sde</section><text>k+Shu tre/ kha k+Shu tre/ a ti k+Shu tre/ a na ya na k+Shu tre/ hr-i da k+Shu tre/ sa ga ra hr-i da k+Shu tre/ saM ku su k+Shu tre/ d+harma k+Sha ya mu tre swAhA/ mi dang mi ma yin pa'i bar gyis rgyal po chen po lus ngan po la legs so</text></item>
<item><p>287b8</p><section>mdo sde</section><text>zhes bya ba rab tu byin to/ /yang de'i tshe/ gling bzhi pa'i 'jig rten gyi khams 'di na gnas pa'i/ gnod sbyin gyi sde dpon chen po 'di na yongs su skyong ba stong nyis brgya dang / gzhan yang gling bzhi pa gzhan na gnas pa bzhi khri dang /</text></item>
<item><p>288a1</p><section>mdo sde</section><text>gzhan yang lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po rdzu 'phrul che ba/ rdzu 'phrul che ba de dag thams cad kyis mgrin</text></item>
<item><p>288a2</p><section>mdo sde</section><text>gcig tu 'di skad ces gsol to/ /bcom ldan 'das da ltar dang / ma 'ongs pa'i dus na/ dam pa'i chos kyi sgron ma'i bar du nub par 'gyur ba'i tshe/ grong ngam/ grong khyer ram/ grong rdal lam/ ljongs sam/</text></item>
<item><p>288a3</p><section>mdo sde</section><text>ri brag gam/ pho brang 'khor tam/ dgon pa'i gnas sam/ rgyal po'i pho brang ngam/ bram ze'i khyim 'am/ tshong dpon gyi khyim 'am/ bdag nyid chen po'i khyim 'am/ dmangs kyi khyim gang dang gang du dge slong ngam/</text></item>
<item><p>288a4</p><section>mdo sde</section><text>dge slong ma 'am/ dge bsnyen nam/ dge bsnyen ma chos smra ba dang / gzhan yang dad pa'i rigs kyi bu 'am rigs kyi bu mo shin du khrus bgyis te/ yan lag shin du byugs nas/ gos sar pa bgos te/ me tog</text></item>
<item><p>288a5</p><section>mdo sde</section><text>bkram pa'i 'khor gyi khyams su ras bcos bu sna tshogs bting ba/ spos sna tshogs kyis bdugs pa/ ro bro ba sna tshogs kyis bltam pas brgyan pa'i seng ge'i khri la mchis te/ gzungs kyi phyag rgya'i chos kyi rnam grangs</text></item>
<item><p>288a6</p><section>mdo sde</section><text>'di lce'i rtse mos gzhan la rgya cher yang dag par bshad dam/ glegs bam la bris te/ klog par gal te bdag cag re re zhing yang 'khor brgya stong du mas bskor nas ma mchis sam/ der chos nyan pa 'am chos smra ba bsrung ba dang rang gi 'khor</text></item>
<item><p>288a7</p><section>mdo sde</section><text>bsrung ba dang / sems can gzhan yang bsrung ba dang / sems can yongs su smin par bgyi ba'i slad du grong ngam/ grong rdal nas dmangs kyi khyim gyi bar de dag tu ma mchis sam/ 'khor dang bcas pas</text></item>
<item><p>288a8</p><section>mdo sde</section><text>bka' ma mnos sam/ yongs su ma bskyangs sam/ der sems can rnams kyi nor dang / 'bru dang / mdzod dang / bang ba mang po rab tu ma bltam 'am/ der ma mchis sam/ der sems can rnams kyi 'thab pa dang / brtsod pa</text></item>
<item><p>288b1</p><section>mdo sde</section><text>dang / mu ge dang / nad dang / pha rol gyi dmag tshogs dang / dus ma lags pa'i char pa dang / rlung dang / shin du grang ba dang / tsha ba rnams ma bzlog na/ bdag cag gis 'das pa dang / ma byon pa dang / da ltar byung ba'i sangs</text></item>
<item><p>288b2</p><section>mdo sde</section><text>rgyas bcom ldan 'das thams cad bslus pa dang / 'khus pa dang / mnyes par ma bgyis par 'gyur te/ lus la sha bkras btab pa dang / lta ba yongs su nyams pa dang / lus rul bar 'gyur ro/ /bdag</text></item>
<item><p>288b3</p><section>mdo sde</section><text>cag g.yog dang bcas pas/ da ltar dang ma 'ongs pa'i dus na yang gling bzhi pa'i 'jig rten gyi khams 'dir/ bcom ldan 'das de bzhin gshegs pa shAkya thub pa'i chos kyi tshul 'di 'bar bar bgyi'o/ /chos kyi rnam grangs 'di la dad</text></item>
<item><p>288b4</p><section>mdo sde</section><text>pa'i gang zag rnams bsrung bar bgyi'o/ /yongs su bskyang bar bgyi'o/ /yongs su smin par bgyi'o/ /ngan par bgyis pa'i las yongs su sbyang ba'i slad du chos kyi rnam grangs 'di bstan pa'i chos smra ba'i gang zag de la bskul bar bgyi'o/ /</text></item>
<item><p>288b5</p><section>mdo sde</section><text>chos smra ba dang / chos nyan pa de dag gi nor dang 'bru dang / longs spyod dang / kun spyod pa rnam par 'phel ba bsgrub par bgyi'o/ /rgyal ba'i bstan pa mi 'jig pa'i chos su gzung bar bgyi'o/ /de nas sangs rgyas bcom ldan 'das de dag</text></item>
<item><p>288b6</p><section>mdo sde</section><text>thams cad kyis mi dang mi ma yin pa de dag thams cad la legs so zhes bya ba byin no/ /de nas de bzhin gshegs pa shAkya thub pa de la byang chub sems dpa' sems dpa' chen po ltad mo can gyis zhus pa/ bcom ldan 'das 'di ci lags/</text></item>
<item><p>288b7</p><section>mdo sde</section><text>gang bdud bye ba phrag brgya po 'dir 'dus pa thams cad 'khor dang bcas pa lags sam/ bcom ldan 'das kyis bka' stsal pa/ thams cad 'khor dang bcas pa'o/ /byang chub sems dpa' ltad mo can gyis gsol pa/ ci 'khor dang bcas pa</text></item>
<item><p>288b8</p><section>mdo sde</section><text>thams cad kyis dkon mchog gsum la dad pa thob pa lags sam/ bcom ldan 'das kyis bka' stsal pa/ rigs kyi bu de ni ma yin no/ /bdud sdig can g.yog stong yod pa 'di dad pa ma thob ste/ 'khrugs shing yid mi dga' nas</text></item>
<item><p>289a1</p><section>mdo sde</section><text>da ltar dang / ma 'ongs pa'i dus na yang dam pa'i chos kyi tshul ji srid 'bar ba de srid du 'di glags blta zhing skabs tshol te/ dam pa'i chos kyi tshul gzhig pa dang nub par bya ba'i phyir brtson par byed do/ /de bzhin du g.yog khri</text></item>
<item><p>289a2</p><section>mdo sde</section><text>sum stong yod pa'i bdud bcwa brgyad dang / g.yog nyi shu rtsa gcig yod pa nyis brgya po 'di dag kyang g.yog dang bcas pa dkon mchog gsum la dad pa ma thob ste/ 'khrugs shing yid mi dga' bas 'di dag da ltar dang / ma 'ongs pa'i dus</text></item>
<item><p>289a3</p><section>mdo sde</section><text>na yang ji srid du dam pa'i chos kyi tshul rab tu rgyas pa de srid du 'di dag nga'i bstan pa la glags lta zhing skabs tshol te/ dam pa'i chos kyi tshul gzhig pa dang / nub par bya ba'i phyir brtson par byed do/ /de ci'i phyir zhe na/ sngon chad khon du</text></item>
<item><p>289a4</p><section>mdo sde</section><text>bzung ba dang / dge ba'i rtsa ba ma skyed pa dang / mi dge ba'i grogs pos yongs su zin pa dang / dge bas skyo zhing mya ngan las 'das pa'i bde ba mi 'dod pa dang / smon lam ma btab pa'i phyir/ sems dang sems mtshams mi sbyor/</text></item>
<item><p>289a5</p><section>mdo sde</section><text>dad par mi byed/ gnas par mi byed/ rab tu gtong bar mi byed do/ /sangs rgyas 'dus pa chen po 'di lta bu mthong ba dang / gzungs zab mo 'di lta bu thos pas rgyu de nyid kyis phyin chad/ bla na med pa yang dag par rdzogs pa'i byang chub</text></item>
<item><p>289a6</p><section>mdo sde</section><text>la dad pa rab tu rnyed par 'gyur ro/ /byang chub sems dpa' ltad mo can gyis gsol pa/ bcom ldan 'das 'di ltar chos kyi rnam grangs 'di gal te sems can dge ba'i rtsa ba ma bskrun pa rnams kyi/ rna lam du grag par gyur pa na yang /</text></item>
<item><p>289a7</p><section>mdo sde</section><text>de nyid de dag gi bla na med pa yang dag par rdzogs pa'i byang chub kyi rgyur 'gyur ba ni/ bcom ldan 'das shin du ngo mtshar to/ /bde bar gshegs pa ngo mtshar to/ /yang de'i tshe bdud ri byi zhes bya ba sngon gyi rgyal ba la lhag par bya ba byas pa</text></item>
<item><p>289a8</p><section>mdo sde</section><text>dge ba'i rtsa ba bskyed pa/ dkon mchog gsum la dad pa mi nyams pa rnyed par gyur pa/ bla na med pa yang dag par rdzogs pa'i byang chub tu lung bstan pa thob pa de/ drang srong chen po'i cha byad du/ de bzhin gshegs pa shAkya</text></item>
<item><p>289b1</p><section>mdo sde</section><text>thub pa'i spyan sngar 'dug par gyur nas/ de stan las langs te/ kun tu bltas nas thal mo sbyar te/ sangs rgyas bcom ldan 'das rnams kyis stobs bskyed pas/ sangs rgyas kyi zhing ma lus pa 'di dbyangs kyis gang bar byas te</text></item>
<item><p>289b2</p><section>mdo sde</section><text>'di skad ces smras so/ /sangs rgyas bcom ldan 'das dang / byang chub sems dpa' sems dpa' chen po thams cad bdag la dgongs su gsol/ lha dang klu dang / gnod sbyin dang / dri za dang / lha ma yin dang / nam mkha' lding dang /</text></item>
<item><p>289b3</p><section>mdo sde</section><text>mi 'am ci dang / lto 'phye chen po dang / mi dang mi ma yin pa dang / bdud g.yog dang bcas pa rnams kyang bdag gi tshig 'di la gson cig /bcom ldan 'das shAkya thub pa thugs rje chen po mnga' ba/ sangs rgyas kyi zhing snyigs ma lnga</text></item>
<item><p>289b4</p><section>mdo sde</section><text>can thams cad rnam par gcod pa/ yon tan bkod pa thams cad yongs su rdzogs par mdzad pa'i ston pa 'di sngon gyi smon lam gyis sangs rgyas kyi zhing rab tu nyon mongs pa can/ snyigs ma lnga dang ldan pa 'di lta bur bla na med pa</text></item>
<item><p>289b5</p><section>mdo sde</section><text>yang dag par rdzogs pa'i byang chub mngon par rdzogs par sangs rgyas nas sems can mtshams ma mchis pa bgyid pa dam pa'i chos spong ba/ 'phags pa la skur pa 'debs pa mi dge ba'i rtsa ba dang ldan pa/ ngan par spyod pa</text></item>
<item><p>289b6</p><section>mdo sde</section><text>dang ldan pa'i sems can rnams kyi sems kyi rgyud yongs su smin par mdzad pa dang / ngan song gsum las shin tu bzla ba dang / theg pa gsum la yongs su smin par mdzad pa dang / ting nge 'dzin dang / gzungs dang / bzod pa la dgod</text></item>
<item><p>289b7</p><section>mdo sde</section><text>pa dang / sangs rgyas kyi zhing rnam par dag par byed pa dang / dkon mchog gsum gyi gdung mi 'chad par mdzad pa'i slad du/ zhugs kyis de la khyed kyis kyang / ci nas ston pa'i bstan pa yun ring du gnas pa dang / sangs rgyas kyi tshul 'di yang</text></item>
<item><p>289b8</p><section>mdo sde</section><text>rnam par mi 'jig pa'i chos can du 'gyur ba dang / bsgrub pa dang mi ldan pa ma gtogs par da ltar dang ma 'ongs pa'i dus na yang / bdud dam bdud kyi 'khor sus kyang de bzhin gshegs pas rab tu gsungs pa</text></item>
<item><p>290a1</p><section>mdo sde</section><text>rgyal ba'i bstan pa 'di la sems can 'ga' yang 'tshe ba 'am/ rnam par 'jig pa'am/ nub par bgyid par mi 'gyur ba dang / gang dag yang dam pa'i chos 'di 'dzin pa dang / chos la nan tan bgyid pa dang /</text></item>
<item><p>290a2</p><section>mdo sde</section><text>chos smra ba dang / chos nyan pa'i dge slong ngam/ dge slong ma 'am/ dge bsnyen nam/ dge bsnyen ma 'am/ gzhan yang dad pa'i rigs kyi bu 'am rigs kyi bu mo las gsum la mngon par brtson pa bsod nams bya ba'i dngos po la dga' ba/ dkon mchog</text></item>
<item><p>290a3</p><section>mdo sde</section><text>gsum la mchod pa'i las la mngon par brtson pa/ khams gsum na spyod pa'i nyon mongs pa spong ba la mngon par brtson pa/ sems can thams cad sdug bsngal las yongs su thar bar bgyid par gyur pa/ de dag la yang bdud dam/ bdud</text></item>
<item><p>290a4</p><section>mdo sde</section><text>kyi bu mo 'am/ bdud kyi 'khor tam/ bdud kyi 'khor mo 'am/ bdud kyi pho nyas gtse ba'i bsam pas glags lta ba 'am/ skabs tshol du mchi zhing g.yeng ba dang / dge ba'i bar chad kyi las bgyid par mi 'gyur ba de ltar mdzod cig /</text></item>
<item><p>290a5</p><section>mdo sde</section><text>da ltar gyi sangs rgyas bcom ldan 'das thams cad la gsol lo/ /bdag la las kyi dngos grub stsal du gsol/ byang chub sems dpa' sems dpa' chen po thams cad dang / bdud kyi 'khor thams cad dang / lha dang / klu dang /</text></item>
<item><p>290a6</p><section>mdo sde</section><text>gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang mi ma yin pa thams cad kyang bdag la thugs brtse bar mdzod cig /gang su dag da ltar sangs rgyas kyi</text></item>
<item><p>290a7</p><section>mdo sde</section><text>zhing 'dir gtogs pa'i sa la gnas pa de dag kyang / sems can thams cad la phan pa dang / sangs rgyas kyi bstan pa dam pa'i chos kyi tshul yun ring du gnas par bgyi ba'i slad du/ bdag la thugs brtse bar mdzod cig /bdag la gsang</text></item>
<item><p>290a8</p><section>mdo sde</section><text>sngags kyi dngos grub stsol cig /bdag gis bdud dang / bdud kyi 'khor de nan tur gyis tshar gcad pa dang / sems 'khrugs pa dang / lus la gnod pa dang / lus spa bkong ba dang / rdzu 'phrul nyams par bgyi ba'i</text></item>
<item><p>290b1</p><section>mdo sde</section><text>sngags bshad par bgyi ste/ des bdud dang / bdud kyi bu dang / bdud kyi bu mo dang / bdud kyi 'khor dang / bdud kyi 'khor mo dang / bdud kyi pho nya gang bcom ldan 'das kyi bstan pa la sems ma dad pa gcig tsam bskyed dam/ dge</text></item>
<item><p>290b2</p><section>mdo sde</section><text>slong la 'tshe ba 'am/ tha na skad cig gcig tsam yang sems 'khrug par bgyid pa nas/ dge ba'i phyogs yongs su 'dri bar bgyid pa'i bar du nan tan bgyid pa dang / grong dang / grong khyer dang / grong rdal dang / ljongs dang /</text></item>
<item><p>290b3</p><section>mdo sde</section><text>pho brang 'khor dang / ri brags de rnams ma rung bar bgyid par sems bskyed pa dang / gang du chos kyi rnam grangs 'di 'chad par 'gyur ba de dag tu tha na skad cig gcig tsam 'thab pa dang / rtsod pa dang / mu ge dang / nad dang / pha rol gyi</text></item>
<item><p>290b4</p><section>mdo sde</section><text>dmag tshogs dang / dus ma lags pa'i rlung dang / char dang / grang ba dang / tsha ba dang / chu bo dang / sa g.yo ba dang / sa 'gas pa dang / skar mda' ltung bar bgyid pa dang / lo ma dang / me tog dang / 'bras bu dang /</text></item>
<item><p>290b5</p><section>mdo sde</section><text>'bru dang / sman dang / ro skye bar mi bgyid dam/ ma rungs par bgyid par 'tshal na/ bdud des de ltar sems bskyed ma thag tu bdud nas bdud kyi pho nya'i bar de dag rims nad kyis tsha bar 'gyur/ lus lci ba dang / rngul ba dang /</text></item>
<item><p>290b6</p><section>mdo sde</section><text>lus rul ba dang / dri mi zhim pa dang / las su mi rung ba dang ldang mi nus par 'gyur/ bcing ba lngas bdag bcings par mthong ba nas/ de'i yan lag thams cad 'khums pa'i bar du 'gyur zhing / slar brkyang mi nus pa dang / de'i</text></item>
<item><p>290b7</p><section>mdo sde</section><text>phyogs thams cad mun par gyur nas/ nyi ma snang ba'i gzugs kyang mi mthong ba dang / de'i rdzu 'phrul bri nas/ sems 'khrug par 'gyur/ de'i dbang po drug kyang spyod yul la 'jug mi nus par 'gyur ro/ /'di lta ste/ a ma le/ a ha ma ma le/</text></item>
<item><p>290b8</p><section>mdo sde</section><text>a dza ba ba/ mU ra sa le/ bya kha sa le/ dza ma sa le/ hA hA/ hA hA/ hA hA/ go ra sa Da Ta/ dza na kha ga /dz+nye ya kha ga /bid dz+nye ba sa kha ga /a mU k+Sha ra/ k+Sha k+Sha k+Sha/ k+Sha k+Sha k+Sha/ mU la ba ha kha ga sba/ khad nya sba/</text></item>
<item><p>291a1</p><section>mdo sde</section><text>ba ri brta mU ra/ ad dz+nyA dz+nyA/ ba yu dz+nyAd dz+nyA/ tsan dra sU ro dz+nyA dz+nyA/ na ba hA dz+nyAd dz+nyA/ khu rak+Sha dz+nyAd dz+nyA/ ba ba dz+nyAd dz+nyA/ b+hu ta ko Ti/ ta thA tA dz+nyAd dz+nyA/ sarba de dz+nye bi/ a d+hi Sh+thi ta dz+nyAd dz+nyA/ ba kra ma/ tri ga Na tA k+Sha ba k+Sha ma ma k+Sha ma dz+nyA k+Sha bi ta ma</text></item>
<item><p>291a2</p><section>mdo sde</section><text>ra bi shA ya swAhA/ thams cad mkhyen pa rnams kyi byin gyi rlabs kyis skad cig tu/ bdud kyi yul thams cad med par byas te/ 'bras bu med par gyur to/ /gang su yang rung gnod par 'dod pa dag kyang de bzhin no/ /de nas de'i tshe</text></item>
<item><p>291a3</p><section>mdo sde</section><text>sangs rgyas bcom ldan 'das rnams kyis legs so zhes bya ba byin no/ /byang chub sems dpa' sems dpa' chen po dang / mi dang / mi ma yin pa dang / lha thams cad kyis kyang legs so zhes bya ba rab tu byin no/ /</text></item>
<item><p>291a4</p><section>mdo sde</section><text>de nas de'i tshe sa ni g.yos/ sprin ni 'khrugs/ /ri'i rgyal po rnams ni rab tu g.yos te/ gang sangs rgyas kyi bstan pa la mngon par dad pa dang / byang chub sems dpa' bzod pa thob pa rnams ma gtogs par bdud 'khor dang bcas pa</text></item>
<item><p>291a5</p><section>mdo sde</section><text>dang / de bzhin du 'byung po ma rungs pa rnams kyang 'khrugs so/ /de nas bdud sdig can gyis byang chub sems dpa' sra ba'i blo gros la smras pa/ rigs kyi bu bdud ri byi 'di'i stobs ga las 'ong / mthu ga las 'ongs na/ gang snying rje</text></item>
<item><p>291a6</p><section>mdo sde</section><text>med pa 'dis rang gi phyogs thams cad dang / nga'i stobs kyi yul dang / pha rol gnon pa thams cad ma lus par bcom ste/ nag po'i rtsa lag ni pham par byas/ mi mthun pa chad par smra ba dang / dge sbyong gau ta ma'i phyogs ni</text></item>
<item><p>291a7</p><section>mdo sde</section><text>mtho bar byas/ bdag kyang gzungs 'di thos ma thag tu lus dri mi zhim pa dang / lus rul ba dang / las su mi rung bar gyur/ bdag gi phyogs thams cad kyang mun par gyur te/ snang zhing mthong ba med par byas nas/</text></item>
<item><p>291a8</p><section>mdo sde</section><text>yongs su gdung ba chen pos kyang bdag gdungs so/ /byang chub sems dpa' sra ba'i blo gros kyis smras pa/ sdig can sangs rgyas bcom ldan 'das thams cad kyi byin kyi rlabs dang / mi dang mi ma yin pa thams cad kyi stobs</text></item>
<item><p>291b1</p><section>mdo sde</section><text>bskyed pas/ bdud ri byis bdud kyi stobs kyi yul dang / pha rol gnon pa 'dir thams cad rnam par 'joms shing / des gzhan gyis mi tshugs pa'i gsang sngags kyi tshig 'di dag kyang bshad kyis/ sdig can khyod de bzhin</text></item>
<item><p>291b2</p><section>mdo sde</section><text>gshegs pa rnams la dad par gyis shig /ci nas khyod lus dang / ngag dang / yid kyi sdug bsngal 'di dag las yongs su grol bar 'gyur bar bla na med pa yang dag par rdzogs pa'i byang chub tu yang sems bskyed cig /bdud</text></item>
<item><p>291b3</p><section>mdo sde</section><text>sdig can gyis smras pa/ bdag ni phyi ma'i mtha'i mu grangs med par 'di bas kyang / ches sdig pa'i lus dang / ngag dang / yid kyi sdug bsngal rnams la spro'i/ bla na med pa yang dag par rdzogs pa'i byang chub tu ni bdag sems mi bskyed</text></item>
<item><p>291b4</p><section>mdo sde</section><text>do/ /'dus pa chen po rin po che tog gi gzungs las/ dam pa'i chos kyi tshul bsrung ba'i le'u ste/ bcu gcig pa'o// // de nas yang gnod sbyin gyi sde dpon chen po 'brog gnas ni/ gnod</text></item>
<item><p>291b5</p><section>mdo sde</section><text>sbyin 'jigs 'jigs lta bu'i gzugs su/ yang dag shes ni ri dgas kyi gzugs su/ shes pa'i sgron ma ni spre'u yi gzugs su/ sred spong ni ra'i gzugs su/ rgyun bcad pa ni glang po che'i gzugs su/ sems can</text></item>
<item><p>291b6</p><section>mdo sde</section><text>chen po lnga po de dag de bzhin gshegs pa shAkya thub pa'i drung nas/ ha cang yang mi ring ba zhig na/ de bzhin gshegs pa kauN+Di n+ya 'od 'phro ba'i spyan sngar 'khod nas de dag gi lus thams cad las rnam par dag cing / dri zhim</text></item>
<item><p>291b7</p><section>mdo sde</section><text>pa'i 'od phyung ngo / /de nas sems can chen po lnga po de dag gis/ bcom ldan 'das la mchod pa bya ba'i phyir/ nor bu rin po che chen po me'i 'od ces bya ba lag pa gnyis na thogs so/ /de nas byang chub sems dpa' sems</text></item>
<item><p>291b8</p><section>mdo sde</section><text>dpa' chen po ltad mo can gyis/ de dag gis bsam pa tshul bzhin rnam par dag pa la bltas te/ 'di dag ni byang chub sems dpa' sems dpa' chen po'o/ /snyam nas gnod sbyin gyi sde dpon chen po 'brog gnas de la</text></item>
<item><p>292a1</p><section>mdo sde</section><text>bos te/ 'di skad ces smras so/ /kye skyes bu dam pa don gyi dbang gang mthong na khyed 'di lta bu'i spyod lam gyis/ sangs rgyas bcom ldan 'das rnams la mchod pa bya ba'i phyir brtson par byed/ 'brog gnas</text></item>
<item><p>292a2</p><section>mdo sde</section><text>kyis smras pa/ rigs kyi bu sngon byung ba 'das pa'i dus bskal pa dgu bcu rtsa gcig na/ sangs rgyas kyi zhing 'dir de bzhin gshegs pa dgra bcom pa yang dag par rdzogs pa'i sangs rgyas rnam par gzigs shes bya ba byung ngo / /</text></item>
<item><p>292a3</p><section>mdo sde</section><text>de'i tshe bdag cag lnga spun drung du gyur te/ de na bdag cag gis bla na med pa yang dag par rdzogs pa'i byang chub tu sems bskyed nas/ sems can yongs su smin par bya ba'i phyir nan tan byas so/ /de'i 'og tu de bzhin gshegs pa gtsug</text></item>
<item><p>292a4</p><section>mdo sde</section><text>tor can dang / thams cad skyobs dang / bskal pa chen po bzang po 'di byung ma thag tu/ de bzhin gshegs pa 'khor ba 'jig 'jig rten byung gi bar du/ de na yang de bzhin du bdag cag sngon gyi smon lam gyis spun drung du gyur te/ de bzhin</text></item>
<item><p>292a5</p><section>mdo sde</section><text>gshegs pa de la bdag cag gis mchod pa dang / bsnyen bkur rnam pa mang po byas so/ /de nas yang der sems can chen po dge bsnyen yang dag shes/ bsam gtan la mngon par dga' bas der 'di 'dra ba'i smon lam btab te/</text></item>
<item><p>292a6</p><section>mdo sde</section><text>bdag bskal pa chen po bzang po 'di la/ gnod sbyin gyi sde dpon chen por gyur la/ de na 'brog dgon pa na gnas pa ma rungs pa/ sems can rnams la snying rje dang / snying brtse ba med par zhugs pa/ byad gzugs tha dad pa'i gnod</text></item>
<item><p>292a7</p><section>mdo sde</section><text>sbyin dag nas/ lus srul po'i bar du de dag la bdag gis 'di 'dra ba'i chos bshad par bgyi ste/ 'di ltar dad pa thob par byas nas/ bslab pa 'dzin du btsud la zhi ba'i lam la bkod pa nas/ de na dud 'gro'i skye gnas su song ba'i ri</text></item>
<item><p>292a8</p><section>mdo sde</section><text>dgas dang / spyang ki dang / rgo ba dang / phag la sogs pa la yang chos bshad pa nas gnod sbyin ma rungs pa gang gA'i klung gi bye ma snyed kyi bar dang / dud 'gro'i skye gnas su song ba dge ba'i rtsa ba ma bskyed pa'i bar la chos bshad pas</text></item>
<item><p>292b1</p><section>mdo sde</section><text>yongs su smin par byas nas/ theg pa gsum po dag la so sor bkod de/ de nas gdod bdag bla na med pa yang dag par rdzogs pa'i byang chub tu lung bstan pa thob par shog shig ces byas so/ /de bzhin du gnod sbyin shes pa'i sgron mas spre'u</text></item>
<item><p>292b2</p><section>mdo sde</section><text>yongs su smin par bya ba'i phyir smon lam btab po/ /sred spong ra'i gzugs kyis mi khom pas nyam nga bar gyur pa'i sems can rnams yongs su smin par bya ba'i phyir smon lam btab po/ /rgyun bcad glang po che'i gzugs kyis glang po</text></item>
<item><p>292b3</p><section>mdo sde</section><text>che yongs su smin par bya ba'i phyir smon lam btab te/ de bzhin du gnod sbyin rdzu 'phrul chen po gling bzhi pa na gnas pa khri nyis stong gis bla na med pa yang dag par rdzogs pa'i byang chub tshol zhing sems can yongs su smin par bya</text></item>
<item><p>292b4</p><section>mdo sde</section><text>ba'i phyir smon lam rnam pa sna tshogs btab par gyur nas/ bdag gis kyang de bzhin gshegs pa 'khor ba 'jig de'i spyan sngar bla na med pa yang dag par rdzogs pa'i byang chub tshol zhing bskal pa bzang po 'di thams cad du</text></item>
<item><p>292b5</p><section>mdo sde</section><text>gnod sbyin ma rungs pa yongs su smin par bya ba'i phyir smon lam btab bo/ /'di na gnod sbyin ma rung pa/ snying rje med pa/ mi bzo ba/ ya nga ba spyod pa/ sdig pa 'dod pa/ snying rje dang mi ldan pa nas lus srul</text></item>
<item><p>292b6</p><section>mdo sde</section><text>po sems can la 'tshe ba/ mdangs 'phrog pa/ sems 'khrug par byed pa/ mi dge ba'i sems su byed pa/ srog gcod pa nas log par lta ba'i bar dang ldan pa/ rgyal rigs dang / bram ze'i rigs dang / rje'u rigs</text></item>
<item><p>292b7</p><section>mdo sde</section><text>dang / dmangs rigs kyi sems 'khrug par byed pa/ yul 'khor dang / grong dang / grong khyer dang / grong rdal dang / ljongs 'khrug par byed pa/ gza' dang / rgyu skar dang / nyi ma dang / zla ba dang /</text></item>
<item><p>292b8</p><section>mdo sde</section><text>nyin par dang / mtshan mo dang / zla ba dang / zla ba phyed pa dang / dus dang / lo 'khrug par byed pa/ 'thab pa dang / rtsod pa dang / mu ge dang / nad dang / pha rol gyi dmag tshogs dang / dus ma yin pa'i rlung dang /</text></item>
<item><p>293a1</p><section>mdo sde</section><text>char dang / rab tu grang ba dang / tsha bar byed pa/ sa bon dang / sman dang / lo ma dang / me tog dang / 'bras bu dang / ro ma rung bar byed pa/ sems can gyi bde ba dang / yid bde ba dang / nad med pa</text></item>
<item><p>293a2</p><section>mdo sde</section><text>dang / 'dum pa dang / dge ba'i chos la mos pa dang / sa'i bcud dang / mdangs dang / don dang / chos kyi ro dang / rnam par grol ba'i ro nub par byed pa rnams bslab pa 'dzin du btsud de/ phyir mi ldog pa la bkod nas/</text></item>
<item><p>293a3</p><section>mdo sde</section><text>gang tshun chad bdag bla na med pa yang dag par rdzogs pa'i byang chub tu lung bstan pa thob pa de/ tshun chad bdag rtag tu gnod sbyin gyi sde dpon gyi nang du skyes te/ gnod sbyin sdig can nas lus srul po'i bar dag theg pa gsum po dag la</text></item>
<item><p>293a4</p><section>mdo sde</section><text>yongs su smin par byas nas/ phyir mi ldog pa la bkod cing / de tshun chad sems can rab dang 'bring dang / tha ma mthong yang brnyas par mi dran gyi/ sems can ci 'dra ba mthong ba de nyid kyi tshul gyis de dag la smras/</text></item>
<item><p>293a5</p><section>mdo sde</section><text>yang dag par gzeng stod/ yang dag par rab tu dga' bar byas/ sdig pa las bzlog /byams pa dang / snying rje'i sems la bzhag ste/ bsam pa ji lta ba bzhin du theg pa gsum po dag la phyir mi ldog par so sor bkod</text></item>
<item><p>293a6</p><section>mdo sde</section><text>do/ /bdag gnod sbyin gyi 'khor gang dang / gang dag du phyin pa de dang der de dag /gnod sbyin 'brog gnas bde bar 'ongs sam/ zhes tshig tu 'bod do/ /de bas na bdag gi ming 'brog gnas zhes bya bar gyur to/ /</text></item>
<item><p>293a7</p><section>mdo sde</section><text>gang dag da ltar chos rnying pa dang bral zhing sdom pa la mi gnas te/ gcig tu las nag po spyod pa'i mi de dag ni shi ba'i dus byas nas/ ngan song gsum du skye ste/ mi'i nang du ni nyung zad cig skye'o/ /gang dag las 'dren mar spyod cing /</text></item>
<item><p>293a8</p><section>mdo sde</section><text>dkon mchog gsum la dad pa ma thob pa/ de dag ni shi ba'i dus byas nas phal cher gnod sbyin sdig can dang / gnod sbyin lus srul po'i nang du skye'o/ /de bas na da ltar 'jig rten na/ gnod sbyin sdig can nas dus</text></item>
<item><p>293b1</p><section>mdo sde</section><text>gnod sbyin lus srul po'i bar du shin du phal cher rnam par 'phel te/ de dag thams cad kyang dkar po'i phyogs nub par bya ba'i phyir brtson pa sha stag go/ /de lta bas na da ltar shin tu dus ngan pa la bab pas/ bdag gis 'jam pos ni/</text></item>
<item><p>293b2</p><section>mdo sde</section><text>dus thams cad du gnod sbyin ma rungs pa nas/ lus srul po ma rungs pa'i bar dag chos dkar po la dgod mi nus/ bdag gis rgyal rigs dang / bram ze'i rigs dang / rje'u rigs dang / dmangs rigs dang / dge sbyong</text></item>
<item><p>293b3</p><section>mdo sde</section><text>dang / skyes pa dang / bud med dang / khye'u dang / bu mo 'khrugs pa rnams kyang slar zhi bar bya mi nus/ grong dang / grong khyer dang / grong rdal dang / ljongs dang / yul 'khor dang / pho brang 'khor 'khrugs pa yang</text></item>
<item><p>293b4</p><section>mdo sde</section><text>zhi bar bya mi nus/ bdag gis 'byung po rnams kyi sems dang sems las byung ba yang phyir zhing rnam par thar pa'i ro la dgod par yang mi nus te/ rigs kyi bu gnod sbyin dang / lus srul po thams cad kyi snying la g.yo sbyor ba mi</text></item>
<item><p>293b5</p><section>mdo sde</section><text>drang ba'i shes pa yang bdag gis sangs rgyas thams cad kyi gzi brjid kyis shes so/ /rigs kyi bu 'byung po rnams kyi snying po/ rdo rje nam mkha' rtog 'jug ces bya ba'i/ rig pa'i gsang sngags kyi gzungs kyi tshig drag</text></item>
<item><p>293b6</p><section>mdo sde</section><text>pa mi bzad pa chen mo yod de/ gsang sngags kyi tshig de dag gis btab na/ gnod sbyin nam/ gnod sbyin mo 'am/ gnod sbyin rgan po 'am/ gnod sbyin rgan mo 'am/ gnod sbyin gyi bu 'am/ gnod sbyin gyi bu mo 'am/</text></item>
<item><p>293b7</p><section>mdo sde</section><text>gnod sbyin gyi 'khor pho 'am/ gnod sbyin gyi 'khor mo 'am/ srin po dang srin mo 'am/ klu dang / klu mo dang / grul bum dang / grul bum mo dang / brjed byed dang / brjed byed mo'i bar dang / nyin gcig pa dang / nyin bzhi pa nas</text></item>
<item><p>293b8</p><section>mdo sde</section><text>srul po 'am/ srul mo 'am/ lus srul po 'am/ lus srul mo 'am/ lus srul rgad po 'am/ lus srul po rgan mo 'am/ lus srul gyi bu 'am/ lus srul gyi bu mo 'am/ lus srul gyi 'khor pho 'am/</text></item>
<item><p>294a1</p><section>mdo sde</section><text>lus srul gyi 'khor mo'i bar dag gis phyi phyir zhing rgyal rigs dkrug pa nas ljongs kyi bar du dkrug par byed mi nus so/ /rigs kyi bu grong ngam/ grong khyer ram/ grong rdal nas dmangs kyi khyim gyi bar du gang na rdo rje</text></item>
<item><p>294a2</p><section>mdo sde</section><text>nam mkha' rtog 'jug ces bya ba/ 'byung po thams cad kyi snying po drag pa mi bzad pa chen mo rig pa'i gsang sngags kyi tshig 'di dag bshad par gyur pa der gnod sbyin dang / lus srul po ma rungs pa de dag gis sngon khon du bzung</text></item>
<item><p>294a3</p><section>mdo sde</section><text>zhing mi dge ba'i las byed pa de dag thams cad btang nas/ byams pa dang / snying rje dang / sems 'jam pa dang / 'byung po thams cad dang / snying rje dang ldan pa dang / phan pa'i sems su 'gyur ro/ /yul 'khor dang / dmangs dang /</text></item>
<item><p>294a4</p><section>mdo sde</section><text>lha dang / klu dang / gnod sbyin dang / lus srul po'i 'khrug pa thams cad dang / nyi ma dang / zla ba dang / gza' dang / rgyu skar dang / chad pa dang / dug dang / mtshon dang / byad dang / 'khrug pa thams cad dang /</text></item>
<item><p>294a5</p><section>mdo sde</section><text>lus kyi rlung dang / mkhris pa dang / bad kan dang / 'dus pa dang / nyin gcig pa dang / nyin gnyis pa dang / nyin gsum pa dang / nyin bzhi pa'i rims dang / mdze dang / rkong pa dang / g.yan pa dang / lud pa dang / 'brum</text></item>
<item><p>294a6</p><section>mdo sde</section><text>bu dang / lto na ba dang / yan lag na ba dang / nying lag gi nad dang / 'khrug pa dag zhi bar byed de/ de na mi dang mi ma yin pa dang / ri dgas dang / bya la sogs pa las dkar po'i mtha' la mngon par brtson pa/ 'jigs</text></item>
<item><p>294a7</p><section>mdo sde</section><text>pa thams cad spangs pa/ bde ba dang / yid bde ba thams cad dang ldan pas nyin mtshan 'da' bar byed pa dang / dge ba dang / sbyin pa dang / dul ba dang / yang dag par dga' ba la mngon par dga' ba dang / lus</text></item>
<item><p>294a8</p><section>mdo sde</section><text>dang / sems mi ngal bar byang chub kyi lam tshol ba la brtson par byed do/ /yang 'di skad ces kyang smras te/ rigs kyi bu ci ste sangs rgyas bcom ldan 'das thams cad kyis bdag gi las kyi dngos grub 'di stsal cing / byin gyis</text></item>
<item><p>294b1</p><section>mdo sde</section><text>rlob par mdzad de/ rjes su yi rang bar mdzad nas/ bdag gis 'khrug pa thams cad rab tu zhi bar bgyid pa/ ma rungs pa thams cad dad par bgyid pa/ mi dge ba'i phyogs thams cad bzlog par bgyid pa/ dge ba'i phyogs</text></item>
<item><p>294b2</p><section>mdo sde</section><text>thams cad 'phel bar bgyid pa/ 'byung po thams cad kyi snying po rdo rje nam mkha' rtog 'jug ces bgyi ba'i/ gsang sngags kyi tshig bshad kyis/ de bzhin gshegs pa shAkya thub pas bdag gi dbyangs kyi dkyil 'khor gyi tshig</text></item>
<item><p>294b3</p><section>mdo sde</section><text>brjod pa byin kyis brlab du gsol/ 'di ltar bdag gis sangs rgyas kyi zhing 'di ma lus par dbyangs kyi dkyil 'khor gyi tshig brjod pa'i yi ge dang sgras gang bar bgyis la/ de bzhin du ci nas kyang 'dir lhags pa'i 'khor rnams dbyangs</text></item>
<item><p>294b4</p><section>mdo sde</section><text>kyi dkyil 'khor gyi tshig brjod pa'i don dang tshig dang yi ges tshim par bgyi'o/ /de nas bcom ldan 'das de bzhin gshegs pa shAkya thub pas gnod sbyin gyi sde dpon chen po 'brog gnas la bos te 'di skad ces bka' stsal to/</text></item>
<item><p>294b5</p><section>mdo sde</section><text>rigs kyi bu nag po'i phyogs skrag par bya ba dang / dkar po'i phyogs 'bar bar bya ba'i phyir/ sangs rgyas bcom ldan 'das 'di dag gis/ khyod kyis rdo rje nam mkha' rtog 'jug ces bya ba'i 'byung po thams cad kyi snying po'i</text></item>
<item><p>294b6</p><section>mdo sde</section><text>gsang sngags kyi gzungs 'di'i dbyangs kyi dkyil 'khor gyi tshig brjod pa byin gyis brlobs kyis skyes bu dam pa khyod spro bar gyis la/ 'khrug pa thams cad rab tu zhi bar byed pa/ 'byung po</text></item>
<item><p>294b7</p><section>mdo sde</section><text>thams cad kyi snying po'i gsang sngags kyi gzungs ma rungs pa thams cad zlog par byed pa rdo rje nam mkha' rtog 'jug ces bya ba'i gsang sngags kyi tshig de dag smros shig /de nas gnod sbyin gyi sde dpon chen po 'brog</text></item>
<item><p>294b8</p><section>mdo sde</section><text>gnas stan las langs te/ de bzhin gshegs pa shAkya thub pa de ga la ba der logs su thal mo sbyar ba btud nas/ sangs rgyas kyi zhing 'dir ma lus par dbyangs kyis go bar byed pa/ gsang sngags kyi tshig 'di dag smras so/</text></item>
<item><p>295a1</p><section>mdo sde</section><text>'di lta ste/ d+hu ma d+hu ma/ d+ha ma d+ha ma/ d+hU ma d+hU ma/ ni li na na la/ no la nI la/ ku Ta ni/ ma hA ku Ta ni/ Ta Ta Ta To/ ma hA ta Ta/ a bA sa/ a b+hi/ a b+hi/ ri Ni ri Ni/ ma hA ri Ni ri Ni/</text></item>
<item><p>295a2</p><section>mdo sde</section><text>ri mi ri mi ri mi/ da ri mi/ r-i Shi ma hA r-i Shi/ shu lu shu lu/ ma hA shu lu shu lu/ shu lu d+hu/ ma hA shu lu shu lu/ u gu ma/ ku ma gu ma na/ ri mi ri mi/ hi ri hi ri/ hi ri hi ri/ hi ri hi ri/ hi ri hi ri/</text></item>
<item><p>295a3</p><section>mdo sde</section><text>hi ri hi ri/ hi ri hi ri/ ni mi ni mi/ hi ni hi ni/ mu ni mu ni/ bud d+hi li/ pra ba ra sriSh+Ta/ lo kA tsar+ya/ dzi ni dzi ni/ dzi na ri Sha b+he/ dzi na dzi na dzi na Sha ba swAhA/ bcom ldan 'das grong ngam/ grong khyer ram/</text></item>
<item><p>295a4</p><section>mdo sde</section><text>grong rdal lam/ ljongs nas dmangs kyi khyim gyi bar du gang dang gang na/ 'byung po thams cad kyi snying po rdo rje nam mkha' rtog 'jug ces bgyi ba/ gsang sngags kyi tshig rig pa chen mo 'di bshad pa'i tshe/ de na</text></item>
<item><p>295a5</p><section>mdo sde</section><text>gnod sbyin ma rungs pa nas/ lus srul po ma rungs pa'i bar du gang dag sems ma dad pa dang / lus dang / ngag dang / yid kyis bslab pa'i sdom pa yongs su mi len pa dang / sems can de dag la byams pa'i sems</text></item>
<item><p>295a6</p><section>mdo sde</section><text>nye bar mi gzhog pa de dag gi don du bdag gis yang shin du mi zad pa'i gsang sngags kyi tshig 'di dag bshad do/ /'di lta ste/ ad tse/ ad tse/ mu ne/ mu ne/ a ga ne/ hu hu/ mu ne mu ne/ ma hA r-i Shi b+ha/ hu hu/</text></item>
<item><p>295a7</p><section>mdo sde</section><text>a gra da Na De/ a ta a ta/ a b+hi b+hu ta/ hi ni hi ni/ hi ri hi ri/ hi ri hi ri/ hi ri hi ri hi ri/ dri gu ma/ gu ma gu ma gu ma hi/ hi li/ ni li ni li/ ma hA ni li/ sa mu dra/ me kha/ ha Ta ha Ta ha Ta/ d+ha ra Na me/ d+ha ra Na</text></item>
<item><p>295a8</p><section>mdo sde</section><text>me/ kha k+Sha ba/ kha k+Sha ba/ pr-i thi bi/ a ba te dzo ba ra yu A k+Sha sha /tha tha tha/ gum b+he b+ha/ gum b+he/ a ga shi gum b+he/ dzi dwa gum b+he/ sarba da ka gum b+he/ rA dzA gum b+he/ sa ma ta gum b+he swAhA/ gnod sbyin gyi sde dpon chen po 'brog gnas kyis</text></item>
<item><p>295b1</p><section>mdo sde</section><text>gsang sngags kyi tshig 'di dag smras ma thag tu de nas de'i mod la lha dang / klu dang / gnod sbyin dang / lus srul po thams cad 'khrugs te skrag nas/ sangs rgyas kyi zhing 'di na sa dang nam mkha' la gnas pa thams cad 'dar ro/ /</text></item>
<item><p>295b2</p><section>mdo sde</section><text>de nas skad cig de la sangs rgyas bcom ldan 'das thams cad kyi spyan sngar thal mo sbyar te/ lan gsum du 'di skad ces sangs rgyas thams cad la phyag 'tshal lo/ /phyag 'tshal lo/ /sangs rgyas thams cad la phyag 'tshal lo/ /gnod</text></item>
<item><p>295b3</p><section>mdo sde</section><text>sbyin gyi sde dpon chen po 'brog gnas kyis shin du mi bzad pa 'byung po thams cad kyi snying gnon pa'i gsang sngags kyi tshig rnams smras so zhes brjod do/ /'dus pa chen po rin po che tog gi gzungs las/ 'brog gnas kyi</text></item>
<item><p>295b4</p><section>mdo sde</section><text>le'u ste/ bcu gnyis pa'o// // de nas sangs rgyas bcom ldan 'das de dag bzhengs pa'i brda dang / rang rang gi sangs rgyas kyi zhing du gshegs pa'i brda bstan to/ /de nas de'i mod la thams cad dang ldan pa'i</text></item>
<item><p>295b5</p><section>mdo sde</section><text>'khor dang / sa dang nam mkha' la gnas pa'i sems can rnams kyang rab tu 'dar/ thams cad dang ldan pa'i sa 'di yang g.yos/ nam mkha' las kyang me tog gi char 'bab/ bar snang las kyang sil snyan bye ba'i sgra byung / spos</text></item>
<item><p>295b6</p><section>mdo sde</section><text>dang / bdug pa thams cad kyang shin tu byung / sangs rgyas kyi zhing thams cad kyang snang bas khyab par byas nas/ 'khor thams cad thal mo sbyar te 'khod do/ /de nas de bzhin gshegs pa tsan dan gyi dri chen po la mi mjed kyi bdag po</text></item>
<item><p>295b7</p><section>mdo sde</section><text>tshangs pas gsol pa/ bcom ldan 'das ma 'ongs pa'i dus na/ gang dag chos kyi rnam grangs 'di 'dzin pa dang / 'chang ba dang / klog pa dang / kun chub par byed pa dang / gzhan dag la yang rgya cher yang dag par rab tu bstan</text></item>
<item><p>295b8</p><section>mdo sde</section><text>pa dang / yi ger 'dri ba dang / bris nas 'chang bar bgyid pa'i sems can de dag dge ba'i rtsa ba ji tsam dang ldan par 'gyur/ sems can de dag sangs rgyas bcom ldan 'das rnams kyi/ chos du zhig gis byin gyis brlabs</text></item>
<item><p>296a1</p><section>mdo sde</section><text>par 'gyur/ de skad ces gsol pa dang / bcom ldan 'das de bzhin gshegs pa tsan dan gyi dri chen pos mi mjed kyi bdag po tshangs pa la 'di skad ces bka' stsal to/ /tshangs pa ci nas bdud kyi phyogs tshar gcad</text></item>
<item><p>296a2</p><section>mdo sde</section><text>pa dang / 'thab pa'i rnyog pa thams cad zhi bar bgyid ba dang / sems can yongs su smin par bya ba dang / dam pa'i chos yun ring du gnas par bya ba dang / lam rnam par dag par bya ba'i phyir/ sangs rgyas thams cad kyi</text></item>
<item><p>296a3</p><section>mdo sde</section><text>khams drug byin gyis brlabs so/ /de bzhin du gang ma 'ongs pa'i dus na/ chos kyi rnam grangs 'di 'dzin pa nas bris te/ 'chang ba'i bar gyi sems can de dag sangs rgyas dang / byang chub sems dpa' thams cad kyis chos</text></item>
<item><p>296a4</p><section>mdo sde</section><text>bcus byin gyis brlabs so/ /bcu gang zhe na/ tshangs pa 'di lta ste/ sangs rgyas dang / byang chub sems dpa' thams cad kyis lha dang / klu dang / gnod sbyin dang / dri za dang / lha ma yin dang / nam mkha'</text></item>
<item><p>296a5</p><section>mdo sde</section><text>lding dang / mi 'am ci dang / lto 'phye chen po dang / srin po dang / grul bum de dag la khyod kyis sems can de dag rtag tu bsrungs shig /gnod pa las zlog shig /lus dang / ngag dang / yid kyi las dge ba</text></item>
<item><p>296a6</p><section>mdo sde</section><text>la tshud cig /zas dang / skom dang / longs spyod dang / kun spyod pa mang po dang / nad med pa la mkhas pas bdag gi srog dang yang bsdos la/ sems can de dag bzung bar gyis shig /ces rig pas gtad nas</text></item>
<item><p>296a7</p><section>mdo sde</section><text>de dag gi dran pa dang / blo gros dang / rtogs pa dang / spobs pa la mkhas pas skyon med par 'gyur ro/ /de dag gi yid kyi brnag pa 'dod pa'i yon tan dang ldan pas gnas par mi 'gyur te/ de dag stong pa nyid la gnas</text></item>
<item><p>296a8</p><section>mdo sde</section><text>par 'gyur ro/ /de dag sems sa dang mtshungs shing zab mo la bzod pa dang ldan la bsdu ba'i dngos po bzhi po la yang brtson par 'gyur ro/ /dge ba'i chos la gnas nas/ sems can gyi 'khor gyi lus la snying po blangs te/ dngos po gsum</text></item>
<item><p>296b1</p><section>mdo sde</section><text>yongs su dag pa'i byang chub kyi spyod pa nyams 'og tu chud par 'gyur ro/ /ting nge 'dzin rin po che'i rgyal mtshan yang thob par 'gyur te/ ting nge 'dzin des ting nge 'dzin thams cad la rnam par spyod pa'i shes pa la yang mkhas par 'gyur</text></item>
<item><p>296b2</p><section>mdo sde</section><text>ro/ /'chi ba'i dus kyi tshe yang sems can de dag gi mdun du/ sangs rgyas bcom ldan 'das dge slong gi tshogs kyis yongs su bskor zhing / byang chub sems dpa'i tshogs kyis mdun du bdar ba 'tsho zhing gzhes la chos ston</text></item>
<item><p>296b3</p><section>mdo sde</section><text>cing bzhugs pa grangs med dpag tu med pa dag kyang mthong bar 'gyur ro/ /sangs rgyas bcom ldan 'das de dag las don dang / tshig dang yi ger ldan pa'i chos bshad pa de lta bu yang thos par 'gyur ro/ /thams cad las khyad par 'phags</text></item>
<item><p>296b4</p><section>mdo sde</section><text>pa zang zing med pa'i dga' ba dang / mchog tu dga' ba'i bar du thob nas/ las kyi sgrib pa mi dge ba de dag thams cad/ rnam par shes pa tha ma la chos dang ldan pas mgo mnyam du 'gag par 'gyur ro/ /ji ltar bsams pa bzhin</text></item>
<item><p>296b5</p><section>mdo sde</section><text>du sangs rgyas kyi zhing yongs su dag par brdzus te skye bar 'gyur zhing / sangs rgyas kyi zhing gang na/ sangs rgyas bcom ldan 'das dag 'tsho zhing gzhes la bzhugs te/ theg pa chen po'i gtam 'ba' zhig 'chad pa'i sangs rgyas kyi zhing</text></item>
<item><p>296b6</p><section>mdo sde</section><text>der sems can de dag theg pa chen po la gnas shing / sgrib pa med pa'i ye shes dang ldan pa/ sems nam mkha' dang mtshungs pa'i sems can de dag dang 'grogs par 'gyur te/ ring por mi thogs par yon tan de dag dang ldan par 'gyur ro/ /</text></item>
<item><p>296b7</p><section>mdo sde</section><text>sems can de dag rang gi smon lam ma gtogs par/ phyin chad nyon mongs pa can/ snyigs ma lnga dang ldan pa'i sangs rgyas kyi zhing rnams su skye bar mi 'gyur te/ myur du bla na med pa yang dag par rdzogs pa'i byang chub mngon par rdzogs</text></item>
<item><p>296b8</p><section>mdo sde</section><text>par 'tshang rgya bar 'gyur ro/ /tshangs pa da ltar dang / ma 'ongs pa'i dus na/ dam pa'i chos kyi tshul 'di 'bar bar byed cing / gzungs kyi phyag rgya'i chos kyi rnam grangs 'di 'dzin pa nas/ glegs bam la bris te 'chang ba'i bar gyi</text></item>
<item><p>297a1</p><section>mdo sde</section><text>sems can de dag thams cad sangs rgyas bcom ldan 'das rnams kyis/ chos bcu po de dag gis byin gyis brlabs par 'gyur ro/ /de dag ni sangs rgyas dang / byang chub sems dpa' thams cad kyis byin gyis brlabs</text></item>
<item><p>297a2</p><section>mdo sde</section><text>pa ste/ nye ba'i nyon mongs pa thams cad las rnam par grol ba'i/ byang chub sems dpa' sems dpa' chen por 'gyur ro/ /de nas bcom ldan 'das de bzhin gshegs pa shAkya thub pas brgya byin dang / tshangs pa dang /</text></item>
<item><p>297a3</p><section>mdo sde</section><text>'jig rten skyong ba rnams la bka' stsal pa/ kye grogs po dag sangs rgyas bcom ldan 'das gang su phyogs bcu nas 'dir byon pa de dag thams cad kyis khyed la thugs rje ba dang / 'jig rten gyi khams 'dir phyi rol gyi dngos po</text></item>
<item><p>297a4</p><section>mdo sde</section><text>rnam par sbyangs pa dang / sems can thams cad yongs su smin par bya ba dang / byang chub kyi spyod pa rab tu bstan pa dang / bdud kyi phyogs pham par bya ba dang / chos kyi rgyal mtshan bsgreng ba dang / sangs rgyas kyi bya ba ma lus par</text></item>
<item><p>297a5</p><section>mdo sde</section><text>bstan pa dang / dkon mchog gsum gyi rigs rgyun mi 'chad par bya ba dang / nad thams cad rab tu zhi bar bya ba dang / ma rungs pa thams cad bzlog pa dang / 'jig pa thams cad las bsrung ba dang / lta ba ngan pa thams</text></item>
<item><p>297a6</p><section>mdo sde</section><text>cad spang ba dang / byang chub kyi lam la gzud pa dang / de bzhin gshegs pa'i stobs bcu yongs su rdzogs par bya ba dang / las dang nyon mongs pa thams cad zad par bya ba'i phyir ngo mtshar zhing rmad du byung ba sngon ma thos pa</text></item>
<item><p>297a7</p><section>mdo sde</section><text>gzungs kyi tshig zab mo rab tu dbye ba la 'jug pa'i chos kyi rnam grangs 'di lta bu 'di bshad de/ des chags pa med pa'i gzungs la spobs pa dang / ye shes nam mkha' dang mtshungs pa la gzud pa dang / tshul gcig pa'i</text></item>
<item><p>297a8</p><section>mdo sde</section><text>thams cad mkhyen pa'i ye shes thob par bya ba'i phyir/ khyim dang / grong dang / grong khyer dang / yul bsrung ba nas gling bzhi bsrung ba dang / lha dang / klu dang / mi dang / mi ma yin pa bsrung ba dang /</text></item>
<item><p>297b1</p><section>mdo sde</section><text>'bru dang / sman dang / lo ma dang / me tog dang / 'bras bu dang / lo tog rnams bsrung ba dang / chos smra ba dang / chos nyan pa'i bar dag bsrung bar 'gyur ro/ /grogs po dag sangs rgyas kyi zhing 'dir sangs rgyas</text></item>
<item><p>297b2</p><section>mdo sde</section><text>bcom ldan 'das rnams kyis chos kyi rnam grangs 'di las dngos po re re yang snying rje chen po la 'jug pa'i ye shes kyi rgyu 'thun pa rnam pa bcus byin gyis brlabs so/ /grogs po dag dge ba'i chos thams cad byin gyis brlabs</text></item>
<item><p>297b3</p><section>mdo sde</section><text>pa'i phyir sangs rgyas dang / byang chub sems dpa' thams cad kyis sangs rgyas kyi zhing ma lus pa yongs su spyod do/ /sangs rgyas kyi zhing 'di ni sangs rgyas kyi zhing du skyes pa thams cad kyi mchod rten du gyur pa/ bla ma'i gnas</text></item>
<item><p>297b4</p><section>mdo sde</section><text>ston par kun gyis bkur ba/ phyag bya ba'i gnas su gyur pa ste/ 'di ltar mtshams med pa lnga byed pa/ mi dge ba'i rtsa ba dang ldan pa dag kyang / las kyi sgrib pa yid du mi 'ong ba'i 'bras bu de dag ma lus par yongs su byang</text></item>
<item><p>297b5</p><section>mdo sde</section><text>bar 'gyur ro/ /de dag thams cad las kyi sgrib pa spangs nas/ dge ba'i chos rnams la gnas par 'gyur te/ grogs po dag de lta bu ni/ sangs rgyas bcom ldan 'das rnams kyi skyes bu'i mthu chen po'o/ /grogs</text></item>
<item><p>297b6</p><section>mdo sde</section><text>po dag khyed kyis sangs rgyas kyi zhing 'dir sti stang du byas te/ dam pa'i chos 'di gzung bar bya/ bsrung bar bya'o/ /dam pa'i chos 'di 'dzin pa'i gang zag khyim na gnas pa dang / rab tu byung ba dang / chos la nan tan byed pa rnams kyang</text></item>
<item><p>297b7</p><section>mdo sde</section><text>bsrung bar bya'o/ /de ltar na khyed la phan pa dang bde bar 'gyur ro/ /de nas bcom ldan 'das de bzhin gshegs pa me tog gi rgyal mtshan gyis de'i tshe chos kyi rnam grangs 'di'i yon tan dang / phan yon rab tu rdzogs par</text></item>
<item><p>297b8</p><section>mdo sde</section><text>bya ba'i phyir 'di skad ces bka' stsal to/ /gang gis zhing kun gser gyis rab tu bkang nas ni/ /skyob pa mgon po dag la mchod pa phul ba bas/ /gang zhig dam pa mchog gi mdo 'di 'dzin byed na/ /'jigs med des ni bsod nams</text></item>
<item><p>298a1</p><section>mdo sde</section><text>dpag tu med pa 'thob/ /de nas de bzhin gshegs pa rin chen gdugs kyi dpal gyis kyang 'di skad ces bka' stsal to/ /brgya tshad pa yi gser rnams las/ /gang gA'i klung gi bye ma snyed/ /khyu mchog thub la phul bas ni/ /</text></item>
<item><p>298a2</p><section>mdo sde</section><text>mdo 'di'i bsod nams mtshungs mi thob/ /de nas de bzhin gshegs pa ri bo brtsegs kyis kyang 'di skad ces bka' stsal to/ /me tog tshogs kyi gdugs mchog sprin rnams kyis ni nam mkha' khebs byas te/ /gang gis</text></item>
<item><p>298a3</p><section>mdo sde</section><text>mchod phyir dga' mgu'i yid kyis sangs rgyas rnams la phul ba bas/ /gang zhig phyin chad zad 'gyur 'jigs ldan dus na mdo 'di 'dzin byed na/ /de yi bsod nams tshad dag sems can kun gyis brjod par mi nus so/ /de nas</text></item>
<item><p>298a4</p><section>mdo sde</section><text>bcom ldan 'das de bzhin gshegs pa shAkya thub pas kyang 'di skad ces bka' stsal to/ /thub pa'i spyan sngar mar me'i snying po dri zhim til gyis byugs pa ri rab tsam/ /mar me bus pa 'dzum pa'i bzhin gyis gus par bskal pa</text></item>
<item><p>298a5</p><section>mdo sde</section><text>bye bar bzung ba bas/ /gang gzhan la la bsod nams 'dod pa bsgribs pa srabs par smon pa de dag gis/ /zad pa'i dus tshe 'khor du mdo sde'i gtam byas pa ni bsod nams khyad par 'phags/ /de nas de bzhin gshegs</text></item>
<item><p>298a6</p><section>mdo sde</section><text>pa mi 'khrugs pas kyang 'di skad ces bka' stsal to/ /blo gros 'chang ba gang gis bzod pa bsgom zhing rtag tu brtson 'grus rtsom/ /rtag tu bsam gtan gzhol zhing mnyam bzhag lus kyis shes rab spel ba bas/ /zad</text></item>
<item><p>298a7</p><section>mdo sde</section><text>pa'i dus ngan tshe na gang zhig dam chos phyag rgya 'di 'dzin pa/ /de yi bzod dang brtson 'grus 'di ni mtshungs med shes rab gzhal du med/ /de nas de bzhin gshegs pa ting nge 'dzin rdul dang bral ba'i stobs kyis rnam par gnon</text></item>
<item><p>298a8</p><section>mdo sde</section><text>pas kyang 'di skad ces bka' stsal to/ /gang gis mdo 'di bshad nas bzung dang mngon par bris pa dang / /gzhan dag 'dzin bcug gus par rtag tu klog pa dang / /bdug pa me tog phreng ba gos mchog rnams kyis mchod/ /</text></item>
<item><p>298b1</p><section>mdo sde</section><text>bsod nams gang thob de ni brjod par mi nus so/ /de nas sangs rgyas bcom ldan 'das tshad med grangs med pa de dag gis/ mdo sde 'di'i bsngags pa dang / yon tan dang / phan yon dpag tu med par brjod</text></item>
<item><p>298b2</p><section>mdo sde</section><text>nas brgya byin dang / tshangs pa dang / 'jig rten skyong ba de dag la bos te/ 'di skad ces bka' stsal to/ /kye grogs po dag las kyi sgrib pa dang / nyon mongs pa thams cad byang bar byed pa/ phyi ma'i</text></item>
<item><p>298b3</p><section>mdo sde</section><text>dus na gang thos pa tsam gyis kyang / sems can rnams kyi las kyi sgrib pa dang / nyon mongs pa thams cad zad par 'gyur ba'i/ chos kyi rnam grangs 'di zung shig /bcom ldan 'das kyis de skad ces</text></item>
<item><p>298b4</p><section>mdo sde</section><text>bka' stsal nas/ /thams cad dang ldan pa'i 'khor dang / lha dang / mi dang / lha ma yin dang / dri zar bcas pa'i 'jig rten yid rangs te/ bcom ldan 'das kyis gsungs pa la mngon par bstod do/ /</text></item>
<item><p>298b5</p><section>mdo sde</section><text>'dus pa chen po rin po che tog gi gzungs las/ mthar phyin pa'i le'u ste/ bcu gsum pa'o/ /</text></item>
<item><p>298b6</p><section>mdo sde</section><text>'phags pa 'dus pa chen po rin po che tog gi gzungs zhes bya ba theg pa chen po'i mdo/ rdzogs s+ho// // rgya gar gyi mkhan po shI len dra bo d+hi dang / zhu chen gyi lo tsa ba</text></item>
<item><p>298b7</p><section>mdo sde</section><text>ban de ye shes sdes zhus te/ skad gsar chad kyis kyang bcos nas gtan la phab pa/ / @#/ /rgya gar skad du/ Ar+ya badzra maN+Da nA ma d+hA ra NI ma hA yA na sU tra/ bod skad du/ 'phags pa</text></item>
<item><p>298b8</p><section>mdo sde</section><text>rdo rje'i snying po'i gzungs zhes bya ba theg pa chen po'i mdo/ sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das gangs</text></item>
<item><p>299a1</p><section>mdo sde</section><text>kyi ri dang nye ba sna tshogs kyi grong gi rtswa'i spyil po na/ dge slong stong du tshang ba'i dge slong gi dge 'dun chen po dang / thabs gcig tu bzhugs te/ de nas bcom ldan 'das bsod snyoms kyi zan phyis</text></item>
<item><p>299a2</p><section>mdo sde</section><text>len pa spangs te/ rtswa'i spyil por skyil mo krung bcas nas sku drang por bsrang ste/ dran pa mngon du bzhag nas bzhugs so/ /de nas de'i tshe bcom ldan 'das chos thams cad la mnyam pa nyid du gnas pa</text></item>
<item><p>299a3</p><section>mdo sde</section><text>zhes bya ba'i ting nge 'dzin la snyoms par zhugs so/ /bcom ldan 'das snyoms par zhugs ma thag tu/ dge slong gi dge 'dun thams cad kyis bcom ldan 'das da ltar ga la bzhugs pa'i sku ma mthong ngo / /de nas</text></item>
<item><p>299a4</p><section>mdo sde</section><text>sangs rgyas kyi mthus lha rnams kyi dbang po brgya byin dang / mi mjed kyi bdag po tshangs pa dang / gnas gtsang ma'i ris kyi lha'i bu sum khri nyis stong bcom ldan 'das ga la ba der dong ngo / /de nas lha rnams kyi dbang</text></item>
<item><p>299a5</p><section>mdo sde</section><text>po brgya byin dang / mi mjed kyi bdag po tshangs pa 'di snyam du/ bcom ldan 'das da ltar gang na bzhugs snyam du sems pa dang / bcom ldan 'das rtswa'i spyil po'i nang na ting nge 'dzin la snyoms par zhugs pa de dag gis mthong</text></item>
<item><p>299a6</p><section>mdo sde</section><text>ngo / /mthong nas bcom ldan 'das ga la ba der dong ste/ bcom ldan 'das kyi spyan sngar cang mi smra bar skyil mo krung bcas te 'khod do/ /gnas gtsang ma'i ris kyi lha'i bu rnams kyang cang mi smra bar bcom ldan 'das kyi</text></item>
<item><p>299a7</p><section>mdo sde</section><text>spyan snga de nyid du skyil mo krung bcas te 'khod do/ /de nas de'i tshe bcom ldan 'das kyis 'di lta bu'i rdzu 'phrul mngon par 'du mdzad pa mngon par mdzad do/ /ji lta bu'i rdzu 'phrul mngon par 'du mdzad pa mngon par mdzad pas/</text></item>
<item><p>299a8</p><section>mdo sde</section><text>stong gsum gyi stong chen po'i 'jig rten gyi khams na/ byang chub sems dpa'i theg pa pa'i gang zag theg pa la gsar du yang dag par zhugs pa 'am/ theg pa la yang dag par zhugs nas ring du</text></item>
<item><p>299b1</p><section>mdo sde</section><text>lon pa 'am/ phyir mi ldog pa'am/ skye ba gcig gis thogs pa yang rung ste/ ji snyed 'khod pa de dag thams cad sna tshogs kyi grong ga la ba dang / rtswa'i spyil po ga la ba der dong ste phyin pa dang / sangs rgyas kyi mthus</text></item>
<item><p>299b2</p><section>mdo sde</section><text>mi gang tsam gyi bar snang la skyil mo krung bcas te 'khod do/ /de nas de'i tshe 'jam dpal gzhon nur gyur pas/ sems can thams cad kyi sems mgu bar byed pa zhes bya ba'i ting nge 'dzin la snyoms par zhugs so/ /de nas</text></item>
<item><p>299b3</p><section>mdo sde</section><text>'jam dpal gzhon nur gyur pa ting nge 'dzin 'di la snyoms par zhugs ma thag tu 'khor de dag thams cad sems rab tu dga' ba dang / sems mgu ba dang / sems rangs pa dang / sems shin du tshim pa skyes so/ /de nas de'i</text></item>
<item><p>299b4</p><section>mdo sde</section><text>tshe byang chub sems dpa' byams pas chos thams cad rab tu zhi ba zhes bya ba'i ting nge 'dzin la snyoms par zhugs so/ /byang chub sems dpa' byams pa ting nge 'dzin de la snyoms par zhugs ma thag tu 'khor de dag thams cad kyi dbang po</text></item>
<item><p>299b5</p><section>mdo sde</section><text>rnams rab tu zhi bar gnas so/ /de nas byang chub sems dpa' rin po che'i tog ces bya ba/ /byang chub sems dpa' drug khri nyis stong dang / lhan cig tu sna tshogs kyi grong ga la ba dang / rtswa'i spyil po ga la ba der</text></item>
<item><p>299b6</p><section>mdo sde</section><text>song ste/ phyin ma thag tu bdag nyid steng gi nam mkha' bar snang la 'dug pa snyam du shes te/ de steng gi nam mkha' de nyid la skyil mo krung bcas te 'dug go/ /de nas de'i tshe byang chub sems dpa' rin po che'i tog bkod pa</text></item>
<item><p>299b7</p><section>mdo sde</section><text>chen po zhes bya ba'i ting nge 'dzin la snyoms par zhugs so/ /byang chub sems dpa' rin po che'i tog ting nge 'dzin de la snyoms par zhugs ma thag tu de nas bar snang thams cad me tog ud pa la dang / pad ma dang / ku mu da</text></item>
<item><p>299b8</p><section>mdo sde</section><text>dang / pad ma dkar pos kun du khebs nas/ nyi ma dang / zla ba rnams kyi 'od kyang mi snang bar gyur to/ /de nas byang chub sems dpa' 'phags pa spyan ras gzigs dbang phyug /byang chub sems</text></item>
<item><p>300a1</p><section>mdo sde</section><text>dpa' drug khri nyi stong dang lhan cig tu steng gi nam mkha' las sna tshogs kyi grong khyer ga la ba dang / bcom ldan 'das ga la ba der song ste phyin ma thag tu/ byang chub sems dpa' spyan ras gzigs dbang phyug</text></item>
<item><p>300a2</p><section>mdo sde</section><text>sa la 'dug ma nus nas/ de byang chub sems dpa' lhag ma de dag dang / lhan cig tu steng gi bar snang nam mkha' la skyil mo krung bcas te 'dug go/ /'dug ma thag tu de'i tshe byang chub sems dpa' spyan ras gzigs dbang</text></item>
<item><p>300a3</p><section>mdo sde</section><text>phyug sems can thams cad kyi nyon mongs pa 'joms pa zhes bya ba'i ting nge 'dzin la snyoms par zhugs so/ /byang chub sems dpa' spyan ras gzigs dbang phyug /ting nge 'dzin de la snyoms par zhugs ma thag tu de nas 'khor</text></item>
<item><p>300a4</p><section>mdo sde</section><text>de dag thams cad kyi 'dod chags dang / zhe sdang dang / gti mug dang / nyon mongs pa thams cad rab tu zhi bar gyur to/ /de nas de'i tshe bcom ldan 'das steng gi bar snang la 'phags nas 'dzum pa mdzad do/ /de nas bcom ldan 'das kyi</text></item>
<item><p>300a5</p><section>mdo sde</section><text>zhal gyi sgo nas 'od zer kha dog du ma 'di lta ste/ sngon po dang / ser po dang / dmar po dang / dkar po dang / btsod ka dang / shel dang / dngul gyi kha dog lta bu dag byung ngo / /de nas de'i tshe 'jam dpal gzhon nur gyur pas steng gi bar snang la</text></item>
<item><p>300a6</p><section>mdo sde</section><text>gos phrag pa gcig tu bgos te/ pus mo g.yas pa'i lha nga bar snang de nyid la btsugs nas/ bcom ldan 'das ga la ba de logs su thar mo sbyar ba btud nas/ bcom ldan 'das la 'di skad ces gsol to/ /bcom ldan 'das</text></item>
<item><p>300a7</p><section>mdo sde</section><text>'dzum pa mdzad pa'i rgyu ni gang lags/ rkyen ni gang lags/ bcom ldan 'das kyis bka' stsal pa/ 'jam dpal bar snang 'dir sangs rgyas khri rnams kyis byang chub sems dpa' rnams la rdo rje'i snying po'i gzungs shes bya ba bshad de/</text></item>
<item><p>300a8</p><section>mdo sde</section><text>yang dag par rab tu bstan to/ /'jam dpal gyis gsol pa/ bcom ldan 'das kyis da yang byang chub sems dpa' 'di rnams la rdo rje'i snying po'i gzungs bshad du gsol/ bcom ldan 'das kyis bka' stsal pa/ 'jam dpal chog go/ /</text></item>
<item><p>300b1</p><section>mdo sde</section><text>rdo rje'i snying po'i gzungs la byang chub kyang med/ sangs rgyas kyi chos rnams kyang med na/ byang chub sems dpa' 'di dag ni byang chub mngon par rdzogs par 'tshang rgya bar 'dod do/ /rdo rje'i snying po'i gzungs la 'khor ba yang med/ mya ngan</text></item>
<item><p>300b2</p><section>mdo sde</section><text>las 'das pa yang med na/ byang chub sems dpa' 'di dag ni yongs su mya ngan las 'da' bar 'dod do/ /rdo rje'i snying po'i gzungs la dge ba yang med/ mi dge ba yang med na/ byang chub sems dpa' 'di dag ni mi dge ba spong bar 'dod do/ /</text></item>
<item><p>300b3</p><section>mdo sde</section><text>rdo rje'i snying po'i gzungs la pha rol yang med/ tshu rol yang med na/ 'di dag ni pha rol tu 'gro bar 'dod do/ /rdo rje'i snying po'i gzungs la zhing yang med/ zhing yongs su grub pa yang med na/ 'di dag ni zhing yongs su bsgrub par</text></item>
<item><p>300b4</p><section>mdo sde</section><text>'dod do/ /rdo rje'i snying po'i gzungs la bdud kyang med/ bdud du gdags pa yang med na/ 'di dag ni bdud 'dul bar 'dod do/ /rdo rje'i snying po'i gzungs la nyan thos kyang med/ nyan thos su gdags pa yang med na/ 'di dag</text></item>
<item><p>300b5</p><section>mdo sde</section><text>ni nyan thos kyi chos las 'da' bar 'dod do/ /rdo rje'i snying po'i gzungs la rang sangs rgyas kyang med de/ rang sangs rgyas su gdags pa yang med na/ 'di dag ni rang sangs rgyas kyi chos las 'da' bar 'dod do/ /rdo rje'i snying po'i gzungs la</text></item>
<item><p>300b6</p><section>mdo sde</section><text>sems can yang med/ sems can du gdags pa yang med na/ 'di dag ni sems can rnams yongs su mya ngan las bzla bar 'dod do/ /rdo rje'i snying po'i gzungs la don kyang med/ don ma yin pa yang med na/ 'di dag ni don byed par</text></item>
<item><p>300b7</p><section>mdo sde</section><text>'dod do/ /rdo rje'i snying po'i gzungs la 'dod chags kyang med/ 'dod chags su gdags pa yang med na/ 'di dag ni 'dod chags spong bar 'dod do/ /rdo rje'i snying po'i gzungs la zhe sdang yang med/ zhe sdang du gdags pa yang med na/ 'di dag ni</text></item>
<item><p>300b8</p><section>mdo sde</section><text>zhe sdang spong bar 'dod do/ /rdo rje'i snying po'i gzungs la gti mug kyang med/ gti mug tu gdags pa yang med na/ 'di dag ni gti mug spong bar 'dod do/ /rdo rje'i snying po'i gzungs la shes pa yang med/ mi shes pa yang med na/</text></item>
<item><p>301a1</p><section>mdo sde</section><text>'di dag ni shes pa mngon sum du byed par 'dod do/ /rdo rje'i snying po'i gzungs la kun nas nyon mongs pa yang med/ kun nas nyon mongs par gdags pa yang med na/ 'di dag ni kun nas nyon mongs pa spong bar 'dod do/ /</text></item>
<item><p>301a2</p><section>mdo sde</section><text>rdo rje'i snying po'i gzungs la rnam par byang ba yang med/ rnam par byang bar gdags pa yang med/ 'dul ba yang med/ 'dul ba ma yin pa yang med/ byams pa yang med/ snying rje yang med/ dga' ba yang med/ btang snyoms</text></item>
<item><p>301a3</p><section>mdo sde</section><text>kyang med/ sbyin pa yang med/ ser sna yang med/ tshul khrims kyang med/ 'chal ba'i tshul khrims kyang med/ bzod pa yang med/ gnod sems kyang med/ brtson 'grus kyang med/ le lo yang med/ bsam</text></item>
<item><p>301a4</p><section>mdo sde</section><text>gtan yang med/ rnam par g.yeng ba yang med/ shes rab kyang med/ 'chal ba'i shes rab kyang med/ ltung ba yang med/ mi ltung ba yang med/ nyan thos kyang med/ rang sangs rgyas kyang med/ de bzhin gshegs</text></item>
<item><p>301a5</p><section>mdo sde</section><text>pa yang med/ chos kyang med/ chos ma yin pa yang med/ zab mo ma yin pa yang med/ sla ba yang med/ shes pa yang med/ mi shes pa yang med/ thob pa yang med/ mngon par rtogs pa yang med/ 'khor ba yang med/</text></item>
<item><p>301a6</p><section>mdo sde</section><text>mya ngan las 'das pa yang med/ dran pa nye bar gzhag pa rnams kyang med/ yang dag par spong ba rnams kyang med/ rdzu 'phrul gyi rkang pa rnams kyang med/ dbang po rnams kyang med/ stobs rnams kyang med/ byang chub kyi yan lag</text></item>
<item><p>301a7</p><section>mdo sde</section><text>rnams kyang med/ lam yang med do/ /'jam dpal rdo rje'i snying po'i gzungs thob par 'dod pa'i byang chub sems dpas so so'i skye bo'i chos rnams la gnas par mi bya'o/ /so so'i skye bo'i chos rnams gzung bar mi bya/ dor</text></item>
<item><p>301a8</p><section>mdo sde</section><text>bar mi bya/ rnam par bsgrub par mi bya/ 'da' bar mi bya/ 'pho bar mi bya/ btang snyoms su gnas par mi bya/ bsam par mi bya/ mngon par 'byung bar mi bya/ le lor mi bya/ chags par mi bya/ mi chags par mi bya/</text></item>
<item><p>301b1</p><section>mdo sde</section><text>yongs su yi chad par mi bya/ reg par mi bya'o/ /so so skye bo'i chos rnams la kun nas nyon mongs par 'du shes bskyed par mi bya/ sbyin par 'du shes bskyed par mi bya/ btang bar 'du shes bskyed par mi bya'o/ /</text></item>
<item><p>301b2</p><section>mdo sde</section><text>so so skye bo'i chos rnams kyang sangs rgyas kyi chos su ma gtogs par blta bar mi bya/ sangs rgyas kyi chos rnams so so skye bo'i chos rnams dang sbyar bar mi bya/ so so skye bo'i chos rnams dang sangs rgyas kyi chos rnams sbyar</text></item>
<item><p>301b3</p><section>mdo sde</section><text>bar mi bya/ so so skye bo'i chos rnams dmigs par mi bya/ nyan thos kyi chos rnams dang / rang sangs rgyas kyi chos rnams sbyar bar mi bya'o/ /sangs rgyas kyi chos rnams kyang gzung bar mi bya/ so so skye bo'i chos rnams kyang</text></item>
<item><p>301b4</p><section>mdo sde</section><text>dor bar mi bya/ so so skye bo'i chos rnams bsrung bar mi bya/ sangs rgyas kyi zhing yongs su dag pa la yang gnas par mi bya ste/ smon lam yang mi gtong ngo / /de ci'i phyir zhe na/ 'jam dpal rdo rje'i snying po'i gzungs ni rnam par mi rtog</text></item>
<item><p>301b5</p><section>mdo sde</section><text>pa ste/ 'dod chags su yang dag par 'du ba/ zhe sdang du yang dag par 'du ba/ gti mug tu yang dag par 'du ba/ bud med du yang dag par 'du ba/ skyes par yang dag par 'du ba/ lhar yang dag par 'du ba/ klur yang dag par</text></item>
<item><p>301b6</p><section>mdo sde</section><text>'du ba/ gnod sbyin du yang dag par 'du ba/ dri zar yang dag par 'du ba/ lha ma yin du yang dag par 'du ba/ nam mkha' lding du yang dag par 'du ba/ lto 'phye chen por yang dag par 'du ba/ sangs rgyas su yang dag par</text></item>
<item><p>301b7</p><section>mdo sde</section><text>'du ba/ chos su yang dag par 'du ba/ dge 'dun du yang dag par 'du ba/ nyan thos su yang dag par 'du ba/ rang sangs rgyas su yang dag par 'du ba/ sems can dmyal bar yang dag par 'du ba/ dud 'gro'i skye</text></item>
<item><p>301b8</p><section>mdo sde</section><text>gnas su yang dag par 'du ba/ gshin rje'i 'jig rten du yang dag par 'du ba/ ngan par yang dag par 'du ba/ bzang por yang dag par 'du ba/ sar yang dag par 'du ba/ chur yang dag par 'du ba/</text></item>
<item><p>302a1</p><section>mdo sde</section><text>mer yang dag par 'du ba/ rlung du yang dag par 'du ba/ mig tu yang dag par 'du ba/ rna bar yang dag par 'du ba/ snar yang dag par 'du ba/ lcer yang dag par 'du ba/ lus su yang dag par 'du ba/ yid du</text></item>
<item><p>302a2</p><section>mdo sde</section><text>yang dag par 'du ba ste/ 'jam dpal rdo rje'i snying po'i gzungs ni chos thams cad du yang dag par 'du ba'o/ /'jam dpal 'di lta ste/ dper na shar phyogs kyi nam mkha'i khams gang yin pa dang / lho phyogs kyi gang yin</text></item>
<item><p>302a3</p><section>mdo sde</section><text>pa dang / nub phyogs kyi gang yin pa dang / byang phyogs kyi gang yin pa dang / 'og gi gang yin pa dang / steng gi nam mkha'i khams gang yin pa de dag thams cad nam mkha'i khams su yang dag par 'du bar 'gyur ba de bzhin du 'jam</text></item>
<item><p>302a4</p><section>mdo sde</section><text>dpal rdo rje'i snying po'i gzungs 'di yang chos thams cad du yang dag par 'du bar 'gyur ro/ /de skad ces bka' stsal pa dang / 'jam dpal gzhon nur gyur pas/ bcom ldan 'das la 'di skad ces gsol to/ /bcom ldan 'das ji</text></item>
<item><p>302a5</p><section>mdo sde</section><text>ltar na 'dod chags gzungs kyi gzhi lags/ bcom ldan 'das kyis bka' stsal pa/ 'jam dpal 'dod chags 'dod chags shes bya ba ni shar phyogs nas 'ongs te sems can rnams la kun nas nyon mongs par byed pa ma yin/ lho phyogs</text></item>
<item><p>302a6</p><section>mdo sde</section><text>nas ma yin/ nub phyogs nas ma yin/ byang phyogs nas ma yin/ 'og nas ma yin/ steng gi phyogs nas ma 'ongs te/ sems can rnams la kun nas nyon mongs par byed pa ma yin no/ /nang nas skyes te/ sems can rnams la kun nas nyon</text></item>
<item><p>302a7</p><section>mdo sde</section><text>mongs par byed pa ma yin/ phyi rol nas kyang ma yin no/ /'jam dpal gal te 'dod chags nang nas langs te sems can rnams la kun nas nyon mongs par byed na ni/ de'i phyir sems can rnams kun nas nyon mongs pa can nyid du 'gyur te/ phyis kyang chos</text></item>
<item><p>302a8</p><section>mdo sde</section><text>mngon par rtogs par mi 'gyur ro/ /'jam dpal chos ni mi 'ong mi 'gro/ nang na mi 'dug /phyi rol na yang mi 'dug /gnyis ka med par yang mi 'dug ste/ de la bgrang ba gang yang med de/ des na 'dod chags ni gzungs kyi gzhi zhes bya'o/ /zhe sdang ni</text></item>
<item><p>302b1</p><section>mdo sde</section><text>gzungs kyi gzhi'o/ /'jam dpal gyis gsol pa/ bcom ldan 'das ji ltar na zhe sdang gzungs kyi gzhi lags/ bcom ldan 'das kyis bka' stsal pa/ 'jam dpal zhe sdang ni ca co bton pa las 'byung ste/ ca co bton pa de ni</text></item>
<item><p>302b2</p><section>mdo sde</section><text>'das pa yang ma yin/ ma 'ongs pa yang ma yin/ da ltar byung ba yang ma yin no/ /'jam dpal gal te 'das pa las chos rnams byung du zin na rtag par 'gyur ro/ /'jam dpal ma 'ongs pa'i rkyen rnams las kyang zhe sdang 'byung ba med do/ /da ltar gyi</text></item>
<item><p>302b3</p><section>mdo sde</section><text>rkyen kyang 'dug pa med cing ma 'gags pa'o/ /'jam dpal chos gang 'das pa las ma byung / ma 'ongs pa las kyang ma yin/ da ltar gyi las kyang ma yin pa de ni dus gsum yongs su dag pa'i gzungs kyi gzhi zhes bya'o/ /'jam dpal gti</text></item>
<item><p>302b4</p><section>mdo sde</section><text>mug ni gzungs kyi gzhi'o/ /gsol pa/ bcom ldan 'das ji ltar na gti mug gzungs kyi gzhi lags/ bcom ldan 'das kyis bka' stsal pa/ 'jam dpal gti mug ni ma rig pa las byung ste/ ma rig pa de yang sa'i khams</text></item>
<item><p>302b5</p><section>mdo sde</section><text>dang ma 'dres/ chu'i khams dang ma yin/ me'i khams dang ma yin/ rlung gi khams dang ma yin/ nam mkha'i khams dang ma yin/ rnam par shes pa'i khams dang ma 'dres pa'o/ /'jam dpal ma 'dres pa'i chos ni kun</text></item>
<item><p>302b6</p><section>mdo sde</section><text>nas nyon mongs pa can du mi 'gyur zhing rnam par byang bar mi 'gyur ro/ /'jam dpal gal te ma 'dres pa'i chos de kun nas nyon mongs pa can du 'gyur ba'am/ rnam par byang bar 'gyur du zin na/ nam mkha' yang kun nas nyon mongs pa can du</text></item>
<item><p>302b7</p><section>mdo sde</section><text>'gyur zhing rnam par byang bar 'gyur ro/ /de ci'i phyir zhe na/ 'jam dpal nam mkha' ni chos gang dang yang ma 'dres pa ste/ 'jam dpal gang ma rig pa dang ma 'dres pa/ mi 'pho ba/ 'dul ba ma yin pa/ yod pa ma yin pa/</text></item>
<item><p>302b8</p><section>mdo sde</section><text>ma byung ba/ dngos po med pa/ mi mthong ba/ mi snang ba/ gzung du med pa/ ma bcings pa/ ma grol ba/ tshad med pa/ ya ma brla/ gsob/ stong pa ni kun nas nyon mongs pa zhe 'am/ rnam par byang ba zhes</text></item>
<item><p>303a1</p><section>mdo sde</section><text>brjod par bya 'am/ gsol pa/ bcom ldan 'das de ni ma lags so/ /bka' stsal pa/ 'jam dpal ma rig pa ma rig pa zhes de bzhin gshegs pas bstan pa de'i thog ma med do/ /rtag tu gcig pa nyid kyang med do/ /</text></item>
<item><p>303a2</p><section>mdo sde</section><text>thog ma'i mtha' yang med/ tha ma'i mtha' yang med/ da ltar byung ba yang med de/ de nas ma rig pa zhes bya'o/ /'jam dpal chos gang med cing mi rnyed/ rnam par mi rig /mi snang / mi chags/ rnam par mi chags/ zhe</text></item>
<item><p>303a3</p><section>mdo sde</section><text>mi sdang / gti mi mug pa ste/ chos gang la yang kun nas nyon mongs pa 'am/ rnam par byang ba 'am/ sgrib pa'i bya ba byed dam/ gsol pa/ bcom ldan 'das de ni ma lags so/ /bde bar gshegs pa de ni ma lags</text></item>
<item><p>303a4</p><section>mdo sde</section><text>so/ /bcom ldan 'das gal te de ni ma rig pa'i chos gang la yang kun nas nyon mongs pa 'am/ rnam par byang ba 'am/ sgrib pa'i bgyi ba mi bgyid na/ ji ltar na bcom ldan 'das kyis ma rig pa kun nas nyon mongs pa zhes bka' stsal/</text></item>
<item><p>303a5</p><section>mdo sde</section><text>bcom ldan 'das kyis bka' stsal pa/ 'jam dpal 'di lta ste dper na/ gtsub shing dang gtsub stan la yang brten/ mi'i lag pas gtsub pa la yang brten nas du ba 'byung zhing me mngon par 'grub ste/ me de yang gtsub shing la yang mi</text></item>
<item><p>303a6</p><section>mdo sde</section><text>gnas/ mi'i lag pas gtsubs pa la yang mi gnas so/ /'jam dpal de bzhin du skyes bu gang zag rmongs pa la 'dod chags dang / zhe sdang dang / gti mug gis yongs su gdung ba med pa 'byung ste/ yongs su gdung ba de yang</text></item>
<item><p>303a7</p><section>mdo sde</section><text>nang na yang mi gnas/ phyi rol na yang mi gnas/ gnyi ga med par yang mi gnas mod kyi/ 'jam dpal 'on kyang gti mug ces bya'o/ /de ci'i phyir zhe na/ 'jam dpal chos thams cad ni shin du grol ba yin pa'i phyir te/ chos gang shin du</text></item>
<item><p>303a8</p><section>mdo sde</section><text>grol ba de ni gzungs kyi gzhi zhes bya'o/ /de nas bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das byang chub sems dpa' chos kyi sgo gang dang ldan na/ thams cad kyi rjes su song ba'i</text></item>
<item><p>303b1</p><section>mdo sde</section><text>gzungs thob par 'gyur ba'i chos kyi sgo 'ga' mchis lags sam/ bcom ldan 'das kyis bka' stsal pa/ 'jam dpal byang chub sems dpa' chos kyi sgo gang dang ldan na/ thams cad kyi rjes su song ba'i gzungs thob pa'i chos kyi sgo</text></item>
<item><p>303b2</p><section>mdo sde</section><text>yod de/ yi ge gcig las yi ge 'bum du bshad kyang yi ge de'i mtha' mi rtogs te/ chos kyi sgo gang dang gang gis bshad pa'i chos kyi sgo de dang de las chos kyi sgo mtha' yas pa dag snang bar 'gyur zhing spobs pa yang thogs pa med do/ /de spobs pa</text></item>
<item><p>303b3</p><section>mdo sde</section><text>yang thogs pa med pa'i phyir chos kyi sgo thams cad brjod do/ /chos kyi sgo'i tshig gcig la chos kyi sgo'i tshig thams cad rjes su 'jug par byed do/ /chos kyi sgo'i tshig thams cad la chos kyi sgo'i tshig gcig rjes su 'jug par byed do/ /'jam dpal gyis</text></item>
<item><p>303b4</p><section>mdo sde</section><text>gsol pa/ bcom ldan 'das chos kyi sgo de ji lta bu zhig lags/ bcom ldan 'das kyis bka' stsal pa/ 'jam dpal chos thams cad ni lha'i sgo ste/ 'di ni gzungs kyi gzhi'o/ /gsol pa/ bcom ldan 'das ji ltar na de gzungs kyi gzhi lags/ bka' stsal pa/</text></item>
<item><p>303b5</p><section>mdo sde</section><text>'jam dpal chos thams cad ni 'dul ba'i sa la gnas pa ste/ de ni lha lta bur 'jug pa'i gzungs kyi gzhi'o/ /'jam dpal chos thams cad ni klu'i sgo ste/ 'di ni gzungs kyi gzhi'o/ /gsol pa/ bcom ldan 'das ji ltar na de gzungs kyi gzhi lags/</text></item>
<item><p>303b6</p><section>mdo sde</section><text>bka' stsal pa/ 'jam dpal chos thams cad ni ming med pa/ yi ge yongs su chad pa/ yi ge med pa/ yi ges yongs su brjod pa ste/ de ni klu lta bur 'jug pa'i gzungs kyi gzhi'o/ /'jam dpal chos thams cad ni gnod sbyin gyi sgo ste/</text></item>
<item><p>303b7</p><section>mdo sde</section><text>'di ni gzungs kyi gzhi'o/ /gsol pa/ bcom ldan 'das ji ltar na de gzungs kyi gzhi lags/ bka' stsal pa/ 'jam dpal chos thams cad ni ma skyes pa'i phyir mi zad pa'i rnam par zhugs pa'i sgo ste/ de ni gnod sbyin lta bur 'jug</text></item>
<item><p>303b8</p><section>mdo sde</section><text>pa'i gzungs kyi gzhi'o/ /'jam dpal chos thams cad ni dri za'i sgo ste/ de ni gzungs kyi gzhi'o/ /gsol pa/ bcom ldan 'das ji ltar na de gzungs kyi gzhi lags/ bka' stsal pa/ 'jam dpal chos thams cad ni tshad med/ grangs med/</text></item>
<item><p>304a1</p><section>mdo sde</section><text>dpag tu med/ nam mkha' dang mnyam pa'i phyir bgrang ba las 'das pa ste/ de ni dri za lta bur 'jug pa'i gzungs kyi gzhi'o/ /'jam dpal chos thams cad ni lha ma yin gyi sgo ste/ 'di ni gzungs kyi gzhi'o/ /</text></item>
<item><p>304a2</p><section>mdo sde</section><text>gsol pa/ bcom ldan 'das ji ltar na de gzungs kyi gzhi lags/ bka' stsal pa/ 'jam dpal chos thams cad ni med pa'i sgo ste/ ming du rig par bya ba ma yin/ gzugs su rig par bya ba ma yin/ sgrar rig par</text></item>
<item><p>304a3</p><section>mdo sde</section><text>bya ba ma yin/ drir rig par bya ba ma yin/ ror rig par bya ba ma yin/ reg par rig par bya ba ma yin/ yid du rig par bya ba ma yin/ sangs rgyas su rig par bya ba ma yin/ chos su rig par bya ba ma yin/ dge 'dun du rig</text></item>
<item><p>304a4</p><section>mdo sde</section><text>par bya ba ma yin/ nyan thos su rig par bya ba ma yin/ rang sangs rgyas su rig par bya ba ma yin/ so so skye bor rig par bya ba ma yin zhing / 'jam dpal chos thams cad ni shin du kun nas ma skyes pa'i tshul gyis rig par bya ba ma</text></item>
<item><p>304a5</p><section>mdo sde</section><text>yin pa ste/ de ni lha ma yin lta bur 'jug pa'i gzungs kyi gzhi'o/ /'jam dpal chos thams cad ni nam mkha' lding gi sgo ste/ 'di ni gzungs kyi gzhi'o/ /gsol pa/ bcom ldan 'das ji ltar na de gzungs kyi gzhi</text></item>
<item><p>304a6</p><section>mdo sde</section><text>lags/ bka' stsal pa/ 'jam dpal chos thams cad ni 'ong ba med cing 'gro ba med pa ste/ mi rgyug pa/ rnam par mi rgyug pa/ mi 'bros pa/ mi 'gro ba/ mi 'ong ba/ mi 'pho ba/ mi skye ba/ mi rten pa/</text></item>
<item><p>304a7</p><section>mdo sde</section><text>mi gnas pa/ mi chags pa/ mi 'ching ba/ zhe mi sdang ba/ gti mi mug pa/ mi 'grol ba/ mi gnas pa/ rab tu mi gnas pa ste/ 'jam dpal nam mkha' la chags pa med pa'i phyir/ chos thams cad ni gnas</text></item>
<item><p>304a8</p><section>mdo sde</section><text>pa med pa'i sgo ste/ de ni nam mkha' lding lta bur 'jug pa'i gzungs kyi gzhi'o/ /'jam dpal chos thams cad ni mi 'am ci'i sgo ste/ 'di ni gzungs kyi gzhi'o/ /gsol pa/ bcom ldan 'das ji ltar na de gzungs kyi gzhi lags/</text></item>
<item><p>304b1</p><section>mdo sde</section><text>bka' stsal pa/ 'jam dpal chos thams cad ni byed pa po las log pa ste/ ma byas pa/ mi 'gyur ba/ byed pa po kun du bsal na mi rnyed pa ste/ 'jam dpal de ni mi 'am ci lta bu'i sgor 'jug pa'i gzungs kyi gzhi'o/ /</text></item>
<item><p>304b2</p><section>mdo sde</section><text>'jam dpal chos thams cad ni lto 'phye chen po'i sgo ste/ 'di ni gzungs kyi gzhi'o/ /gsol pa bcom ldan 'das ji ltar na de gzungs kyi gzhi lags/ bka' stsal pa/ 'jam dpal chos thams cad ni dri ma dang bral zhing</text></item>
<item><p>304b3</p><section>mdo sde</section><text>shin du 'od gsal ba ste/ sems can thams cad kyis kun nas nyon mongs pa can du bya ba 'am/ rnam par byang bar byar mi nus pa de ni rnam par dag pa'i gzungs kyi gzhi'o/ /de ci'i phyir zhe na/ 'jam dpal chos thams cad rang bzhin</text></item>
<item><p>304b4</p><section>mdo sde</section><text>gyis ma skyes pa'i phyir gtan du yongs su mya ngan las 'das pa ste/ de ni lto 'phye chen po lta bur 'jug pa'i gzungs kyi gzhi'o/ /'jam dpal chos thams cad ni bud med kyi sgo ste/ 'di ni gzungs kyi gzhi'o/ /gsol pa/ bcom ldan 'das ji ltar na de gzungs</text></item>
<item><p>304b5</p><section>mdo sde</section><text>kyi gzhi lags/ bka' stsal pa/ 'jam dpal 'di lta ste/ chos thams cad ni dngos po med pa'i phyir mi bden pa/ ma skyes pa'i dbang po dang / bud med kyi dbang po dang bral ba ste/ de ni bud med lta bur 'jug pa'i gzungs</text></item>
<item><p>304b6</p><section>mdo sde</section><text>kyi gzhi'o/ /'jam dpal chos thams cad ni skyes pa'i sgo ste/ 'di ni gzungs kyi gzhi'o/ /gsol pa/ bcom ldan 'das ji ltar na de gzungs kyi gzhi lags/ bka' stsal pa/ 'jam dpal rnam pa thams</text></item>
<item><p>304b7</p><section>mdo sde</section><text>cad du skyes pa nyid ni mi dmigs te/ thog ma'i mthar yang mi dmigs/ tha ma'i mthar yang mi dmigs/ da ltar byung bar yang mi dmigs so/ /'jam dpal gang dus gsum du mi dmigs pa de la skyes pa yang</text></item>
<item><p>304b8</p><section>mdo sde</section><text>med/ bud med kyang med de/ gzhan du na ming gi brdas brjod par zad do/ /ming de yang bden pa ste/ gzungs kyi brdas de dag btags so/ /gzungs de yang 'byung ba chen po bzhi las gyur pa ste/ 'byung ba chen po</text></item>
<item><p>305a1</p><section>mdo sde</section><text>bzhi rnams kyi skye ba yang mi dmigs so/ /chos thams cad ma skyes pa'i phyir chos thams cad gtan du yongs su mya ngan las 'das pa ste/ de ni skyes pa lta bur 'jug pa'i gzungs kyi gzhi'o/ /'jam dpal chos</text></item>
<item><p>305a2</p><section>mdo sde</section><text>thams cad ni sems can dmyal ba'i sgo ste/ 'di ni gzungs kyi gzhi'o/ /gsol pa/ bcom ldan 'das ji ltar na de gzungs kyi gzhi lags/ bcom ldan 'das kyis bka' stsal pa/ 'jam dpal sems can</text></item>
<item><p>305a3</p><section>mdo sde</section><text>dmyal ba gang du yang dag par 'du bar 'gyur/ 'jam dpal gyis gsol pa/ bcom ldan 'das sems can dmyal ba ni nam mkha' yang dag par 'du ba lags so/ /bcom ldan 'das kyis bka' stsal pa/ 'jam</text></item>
<item><p>305a4</p><section>mdo sde</section><text>dpal 'di ji snyam du sems/ sems can dmyal ba rang gi rtog pa las byung ngam/ 'on te ngo bo nyid las byung / 'jam dpal gyis gsol pa/ bcom ldan 'das byis pa so so skye bo rang gi rtog pas/ sems</text></item>
<item><p>305a5</p><section>mdo sde</section><text>can dmyal ba dang / dud 'gro dang / gshin rje'i 'jig rten du rig ste/ de dag ma mchis pa la sgro btags pa'i slad du/ ngan song gsum du gnod pa tshor zhing sdug bsngal myong lags so/ /bcom ldan 'das</text></item>
<item><p>305a6</p><section>mdo sde</section><text>bdag gis sems can dmyal ba ji ltar mi mthong ba de bzhin du sems can dmyal ba pa rnams mi mthong ste/ sems can dmyal ba'i sdug bsngal yang ma mchis so/ /bcom ldan 'das 'di lta ste/ dper bgyi na</text></item>
<item><p>305a7</p><section>mdo sde</section><text>mi la la zhig gnyid kyis log pa'i rmi lam na bdag sems can dmyal bar ltung ba snyam du rig nas/ de de na lcags kyi bum pa rab tu khol ba/ shin tu 'bar ba 'dom du ma mchis pa'i nang na</text></item>
<item><p>305a8</p><section>mdo sde</section><text>bdag bcug nas de de na sdug bsngal gyi tshor ba myong bar rab tu 'tshal te/ de yid dngangs shing yongs su gdung bar rig nas 'jigs skrag ste dngangs nas/ de slar sad pa dang / kye ma'o sdug bsngal</text></item>
<item><p>305b1</p><section>mdo sde</section><text>lo/ /kye ma sdug bsngal lo zhes cho nges 'debs na de'i mdza' bshes dang / nye du dang / phu nu rnams kyis khyod cis sdug bsngal zhes dris pa dang / mi des de dag la 'di skad ces bdag ni sems can dmyal ba'i</text></item>
<item><p>305b2</p><section>mdo sde</section><text>sdug bsngal ba myong ngo / /zhes smras nas/ yang de mdza' bshes dang / nye du dang / phu nu rnams la gshe zhing 'tshig ste/ bdag ni sems can dmyal ba'i sdug bsngal ba myong na/ khyod kyis slar phyi phyir zhing</text></item>
<item><p>305b3</p><section>mdo sde</section><text>nga la cis sdug bsngal zhes drir ci yod ces mchi la/ de nas mdza' bshes dang / nye du dang / phu nu de dag gis mi de la 'di skad ces/ kye ma 'jigs shig /ma 'jigs shig /mi khyod ni gnyid kyis log ste</text></item>
<item><p>305b4</p><section>mdo sde</section><text>khyim 'di nas gar yang ma song ngo / /zhes bgyis pa dang / mi des slar dran pa rnyed nas bdag ni gnyid kyis log ste/ yang dag pa ma yin pa dngos po med pa de la bdag gis brtags pa lta zhig ste/ dngos po ci yang med do</text></item>
<item><p>305b5</p><section>mdo sde</section><text>snyam bgyid nas/ de slar yang yid bde ba rnyed na/ bcom ldan 'das ji ltar mi de gnyid kyis log pa'i rmi lam na/ ma mchis pa la sgro btags nas bdag sems can dmyal bar mchis so/ /snyam du rig pa de bzhin du/ bcom</text></item>
<item><p>305b6</p><section>mdo sde</section><text>ldan 'das byis pa so so skye bo thams cad mchis pa ma lags pa'i 'dod chags kyis kun tu dkris pas bud med kyi mtshan mar rtog go/ /de dag gis bud med kyi mtshan mar btags nas/ bud med dang bdag lhan cig tu rtse dga'</text></item>
<item><p>305b7</p><section>mdo sde</section><text>dgur spyod par rig ste/ de dag 'di snyam du bdag ni skyes pa/ 'di ni bud med do/ /'di ni bdag gi bud med do snyam nas/ de sred pa'i 'dod chags kyis kun tu dkrigs pa'i sems kyis de longs spyod tshol bar sems gtad do/</text></item>
<item><p>305b8</p><section>mdo sde</section><text>de gzhi de las 'thab pa dang 'gyed pa dang / rtsod pa skyed de/ de'i dbang po rab tu khros par 'khon byung ngo / /de 'du shes phyin ci log pa des gum ma thag tu bskal pa stong phrag mang por bdag sems can dmyal ba'i sdug bsngal gyi tshor</text></item>
<item><p>306a1</p><section>mdo sde</section><text>ba myong ba snyam du 'tshal to/ /bcom ldan 'das 'di lta ste/ mi de la mdza' bshes dang / nye du dang / phu nu rnams kyis 'di skad ces ma 'jigs shig /ma 'jigs shig /mi khyod ni gnyid kyis</text></item>
<item><p>306a2</p><section>mdo sde</section><text>log ste/ khyim 'di nas gar yang ma song ngo / /zhes mchi ba ltar/ bcom ldan 'das sangs rgyas bcom ldan 'das kyis phyin ci log bzhis rnam par myos pa'i sems can rnams la chos bstan te/ 'di la</text></item>
<item><p>306a3</p><section>mdo sde</section><text>bud med kyang med/ skyes pa yang med/ sems can yang med/ srog kyang med/ gso ba yang med/ gang zag kyang med/ chos 'di dag thams cad ni yang dag pa ma yin pa'o/ /chos 'di dag thams cad ni med pa'o/ /chos 'di</text></item>
<item><p>306a4</p><section>mdo sde</section><text>dag thams cad ni rnam par bsgrubs pa'o/ /chos 'di dag thams cad ni btags pa'o/ /chos 'di dag thams cad ni stong pa'o/ /chos 'di dag thams cad ni skye ba med pa'o/ /chos 'di dag thams cad ni 'gag pa med pa'o/ /chos</text></item>
<item><p>306a5</p><section>mdo sde</section><text>'di dag thams cad ni dngos po med pa'o/ /chos 'di dag thams cad ni ma 'brel pa'o/ /chos 'di dag thams cad ni rmi lam lta bu'o/ /chos 'di dag thams cad ni sgyu ma lta bu'o/ /chos 'di dag thams cad ni chu zla</text></item>
<item><p>306a6</p><section>mdo sde</section><text>lta bu ste/ 'di la su yang mi chags mi sdang mi rmongs te/ yang dag pa ma yin pa la ma rtogs shig ces bstan pa dang / de dag gis de bzhin gshegs pa'i chos de thos nas/ chos thams cad la 'dod chags ma</text></item>
<item><p>306a7</p><section>mdo sde</section><text>mchis par mthong ngo / /chos thams cad la zhe sdang ma mchis pa dang / gti mug ma mchis pa dang / sgrib pa ma mchis pa dang / chags pa ma mchis par mthong ngo / /chos thams cad shin tu grol ba dang /</text></item>
<item><p>306a8</p><section>mdo sde</section><text>gtan tu yongs su mya ngan las 'das par mthong nas/ de dag sems nam mkha' la gnas te/ 'gum pa'i dus bgyis so/ /'gum pa'i dus bgyis ma thag tu phung po'i lhag ma ma mchis pa'i mya ngan las</text></item>
<item><p>306b1</p><section>mdo sde</section><text>'das pa'i dbyings su yongs su mya ngan las 'da' ba de yang de dang 'dra ste/ bcom ldan 'das bdag gis sems can dmyal ba de ltar mthong lags so/ /de nas bcom ldan 'das kyis 'jam dpal gzhon nur gyur pa la legs so</text></item>
<item><p>306b2</p><section>mdo sde</section><text>zhes bya ba byin te/ legs so/ /legs so/ /'jam dpal ji ltar khyod kyis sems can dmyal ba mthong ba de bzhin du mi brtag par bya'o/ /'jam dpal sems can dmyal ba de ltar mthong na mi skye ba'i chos la</text></item>
<item><p>306b3</p><section>mdo sde</section><text>bzod pa thob par 'gyur ro/ /sems can dmyal ba nges par bstan pa 'di bshad pa na/ byang chub sems dpa' dgu khri nyis stong mi skye ba'i chos la bzod pa thob nas/ de dag tshig 'thun par 'di skad ces/ 'di</text></item>
<item><p>306b4</p><section>mdo sde</section><text>ltar sems can dmyal ba'i chos rnams las/ sangs rgyas kyi chos rnyed par rung ba ni/ sangs rgyas kyi yul 'di ngo mtshar te/ legs so/ /zhes 'dzer to/ /de nas bcom ldan 'das la 'jam dpal gzhon</text></item>
<item><p>306b5</p><section>mdo sde</section><text>nur gyur pas 'di skad ces gsol to/ /bcom ldan 'das gnyis su ma mchis pa'i sgo gang gis/ byang chub sems dpa' rnams chos thams cad sangs rgyas kyi chos su rtogs shing gnyis lta bur mi bgyid pa gnyis su ma mchis</text></item>
<item><p>306b6</p><section>mdo sde</section><text>pa'i chos kyi sgo byang chub sems dpa' rnams las bstan du gsol/ de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal de'i phyir kun nas nges</text></item>
<item><p>306b7</p><section>mdo sde</section><text>par bstan pa zhes bya ba'i chos kyi sgo 'di ni chos kyi sgo gang gis/ byang chub sems dpa' rnams nyon mongs pa thams cad la/ sangs rgyas kyi chos rnams yang dag par 'gro bar byed pa'o/ /'jam dpal gyis gsol</text></item>
<item><p>306b8</p><section>mdo sde</section><text>pa/ bcom ldan 'das gnyis su ma mchis pa'i sgo de ji lta bu zhig lags/ bcom ldan 'das kyis bka' stsal pa/ 'jam dpal de'i phyir/ legs par rab tu nyon la yid la zung shig dang /</text></item>
<item><p>307a1</p><section>mdo sde</section><text>nyon mongs pa thams cad rab tu rnam par phye ba zhes bya ba'i gzungs kyi sgo 'di ngas khyod la bshad do/ /de ltar 'tshal lo zhes gsol te/ 'jam dpal gzhon nur gyur pa bcom ldan 'das kyi ltar nyan pa dang /</text></item>
<item><p>307a2</p><section>mdo sde</section><text>bcom ldan 'das kyis de la 'di skad ces bka' stsal to/ /'jam dpal ma rig pa ni byang chub ste/ 'di ni gzungs kyi sgo'o/ /gsol pa/ bcom ldan 'das ji ltar na/ ma rig pa byang chub lags/</text></item>
<item><p>307a3</p><section>mdo sde</section><text>bka' stsal pa/ 'jam dpal med pa'i phyir/ ma rig pa zhes bya'o/ /gang med pa de la skye ba med do/ /gang ma skyes pa de la kun nas nyon mongs pa med do/ /'jam dpal kun nas nyon mongs pa can ma yin</text></item>
<item><p>307a4</p><section>mdo sde</section><text>pa ni byang chub ste/ rang bzhin gyis 'od gsal ba rtag tu ma skyes pa'o/ /'jam dpal de bzhin gshegs pas don gyi dbang 'di gzigs nas/ ma rig pa dang byang chub gnyis su med par ston to/ /'jam dpal ngas ma rig pa</text></item>
<item><p>307a5</p><section>mdo sde</section><text>'di ma rnyed de/ de'i phyir ma rig pa zhes bstan to/ /'jam dpal de ni ma rig pa lta bur 'jug pa zhes bya ba'i gzungs kyi sgo ste/ 'jug pa gang gis spobs pa myur bar 'gyur ba/ /spobs pa rno bar 'gyur ba/ spobs pa zab</text></item>
<item><p>307a6</p><section>mdo sde</section><text>mor 'gyur ba/ spobs pa ma chags par 'gyur ba/ spobs pa thogs pa med par 'gyur ba'o/ /'jam dpal 'du byed rnams ni byang chub ste/ 'di ni gzungs kyi sgo'o/ /gsol pa/ bcom ldan 'das ji</text></item>
<item><p>307a7</p><section>mdo sde</section><text>ltar na 'du byed rnams byang chub lags/ bka' stsal pa/ 'jam dpal 'du byed rnams ni grangs med pa/ bgrang du med pa ste/ de'i phyir de dag gi tshad mi dmigs so/ /mi dge ba dang mtshungs par ldan</text></item>
<item><p>307a8</p><section>mdo sde</section><text>na/ sems can dmyal bar skye ba ston mod kyi 'di nas kyang mi 'gro'o/ /der 'pho ba yang med do/ /'jam dpal mi 'pho ba ni byang chub ste/ 'ong ba dang / 'gro ba med pa'o/ /'jam dpal de ni 'du</text></item>
<item><p>307b1</p><section>mdo sde</section><text>byed lta bur 'jug pa'i gzungs kyi sgo'o/ /'jam dpal rnam par shes pa ni byang chub ste/ 'di ni gzungs kyi sgo'o/ /gsol pa/ bcom ldan 'das ji ltar na rnam par shes pa byang chub lags/ bka'</text></item>
<item><p>307b2</p><section>mdo sde</section><text>stsal pa/ 'jam dpal rnam par shes pa ni sgyu ma lta bu ste/ yang dag pa ma yin pa las byung bar de bzhin gshegs pas gsungs so/ /'jam dpal ji ltar byis pa so so'i skye bo yang dag pa ma yin pa la gnas pa</text></item>
<item><p>307b3</p><section>mdo sde</section><text>rnams kyis sgyu ma lta bu'i rnam par shes pa brtags shing rnam par bsgrubs nas bsdus pa de bzhin du/ 'jam dpal sangs rgyas kyi byang chub kyang sgyu ma lta bu ste/ byis pa so so'i skye bo rnams kyis btags shing / rnam par</text></item>
<item><p>307b4</p><section>mdo sde</section><text>bsgrubs nas bsdus te/ de dag sangs rgyas kyi chos la lhag par dmigs shing / bdag cag sangs rgyas su gyur cig /bdag cag sems can grol bar byed par gyur cig /bdag cag 'jig rten gyi mchog tu</text></item>
<item><p>307b5</p><section>mdo sde</section><text>gyur cig /snyam du de dag sangs rgyas kyi byang chub nam mkha' dang 'dra ba la brtags nas rab tu spyod do/ /'jam dpal ngas ni byang chub kyi snying po la 'dug nas/ sangs rgyas sam/ nyan thos sam/ rang</text></item>
<item><p>307b6</p><section>mdo sde</section><text>sangs rgyas sam/ so so skye bo'i chos gang yang ma dmigs te/ 'jam dpal de ni rnam par shes pa lta bur 'jug pa'i gzungs kyi sgo'o/ /'jam dpal ming dang gzugs kyi byang chub ste/ 'di ni gzungs kyi sgo'o/ /</text></item>
<item><p>307b7</p><section>mdo sde</section><text>gsol pa/ bcom ldan 'das ji ltar na ming dang gzugs byang chub lags/ bka' stsal pa/ 'jam dpal ming ni dngos po med pa'o/ /'jam dpal gzugs kyang byed pa po med pa ste/</text></item>
<item><p>307b8</p><section>mdo sde</section><text>'jam dpal gang na byed pa po med pa de la bdag med do/ /'jam dpal bdag med pa ni sangs rgyas kyi byang chub ste/ ming gis bstan pa'o/ /ming de ni phyogs bcu kun du btsal kyang mi rnyed de/ 'jam dpal</text></item>
<item><p>308a1</p><section>mdo sde</section><text>de ni ming dang gzugs lta bur 'jug pa'i gzungs kyi sgo'o/ /'jam dpal skye mched drug ni byang chub ste/ 'di ni gzungs kyi sgo'o/ /gsol pa/ bcom ldan 'das ji ltar na skye mched drug byang chub</text></item>
<item><p>308a2</p><section>mdo sde</section><text>lags/ bka' stsal pa/ 'jam dpal skye mched thams cad ni rang gi yul dben pa ste/ mig gi dbang po yang bdag gis gzugs blta'o/ /snyam du de ltar mi sems so/ /rna ba'i dbang po</text></item>
<item><p>308a3</p><section>mdo sde</section><text>yang bdag gis sgra mnyan to snyam du de ltar mi sems so/ /sna'i dbang po yang bdag gis dri la mnam mo snyam du de ltar mi sems so/ /lce'i dbang po yang bdag gis ro myang ngo snyam du de ltar mi</text></item>
<item><p>308a4</p><section>mdo sde</section><text>sems so/ /lus kyi dbang po yang bdag gis reg pa tshor ro snyam du de ltar mi sems so/ /yid kyi dbang po yang bdag gis chos rnam par shes so snyam du de ltar mi sems so/ /mig kyang gzugs</text></item>
<item><p>308a5</p><section>mdo sde</section><text>yul du mi shes/ gzugs kyang mig gi yul du mi shes/ rna ba yang sgra yul du mi shes/ sgra yang rna ba'i yul du mi shes/ sna yang dri yul du mi shes/ dri yang sna'i yul du mi shes/ lce yang ro yul du</text></item>
<item><p>308a6</p><section>mdo sde</section><text>mi shes/ ro yang lce'i yul du mi shes/ lus kyang reg bya yul du mi shes/ reg bya yang lus kyi yul du mi shes/ yid kyang chos yul du mi shes/ chos kyang yid kyi yul du mi shes te/ 'jam dpal</text></item>
<item><p>308a7</p><section>mdo sde</section><text>skye mched rnams ni phan tshun mi mthun pa rnams/ g.yo ba med pa/ byed pa med pa/ phan tshun sems pa med pa/ phan tshun ngo bo nyid kyis stong pa'o/ /'jam dpal chos gang ngo bo nyid kyis stong pa de ni byang chub ste/ de ni skye mched drug lta</text></item>
<item><p>308a8</p><section>mdo sde</section><text>bur 'jug pa'i gzungs kyi sgo'o/ /'jam dpal reg pa ni byang chub ste/ 'di ni gzungs kyi sgo'o gsol pa bcom ldan 'das ji ltar na reg pa byang chub lags bka' stsal pa 'jam dpal reg pa zhes bya ba ni gzugs su 'du shes te reg pa dang / sgrar 'dus te reg pa</text></item>
<item><p>308b1</p><section>mdo sde</section><text>reg pa dang / drir 'dus te reg pa dang / ror 'dus te reg pa dang / reg byar 'dus te reg pa dang / chos su 'dus te reg pa'o/ /'jam dpal gzugs su 'dus te reg pa nas/ chos su 'dus te reg pa'i bar gang yin pa de ni</text></item>
<item><p>308b2</p><section>mdo sde</section><text>rten pa'o/ /gang brten pa de ni rkyen mang po las skye'o/ /'jam dpal gang rkyen mang po las skye ba de ni tshogs kyi tshul du gnas pa'o/ /'jam dpal tshogs kyi tshul gang yin pa de ni sgyu ma'i tshul lo/ /sgyu ma'i tshul gang yin pa de ni</text></item>
<item><p>308b3</p><section>mdo sde</section><text>yang dag pa ma yin pa'i tshul lo/ /yang dag pa ma yin pa'i tshul gang yin pa de ni med pa'o/ /med pa gang yin pa de ni mi skye ba'o/ /mi skye ba gang yin pa de ni mi 'gag pa'o/ /'jam dpal gang skye ba med cing 'gag pa med pa de ni</text></item>
<item><p>308b4</p><section>mdo sde</section><text>sangs rgyas kyi byang chub ste/ de ni reg pa lta bur 'jug pa'i gzungs kyi sgo'o/ /'jam dpal tshor ba ni byang chub ste/ 'di ni gzungs kyi sgo'o/ /gsol pa/ bcom ldan 'das ji ltar na tshor ba byang chub lags/ bka' stsal</text></item>
<item><p>308b5</p><section>mdo sde</section><text>pa/ 'jam dpal tshor ba zhes bya ba ni rnam pa gsum ste/ bde ba'i tshor ba dang / sdug bsngal gyi tshor ba dang / bde ba yang ma yin/ sdug bsngal ba yang ma yin pa'i tshor ba'o/ /'jam dpal bde ba'i tshor ba ni nang na</text></item>
<item><p>308b6</p><section>mdo sde</section><text>yang mi 'dug /phyi rol na yang mi 'dug /gnyi ga med par mi dmigs so/ /'jam dpal sdug bsngal gyi tshor ba yang nang na yang mi 'dug /phyi rol na yang mi 'dug /gnyi ga med par yang mi dmigs so/ /</text></item>
<item><p>308b7</p><section>mdo sde</section><text>'jam dpal bde ba yang ma yin/ sdug bsngal ba yang ma yin pa'i tshor ba yang nang na yang mi 'dug /phyi rol na yang mi 'dug /gnyis ka med par yang mi dmigs so/ /'jam dpal gyis gsol pa/ bcom ldan</text></item>
<item><p>308b8</p><section>mdo sde</section><text>'das 'o na ji ltar sems can rnams kyi bde ba'i tshor ba dang / sdug bsngal gyi tshor ba dang / bde ba yang ma lags/ sdug bsngal ba yang ma lags pa'i tshor ba dag gang lags/ bcom ldan 'das kyis bka'</text></item>
<item><p>309a1</p><section>mdo sde</section><text>pa 'jam dpal 'du shes phyin ci log gi phyin ci log tu gyur pa'i byis pa so so skye bo rnams ni yang dag pa ma yin pa'i rkyen sna tshogs kyis bde'o snyam du 'du shes/ sdug bsngal lo snyam 'am/ bde ba yang ma yin/</text></item>
<item><p>309a2</p><section>mdo sde</section><text>sdug bsngal ba yang ma yin snyam du shes mod kyi/ 'jam dpal tshor ba thams cad sgyu ma'i rang bzhin te/ ma byas pa/ ma skyes pa/ rtag tu ma byung ba ste/</text></item>
<item><p>309a3</p><section>mdo sde</section><text>'jam dpal rnam grangs des na/ tshor ba ni byang chub ste/ de ni tshor ba lta bur 'jug pa'i gzungs kyi sgo'o/ /'jam dpal sred pa ni byang chub ste/ 'di ni gzungs kyi sgo'o/ /gsol pa bcom ldan 'das ji ltar na sred pa</text></item>
<item><p>309a4</p><section>mdo sde</section><text>byang chub lags/ bcom ldan 'das kyis sred pa kun nas nyon mongs pa lags par bka' ma stsal lags sam/ bcom ldan 'das kyis bka' stsal pa/ 'jam dpal 'di ji snyam du sems/ mi bu med pa'i bu'i</text></item>
<item><p>309a5</p><section>mdo sde</section><text>sred pa'i nang na 'dug gam/ 'on te phyi rol na 'dug gam/ 'on te phyogs dang mtshams rnams na 'dug /'jam dpal gyis gsol pa/ bcom ldan 'das de'i bu nyid kyang ma byung na/ bu'i sred pa nyid lta ga la</text></item>
<item><p>309a6</p><section>mdo sde</section><text>mchis/ bcom ldan 'das kyis bka' stsal pa/ 'jam dpal gang gi tshe mi de 'du ba dang ldan te bu skyed cing sred pa skyed pa'i dus de yod/ tshigs de yod na/ 'jam dpal 'di ji snyam du sems/ mi de'i bu la sred pa</text></item>
<item><p>309a7</p><section>mdo sde</section><text>shar phyogs nas 'ongs sam/ 'on te lho phyogs nas sam/ 'on te nub phyogs nas sam/ 'on te byang phyogs nas sam/ 'on te 'og gi phyogs nas sam/ 'on te steng gi phyogs nas sam/ 'on te nang na</text></item>
<item><p>309a8</p><section>mdo sde</section><text>'dug gam/ 'on te phyi rol na'am/ gnyis ka med par gnas sam/ 'jam dpal gyis gsol pa/ bcom ldan 'das sred pa shar phyogs na mi dmigs/ lho phyogs na yang ma lags/ nub phyogs na</text></item>
<item><p>309b1</p><section>mdo sde</section><text>yang ma lags/ byang phyogs na yang ma lags/ steng na yang ma lags/ 'og na yang ma lags/ nang na yang ma lags/ slad rol na yang ma lags/ gnyis ka ma mchis par yang mi dmigs lags so/ /bcom</text></item>
<item><p>309b2</p><section>mdo sde</section><text>ldan 'das kyis bka' stsal pa/ 'jam dpal 'di ji snyam du sems/ sred pa de sus kyang byas sam/ byed du bcug pa yin nam/ 'jam dpal gyis gsol pa/ bcom ldan 'das sred pa ni ma bgyis pa ste/ sred</text></item>
<item><p>309b3</p><section>mdo sde</section><text>pa la byed pa po gang yang ma mchis na/ bcom ldan 'das byis pa so so'i skye bo log pa dang ldan pa rnams kyis yang dag pa ma lags pa la btags so/ /bka' stsal pa/ 'jam dpal 'di ji snyam du sems/</text></item>
<item><p>309b4</p><section>mdo sde</section><text>yang dag pa ma yin pa de yod dam/ gsol pa/ bcom ldan 'das de ni ma lags so/ /bde bar gshegs pa de ni ma lags so/ /bka' stsal pa/ 'jam dpal med pa de la ci kun nas nyon mongs pa 'am/</text></item>
<item><p>309b5</p><section>mdo sde</section><text>rnam par byang ba yod dam/ gsol pa/ bcom ldan 'das de ni ma lags so/ /bka' stsal pa/ 'jam dpal chos gang shar phyogs nas mi rnyed/ lho phyogs nas kyang ma yin/ nub phyogs nas kyang ma yin/ byang phyogs</text></item>
<item><p>309b6</p><section>mdo sde</section><text>nas kyang ma yin/ nang nas kyang ma yin/ phyi rol nas kyang ma yin/ gnyis ka med par yang mi dmigs pa de ni kun nas nyon mongs pa can du mi 'gyur zhing / rnam par byang bar mi 'gyur ba ste/ 'jam dpal de ni sred pa lta bur 'jug pa'i</text></item>
<item><p>309b7</p><section>mdo sde</section><text>gzungs kyi sgo'o/ /'jam dpal len pa ni byang chub ste/ 'di ni gzungs kyi sgo'o/ /gsol pa/ bcom ldan 'das ji ltar na len pa byang chub lags/ bcom ldan 'das kyis len pa 'ching ba lags par bka' ma stsal lags</text></item>
<item><p>309b8</p><section>mdo sde</section><text>sam/ bcom ldan 'das kyis bka' stsal pa/ 'jam dpal 'di ji snyam du sems/ byis pa so so'i skye bo rnams ci yang skyed dam/ gsol pa/ bcom ldan 'das skyed lags te/ gzugs dang / sgra dang / dri dang /</text></item>
<item><p>310a1</p><section>mdo sde</section><text>ro dang / reg pa dang / 'dod pa'i yon tan 'di lnga skyed lags so/ /bka' stsal pa/ 'jam dpal 'di ji snyam du sems/ gzugs kyis gzugs skyed dam/ gsol pa de ni ma lags so/ /bcom ldan</text></item>
<item><p>310a2</p><section>mdo sde</section><text>'das kyis bka' stsal pa/ ci tshor bas tshor ba skyed dam/ 'du shes kyis 'du shes skyed dam/ 'du byed rnams kyis 'du byed rnams skyed dam/ ci rnam par shes pas rnam par shes pa skyed dam/ gsol pa/</text></item>
<item><p>310a3</p><section>mdo sde</section><text>bcom ldan 'das de ni ma lags so/ /bcom ldan 'das kyis bka' stsal pa/ 'jam dpal 'di ji snyam du sems/ /chos gang zhig chos gang bskyed par byed pa de yod dam/ gsol pa/ bcom ldan 'das de ni ma mchis so/ /</text></item>
<item><p>310a4</p><section>mdo sde</section><text>bcom ldan 'das kyis bka' stsal pa/ 'jam dpal chos gang zhig chos gang zhig la 'ching ba'i bya ba byed dam/ gsol pa/ bcom ldan 'das de ni ma lags so/ /bka' stsal pa/ 'jam dpal de ltar chos thams cad</text></item>
<item><p>310a5</p><section>mdo sde</section><text>skye ba med pa ste/ sgrib pa med pa 'di dag ni gcig la gcig mi skyed do/ /gcig la gcig mi dmigs so/ /mi smra'o/ /bems po yin pa'i phyir ngag gis las 'byin par mi byed do/ /'jam dpal rnam grangs des na/</text></item>
<item><p>310a6</p><section>mdo sde</section><text>len pa ni byang chub ste/ de ni len pa lta bur 'jug pa'i gzungs kyi sgo'o/ /'jam dpal srid pa ni byang chub ste/ 'di ni gzungs kyi sgo'o/ /gsol pa/ bcom ldan 'das ji ltar na srid pa byang chub lags/</text></item>
<item><p>310a7</p><section>mdo sde</section><text>bcom ldan 'das srid pa dgag pa'i slad du/ nyan thos rnams la bcom ldan 'das kyis chos ma bstan lags sam/ bka' stsal pa/ 'jam dpal ngas srid pa bshad pa de ni dngos po med pa ste/ des na srid pa zhes</text></item>
<item><p>310a8</p><section>mdo sde</section><text>bya'o/ /'jam dpal gang gis chos thams cad dngos po med par mthong ba de ci yang skyed par mi byed do/ /'gag par mi byed do/ /chos thams cad nam mkha'i rang bzhin du mthong nas/ sangs rgyas kyi chos</text></item>
<item><p>310b1</p><section>mdo sde</section><text>rnams la yang mi dmigs mi 'dor ro/ /'jam dpal rnam grangs des na srid pa byang chub ste/ de ni srid pa lta bur 'jug pa'i gzungs kyi sgo'o/ /'jam dpal skye ba ni byang chub ste/ 'di ni gzungs kyi sgo'o/ /</text></item>
<item><p>310b2</p><section>mdo sde</section><text>gsol pa/ bcom ldan 'das ji ltar na skye ba byang chub lags/ bcom ldan 'das kyis skye ba las yang dag par bzla ba'i slad du/ chos ma bstan lags sam/ bka' stsal pa/ 'jam dpal byang</text></item>
<item><p>310b3</p><section>mdo sde</section><text>chub sems dpas skye ba yongs su btsal na skye ba med pa/ 'pho ba med pa/ 'byung ba med par mthong ngo / /'jam dpal rnam grangs des na skye ba byang chub ste/ de ni skye ba lta bur 'jug pa'i gzungs kyi sgo'o/ /</text></item>
<item><p>310b4</p><section>mdo sde</section><text>'jam dpal rdo rje'i snying po'i gzungs la 'jug pa'i sgo 'di ni 'jug pa'i sgo gang gis/ byang chub sems dpa' spobs pa rno bar 'gyur ba dang / spobs pa zab mor 'gyur ba dang / spobs pa chags pa</text></item>
<item><p>310b5</p><section>mdo sde</section><text>med pa dang / spobs pa thogs pa med par 'gyur ba'o/ /de nas bcom ldan 'das la 'jam dpal gzhon nur gyur pas 'di skad ces gsol to/ /'di byang chub sems dpa' gang rnams kyi sa lags/ bcom</text></item>
<item><p>310b6</p><section>mdo sde</section><text>ldan 'das kyis bka' stsal pa/ 'jam dpal 'di ni gang dag byang chub la ma bzhugs pa rnams dang / gang dag byang chub tu sems ma bskyed pa rnams dang / gang dag sangs rgyas kyi chos rnams la mi dmigs pa dang /</text></item>
<item><p>310b7</p><section>mdo sde</section><text>gang dag 'dod chags dang / zhe sdang dang / gti mug las bskyod par mi 'dod pa rnams dang / gang dag 'khor ba las 'da' bar mi 'dod pa rnams dang / gang dag sems can dgrol bar mi 'dod pa rnams dang / gang dag</text></item>
<item><p>310b8</p><section>mdo sde</section><text>sangs rgyas kyi chos rnams khong du chud par mi 'dod pa'i byang chub sems dpa' de dag gi sa yin no/ /de skad ces bka' stsal pa dang / bcom ldan 'das la 'jam dpal gzhon nur gyur pas 'di skad ces gsol to/ /bcom ldan</text></item>
<item><p>311a1</p><section>mdo sde</section><text>'das rigs kyi bu dang rigs kyi bu mo gang la la zhig gzungs 'di 'dzin pa dang / 'chang ba dang / klog pa dang / kun chub par bgyid pa dang / gzhan dag la rgya cher rab tu ston pa de la tshe 'di la yon tan ji snyed cig</text></item>
<item><p>311a2</p><section>mdo sde</section><text>mchis par 'tshal bar bgyi/ bcom ldan 'das kyis bka' stsal pa/ de la lha dang / klu dang / gnod sbyin dang / dri za rnams srung bar shes par bya'o/ /de chos thams cad la the tsom med par shes par bya'o/ /de chos rab tu dbye</text></item>
<item><p>311a3</p><section>mdo sde</section><text>ba'i shes pa dang ldan par shes par bya'o/ /'jam dpal gzungs 'di'i yon tan ni mtha' yas te/ bskal pa brgyar yang zad par byar mi nus so/ /bcom ldan 'das kyis chos kyi rnam grangs 'di bshad pa na/ byang chub sems</text></item>
<item><p>311a4</p><section>mdo sde</section><text>dpa' khris rdo rje'i snying po'i gzungs 'di 'thob bo/ /las dang po pa'i byang chub sems dpa' sum khri nyis stong gis rjes su 'thun pa'i chos la bzod pa thob bo/ /bcom ldan 'das kyis de skad ces bka' stsal nas/ 'jam dpal</text></item>
<item><p>311a5</p><section>mdo sde</section><text>gzhon nur gyur pa dang / lha dang / klu dang / gnod sbyin dang / dri za de dag dang / lha dang mi dang lha ma yin du bcas pa'i 'jig rten yid rangs te/ bcom ldan 'das kyis gsungs pa la mngon par bstod do/ /'phags pa rdo rje'i snying po</text></item>
<item><p>311a6</p><section>mdo sde</section><text>zhes bya ba'i gzungs theg pa chen po'i mdo/ rdzogs so// // rgya gar gyi mkhan po shI len dra bo d+hi dang / zhu chen gyi lo tsa ba ban de ye shes sde la sogs pas bsgyur cing zhus te gtan la phab pa/ /</text></item>
<item><p>311a7</p><section>mdo sde</section><text>@#/ /rgya gar skad du/ Ar+ya a nan ta mu kha sA d+ha ka nA ma d+hA ra NI/ bod skad du/ 'phags pa sgo mtha' yas pa sgrub pa zhes bya ba'i gzungs/ sangs rgyas dang / byang chub sems dpa' thams cad la</text></item>
<item><p>311a8</p><section>mdo sde</section><text>phyag 'tshal lo/ /'di skad bdag gis thos pa dus gcig na/ bcom ldan 'das yul yangs pa na/ tshal chen po'i khang pa brtsegs pa'i khang bzangs na/ dge slong brgyad stong gi dge slong gi dge 'dun chen po dang /</text></item>
<item><p>311b1</p><section>mdo sde</section><text>byang chub sems dpa' sems dpa' chen po rab tu mang po dang / thabs gcig tu bzhugs te/ de'i tshe zla ba gsum po 'di dag 'das nas/ de bzhin gshegs pa yongs su mya ngan las 'da'o/ /zhes bcom ldan 'das kyis dran pa</text></item>
<item><p>311b2</p><section>mdo sde</section><text>dang ldan zhing mkhyen bzhin du tshe'i 'du byed dag btang bar gyur to/ /de nas bcom ldan 'das kyis tshe dang ldan pa maud gal gyi bu chen po la bka' stsal pa/ maud gal gyi bu chen po khyod song la stong gi 'jig rten gyi khams na/ dge slong</text></item>
<item><p>311b3</p><section>mdo sde</section><text>ji snyed gnas pa de dag thams cad tshal chen po khang pa brtsegs pa'i khang bzangs 'dir bsdus shig /tshe dang ldan pa maud gal gyi bu chen pos/ bcom ldan 'das de bzhin no/ /zhes gsol nas/ bcom ldan 'das kyi ltar mnyan nas/</text></item>
<item><p>311b4</p><section>mdo sde</section><text>skad cig de nyid la rang gi rdzu 'phrul gyi stobs kyis ri rab kyi rtse mo la 'dug ste/ stong gi 'jig rten gyi khams skad kyis go bar byas pa/ bde gshegs slob ma sems can gang su dag /'jig rten khams 'dir gnas pa kun nyon cig /</text></item>
<item><p>311b5</p><section>mdo sde</section><text>deng 'dir ston pa chos kyi char 'bebs kyis/ /gang dag nyan par 'dod pa 'dir shog cig /de'i tshe tshal chen po'i khang pa brtsegs pa'i khang bzangs su dge slong bzhi khri 'dus par gyur te/ de dag lhags nas bcom ldan 'das mthong ba dang /</text></item>
<item><p>311b6</p><section>mdo sde</section><text>bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas/ phyogs gcig tu 'khod do/ /de nas tshe dang ldan pa shA ri'i bu sangs rgyas kyi mthus/ skad cig de nyid la 'di snyam du sems te/</text></item>
<item><p>311b7</p><section>mdo sde</section><text>bdag gis rdzu 'phrul mngon par 'du bya ba gang mngon par 'du bya bas/ stong gsum gyi stong chen po'i 'jig rten gyi khams na nyan thos kyi theg pa can nam/ rang sangs rgyas kyi theg pa can nam/ theg pa chen po can yang rung ste/ dge slong</text></item>
<item><p>311b8</p><section>mdo sde</section><text>ji snyed gnas pa de dag thams cad tshal chen po'i khang pa brtsegs pa'i khang bzangs su 'du bar 'gyur ba/ de 'dra ba'i rdzu 'phrul mngon par 'du bya ba mngon par 'du bya gor ma chag snyam mo/ /de nas tshe dang ldan pa shA ri'i bus rdzu 'phrul mngon par 'du</text></item>
<item><p>312a1</p><section>mdo sde</section><text>bya ba de lta bu mngon par 'dus byas te/ rdzu 'phrul mngon par 'du bya ba de mngon par 'dus byas pas/ stong gsum gyi stong chen po'i 'jig rten gyi khams na/ nyan thos kyi theg pa can nam/ rang sangs rgyas kyi theg pa</text></item>
<item><p>312a2</p><section>mdo sde</section><text>can nam/ theg pa chen po can yang rung ste/ dge slong ji snyed gnas pa de dag thams cad tshal chen po'i khang pa brtsegs pa'i khang bzangs su 'dus par gyur te/ de dag lhags nas/ bcom ldan 'das mthong ba dang / bcom</text></item>
<item><p>312a3</p><section>mdo sde</section><text>ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas/ phyogs gcig tu 'khod do/ /de nas bcom ldan 'das kyis skad cig de nyid la/ byang chub sems dpa' sems dpa' chen</text></item>
<item><p>312a4</p><section>mdo sde</section><text>po rnams la bka' stsal pa la 'di lta ste/ byang chub sems dpa' sems dpa' chen po mthong ba don yod ces bya ba dang / 'jam dpal gzhon nur gyur pa dang / byang chub sems dpa' sems dpa' chen po ngan song thams cad spong ba dang /</text></item>
<item><p>312a5</p><section>mdo sde</section><text>byang chub sems dpa' sems dpa' chen po mya ngan thams cad kyi mun pa nges par 'jom pa dang / byang chub sems dpa' sems dpa' chen po sgrib pa thams cad rnam par sel ba dang / byang chub sems dpa' sems dpa' chen</text></item>
<item><p>312a6</p><section>mdo sde</section><text>po dra ba can gyi 'od dang / byang chub sems dpa' sems dpa' chen po yul thams cad kyi mun pa nges par 'jom pa'i blo gros dang / byang chub sems dpa' sems dpa' chen po spyan ras gzigs dbang phyug dang / byang chub</text></item>
<item><p>312a7</p><section>mdo sde</section><text>sems dpa' sems dpa' chen po mthu chen thob dang / byang chub sems dpa' sems dpa' chen po yid yongs su mi skyo ba dang / byang chub sems dpa' sems dpa' chen po spos kyi glang po che dang / byang chub sems</text></item>
<item><p>312a8</p><section>mdo sde</section><text>dpa' chen po dpa' bo dang / byang chub sems dpa' sems dpa' chen po nam mkha'i mdzod dang / byang chub sems dpa' sems dpa' chen po 'od dpag med dang / byang chub sems dpa' sems dpa' chen po blo gros dang /</text></item>
<item><p>312b1</p><section>mdo sde</section><text>byang chub sems dpa' sems dpa' chen po ye shes tog dang / byang chub sems dpa' sems dpa' chen po bzang skyong dang / byang chub sems dpa' sems dpa' chen po blo gros rgya mtsho dang / byang chub sems dpa' sems dpa' chen po</text></item>
<item><p>312b2</p><section>mdo sde</section><text>blo gros mi zad pa dang / byang chub sems dpa' sems dpa' chen po rdo rje'i snying po dang / byang chub sems dpa' sems dpa' chen po nam mkha'i snying po dang / byang chub sems dpa' sems dpa' chen po lag na rdo rje dang / byang chub sems</text></item>
<item><p>312b3</p><section>mdo sde</section><text>dpa' sems dpa' chen po kun du bzang po dang / byang chub sems dpa' sems dpa' chen po spobs pa brtsegs pa dang / byang chub sems dpa' sems dpa' chen po byams pa la bka' stsal pa/ rigs kyi bu dag khyed deng la phyogs bcu thams cad</text></item>
<item><p>312b4</p><section>mdo sde</section><text>kyi sangs rgyas kyi zhing gang gA'i klung gi bye ma snyed dag na/ byang chub sems dpa' srid pa tha ma pa 'am/ skye ba gcig gis thogs pa 'am/ phyir mi ldog pa 'am/ mi skye ba'i chos la bzod pa thob pa 'am/ dad pas mos pa ji snyed gnas pa</text></item>
<item><p>312b5</p><section>mdo sde</section><text>de dag thams cad tshal chen po'i khang pa brtsegs pa'i khang bzangs 'dir bsdus shig /de nas byang chub sems dpa' sems dpa' chen po de dag gis bcom ldan 'das kyi ltar mnyan te/ bcom ldan 'das legs so legs so/ /</text></item>
<item><p>312b6</p><section>mdo sde</section><text>zhes gsol nas/ skad cig de nyid la ltas de lta bu byas te/ ltas de byas pas tshal chen po'i khang pa brtsegs pa'i khang bzangs su/ byang chub sems dpa' srid pa tha ma pa bye ba khrag khrig brgya stong brjod du med pa dag lhags</text></item>
<item><p>312b7</p><section>mdo sde</section><text>par gyur to/ /byang chub sems dpa' skye ba gcig gis thogs pa bye ba khrag khrig brgya stong phrag dgu bcu dang / byang chub sems dpa' phyir mi ldog pa bye ba khrag khrig brgya stong phrag brgyad bcu dang / byang chub sems</text></item>
<item><p>312b8</p><section>mdo sde</section><text>dpa' sems dpa' chen po mi skye ba'i chos la bzod pa thob pa bye ba khrag khrig brgya stong phrag sum bcu dang / byang chub sems dpa' sems dpa' chen po dad pas mos pa bye ba khrag khrig brgya stong phrag brgyad lhags par gyur to/ /</text></item>
<item><p>313a1</p><section>mdo sde</section><text>de dag thams cad lhags te/ bcom ldan 'das mthong nas/ bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas/ phyogs gcig tu 'khod do/</text></item>
<item><p>313a2</p><section>mdo sde</section><text>de nas tshe dang ldan pa sha ri'i bus/ byang chub sems dpa' 'dus pa chen po de mthong nas/ skad cig de nyid la 'di snyam du sems te/ zhus pa lung bstan pa ji lta bus byang chub sems dpa' sems dpa' chen po 'di dag</text></item>
<item><p>313a3</p><section>mdo sde</section><text>gis som nyi thams cad spong bar 'gyur ba dang / sgrib pa med pa'i ye shes dang spobs pa myur du thob par 'gyur ba dang / sangs rgyas kyi zhing gang gA'i klung gi bye ma snyed kyi/ de bzhin gshegs pa dgra bcom pa yang</text></item>
<item><p>313a4</p><section>mdo sde</section><text>dag par rdzogs pa'i sangs rgyas thams cad las chos bstan pa thos par 'gyur ba dang / thos nas kyang 'dzin par 'gyur zhing / bla na med pa yang dag par rdzogs pa'i byang chub mngon par rdzogs par sangs rgyas kyi bar du brjed</text></item>
<item><p>313a5</p><section>mdo sde</section><text>par mi 'gyur ba dang / byang chub sems dpa' sems dpa' chen po rnams kyi spyod pa yongs su dag pa gang yin pa bzhi po de dag rjes su 'thob par 'gyur ba ste/ bzhi gang zhe na/ 'di lta ste/ sems can yongs su dag pa dang /</text></item>
<item><p>313a6</p><section>mdo sde</section><text>chos yongs su dag pa dang / smon lam yongs su dag pa dang / sangs rgyas kyi zhing yongs su dag pa ste/ de dag rjes su 'thob par 'gyur ba dang / gya nom pa yid du 'ong bar byed pa'i chos bzhi rjes su 'thob par 'gyur ba</text></item>
<item><p>313a7</p><section>mdo sde</section><text>ste/ bzhi gang zhe na/ 'di lta ste/ lus yid du 'ong ba dang / ngag yid du 'ong ba dang / sems yid du 'ong ba dang / skye ba yid du 'ong ba rjes su 'thob par 'gyur ba dang / gzungs kyi sgor 'jug pa bzhi rjes su</text></item>
<item><p>313a8</p><section>mdo sde</section><text>'thob par 'gyur te/ bzhi gang zhe na/ 'di lta ste/ sgo mi zad pas bsgrub pa'i gzungs kyi sgor 'jug pa dang / sems can rnams kyi dbang po la mkhas pa'i gzungs kyi sgor 'jug pa dang / las dang</text></item>
<item><p>313b1</p><section>mdo sde</section><text>rnam par smin pa la mkhas pa 'dus ma byas kyi gzungs kyi sgor 'jug pa dang / chos zab mo la bzod pa'i gzungs kyi sgor 'jug pa rjes su thob par 'gyur ba/ de lta bu'i zhu ba de bzhin gshegs pa dgra bcom</text></item>
<item><p>313b2</p><section>mdo sde</section><text>pa yang dag par rdzogs pa'i sangs rgyas la bdag gis zhu gor ma chag snyam mo/ /de nas tshe dang ldan pa shA ri'i bus zhu ba ji skad smos pa ji ltar yid la bzung ba/ ji ltar yid la byas pa/ ji ltar kun chub par byas pa de dag</text></item>
<item><p>313b3</p><section>mdo sde</section><text>bcom ldan 'das la rgya cher gsol to/ /'di skad ces kyang gsol te/ bcom ldan 'das la zhu ba ji skad smos pa ji ltar bzung ba/ ji ltar yid la bgyis pa/ ji ltar kun chub par bgyis pa 'di dag gis byang chub sems dpa'</text></item>
<item><p>313b4</p><section>mdo sde</section><text>sems dpa' chen po 'di dag gi spyod pa ji ltar yongs su dag par 'gyur ba de ltar bcom ldan 'das kyis bshad du gsol/ de skad ces gsol pa dang / bcom ldan 'das kyis tshe dang ldan pa sha ri'i bu la 'di skad ces bka' stsal to/ /</text></item>
<item><p>313b5</p><section>mdo sde</section><text>shA ri'i bu legs so legs so/ /shA ri'i bu khyod de bzhin gshegs pa la don 'di zhu bar sems pa khyod yang legs so/ /shA ri'i bu de'i phyir khyod legs par rab tu nyon la yid la zung shig dang ngas khyod la bshad do/ /tshe dang ldan pa shA ri'i</text></item>
<item><p>313b6</p><section>mdo sde</section><text>bus bcom ldan 'das de bzhin no zhes gsol te/ bcom ldan 'das kyi ltar nyan pa dang / bcom ldan 'das kyis de la 'di skad ces bka' stsal to/ /shA ri'i bu 'di la byang chub sems dpa' sems dpa' chen po gang chos thams cad khas</text></item>
<item><p>313b7</p><section>mdo sde</section><text>mi len cing len par mi byed pa des/ gzungs kyi gsang sngags kyi tshig 'di dag gzung bar bya'o/ /tad+ya thA/ oM a Ne ma hA ra Ne/ a khe/ mu khe/ mu khe/ sa man ta mu khe/ sau mes/ sau r+yar me/ sau ti yu ga me/</text></item>
<item><p>313b8</p><section>mdo sde</section><text>ni ru ga ti pra b+he hi le hi le/ ka la pe ke la pa/ si sa le/ sa ra pa ti/ hi le hi le/ hi le hi le/ hi li hi li li/ ma hA hi le le/ tsaN De tsa pa ne/ tsa ra tsa ra Ni/ a tsa le/ ma tsA le/ a naM te/ a na~M ta mu khe/ a na~M ta ga te a ra Ne</text></item>
<item><p>314a1</p><section>mdo sde</section><text>nir ma la de/ nir ba la ne/ nir ba d+han te/ d+harma d+ha re/ nir ha re/ gi me le shrI ma bi sho d+ha ni/ pra kri ti d+hi pa ne/ b+ha ba be b+ha ba ne/ a saM ge a saM ge/ bi ha re/ da me sa me/ bi ma le/ bi ma la pra b+he/ sA~M kar sha Ni/</text></item>
<item><p>314a2</p><section>mdo sde</section><text>d+hi re d+hi d+hi ri la hA d+hi d+hi re/ ye She ya Sho pa ti/ tsa le a tsa le/ ma tsa le/ sa ma tsa le/ Ta d+hi Tu d+ha san d+hi s+thi ra/ a saM ge a saM ge/ bi ha re/ a sa~M ga nir ha re/ nir ha ra/ bi ma le/ nir ha Ta sho ta ni Da d+hi so me/ s+thi re s+thi me/ s+tha ma ba</text></item>
<item><p>314a3</p><section>mdo sde</section><text>ti/ ma hA pra b+he/ sa man ta pra b+he/ bi pu la pra b+he/ bi pu la rasmi saM b+ha be/ sa man ta mu khe/ sarba tra ya bu ga te/ tshe d+ya ya na ta tshe d+ya pra ti b+ha ne/ d+ha ra Ne/ Ni De na/ d+harma ni d+ha na go tra/ sa man ta b+ha drai/ sarba ta thA ga ta hri da ya</text></item>
<item><p>314a4</p><section>mdo sde</section><text>a ng+hiSh+ThA na a ng+hiSh+Thi te swAhA/ shA ri'i bu byang chub sems dpa' sems dpa' chen po gzungs 'di dag 'dzin pa ni 'dus byas dang / 'dus ma byas kyi chos rnams la rlom sems su mi byed/ dmyigs par mi byed/ smon par mi byed/</text></item>
<item><p>314a5</p><section>mdo sde</section><text>btang snyoms su mi byed/ len par mi byed/ brtson par mi byed de/ de dag thob par bya ba dang / spang bar bya ba dang / bsgom par bya ba dang / rnam par 'phel bar bya ba'i phyir mi byed/ 'gyur bar mi byed/ mngon par 'du mi byed/</text></item>
<item><p>314a6</p><section>mdo sde</section><text>mtshungs par ldan pa'i chos rnams kyang mi mthong / ldan pa ma yin pa rnams kyang mi mthong ngo / /chos rnams kyi skye ba yang mi mthong / 'gag pa yang mi mthong / 'das pa'i chos rnams kyang mi mthong / ma 'ongs pa'i chos rnams</text></item>
<item><p>314a7</p><section>mdo sde</section><text>kyang mi mthong / da ltar byung ba'i chos rnams kyang mi mthong / chos rnams kyi 'phel ba dang 'bri ba yang mi mthong / chos gang yang sogs par yang mi byed/ 'grib par mi byed/ 'dogs par yang mi byed/ rnam par rig par yang</text></item>
<item><p>314a8</p><section>mdo sde</section><text>mi byed par sangs rgyas rjes su dran pa 'ba' zhig sgom ste/ de bsgom pa na/ gzugs su ma yin/ gzugs med par ma yin/ mtshan du ma yin/ mtshan ma med par ma yin/ dpe byad bzang por ma yin/ dpe byad</text></item>
<item><p>314b1</p><section>mdo sde</section><text>bzang po med par ma yin/ rnam par shes par ma yin/ rnam par shes pa med par ma yin/ nyon mongs par ma yin/ nyon mongs pa med par ma yin/ tshul khrims su ma yin/ tshul khrims med par ma yin/ ting nge</text></item>
<item><p>314b2</p><section>mdo sde</section><text>'dzin du ma yin/ ting nge 'dzin med par ma yin/ shes rab tu ma yin/ shes rab med par ma yin/ rnam par grol bar ma yin/ rnam par grol ba med par ma yin/ rnam par grol ba'i ye shes mthong bar ma yin/ rnam par grol ba'i ye shes mthong ba med par ma yin/</text></item>
<item><p>314b3</p><section>mdo sde</section><text>skye bar ma yin/ skye ba med par ma yin/ rigs su ma yin/ rigs med par ma yin/ rus su ma yin/ rus med par ma yin/ 'khor du ma yin/ 'khor med par ma yin/ gnas par ma yin/ gnas med par ma yin/</text></item>
<item><p>314b4</p><section>mdo sde</section><text>thob par ma yin thob pa med par ma yin/ mngon par rtogs par ma yin/ mngon par rtogs pa med par ma yin/ nyon mongs pa zad par ma yin/ nyon mongs pa ma zad par ma yin/ phung po dang / khams dang / skye mched du ma yin/ phung po dang / khams</text></item>
<item><p>314b5</p><section>mdo sde</section><text>dang / skye mched med par ma yin/ shes par ma yin/ shes pa med par ma yin/ chos ston par ma yin/ chos mi ston par ma yin/ bdag rnam par dag par bya bar ma yin/ gzhan rnam par dag par bya bar ma yin/ sems can rnam par dag par bya bar ma yin/ sems</text></item>
<item><p>314b6</p><section>mdo sde</section><text>can med pa rnam par dag par bya bar ma yin/ bdag gi don du ma yin/ gzhan gyi don du ma yin/ chos su ma yin/ 'dul bar ma yin/ lus rnam par dag par ma yin/ ngag rnam par dag par ma yin/ yid rnam par</text></item>
<item><p>314b7</p><section>mdo sde</section><text>dag par ma yin/ spyod pa rnam par dag par ma yin/ sngon gyi mtha'i spyod pa rnam par dag par ma yin/ phyi ma'i mtha'i spyod pa rnam par dag par ma yin/ da ltar byung ba'i spyod pa rnam par dag par ma yin/ bdag gi rnam par dag par</text></item>
<item><p>314b8</p><section>mdo sde</section><text>ma yin/ bdag gi rnam par dag par ma yin/ gzhan gyi rnam par dag pa ma yin pa 'di ni/ shA ri'i bu byang chub sems dpa' sems dpa' chen po'i chos thams cad mi 'dzin pa la 'jug pa zhes bya ba'i sangs rgyas rjes su dran pa zhes bya'o/ /</text></item>
<item><p>315a1</p><section>mdo sde</section><text>don dam pa bsgrub par chos thams cad yang dag par 'du ba la mi 'jigs pa thob pa zhes bya ba'i gzungs so/ /gcig tu nges pa thob pas bsam pa thams cad yongs su rdzogs par byed pa zhes bya ba'i ting nge 'dzin te/ /</text></item>
<item><p>315a2</p><section>mdo sde</section><text>dge ba'i rtsa ba thams cad gzhan la rag ma lus pa'i ye shes bsgrub pas/ chos kyi gter mtshan dang dpe byad bzang po'i rigs zil kyis mi non par gnas pa zhes bya ba'i gzungs so/ /dam pa yongs su tshol ba la mkhas pas</text></item>
<item><p>315a3</p><section>mdo sde</section><text>bdud kyi las thams cad las yang dag par 'da' ba zhes bya ba'i gzungs so/ /shA ri'i bu byang chub sems dpa' gang dag sgo mtha' yas pas bsgrubs pa'i gzungs 'di'i don thob par 'gyur ba de dag ni phyir mi ldog cing myur du bla na med pa</text></item>
<item><p>315a4</p><section>mdo sde</section><text>yang dag par rdzogs pa'i byang chub mngon par rdzogs par 'tshang rgya bar 'gyur ro/ /de ci'i phyir zhe na/ shA ri'i bu 'dir sangs rgyas thams cad ni chos dang yon tan gyi gter nges pa'i phyir ro/ /dmigs pa med pa'i spyod pa dang ldan pa'i gzungs</text></item>
<item><p>315a5</p><section>mdo sde</section><text>'di nyid las byang chub sems dpa'i spyod pa thams cad rab tu dbye bar 'gyur ba'i phyir ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /chos rnams stong par dgos med cing / /byang chub ched du</text></item>
<item><p>315a6</p><section>mdo sde</section><text>spros mi byed/ /chos dbyings 'khrug par mi byed na/ /de'i phyir gzungs 'di thob par 'gyur ro/ /mdo sde 'di ni nyan par bya/ /'di la gzungs ni zad pa med/ /ye shes 'byor 'di 'di la ste/ /de nas byang chub thob par 'gyur/ /</text></item>
<item><p>315a7</p><section>mdo sde</section><text>byang chub sems dpa' 'jigs med pa/ /gzungs 'dir rab tu gzung byas na/ /phyogs bcu dag gi sangs rgyas kyi/ /chos bstan pa ni thos par 'gyur/ /don dang tshig 'bru bskyod kun gyi/ /mchog gi chos ni rnam par shes/ /</text></item>
<item><p>315a8</p><section>mdo sde</section><text>nyi ma'i 'od zer ji snyed pa/ /de snyed tshig rnams shes par 'gyur/ /gang dag chos kyi mchog 'gyur ba/ /rlabs chen gzungs kyi sgo rnams te/ /gang zhig mdo 'di 'dzin de la/ /thams cad rtag tu mngon du 'gyur/ /</text></item>
<item><p>315b1</p><section>mdo sde</section><text>gal te sems can thams cad kyis/ /de la bskal par dogs dris te/ /the tsom thams cad chad gyur kyang / /de yi ye shes mi zad do/ /mdo sde 'di la gang dga' ba/ /de ni chos kyi rgyal po'i sras/ /byang chub mchog la</text></item>
<item><p>315b2</p><section>mdo sde</section><text>nye bar te/ /yid brtan gyur dang chos 'dzin pa'o/ /gzungs 'di 'dzin par su byed pa/ /de la sems can thams cad dga'/ /sangs rgyas rnams kyang de la dgyes/ /grags pa 'jig rten 'byung bar 'gyur/ /</text></item>
<item><p>315b3</p><section>mdo sde</section><text>su zhig mdo sde 'di 'dzin pa/ /de ni 'chi ba'i dus byed tshe/ /sangs rgyas bye ba brgyad bcu mthong / /lag pa de la nye bar 'jog /gzungs 'di 'dzin par byed pa ni/ /bskal pa bye ba stong rnams su/ /sngon chad sdig</text></item>
<item><p>315b4</p><section>mdo sde</section><text>pa gang byas pa/ /zla ba gcig gis byang bar 'gyur/ /byang chub sems dpa'i bsod nams gang / /bskal pa bye bar bsgrubs pa kun/ /gzungs 'di 'dzin par byed pa yis/ /zla ba gcig gis zil gnon 'gyur/ /</text></item>
<item><p>315b5</p><section>mdo sde</section><text>khams gsum sems can ji snyed pa/ /gal te thams cad bdud gyur kyang / /mdo sde 'di ni gang 'dzin pa/ /de la bar chad byed mi nus/ /byang chub 'tshang rgya bar du ste/ /dran dang blo gros rtogs ldan 'gyur/ /gzungs</text></item>
<item><p>315b6</p><section>mdo sde</section><text>kyi dam pa gang yin pa/ /de yi lce yi rtse mor gnas/ /ji ltar mdo sde 'dzin de la/ /gzungs 'di so sor nges pa bzhin/ /'di las thams cad mkhyen pa bstan/ /'di las byang chub thob par 'gyur/ /gzungs 'di bshad</text></item>
<item><p>315b7</p><section>mdo sde</section><text>ma thag tu yang / /mar me zhes byas nga lung bstan/ /skad cig de la sangs rgyas ni/ /gang gA'i klung gi bye snyed mthong / /gang zhig sangs rgyas thams cad kyis/ /bstan pa 'dir ni rtogs 'dod cing / /mdo sde 'di la bsten pa des/ /</text></item>
<item><p>315b8</p><section>mdo sde</section><text>thams cad myur du thob par 'gyur/ /sangs rgyas zhing ni rnam dag dang / /nyan thos phun sum tshogs pa dang / /'od dang mtshan kyang rnam dag pa/ /mdo sde 'dis ni byed par 'gyur/ /de bas bag ni yod gyur na/ /zhag</text></item>
<item><p>316a1</p><section>mdo sde</section><text>bdun bar du 'di sems pa/ /sangs rgyas bye ba brgyad bcu yis/ /de yi 'og tu gzungs sbyin 'gyur/ /bsam bya bsam par mi bsam ste/ /bsam bya min pa'ang mi bsam mo/ /soms shig 'gal</text></item>
<item><p>316a2</p><section>mdo sde</section><text>bar ma sems shig /de yi 'og tu gzungs thob 'gyur/ /dper na rgya mtshor phyin pa'i mi/ /nor la som nyi med pa ltar/ /de bzhin gzungs 'di thob gyur nas/ /bde ba la yang som nyi med/ /'di las rdzogs</text></item>
<item><p>316a3</p><section>mdo sde</section><text>pa'i byang chub nye/ /de bas 'di la sbyor bar gyis/ /zhi ba'i gnas ni thob gyur nas/ /rdzogs pa'i byang chub thob par 'gyur/ /de nas bcom ldan 'das kyis yang tshe dang ldan pa shA ri'i bu la bka' stsal pa/ shA ri'i bu byang chub</text></item>
<item><p>316a4</p><section>mdo sde</section><text>sems dpa' sems dpa' chen po chos bzhi dang ldan na/ gzungs 'di thob par 'gyur ro/ /bzhi gang zhe na/ 'di lta ste/ 'dod pa rnams la lhag par chags pa med pa yin/ sems can thams cad la phrag dog med pa</text></item>
<item><p>316a5</p><section>mdo sde</section><text>yin/ bdog pa thams cad yongs su gtong zhing 'gyod pa med par sbyin pa'i tshul can yin/ nyin mtshan du chos la dga' zhing chos 'dod pa yin te/ shA ri'i bu byang chub sems dpa' sems dpa' chen po chos bzhi po de dag dang ldan na</text></item>
<item><p>316a6</p><section>mdo sde</section><text>gzungs 'di thob par 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /ngan cing bdud kyi spyod yul ba/ /'dod pa dri nga spang bar byos/ /de dag sems can dmyal ba'i rkyen/ /ngan song</text></item>
<item><p>316a7</p><section>mdo sde</section><text>rnams kyi rgyu yang yin/ /shes kyi khe dang rnyed dang grags pa'i phyir/ /pha rol dag la phrag dog mi bya ste/ /dga' ba'i mig gis sems can blta byas na/ /mthu che ba dang gzugs kyang mdzes par gyur/ /sems can gang</text></item>
<item><p>316a8</p><section>mdo sde</section><text>dag kha cig rtsod 'gyur ba/ /de yi gzhi rtsa yongs su 'dzin pa ste/ /de ltar gang la sred par 'gyur ba spongs/ /sred pa spang ba byas na gzungs su 'gyur/ /gal te byang chub 'dod na gzhan ma sems/ /nyin dang mtshan</text></item>
<item><p>316b1</p><section>mdo sde</section><text>du chos ni btsal bar byos/ /chos tshig 'di 'dra 'di dag rten byed na/ /de la gzungs ni mngon du 'gyur bar 'ong / /shA ri'i bu gzhan yang byang chub sems dpa' sems dpa' chen po chos bzhi dang ldan na/ gzungs 'di thob par</text></item>
<item><p>316b2</p><section>mdo sde</section><text>'gyur ro/ /bzhi gang zhe na/ 'di lta ste/ dgon pa dang dben pa la gnas pa dang / chos zab mo la bzod pa'i stobs bskyed pa dang / rnyed pa dang / bkur sti dang / tshigs su bcad pa dag la lhag par chags</text></item>
<item><p>316b3</p><section>mdo sde</section><text>pa med pa dang / sdug pa'i dngos po thams cad la mi lta zhing tha na lus dang srog kyang yongs su gtong ba ste/ shA ri'i bu byang chub sems dpa' sems dpa' chen po chos bzhi po de dag dang ldan na gzungs 'di thob par 'gyur ro/ /de nas</text></item>
<item><p>316b4</p><section>mdo sde</section><text>bcom ldan 'das kyis de'i tshe tshigs su bcad pa 'di dag bka' stsal to/ /rgyal bas bsngags pa'i dgon par gnas par gyis/ /de la gnas pa gzhan la brnyas pa med/ /zab mo'i bzod pa 'dun pa bskyed nas su/ /</text></item>
<item><p>316b5</p><section>mdo sde</section><text>bag yod mgo la 'bar zhing gnas par gyis/ /'di ltar tshul 'chos byed kyi gzhir gyur pa/ /shes khe rnyed pa rnams la gnas ma byed/ /bya dang 'dra bar ngan ngon dag gis chog byas te/ /mir gyur pa yi 'bras bu yod par byos/ /</text></item>
<item><p>316b6</p><section>mdo sde</section><text>kye ma sangs rgyas bstan pa legs par rnyed/ /sdug bsngal mang po'i rtsa ba khyim yang spongs/ /lus dang ngag dang yid kyang yongs dag pas/ /sangs rgyas dang ni chos la gus par gyis/ /rnyed 'dod dran pa ma yin shes</text></item>
<item><p>316b7</p><section>mdo sde</section><text>rab min/ /dad dang tshul khrims ma yin chos sems min/ /de ni byang chub ring ste gnam sa bzhin/ /de ltas rnyed pa yongs su spang bar bya/ /shA ri'i bu gzhan yang byang chub sems dpa' sems dpa' chen po chos</text></item>
<item><p>316b8</p><section>mdo sde</section><text>bzhi dang ldan na gzungs 'di thob par 'gyur ro/ /bzhi gang zhe na/ 'di lta ste/ yi ge 'bru brgyad kyi don khong du chud par bya'o/ /brgyad po de dag gang zhe na/ 'di lta ste/ pa zhes bya bar don dam par</text></item>
<item><p>317a1</p><section>mdo sde</section><text>chos thams cad la bdag med pa la 'jug pa khong du chud pa dang / la zhes bya ba mtshan dang dpe byad bzang po dang / mtshan dang dpe byad bzang po med par de bzhin gshegs pa'i chos kyi sku la 'jug pa khong du</text></item>
<item><p>317a2</p><section>mdo sde</section><text>chud pa dang / ba zhes bya ba byis pa'i chos rnams dang / mkhas pa'i chos rnams ji lta ba bzhin du gnyis su med pa la 'jug pa khong du chud pa dang / dza zhes bya ba skye ba dang / rga ba dang / 'chi ba dang / skye ba dang /</text></item>
<item><p>317a3</p><section>mdo sde</section><text>rga ba dang / 'chi ba med pa'i 'gro ba'i mi skye mi 'gag pa la 'jug pa khong du chud pa dang / ka zhes bya ba las kyi rnam par smin pa dang / las kyi rnam par smin pa med pa la 'jug pa khong du chud pa dang / d+ha zhes bya ba</text></item>
<item><p>317a4</p><section>mdo sde</section><text>gzungs kyi chos kyi rnam grangs stong pa nyid dang / mtshan ma med pa dang / smon pa med pa dang / chos kyi dbyings la 'jug pa khong du chud pa dang / sha zhes bya ba zhi gnas dang lhag mthong dang / zhi gnas dang lhag mthong</text></item>
<item><p>317a5</p><section>mdo sde</section><text>med par chos thams cad kyi de bzhin nyid la 'jug pa khong du chud pa dang / k+Sha zhes bya ba chos thams cad skad cig pa ste/ gzod ma nas zhi ba'i phyir zad pa med pa dang / 'jigs pa med pa dang / rgyu ba med pa dang / chos</text></item>
<item><p>317a6</p><section>mdo sde</section><text>thams cad mya ngan las 'das par 'jug pa khong du chud pa ste/ de ltar yi ge 'bru brgyad po de dag gi don khong du chud par rtogs par bya ba 'di ni don khong du chud pa dang po'o/ /gzungs kyi chos kyi rnam grangs 'di legs par bris te/</text></item>
<item><p>317a7</p><section>mdo sde</section><text>gzung bar bya ba 'di ni don khong du chud par gnyis pa'o/ /zla ba phyed phyed cing gzungs kyi chos kyi rnam grangs 'di rtag tu klog pa dang / rjes su dran par bya ba'i phyir brtson par bya ba 'di ni don khong du chud pa gsum pa'o/ /gzungs</text></item>
<item><p>317a8</p><section>mdo sde</section><text>kyi chos kyi rnam grangs 'di la mngon par brtson pa'i byang chub sems dpa' sems dpa' chen pos/ sems can thams cad yang dag par dga' bar bya ba dang / yang dag par 'dzin du gzhug pa dang / yang dag par gzeng</text></item>
<item><p>317b1</p><section>mdo sde</section><text>stod pa la gzud pa'i phyir brtson par bya ba 'di ni don khong du chud pa bzhi pa ste/ shA ri'i bu byang chub sems dpa' sems dpa' chen po chos bzhi po de dag dang ldan na/ gzungs 'di thob par 'gyur ro/ /de nas bcom ldan 'das</text></item>
<item><p>317b2</p><section>mdo sde</section><text>kyis de'i tshe tshigs su bcad pa 'di dag bka' stsal to/ /yi ge 'bru brgyad 'di dag bsam par bya/ /mdo sde 'di ni bris nas bcang bar bya/ /zla ba phyed cing rtag tu bklag par bya/ /sems can rnams kyang 'di 'dzin gzhug par</text></item>
<item><p>317b3</p><section>mdo sde</section><text>bya/ /shes rab rgya chen byang chub nye ba ste/ /phyogs bcu rnams na sangs rgyas gang su dag /bzhugs pa thams cad des ni mdun du mthong / /de'i phyir 'dun pa bkye de 'di la bslab/ /shA ri'i bu bzhi po 'di dag ni gzungs 'di la mngon par</text></item>
<item><p>317b4</p><section>mdo sde</section><text>brtson pa'i byang chub sems dpa' sems dpa' chen po'i phan yon yin te/ bzhi gang zhe na/ 'di lta ste/ phyogs bcu'i sangs rgyas bcom ldan 'das thams cad de la dgongs pa dang / de la bdud kyi las mi 'byung ba dang /</text></item>
<item><p>317b5</p><section>mdo sde</section><text>de'i las kyi sgrib pa myur du 'byang ba dang / spobs pa rgyun mi 'chad pa myur du 'thob pa ste/ shA ri'i bu bzhi po de dag ni gzungs 'di la mngon par brtson pa'i byang chub sems dpa' sems dpa' chen po'i phan yon yin no/ /de nas bcom ldan</text></item>
<item><p>317b6</p><section>mdo sde</section><text>'das kyis de'i tshe tshigs su bcad pa 'di dag bka' stsal to/ /sangs rgyas kun gyis de ni yid la mdzad/ /de la bdud kyis glags mi red mi 'gyur/ /de yi las kyi sgribs pa myur du 'byang / /spobs pa mtha' yas</text></item>
<item><p>317b7</p><section>mdo sde</section><text>rnams kyang thob par 'gyur/ /shA ri'i bu sngon byung ba 'das pa'i dus na bskal pa grangs med pa'i yang ches grangs med pa/ yangs pa rgya cher gyur pa/ dpag tu med pa de'i tshe de'i dus na/ de bzhin gshegs pa dgra bcom pa yang dag par rdzogs</text></item>
<item><p>317b8</p><section>mdo sde</section><text>pa'i sangs rgyas rin chen dpal gyi gzi brjid rgyal po lta bu zhes bya ba/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/ bla na med pa/ lha dang mi rnams kyi ston pa/</text></item>
<item><p>318a1</p><section>mdo sde</section><text>sangs rgyas bcom ldan 'das 'jig rten du byung ste/ shA ri'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen dpal gyi gzi brjid rgyal po lta bu de yongs su mya ngan las</text></item>
<item><p>318a2</p><section>mdo sde</section><text>'da' ba'i dus kyi tshe/ 'khor los bsgyur ba'i rgyal po snang ba 'dzin zhes bya ba mi'i dbang po rin po che sna bdun dang ldan pa zhig byung ngo / /de'i bu yon tan rin po che bsam gyis mi khyab pa'i dpal zhes bya ba zhig yod de/ de skyes</text></item>
<item><p>318a3</p><section>mdo sde</section><text>nas lo bcu drug lon pa dang / des sgo mtha' yas pas bsgrub pa'i gzungs kyi chos kyi rnam grangs 'di bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen dpal gyi gzi brjid rgyal po lta bu de las</text></item>
<item><p>318a4</p><section>mdo sde</section><text>thos te/ des gzungs 'di thos ma thag tu thob par bya ba'i phyir brtson par gyur to/ /des lo bdun khrir rmugs pa dang / gnyid kyis non par ma gyur to/ /lan 'ga' yang rgyal srid la dga' ba 'am/ nor la dga' ba 'am/</text></item>
<item><p>318a5</p><section>mdo sde</section><text>bdag la dga' bar ma gyur to/ /de lo bdun khrir lan 'ga' yang sa la glos ma phab ste/ gcig tu nges par nang du yang dag 'jog la gnas so/ /sangs rgyas bye ba phrag dgu bcu las chos bstan pa thos te/ thos nas kyang thams cad bzung</text></item>
<item><p>318a6</p><section>mdo sde</section><text>ngo / /bzung nas kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen dpal gyi gzi brjid rgyal po lta bu de nyid las rab tu byung ngo / /de rab tu byung nas de lo dgu khri 'das pa dang / des sgo</text></item>
<item><p>318a7</p><section>mdo sde</section><text>mtha' yas pas bsgrub pa'i gzungs 'di bsgrubs te/ bsgrubs nas kyang sems can rnams la rgya cher yang dag par bshad do/ /des tshe gcig po de nyid la sems can bye ba khrag khrig brgya stong phrag brgyad bcu bla na med pa yang dag par rdzogs</text></item>
<item><p>318a8</p><section>mdo sde</section><text>pa'i byang chub yang dag par 'dzin du btsud cing / phyir mi ldog pa'i sa la bkod par gyur to/ /shA ri'i bu 'khor de na tshong dpon gyi bu zla ba'i tog ces bya ba zhig yod de/ des sgo mtha' yas pas bsgrub pa'i gzungs kyi chos kyi rnam grangs</text></item>
<item><p>318b1</p><section>mdo sde</section><text>'di chos smra ba'i dge slong de las thos so/ /thos nas kyang rjes su yi rang bar gyur te/ de rjes su yi rang ba'i mdo las skyes pa'i dge ba'i rtsa ba des/ sangs rgyas bye ba phrag dgu bcu las chos bstan pa thos so/ /thos nas kyang thams</text></item>
<item><p>318b2</p><section>mdo sde</section><text>cad bzung ngo / /thams cad du yang gzungs thob pa rnams kyi mchog dang / tshig btsun pa rnams kyi mchog dang / byang chub sems dpa' sems dpa' chen po spobs pa rgyun mi chod pa rnams kyi mchog tu gyur to/ /des bskal pa</text></item>
<item><p>318b3</p><section>mdo sde</section><text>gsum du de bzhin gshegs pa dgra bcom pa yang dag par rdzogs pa'i sangs rgyas de dag mnyes par byas so/ /mnyes par byas nas kyang / bskal pa gsum 'das pa dang / bla na med pa yang dag par rdzogs pa'i byang chub tu mngon par rdzogs</text></item>
<item><p>318b4</p><section>mdo sde</section><text>par sangs rgyas so/ /shA ri'i bu de'i tshe de'i dus na/ tshong dpon gyi bu zla ba'i tog ces bya bar gyur pa de gzhan zhig yin snyam du khyod som nyi 'am/ yid gnyis sam/ the tshom za bar gyur na/ shA ri'i bu khyod kyis de ltar mi lta'o/ /</text></item>
<item><p>318b5</p><section>mdo sde</section><text>de ci'i phyir zhe na/ de bzhin gshegs pa dgra bcom pa yang dag par rdzogs pa'i sangs rgyas mar me mdzad de'i tshe de'i dus na/ tshong dpon gyi bu zla ba'i tog ces bya bar gyur to/ /shA ri'i bu de'i tshe de'i dus na yon tan rin po che bsam gyis mi khyab pa'i dpal zhes bya ba'i chos smra bar gyur pa de gzhan</text></item>
<item><p>318b6</p><section>mdo sde</section><text>zhig yin pa snyam du som nyi dang / yid gnyis sam/ the tsom za bar gyur na shA ri'i bu khyod kyis de ltar mi blta'o/ /de ci'i phyir zhe na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas tshe dpag med de/ de'i tshe de'i dus na/</text></item>
<item><p>318b7</p><section>mdo sde</section><text>dge slong chos smra ba yon tan rin po che bsam gyis mi khyab pa'i dpal zhes bya bar gyur to/ /shA ri'i bu nga dang bskal pa bzang po'i byang chub sems dpa' sems dpa' chen po rnams kyis kyang de'i tshe/ gzungs kyi chos kyi rnam grangs 'di thos so/ /</text></item>
<item><p>318b8</p><section>mdo sde</section><text>thos nas kyang rjes su yi rang ste/ rjes su yi rang ba'i mdo las skyes pa'i dge ba'i rtsa ba des/ ngas bskal pa bye ba 'bum phrag bzhi khrir 'khor ba phyir bsnyil to/ /sangs rgyas bye ba phrag dgu bcu las chos bstan pa yang thos te/</text></item>
<item><p>319a1</p><section>mdo sde</section><text>thams cad du yang gzungs thob pa rnams kyi mchog dang / tshig btsun pa rnams kyi mchog dang / byang chub sems dpa' sems dpa' chen po spobs pa rgyun mi 'chad pa rnams kyi mchog tu gyur to/ /shA ri'i bu de lta bas na</text></item>
<item><p>319a2</p><section>mdo sde</section><text>byang chub sems dpa' sems dpa' chen po myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas/ tha na gzungs kyi chos kyi rnam grangs 'di la rjes su yi rang bar yang brtson par bya'o/ /de ci'i</text></item>
<item><p>319a3</p><section>mdo sde</section><text>phyir zhe na/ de nyid byang chub sems dpa' sems dpa' chen po de'i bla na med pa yang dag par rdzogs pa'i byang chub kyi ched du phyir mi ldog pa'i sa dang / chos smra ba dag mgu bar byed pa'i rgyur 'gyur na/ gang yi ger 'dri ba dang / lung</text></item>
<item><p>319a4</p><section>mdo sde</section><text>'bog pa dang / 'dzin pa dang / klog pa dang / kun chub par byed pa dang / tshul bzhin du yid la byed pa dang / gzhan dag la rgya cher yang dag par ston pa lta ci smos te/ bsod nams kyi phung po de'i tshad ni de bzhin</text></item>
<item><p>319a5</p><section>mdo sde</section><text>gshegs pa ma gtogs par sems can thams cad kyis kyang shes pa 'am/ bsam par mi nus so/ /de nas bcom ldan 'das kyis de'i tshe tshigs su bcad pa 'di dag bka' stsal to/ /mdo sde thos nas rjes su yi rang dang / /yi ger bris</text></item>
<item><p>319a6</p><section>mdo sde</section><text>dang gzung dang klags pa yis/ /bsod nams chu bo ji tsam bskyed pa ni/ /sems can kun gyis shes par yong mi nus/ /de ni tshe rabs kun tu rgyal ba mthong / /de dag las kyang dad pa bsam yas rnyed/ /mdo sde zab mo tshul yang</text></item>
<item><p>319a7</p><section>mdo sde</section><text>shes par 'gyur/ /de ni myur du byang chub mngon 'tshang rgya/ /bla med byang chub ma reg bar du yang / /de ni ting nge 'dzin dang mngon shes dang / /gzungs rnams dang ni gzugs dang longs spyod dang / /sangs rgyas mthong las</text></item>
<item><p>319a8</p><section>mdo sde</section><text>nyams par yong mi 'gyur/ /rjes su dran pas sngon gyi tshe rabs na/ /tshong dpon bus ni gzungs 'di thob gyur nas/ /sangs rgyas gang gA'i bye snyed mthong gyur te/ /des ni 'dod bzhin byang chub rnam sangs rgyas/ /</text></item>
<item><p>319b1</p><section>mdo sde</section><text>mar me mdzad pa de tshe tshong dpon bu/ /sngon tshe tshe rabs 'od zer mtha' yas gyur/ /de tshe chos smra sangs rgyas tshe dpag med/ /nga ni bskal pa bzang dang bcas yi rang / /byang chub myur du reg par su 'dod dang / /</text></item>
<item><p>319b2</p><section>mdo sde</section><text>bdud rnams myur du gzhom par su 'dod dang / /bsod nams brgya'i mtshan bzang su 'dod pa/ /'di la brtson na rnyed par dka' mi 'gyur/ /gang gA'i klung gi bye snyed 'jig rten khams/ /gang gis rin chen bkang ste</text></item>
<item><p>319b3</p><section>mdo sde</section><text>sbyin byin yang / /bris dang gzung ba'i bsod nams gang yin pa/ /de la sbyin pas dper yang mi 'gyur ro/ /de ltas thos na rtse gcig bag yod par/ /byang chub sems dpa' mkhas pas 'di bzung ngam/ /</text></item>
<item><p>319b4</p><section>mdo sde</section><text>gzungs 'di bris shing sems pa de dag ni/ /byang chub rnyed pa dka' ba med par bshad/ /de nas bcom ldan 'das kyis tshe dang ldan par shA ri'i bu la bka' stsal pa/ shA ri'i bu sgo mtha' yas pas bsgrub</text></item>
<item><p>319b5</p><section>mdo sde</section><text>pa'i gzungs 'di la mngon par brtson pa'i byang chub sems dpa' sems dpa' chen po'i/ lus la gangs la gnas pa'i gnod sbyin brgyad po gzi mdangs 'jug cing nyin mtshan du srung ba dang / skyob pa dang / sbed par byed do/ /</text></item>
<item><p>319b6</p><section>mdo sde</section><text>brgyad gang zhe na/ 'di lta ste/ gnod sbyin dpa' bo zhes bya ba dang / brtan po dang / bdag po dang / sred med kyi bu'i stobs dang / spyod pa'i blo gros dang / thub dka' dang / 'jigs su rung ba dang / gnod</text></item>
<item><p>319b7</p><section>mdo sde</section><text>sbyin lag bzangs zhes bya ba dag ste/ gnod sbyin rgyal po brgyad po de dag 'ong bar bya ba'i phyir shin tu khrus bya ba dang / gos shin tu gtsang ma bgos pa dang / 'chag sar 'gro ba dang / sems can thams cad la zhe 'gras pa med</text></item>
<item><p>319b8</p><section>mdo sde</section><text>pa'i sems su bya/ gzungs kyi chos kyi rnam grangs 'di yang yid la byas te/ de ltar yid la byas na de la gnod sbyin brgyad po de dag myur du bzhin ston par 'gyur ro/ /byang chub sems dpa' sems dpa' chen po 'dod pa na</text></item>
<item><p>320a1</p><section>mdo sde</section><text>spyod pa'i lha rnams kyi nang du skyes pa brgyad po 'di dag kyang de la sems par 'gyur te/ brgyad gang zhe na/ 'di lta ste/ byang chub sems dpa' sems dpa' chen po rnam par snang byed ces bya ba dang / snang byed dang /</text></item>
<item><p>320a2</p><section>mdo sde</section><text>shes rab 'od dang / nyi ma'i 'od dang / yang dag skul byed dang / bsam pa thams cad yongs su rdzogs byed dang / skar ma'i rgyal po zhes bya ba dang / byang chub sems dpa' sems dpa' chen po spyod pa'i blo gros shes bya ba ste/</text></item>
<item><p>320a3</p><section>mdo sde</section><text>byang chub sems dpa' sems dpa' chen po brgyad po de dag des gzungs thob par bya ba'i phyir/ mngon par brtson par 'gyur ro/ /gzungs 'di la brtson pa'i byang chub sems dpa' sems dpa' chen pos kyang / bden pa'i dam bca' bar</text></item>
<item><p>320a4</p><section>mdo sde</section><text>bya'o/ /byas pa gzo ba dang / byas pa tshor ba can dang / chos 'dod pa dang / chos la dga' ba dang / zab mo'i chos la bzod pa la mngon par brtson par bya'o/ /byang chub sems dpa' sems dpa' chen po gzungs la brtson pas/</text></item>
<item><p>320a5</p><section>mdo sde</section><text>kun 'gyed pa'i ngang tshul can du byas te/ de la ji ltar chung ba dang / ji ltar nyung ba las kyang sbyin pa sbyin par bya na mang po las lta smos kyang ci dgos/ bcom ldan 'das kyi gzungs kyi chos kyi rnam grangs 'di bshad pa na/ byang chub</text></item>
<item><p>320a6</p><section>mdo sde</section><text>sems dpa' bye ba khrag khrig brgya stong phrag gang gA'i klung gi bye ma snyed sum bcus ni/ sgo mtha' yas pas sgrub pa'i gzungs 'di thob ste/ bla na med pa yang dag par rdzogs pa'i byang chub las kyang phyir mi ldog par gyur to/ /lha dang /</text></item>
<item><p>320a7</p><section>mdo sde</section><text>mi dang / lha ma yin gyi skye dgu sngon sems ma skyed pa dkrigs pa/ bye ba khrag khrig brgya stong phrag drug bcus ni/ bla na med pa yang dag par rdzogs pa'i byang chub tu sems bskyed do/ /de nas bcom ldan 'das la tshe dang ldan pa</text></item>
<item><p>320a8</p><section>mdo sde</section><text>shA ri'i bus 'di skad ces gsol to/ /bcom ldan 'das chos kyi rnam grangs 'di'i ming ci lags/ 'di ji ltar gzung bar bgyi/ bcom ldan 'das kyis bka' stsal pa/ shA ri'i bu de'i phyir/ khyod kyis chos kyi rnam</text></item>
<item><p>320b1</p><section>mdo sde</section><text>grangs 'di sgo mtha' yas pas bsgrub pa'i gzungs zhes bya bar yang zung shig /byang chub sems dpa' gcig tu nges par mngon par 'phags par byed pa zhes bya bar yang zung shig /bdud thams cad rnam par 'jig par</text></item>
<item><p>320b2</p><section>mdo sde</section><text>byed pa zhes bya bar yang zung shig /gcig tu nges par rnam pa thams cad mkhyen pa nyid shin tu thob par byed pa zhes bya bar yang zung shig /bcom ldan 'das kyis de skad ces bka' stsal nas/ tshe dang ldan pa shA ri'i bu</text></item>
<item><p>320b3</p><section>mdo sde</section><text>dang / dge slong de dag dang / byang chub sems dpa' de dag dang / lha dang / mi dang / lha ma yin dang / dri zar bcas pa'i 'jig rten yid rangs te/ bcom ldan 'das kyis gsungs pa la mngon par bstod do/ /</text></item>
<item><p>320b4</p><section>mdo sde</section><text>'phags pa sgo mtha' yas pas bsgrub pa zhes bya ba'i gzungs/ rdzogs s+ho// // rgya gar skad du/ Ar+ya Sha Da mu kha nA ma d+hA ra NI/ bod skad du/</text></item>
<item><p>320b5</p><section>mdo sde</section><text>'phags pa sgo drug pa zhes bya ba'i gzungs/ 'jam dpal gzhon nur gyur pa la phyag 'tshal lo/ /'di skad bdag gis thos pa dus gcig na/ bcom ldan 'das 'khor gyi khyams gnas gtsang ma'i steng nam mkha'i dkyil na</text></item>
<item><p>320b6</p><section>mdo sde</section><text>gnas pa rin po che sna bdun gyis rab tu rnam par phye bar spras pa na/ byang chub sems dpa'i tshogs grangs med pa dang / thabs gcig tu bzhugs te/ de'i tshe bcom ldan 'das kyis byang chub sems dpa' rnams la bka' stsal pa/</text></item>
<item><p>320b7</p><section>mdo sde</section><text>rigs kyi bu dag khyed kyis 'gro ba thams cad la phan pa dang bde ba'i phyir/ sgo drug pa zhes bya ba'i gzungs zung shig /de ni 'di lta ste/ 'khor ba nas 'khor ba'i skye gnas gzhan dag tu bdag gis sdug bsngal gang ci myong ba de</text></item>
<item><p>320b8</p><section>mdo sde</section><text>sems can thams cad dang mnyam nyid mi shes pa'i mtshan nyid du ma gyur cig /bdag gis 'jig rten pa'i phun sum tshogs pa'i bde ba gang ci myong ba de/ sems can thams cad dang thun mong du yongs su shes par byed par spyod par gyur cig /</text></item>
<item><p>321a1</p><section>mdo sde</section><text>bdag gis sdig pa mi dge ba'i las gang ci byas pa de/ so sor bshags pa bla na med pas so sor ma bshags par ma gyur cig /bdag gis bdud kyi las gang ci byas pa de yongs su byed pa/ bla na med pas</text></item>
<item><p>321a2</p><section>mdo sde</section><text>yongs su mi shes par ma gyur cig /bdag gi pha rol tu phyin pa dang ldan pa'i dge ba'i rtsa ba 'jig rten pa dang / 'jig rten las 'das pa yang rung gang ci yod pa de thams cad bla na med pa'i ye shes kyi 'bras bur gyur cig /</text></item>
<item><p>321a3</p><section>mdo sde</section><text>bdag gi rnam par grol ba gang ci yod pa des/ sems can thams cad rnam par thar bar gyur cig /'khor ba dang mya ngan las 'das pa la gnas par ma gyur cig /tad+ya thA/ oM k+Sha me k+Sha me/ k+ShAn te k+ShAn te/ da me</text></item>
<item><p>321a4</p><section>mdo sde</section><text>da me/ dAn te dAn te/ b+ha dre b+ha dre/ su b+ha dre su b+ha dre/ tsan dre tsan dre/ su tsan dre su tsan dre/ tsan dra ki ra Ne/ tsan dra ba ti/ te dzo ba ti/ ya sho ba ti/ d+harma ba ti/ bra ma ba ti/ sarba kle sha bi sho d+ha ni/</text></item>
<item><p>321a5</p><section>mdo sde</section><text>sarba aR+tha sA d+ha ni/ sarba aR+tha pra sha ma ne/ pa ra mAr+thi sA d+ha ni/ kA ya bi sho d+ha ni/ bA ka bi sho d+ha ni/ ma naHsa~M sho d+ha ni swA hA/ rigs kyi bu dag de ltar na rigs kyi bu dang rigs kyi bu mo gang la la zhig gis/ sgo drug pa</text></item>
<item><p>321a6</p><section>mdo sde</section><text>zhes bya ba'i gzungs 'di nyin lan gsum mtshan lan gsum bklags na/ de'i las kyi sgrib pa thams cad byang nas/ skye ba bdun gyi bar du de skye ba dran par 'gyur ro/ /bla na med pa yang dag par rdzogs pa'i</text></item>
<item><p>321a7</p><section>mdo sde</section><text>byang chub mngon par rdzogs par 'tshang rgya bar 'gyur ro/ /bcom ldan 'das dgyes shing de skad ces bka' stsal nas/ byang chub sems dpa'i tshogs de dag dang / lha dang / mi dang / lha ma yin dang /</text></item>
<item><p>321a8</p><section>mdo sde</section><text>dri zar bcas pa'i 'jig rten yid rangs te/ bcom ldan 'das kyis gsungs pa la mngon par bstod do// //'phags pa sgo drug pa zhes bya ba'i gzungs rdzogs s+ho// //</text></item>
</list>