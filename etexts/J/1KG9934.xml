<list>
<item><p>1a1</p><section>mdo sde</section><text>(sa) @#/ ! /mdo sde sna tshogs kyi skor bzhugs so/ /</text></item>
<item><p>1a2</p><section>mdo sde</section><text>(黃) 經藏第二十八部</text></item>
<item><p>1b1</p><section>mdo sde</section><text>@##/ /rgya gar skad du/ a b+hing skra ma na sU tra/ bod skad du/ mngon par</text></item>
<item><p>1b2</p><section>mdo sde</section><text>'byung ba'i mdo/ dkon mchog gsum la phyag 'tshal lo/ /gang zhig nyid kyi dbu ni rin chen</text></item>
<item><p>1b3</p><section>mdo sde</section><text>'od ldan dang / /btsun mo pad ma kha bye ma rnyis mdangs ldan pas/ /slong ba dga' mdzad sangs</text></item>
<item><p>1b4</p><section>mdo sde</section><text>rgyas go 'phang brnyes gyur cing / /chos rnams ston mdzad zhi ba de la phyag 'tshal lo/ /gang</text></item>
<item><p>1b5</p><section>mdo sde</section><text>zhig rnyed pas ngan 'gro'i 'jigs las 'das gyur cing / /srid pa'i 'ching ba thams</text></item>
<item><p>1b6</p><section>mdo sde</section><text>cad zad byed zhir gyur la/ /sdug bsngal mtha' med 'khor ba'i rgya mtsho las rgal ba'i/ /</text></item>
<item><p>1b7</p><section>mdo sde</section><text>zam pa gcig pu bde gshegs chos la phyag 'tshal lo/ /gang la yon tan phul byung la</text></item>
<item><p>1b8</p><section>mdo sde</section><text>gnas sbyin pa'i gnas/ /mchod pa cung zad byas kyang rgya che nyid 'gyur ba/ /bde bar</text></item>
<item><p>2a1</p><section>mdo sde</section><text>gshegs pas rab bsngags gang zag mchog brgyad kyis/ /rab brgyan 'phags pa'i dge 'dun de la phyag 'tshal lo/ /thub gsung rnam par brtags na dad pa mi skyed pa 'am/ /</text></item>
<item><p>2a2</p><section>mdo sde</section><text>phan pa mi 'byung gang de ci yang yod min la/ /tshig btu ba dang 'dzin pa'i nus dang rnam bral ba/ /rnam par g.yengs phyir 'bras stsol 'di bdag nyung zad cig /ji ltar pad ma kha bye'i dbus gnas</text></item>
<item><p>2a3</p><section>mdo sde</section><text>bung ba ni/ /'khor zhing pad ma la ni chung zad sogs par byed/ /de bzhin thub pa'i zhal gyi pad ma'i tshal nang nas/ /rang yid rab tu dga' byed chung zad bsdu bar bya/ /thub pa'i gsung ni ma lus</text></item>
<item><p>2a4</p><section>mdo sde</section><text>shin du rtogs dka' ba/ /dad ldan mi la nyin re'ang rgyas par nyer 'gro ste/ /rnam par dpyad na tshigs bcad phyed mtha'ang mi dpogs na/ /rin chen mdo brgya bsdu ba 'di ni smos ci dgos/ /phyogs</text></item>
<item><p>2a5</p><section>mdo sde</section><text>go rnams su snyan dang grags pa'i snang bas khyab/ /rab gsal zhes bya sa'i bdag por gyur pa na/ /bsod nams stobs kyis dgra las rgyal bas rgyal phran gyis/ /btud pas nor bu'i cod pan 'od</text></item>
<item><p>2a6</p><section>mdo sde</section><text>kyis zhal gtsang byas/ /glang po'i dbang po rgyags 'khrig 'dod chags kyis chags pa/ /'phral du bcos pa'i thabs med nyon mongs skabs gyur la/ /gzigs nas 'gro ba'i chags sogs nyes pa zhi bzhed</text></item>
<item><p>2a7</p><section>mdo sde</section><text>pas/ /thugs brtan thub dbang gyur par des ni smon lam btab/ /de nas brtsams te sbyin dang tshul khrims bzod pa dang / /brtson 'grus bsam gtan mi g.yo blo gros rnon po rnams/ /nyid bde'i ltos med</text></item>
<item><p>2a8</p><section>mdo sde</section><text>shin du yun ring yang dag spel/ /'gro la phan phyir shin du dka' ba brgya phrag mdzad/ /thugs rje cher ldan drang srong mchog 'di tshe gzhan du/ /nyid kyis 'gro phan don mdzad mi skyo ji snyed de/ /brjod</text></item>
<item><p>2b1</p><section>mdo sde</section><text>par 'di na shA ri'i bus kyang mi nus na 'ang / /gang dag phyir ni chung zad yongs su brjod par bya/ /stag mo shi ba'i glang po spre'u dpyad dka' thub dbang / /tshangs sogs sku tshe brgya phrag du mar dge mdzad nas/ /</text></item>
<item><p>2b2</p><section>mdo sde</section><text>don kun sgrub brtson bdag nyid chen po tshe gcig thogs/ /byang chub sems dpa' dga' ldan gnas su skye ba bzhes/ /der bzhugs nas ni 'gro ba kun la legs gzigs nas/ /skyabs med g.yo zhing phongs</text></item>
<item><p>2b3</p><section>mdo sde</section><text>pa du mas yongs khyab la/ /thugs rje chen pos thugs ni spro ba bskyed gyur te/ /gzhan gyi don mdzad thugs dam nyid kyi rgyud dgongs gyur/ /de bas 'di ni ji ltar mi yul nyer gshegs te/ /skye dang rga shi</text></item>
<item><p>2b4</p><section>mdo sde</section><text>na ba'i 'jigs pa gzigs nas ni/ /rab byung blo gros des mdzad byang chub yang dag brnyes/ /de bzhin chos ston mdzad pa bshad kyis mnyan par gyis/ /de nas dga' ldan gyi gnas na bzhugs</text></item>
<item><p>2b5</p><section>mdo sde</section><text>pa'i byang chub sems dpa' bskal pa mang por bsod nams dang / ye shes kyi tshogs dpag tu med pa rnam pa du mar nye bar bsags pas byang chub kyi tshogs yongs su rdzogs par mdzad pa/ nyon mongs pa'i</text></item>
<item><p>2b6</p><section>mdo sde</section><text>chu bo stobs dang ldan pas shin du chod pa rnams la thugs rjes yongs su bskul ba/ gzhan gyi don mdzad pa'i phyir rtag tu brtson par mdzad pa de thugs la dgongs pa 'di lta bu mngon sum du mdzad de/ gang</text></item>
<item><p>2b7</p><section>mdo sde</section><text>ngas skye ba mang por yongs su 'khor ba na rang gi sha dang khrag dang mgo dang mig dang bu dang chung ma rnams gtong ba dang shin du gtong bas yongs su btang ba dang / dka' ba'i tshul khrims la gnas pa dang / gzhan</text></item>
<item><p>2b8</p><section>mdo sde</section><text>gyis sbyar ba'i bsnyen bkur ma yin pa sna tshogs pa bzod par byas pa dang / rtag tu lhod pa med pa'i spro ba dang / 'bras bu dang bcas pa'i ting nge 'dzin gyi bde ba la ma chags pa dang / yod pa dang</text></item>
<item><p>3a1</p><section>mdo sde</section><text>med pa'i don la rnam par dpyod pa dang ldan pas gzhan gyi don la brtson pa'i blo gros kyis shin du mi bzad pa'i sdug bsngal gyi tshor ba rnam pa mang pos sems la gdungs pa'i sdug phangs pa'i srog chags</text></item>
<item><p>3a2</p><section>mdo sde</section><text>rnams la mchog tu snying rje bskyed nas byams pa'i stobs dang / zla 'od dang shi bi dang glang po dang thams cad sgrol dang bzod par smra ba dang spre'u yi bdag po dang mig bzangs dang sman chen po la sogs pa skyes pa'i</text></item>
<item><p>3a3</p><section>mdo sde</section><text>rabs stong phrag snyed tu smon lam byas shing bsags pa/ e ma'o kye ma bdag gis 'jig rten long ba 'dren pa med pa/ yongs su 'dren pa med pa/ chos ma yin pa/ 'dod chags kyi dbang du 'gro ba/ log pa'i</text></item>
<item><p>3a4</p><section>mdo sde</section><text>chos kyis yongs su khyab pa/ sems la mi bzad pa'i chags pas zil gyis non pa/ khro ba mang ba/ lta ba ngan pa'i tshang tshing gis rnam par brlag pa/ phrag dog dang ser snas kun du bcings pa/ legs par</text></item>
<item><p>3a5</p><section>mdo sde</section><text>spyod pa la 'jug pa la rgyab kyis phyogs shing nyes par spyod pa la kun du gzhol bar gyur pa rnams la bdag sangs rgyas su gyur nas sems can ma rgal ba rnams ni bsgral bar bya'o/ /ma grol ba rnams ni dgrol</text></item>
<item><p>3a6</p><section>mdo sde</section><text>bar bya'o/ /dbugs ma phyin pa rnams ni dbugs dbyung bar bya'o/ /yongs su mya ngan las ma 'das pa rnams ni yongs su mya ngan las bzla bar bya'o zhes ngas yun ring du mngon par 'dod pa yin na da ni de bya ba'i dus la</text></item>
<item><p>3a7</p><section>mdo sde</section><text>bab pa yin gyis/ ma la bdag gis 'jig rten gyi gnas skabs ci zhig yin pa bltas na gdul bar nus so/ /gdul bar nus so zhes de ltar rnam par dgongs nas 'jig rten 'di dag thams cad la gzigs pa</text></item>
<item><p>3a8</p><section>mdo sde</section><text>'jug ste/ su ni 'grib/ su ni dge ba'i chos rnams kyis 'phel/ su ni gnod par gyur/ su ni nyams thag par gyur/ su ni sdug bsngal bar gyur/ gang la ni ngas ma 'jigs shig /ma 'jigs shig</text></item>
<item><p>3b1</p><section>mdo sde</section><text>ces mi 'jigs pa sbyin pas dbugs dbyung bar bya/ su ni ngan song la gzhol/ su ni ngan song la 'bab/ su ni ngan song la bab/ su ni ngas ngan song las bton te/ mtho ris dang thar pa'i 'bras bu la gzhag</text></item>
<item><p>3b2</p><section>mdo sde</section><text>par bya/ su ni 'dod pa'i 'dam du bying ba la lag nas drang bar bya/ su ni 'phags pa'i nor dang bral ba rnams la 'phags pa'i nor gyi dbang phyug gi bdag po la gzhag par bya/ gang gi dge ba'i rtsa ba ma bskyed pa dag ni</text></item>
<item><p>3b3</p><section>mdo sde</section><text>bskyed par bya/ gang gi dge ba'i rtsa ba bskyed pa dag ni yongs su smin par bya/ gang gi yongs su smin pa rnams ni rnam par grol bar bya zhes ye shes kyi gzigs pa 'jug par mdzad pa na srog chags brgya stong</text></item>
<item><p>3b4</p><section>mdo sde</section><text>dpag tu med pa la ni dge ba'i rtsa ba ma bskyed par bskyed par 'os pa dang / la la dge ba'i rtsa ba ma smin pa yongs su smin par nus pa dang / la la dge ba'i rtsa ba yongs su smin pa bde 'gror 'gro bar gzhol ba dang /</text></item>
<item><p>3b5</p><section>mdo sde</section><text>la la 'bras bu dang po thob par gzhol ba dang / la la lan cig phyir 'ong ba'i 'bras bu dang phyir mi 'ong ba dang dgra bcom pa nyid dang rang byang chub 'thob par gzhol ba dang / la la bla na med pa yang dag par rdzogs pa'i byang</text></item>
<item><p>3b6</p><section>mdo sde</section><text>chub pa'i skal ba dang ldan pa dang / la la ni sngon gyi smon lam rnams nye bar bsags pas rkyen la rag las pa gang zhig ma thos pas dam pa'i chos las yongs su nyams par gyur par gzigs so/ /gzigs nas</text></item>
<item><p>3b7</p><section>mdo sde</section><text>kyang 'di snyam du dgongs te/ kye ma'o bdag gis yun ring po nas yang dag par rtogs pa rdzogs par gyur cing nga'i ngal ba 'bras bu dang bcas par gyur to zhes dgyes shing ngas bya ba ni byas so/ /ngas khur bskur bar</text></item>
<item><p>3b8</p><section>mdo sde</section><text>dka' ba ni mthar phyin te/ gang nga'i yongs su dag pa'i rgyud dang ldan pa'i zhing du gyur cing gdul bya'i skye bo rnams yun ring por mi thogs par pad ma'i tshal yongs su smin cing kha bye la ma rig pa'i nyi ma shar bas rgyas</text></item>
<item><p>4a1</p><section>mdo sde</section><text>par 'gyur ba lta bur gyur gyis phyi bshol mi bya'o/ /'dir gnas bzhin du yang dngos po thams cad rdzogs par bya bar nus pa ma yin pas na gzhes pa'i dus ni ma yin gyis ma la bdag mi'i 'jig rten</text></item>
<item><p>4a2</p><section>mdo sde</section><text>du song la der phyin nas brtson 'grus kyi grogs dang / de bzhin gshegs pa'i bla na med pa'i ye shes rtogs par byas te/ 'di rnams skal ba ji lta ba bzhin du 'di rnams kyi dge ba'i rtsa ba bskyed cing yongs su smin la rnam</text></item>
<item><p>4a3</p><section>mdo sde</section><text>par grol bar bya zhing skye ba dang rga ba dang na ba dang 'chi ba dang mya ngan dang smre sngags 'don pa dang sdug bsngal ba dang yid mi bde ba'i sdug bsngal gyi rgya mtshor lhung ba/ skyabs med pa/ yongs su skyob pa med pa'i srog chags</text></item>
<item><p>4a4</p><section>mdo sde</section><text>rnams dam pa'i chos bstan pa'i lag pa brkyang bas gdon par bya'o/ /thog ma med pa'i dus nas rjes su 'brel ba'i 'dod chags dang / zhe sdang dang gti mug gi mes kun du gdungs pa rnams la 'phags</text></item>
<item><p>4a5</p><section>mdo sde</section><text>pa'i lam yan lag brgyad pa'i chu'i rgyun blugs pas sdug bsngal ma lus pa bsal bar bya'o zhes de lta bu'i thugs la dgongs pa nges par bskyed nas/ 'dzam bu'i gling du 'jug par mdzad pa na rigs dang yul</text></item>
<item><p>4a6</p><section>mdo sde</section><text>dang dus dang rgyud dang bud med de gzigs pa rnam pa lngas gzigs par mdzad do/ /byang chub sems dpa' rnams rgyu gang gis rigs la gzigs par mdzad ce na/ byang chub sems dpa' dga' ldan gyi gnas na bzhugs</text></item>
<item><p>4a7</p><section>mdo sde</section><text>pa na 'di snyam du dgongs te/ byang chub sems dpa' rnams rigs ji lta bu zhig tu nying mtshams sbyor ba len snyam na/ bram ze'i rigs sam/ rgyal rigs su yin la/ de la res 'ga' ni bram ze'i rigs btsun par</text></item>
<item><p>4a8</p><section>mdo sde</section><text>bkur/ res 'ga' ni rgyal rigs te/ da lta na ni rgyal rigs btsun par bkur bar gzigs nas/ ma la bdag la gzhan dag byang chub sems dpas rigs ngan par nying mtshams sbyor ba blangs so/ /zhes gzhi 'dis</text></item>
<item><p>4b1</p><section>mdo sde</section><text>kha zer bar mi 'gyur bar bdag gis rgyal rigs su nying mtshams sbyor ba blang bar bya'o snyam mo/ /'di ltar byang chub sems dpas thog ma med pa'i dus nas smad par mi 'gyur ba'i las byas shing bsags pa dang /</text></item>
<item><p>4b2</p><section>mdo sde</section><text>sangs rgyas bcom ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' rnams rigs la gzigs par mdzad do/ /byang chub sems dpa' rnams rgyu gang gis yul la</text></item>
<item><p>4b3</p><section>mdo sde</section><text>gzigs par mdzad ce na/ byang chub sems dpa' dga' ldan gyi gnas na bzhugs pa ni 'di snyam du dgongs te/ byang chub sems dpa' rnams yul ji lta bu zhig tu nying mtshams sbyor ba len snyam na/ 'bras dang bu ram shing dang ba</text></item>
<item><p>4b4</p><section>mdo sde</section><text>lang dang ma he phun sum tshogs pa/ slongs mo pa brgya 'du ba/ mtha' 'khob kyi skye bo med pa/ dbus pa'i skye bo gnas pa gang du skye bo gcig btul bas skye bo'i tshogs chen po 'dul bar 'gyur ba'i yul gang yin pa</text></item>
<item><p>4b5</p><section>mdo sde</section><text>gzigs so/ /de nas byang chub sems dpa' 'di snyam du dgongs te/ dbus kyi yul 'di ni bu ram shing gi phreng ba dang 'bras dang ba lang dang ma he phun sum tshogs pa/ slongs mo pa brgya 'du ba/ mtha' 'khob kyi skye bo med pa/</text></item>
<item><p>4b6</p><section>mdo sde</section><text>dbus pa'i skye bo gnas pa/ gang du skye bo gcig btul bas skye bo'i tshogs chen po btul bar 'gyur ba yin gyis/ ma la bdag la gzhan dag byang chub sems dpas yul mtha' 'khob rnams su nying mtshams sbyor</text></item>
<item><p>4b7</p><section>mdo sde</section><text>ba blangs so zhes gzhi 'dis kha zer bar mi 'gyur bar bdag gis yul dbus su nying mtshams sbyor ba blang bar bya'o snyam mo/ /'di ltar byang chub sems dpas thog ma med pa'i dus nas smad par mi 'gyur ba'i</text></item>
<item><p>4b8</p><section>mdo sde</section><text>las byas shing bsags pa dang / sangs rgyas bcom ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' yul la gzigs par mdzad do/ /byang chub sems dpa' rnams</text></item>
<item><p>5a1</p><section>mdo sde</section><text>rgyu gang gis na dus la gzigs par mdzad ce na/ byang chub sems dpa' dga' ldan gyi gnas na bzhugs pa ni 'di snyam du dgongs te/ byang chub sems dpa' rnams dus ji lta bu zhig tu 'dzam bu'i</text></item>
<item><p>5a2</p><section>mdo sde</section><text>gling du nying mtshams sbyor ba len snyam na/ skye dgu'i tshe lo yar skye ba na brgyad khri thub pa yan chad nying mtshams sbyor ba mi len la/ mi rnams kyi tshe lo mar 'grib pa na brgya thub pa man chad nying mtshams sbyor ba mi len no/ /</text></item>
<item><p>5a3</p><section>mdo sde</section><text>byang chub sems dpa' rgyu gang gis mi rnams kyi tshe lo brgyad khri thub pa yan chad nying mtshams sbyor ba len par mi mdzad ce na/ mi rnams kyi tshe lo brgyad khri thub pa na yid 'byung bar dka' zhing skyo bar bya bar</text></item>
<item><p>5a4</p><section>mdo sde</section><text>dka' la blun zhing dbang po rtul ba dang / bag med cing bde ba mang bas bden pa rnams kyi snod tu mi 'gyur ba'i phyir ro/ /mar 'grib pa lo brgya man chad tu yang snyigs ma lnga po 'di lta ste tshe'i snyigs ma dang / nyon</text></item>
<item><p>5a5</p><section>mdo sde</section><text>mongs pa'i snyigs ma dang / sems can gyi snyigs ma dang / lta ba'i snyigs ma dang / dus kyi snyigs ma shas che ba yin pas bdag la gzhan dag byang chub sems dpas snyigs ma lnga shas che ba'i dus su nying mtshams</text></item>
<item><p>5a6</p><section>mdo sde</section><text>sbyor ba blangs so zhes gzhi 'dis kha zer bar mi 'gyur ro/ /'di ltar byang chub sems dpas thog ma med pa'i dus nas smad par mi 'gyur ba'i las byas shing bsags pa dang / sangs rgyas bcom ldan 'das rnams</text></item>
<item><p>5a7</p><section>mdo sde</section><text>ni chos bshad pa 'bras bu med pa ma yin pas rgyu 'dis na byang chub sems dpa' rnams dus la gzigs pa yin no/ /byang chub sems dpa' rnams rgyu gang gis rgyud la gzigs par mdzad ce na/ byang chub sems</text></item>
<item><p>5a8</p><section>mdo sde</section><text>dpa' dga' ldan gyi gnas na bzhugs pa ni 'di snyam du dgongs te/ byang chub sems dpa' rnams rgyud ci 'dra ba zhig tu nying mtshams sbyor ba len snyam na/ rigs gang zhig btsun par bkur zhing ma mes dang /</text></item>
<item><p>5b1</p><section>mdo sde</section><text>pha mes zung bdun gyi bar du spyod pa la skyon med par gzigs nas/ de 'di snyam du dgongs te shAkya'i rigs rgyud 'di ni btsun par bkur ba yin zhing mang pos bkur ba nas bzung ste spyod pa skyon med pa yin</text></item>
<item><p>5b2</p><section>mdo sde</section><text>gyis/ ma la bdag la gzhan dag byang chub sems dpas rgyud ngan pa las nying mtshams sbyor ba blangs so zhes gzhi 'dis kha zer bar mi 'gyur bar bdag gis rgyal po zas gtsang ma'i rgyud tu nying mtshams sbyor ba blang</text></item>
<item><p>5b3</p><section>mdo sde</section><text>ngo snyam mo/ /'di ltar byang chub sems dpas thog ma med pa'i dus nas smad par mi 'gyur ba'i las byas shing bsags pa dang / sangs rgyas bcom ldan 'das rnams ni chos bshad pa 'bras bu med pa ma yin</text></item>
<item><p>5b4</p><section>mdo sde</section><text>pas rgyu 'dis na byang chub sems dpa' rgyud la gzigs par mdzad do/ /byang chub sems dpa' rnams rgyu gang gis bud med la gzigs par mdzad ce na/ byang chub sems dpa' dga' ldan gyi gnas na</text></item>
<item><p>5b5</p><section>mdo sde</section><text>bzhugs pa ni 'di snyam du dgongs te/ byang chub sems dpa' rnams bud med ci 'dra ba zhig gi rum du nying mtshams sbyor ba len snyam na de 'di snyam du dgongs te/ bud med gang zhig gzugs bzang mo dang</text></item>
<item><p>5b6</p><section>mdo sde</section><text>ldan pa/ rigs dang ldan pa/ rigs 'phel bar 'gyur ba/ khro bag can ma yin pa/ phra ma can ma yin pa/ ngag rtsub pa ma yin pa/ dad pa dang ldan pa/ rang bzhin bzang ba/ bsam pa dge ba/ rgyud phun sum</text></item>
<item><p>5b7</p><section>mdo sde</section><text>tshogs pa/ rigs mtho ba/ nye du'i rigs dang ldan pa/ shes rab phun sum tshogs pa/ gtong ba phun sum tshogs pa/ mtshan nyid mi g.yo ba/ rang bzhin brtan la rgod bag can ma yin pa khengs pa med</text></item>
<item><p>5b8</p><section>mdo sde</section><text>pa/ byams pa'i sems dang ldan pa/ sdug cing yid tu 'ong ba/ 'jig rten thams cad la chos dang ldan pa/ bud med thams cad kyi mchog tu gyur pa/ sngon gyi sangs rgyas rnams la e ma'o bdag sangs rgyas</text></item>
<item><p>6a1</p><section>mdo sde</section><text>kyi yum du gyur cig ces smon lam btab pa dang / byang chub sems dpa' zla ba bcu rum du 'dzin nus pa dang rang gi don yang nyams par mi byed pa yin par gzigs so/ /de nas byang chub sems</text></item>
<item><p>6a2</p><section>mdo sde</section><text>dpa' 'di snyam du dgongs te/ sgyu 'phrul chen mo 'di ni ma mes dang pha mes zung bdun gyi bar du spyod pa la skyon med cing gzugs dang ldan pa dang / rigs dang ldan pa dang / tshul dang ldan zhes bya ba nas bud med thams</text></item>
<item><p>6a3</p><section>mdo sde</section><text>cad kyi mchog tu gyur ces bya ba'i bar gong ma bzhin te/ khro bag can ma yin pa dang / rigs 'phel bar 'gyur ba dang / byang chub sems dpa' rum du zla ba bcur 'dzin nus pa dang / rang gi don yang mi nyams pa</text></item>
<item><p>6a4</p><section>mdo sde</section><text>yin la 'di ltar sgyu 'phrul chen mos sngon sangs rgyas rnams la kye ma bdag sangs rgyas kyi yum du gyur cig ces smon lam btab pa yang yin pas bdag la gzhan dag byang chub sems dpas mtshan ngan pa dang ldan pa'i</text></item>
<item><p>6a5</p><section>mdo sde</section><text>bud med kyi rum du nying mtshams sbyor ba blangs so zhes kha zer bar mi 'gyur ro snyam mo/ /'di ltar byang chub sems dpas smad par mi 'gyur ba'i las byas shing bsags pa dang / sangs rgyas bcom ldan 'das</text></item>
<item><p>6a6</p><section>mdo sde</section><text>rnams ni chos bshad pa 'bras bu med pa ma yin pas rgyu 'dis na byang chub sems dpa' bud med rnams la gzigs par mdzad do/ /de nas byang chub sems dpa' gzigs pa lngas gzigs nas dga' ldan na spyod</text></item>
<item><p>6a7</p><section>mdo sde</section><text>pa'i lha'i ris rnams la gsungs pa/ grogs po dag shes par gyis shig /nga 'dzam bu'i gling du babs nas yul dbus su nying mtshams sbyor ba len gyis khyed cag las gang dag bdud rtsi don du gnyer ba phal</text></item>
<item><p>6a8</p><section>mdo sde</section><text>cher yul dbus kyi grong khyer chen po drug po 'di lta ste/ mnyan yod dang sA ke ta dang yangs pa can dang tsam pa dang rgyal po'i khab dang bA rA Na sIr nying mtshams sbyor ba long shig /de skad ces bka' stsal pa dang / dga'</text></item>
<item><p>6b1</p><section>mdo sde</section><text>ldan gyi ris kyi lha rnams kyis byang chub sems dpa' la 'di skad ces gsol to/ /byang chub sems dpa' mkhyen par mdzod cig /da ltar 'jig rten ni sdig pas gos pa/ skye dgu ni ma rungs pa'i bsam pa can/</text></item>
<item><p>6b2</p><section>mdo sde</section><text>'dzam bu'i gling na rtog ge pa drug dang / rjes su sgrogs pa drug dang / snyoms par 'jug pa drug gis dkrugs pa lags so/ /de la rtog ge pa drug gang zhe na/ 'di lta ste/ 'od srung rdzogs byed dang / kun du rgyu gnag lhas</text></item>
<item><p>6b3</p><section>mdo sde</section><text>kyi bu dang / smrang 'don gyi bu mo'i bu yang dag rgyal ba can dang / mi 'pham skra'i la ba can dang / kA t+yA'i bu nog can dang / gcer bu pa gnyen gyi bu'o/ /rjes su sgrogs pa drug gang zhe na/ 'di lta ste/ bram ze sgyus rgal dang /</text></item>
<item><p>6b4</p><section>mdo sde</section><text>bram ze rnas rdeg dang / bram ze bzang ldan dang / bram ze tshangs pa'i tshe dang / bram ze pad ma'i snying po dang / bram ze dmar po'o/ /snyoms par 'jug pa drug gang zhe na/ 'di lta ste/ rangs byed kyi bu lhag spyod dang / sgyu</text></item>
<item><p>6b5</p><section>mdo sde</section><text>rtsal shes kyi bu ring 'phur dang / kun tu rgyu rab bzang dang / bram ze'i khye'u kun rgyal dang / drang srong nyon mongs med pa dang / lteng rgyas 'od srung ral pa can no/ /'dir ni chos mnyan pa'i slad du byang chub sems</text></item>
<item><p>6b6</p><section>mdo sde</section><text>dpa' khyed kyi gdan dpag tshad bcu gnyis pa bsham pa bgyi zhing bdag cag 'di snyam du bdag cag la dga' ldan gyi gnas na byang chub sems dpa' bzhugs pas chos bshad de chos de bdag cag gis thos nas ci nas</text></item>
<item><p>6b7</p><section>mdo sde</section><text>kyang bdag cag yun ring po'i don dang / sman pa dang / bde bar 'gyur ba de lta de ltar bsgrub par bgyid par sems lags so/ /de skad ces gsol pa dang / byang chub sems dpas dga' ldan gyi lha rnams la</text></item>
<item><p>6b8</p><section>mdo sde</section><text>'di skad ces gsungs so/ /grogs po dag de'i phyir rol mo'i cha spyad thams cad brdungs shig /dga' ldan gyi ris kyi lha rnams kyis rol mo'i cha spyad thams cad brdungs pa dang / byang chub sems dpas kyang dung bus</text></item>
<item><p>7a1</p><section>mdo sde</section><text>te gsungs pa/ grogs po dag 'di la lhag par sgra gang che/ bcom ldan 'das dung gi sgra lags so/ /grogs po dag ji ltar dung gi sgras rol mo'i cha spyad thams cad zil gyis mnan te gnas pa de</text></item>
<item><p>7a2</p><section>mdo sde</section><text>bzhin du ngas kyang 'dzam bu gling du song la rtog ge pa drug dang / rjes su sgrogs pa drug dang / snyoms par 'jug pa drug zil gyis mnan nas bdud rtsi rtogs par bya ste/ bdud rtsis 'gro ba tshim par bya'o/ /mi rtag</text></item>
<item><p>7a3</p><section>mdo sde</section><text>pa'i dung bud par bya'o/ /stong pa nyid kyi rnga brdung bar bya'o/ /bdag med pa'i seng ge'i sgra bsgrag par bya'o zhes gsungs nas tshigs su bcad de yang gsungs pa/ seng ge gcig gis gcan zan tshogs ni du ma</text></item>
<item><p>7a4</p><section>mdo sde</section><text>'joms/ /rdo rje gcig gis brag gi rtse mo du ma 'jig /brgya byin gcig gis lha ma yin dpang du ma 'joms/ /nyi ma gcig gis mun pa du ma rnam par sel/ /grogs po dag khyed cag las gang bdud rtsi don</text></item>
<item><p>7a5</p><section>mdo sde</section><text>tu gnyer ba de yul dbus kyi grong khyer chen po drug tu nying mtshams sbyor ba long shig /de nas lha rnams kyi dbang po brgya byin 'di snyam du sems te byang chub sems dpa' 'di ni btsun mo sgyu 'phrul chen mo'i lhums su</text></item>
<item><p>7a6</p><section>mdo sde</section><text>nying mtshams sbyor ba len par bzhed kyis ma la de la bdag gis gzi brjid bsgrub par bya/ lhums kyang sbyang bar bya'o snyam nas lha rnams kyi dbang po brgya byin gyis btsun mo sgyu 'phrul chen mo la gzi brjid</text></item>
<item><p>7a7</p><section>mdo sde</section><text>bsgrubs shing lhums kyang gtsang mar byas so/ /de nas byang chub sems dpa' dga' ldan gyi gnas na bzhugs pa rigs dang / yul dang / dus dang / rgyud dang / bud med la gzigs pa ste/ gzigs pa lngas</text></item>
<item><p>7a8</p><section>mdo sde</section><text>gzigs nas nam gyi gung la glang po cher bstan te dga' ldan gyi lha'i ris nas 'phos nas yum gyi lhums su zhugs so/ /gang gi tshe byang chub sems dpa' dga' ldan gyi lha'i ris nas shi 'phos te yum</text></item>
<item><p>7b1</p><section>mdo sde</section><text>gyi lhums su zhugs pa de'i tshe sa chen po 'di shin du g.yos par gyur 'jig rten 'di thams cad snang ba rgya chen pos gsal bar gyur cing 'jig rten na 'jig rten gyi bar gyi mun pa mun gnag smag du gyur pa/ gang</text></item>
<item><p>7b2</p><section>mdo sde</section><text>du nyi ma dang zla ba 'di ltar rdzu 'phrul che ba/ 'di ltar mthu che ba dag gis kyang 'od kyis snang bar mi nus pa de dag kyang de'i tshe snang ba chen pos gsal bar gyur to/ /der sems can gang dag skyes pa de dag rang gi</text></item>
<item><p>7b3</p><section>mdo sde</section><text>lag pa brkyang ba mi mthong ba las/ de rnams snang ba des gcig gis gcig mthong nas shes ldan dag sems can gzhan yang 'dir skyes so/ /shes ldan dag sems can gzhan yang 'dir skyes so zhes bya bar</text></item>
<item><p>7b4</p><section>mdo sde</section><text>shes so/ /ji ltar sprin ni rgya chen legs 'dus pa/ /chu mang bsags pa rlung gis bskyod pa ltar/ /de bzhin blo ldan de ni lhums 'jug pa/ /ston ka'i sprin rum zla rgyas ji bzhin no/ /gang tshe rtsal ldan mnyam med nyer</text></item>
<item><p>7b5</p><section>mdo sde</section><text>gshegs la/ /de tshe 'jig rten so so'i gling bar na/ /mun gyis khebs bsal phyogs kun shin tu ni/ /gsal snang byung gyur 'di 'dir chos nyid do/ /gang gi tshe byang chub sems dpa' dga' ldan gyi lha'i ris nas</text></item>
<item><p>7b6</p><section>mdo sde</section><text>'phos te yum gyi lhums su zhugs par mdzad pa de nyid kyi mtshan mo btsun mo sgyu 'phrul chen mos rmi lam bzhi mthong ste glang po che'i phru gu dkar po zhig bdag gi rum g.yas pa dral nas zhugs pa dang / steng gi nam</text></item>
<item><p>7b7</p><section>mdo sde</section><text>mkha' la skyil mo dkrung gis 'chag pa dang / seng ge'i gdan la 'dug nas skye bo'i tshogs chen po la chos ston pa dang / lha dang lha ma yin du bcas pa'i 'jig rten bdag la phyag byed pa'o/ /rgyal po zas gtsang</text></item>
<item><p>7b8</p><section>mdo sde</section><text>mas btsun mo las de thos pa dang / mtshan mkhan rnams la rmi lam 'di ji ltar ston pa yin dris pa dang / de rnams kyis smras pa/ lha mkhyen par mdzod cig /gang btsun mos rmi lam du mthong ba glang po che'i phru</text></item>
<item><p>8a1</p><section>mdo sde</section><text>gu dkar po zhig bdag gi rum g.yas pa dral nas zhugs pa zhes bya ba ni 'khor los sgyur ba'i sras bltam par 'gyur ro/ /steng gi nam mkha' la 'chag go zhes bya ba ni rdzu 'phrul che ba dang mthu</text></item>
<item><p>8a2</p><section>mdo sde</section><text>che bar 'gyur ro/ /seng ge'i gdan la 'dug ste chos ston to zhes bya ba ni de yang seng ge'i gdan la bzhugs te 'khor bzhi la chos ston par 'gyur ro/ /lha dang lha ma yin du bcas pa'i 'jig rten bdag la</text></item>
<item><p>8a3</p><section>mdo sde</section><text>phyag byed do zhes bya ba nas gal te de rab tu byung bar gyur na lha dang lha ma yin du bcas pa'i 'jig rten gyis mchod cing rjed la mngon par bstod par 'gyur ro/ /chos nyid kyis gang gi tshe byang chub sems dpa' dga' ldan</text></item>
<item><p>8a4</p><section>mdo sde</section><text>gyi lha'i ris nas 'phos te yum gyi lhams na zhugs pa de'i tshe/ lha rnams kyi dbang po brgya byin gyis de la mi 'am mi ma yin pa sus kyang 'tshe bar mi 'gyur bar/ lha'i bu bzhi yum gyi srungs mar 'jog pa ni</text></item>
<item><p>8a5</p><section>mdo sde</section><text>lag na ral gri dang / lag na mdung dang / lag na mdung thung dang / lag na mda' bo che'o/ /de la 'di skad ces bya ste/ lha mchog bzhi la brgya byin gyis smras pa/ /khyed rnams song la lha mi rnams kyi ni/ /shin tu</text></item>
<item><p>8a6</p><section>mdo sde</section><text>mchog gyur yum de ji ltar su'ang / /gnod mi byed par gus pas yongs su srungs/ /de rnams shin tu 'bad byas dga' ba dang / /brgya byin lung ni spyi bos mnos nas su/ /rnam kun mda' mdung ral gri lag na</text></item>
<item><p>8a7</p><section>mdo sde</section><text>thogs/ /byang chub sems dpa'i yum ni srung bar byed/ /g.yul du rgyal gyur lha bzhis sbas pa dang / /de ni nyin mtshan sna tshogs rgyan 'ching zhing / /lha mo rang khyim nang nas rnam rol pa/ /dga' ba'i</text></item>
<item><p>8a8</p><section>mdo sde</section><text>tshal na spyod pa lta bur spyod/ /de nas dus gzhan zhig na btsun mo sgyu 'phrul chen mo 'di lta bu'i 'dod pa skyes te/ kye ma'o lha btson thams cad thar bar bgyi'o/ /rgyal po zas gtsang mas kyang btsun mo'i tshig</text></item>
<item><p>8b1</p><section>mdo sde</section><text>mnyan nas btson thams cad thar bar byas so/ /de nas dus gzhan zhig na btsun mo 'dod pa skyes pa/ kye ma'o lhas grong khyer gyi shar phyogs kyi dbus su dman pa dang / long ba dang / bkren pa dang / sdug phongs</text></item>
<item><p>8b2</p><section>mdo sde</section><text>pa dang / slongs mo pa rnams la sbyin pa byin la bsod nams dag byas pa dang / lho dang / nub dang / byang dang / sum mdo'i dbus su dman pa dang / long ba dang / bkren pa dang / sdug phongs pa dang / slongs mo pa rnams la</text></item>
<item><p>8b3</p><section>mdo sde</section><text>sbyin pa byin/ bsod nams ni bgyi'o/ /de nas rgyal po zas gtsang gis btsun mo'i tshig mnyan nas grong khyer gyi shar phyogs su dman pa dang / long ba dang / bkren pa dang / sdug phongs pa dang / slongs mo pa rnams</text></item>
<item><p>8b4</p><section>mdo sde</section><text>la ji ltar mngon par 'dod pa dang / ji ltar bslangs pa bzhin du sbyin pa ni byin/ bsod nams ni byas pa dang / de bzhin du lho dang / nub dang / byang dang / sum mdo'i dbus su dman pa dang / long ba dang / bkren pa dang /</text></item>
<item><p>8b5</p><section>mdo sde</section><text>sdug phongs pa dang / slongs mo pa rnams gang mngon par 'dod pa dang / ji ltar bslangs pa bzhin du sbyin pa ni byin bsod nams ni byas so/ /gang gi tshe byang chub sems dpa' shAkya thub pa dga' ldan gyi lha'i ris</text></item>
<item><p>8b6</p><section>mdo sde</section><text>nas 'phos te yum gyi lhums na bzhugs pa na mdzod kyi nang du rdzas bzhag pa bzhin du mngal gyi dri ma dang / sha ma'i dri ma dang / khrag gi dri ma dang / mi gtsang ba gang yang rung ba sna tshogs kyis ma sbags so/ /dper</text></item>
<item><p>8b7</p><section>mdo sde</section><text>na nor bu rin po che ka shi'i ras kyis mi gos pa dang / ka shi'i ras kyang nor bu rin po ches mi gos pa de bzhin du gang gi tshe byang chub sems dpa' yum gyi lhums na bzhugs pa na mdzod kyi nang du rdzas bzhag</text></item>
<item><p>8b8</p><section>mdo sde</section><text>pa bzhin du mngal gyi dri ma dang / sha ma'i dri ma dang / khrag gi dri ma dang / mi gtsang ba gang yang rung ba sna tshogs kyis ma sbags so/ /ji ltar nor bu tshon shel 'od gsal dang / /rab gtsang ka shi'i ras kyang</text></item>
<item><p>9a1</p><section>mdo sde</section><text>gos pa med/ /de bzhin thub chen lhums na bzhugs pa na/ /mngal gyi dri ma cis kyang gos pa med/ /gang gi tshe byang chub sems dpa' dga' ldan gyi lha'i ris nas 'phos nas yum gyi lhums</text></item>
<item><p>9a2</p><section>mdo sde</section><text>na bzhugs pa de'i tshe yum gyi lhums na de thams cad yongs su rdzogs pas bzhugs pa mthong ngo / /dper na nor bu bai dUr+ya zur brgyad pa bzang po/ rigs dang ldan pa/ dang ba gsal ba/ dri ma med pa/ tshon skud sna</text></item>
<item><p>9a3</p><section>mdo sde</section><text>lnga sngon po dang / ser po dang / dmar po dang / dkar po dang / leb rgan la brgyus la de skyes bu mig dang ldan pas mthong na 'di ni skud pa'o/ /'di ni nor bu'o/ /skud pa 'di la nor bu brgyus pa yin no zhes shes</text></item>
<item><p>9a4</p><section>mdo sde</section><text>pa de bzhin du/ gang gi tshe byang chub sems dpa' shAkya thub pa dga' ldan gyi gnas nas 'phos te yum gyi lhums na bzhugs pa de'i tshe/ de'i yum gyi lhums na rnam pa thams cad yongs su rdzogs par</text></item>
<item><p>9a5</p><section>mdo sde</section><text>lhums kyi nang na bzhugs pa mthong ngo / /ji ltar dri med nor bu bai dUr+ya/ /'od gsal lag par bzhag pa snang ba ltar/ /de bzhin thub chen yum gyi lhums bzhugs pa/ /shes shing sems pas yum ni</text></item>
<item><p>9a6</p><section>mdo sde</section><text>yang dag lta/ /chos nyid kyis gang gi tshe byang chub sems dpa' shAkya thub pa dga' ldan nas 'phos nas yum gyi lhums na bzhugs pa de'i tshe/ de'i yum 'di lta ste byang chub sems dpa' 'dzin pas</text></item>
<item><p>9a7</p><section>mdo sde</section><text>lus ngal ba 'am lus dub par 'gyur ba med do/ /las kyi rnam smin zad pas mtho ris 'phos/ /gang tshe 'di ni lhums zhugs bzhugs pa na/ /de'i yum ngal bas 'dzin par mi byed par/ /de tshe gyur</text></item>
<item><p>9a8</p><section>mdo sde</section><text>pa 'dir de chos nyid do/ /chos nyid kyis gang gi tshe byang chub sems dpa' shAkya thub pa dga' ldan gyi gnas nas 'phos nas yum gyi lhums na bzhugs pa de'i tshe yum de phan chad ji srid 'tsho'-i bar du brtul</text></item>
<item><p>9b1</p><section>mdo sde</section><text>zhugs lnga'i gzhi blangs par gyur te/ ji srid 'tsho'i bar du srog gcod pa spangs te srog gcod pa las slar ldog go/ /ma byin par len pa dang / mi tshangs pa spyod pa dang / brdzun du smra ba dang / 'bru'i chang dang /</text></item>
<item><p>9b2</p><section>mdo sde</section><text>sbyar ba'i chang myos par 'gyur ba bag med pa'i gnas spangs te/ 'bru'i chang dang / sbyar ba'i chang myos par 'gyur ba bag med pa'i gnas las slar ldog par byed do/ /srog mi gcod dang ma byin mi len dang / /brdzun</text></item>
<item><p>9b3</p><section>mdo sde</section><text>mi smra dang chang la mi brkam dang / /'khrig pa'i mi tshangs spyod pa spong ba 'di/ /'di ni don grub yum gyi chos nyid yin/ /chos nyid kyis gang gi tshe byang chub sems dpa' shAkya thub pa dga' ldan gyi gnas nas 'phos</text></item>
<item><p>9b4</p><section>mdo sde</section><text>nas yum gyi lhums na bzhugs pa de'i tshe de'i yum 'di lta ste/ skyes pa rnams la 'dod pa dang ldan pa'i yid gtod pa med do/ /nyon mongs rnams la chags par mi 'gyur zhing / /de ni 'dod rgyus sems</text></item>
<item><p>9b5</p><section>mdo sde</section><text>gdungs mi 'gyur la/ /de yum 'dod pa'i yon tan ldan pa yi/ /skyes pa rnams la sems ni gtod pa med/ /de nas dus gzhan zhig na btsun mo sgyu 'phrul chen mo 'dod pa skyes pa kye ma bdag gis rgya mtsho chen</text></item>
<item><p>9b6</p><section>mdo sde</section><text>po bzhi'i chu btung ngo snyam nas des rgyal po zas gtsang la smras pa dang / rgyal po zas gtsang gis mtshan mkhan rnams la smras pa/ ci'i phyir btsun mo 'di lta bu'i 'dod pa skyes/ mtshan mkhan rnams kyis lha</text></item>
<item><p>9b7</p><section>mdo sde</section><text>btsun mo la sras skyes bu chen po'i mtshan sum bcu rtsa gnyis kyis sku brgyan pa zhig bltam par 'gyur te de rab tu byung nas shes bya'i rgya mtsho mtha' dag 'thung bar 'gyur ro zhes lung bstan to/ /rgyal po zas gtsang</text></item>
<item><p>9b8</p><section>mdo sde</section><text>gis smras pa/ gal te 'di la mtsho chen po'i chu ma blud na cir 'gyur/ de rnams kyis smras pa/ sras yan lag ma tshang ba zhig btsas par 'gyur ro/ /rgyal pos smras pa/ nga'i ming zas gtsang zhes bya ba'i bu</text></item>
<item><p>10a1</p><section>mdo sde</section><text>yan lag ma tshang bar bya 'am/ de'i tshe grong khyer ser skya'i gzhi na kun tu rgyu mig dmar zhes bya ba mig 'phrul la byang ba zhig 'dug pa de rgyal pos bkug nas rgya mtsho chen po las chu myur bar</text></item>
<item><p>10a2</p><section>mdo sde</section><text>khug shig ces bsgo ba dang / des de nyid na 'dug bzhin du rgya mtsho chen po bzhi'i chu drangs te de rnams la btsun mo 'thung du bcug pa dang / de'i 'dod pa skyes pa gang yin pa de dang bral bar gyur to/ /de nas dus gzhan</text></item>
<item><p>10a3</p><section>mdo sde</section><text>zhig na btsun mo sgyu 'phrul chen mo tshul 'di lta bu'i 'dod pa skyes te/ kye ma'o bdag lus lum bi nI'i tshal du zhugs la shing gi rtsar yal ka'i mthar 'dug par bya'o snyam mo/ /de nas rgyal po zas gtsang mas btsun mo</text></item>
<item><p>10a4</p><section>mdo sde</section><text>sgyu 'phrul chen mo tshul de lta bu'i 'dod pa skyes par rig nas rin po che sna bzhi las byas pa'i khyogs bshams te glang po'i tshogs dang / rta'i tshogs dang / shing rta'i tshogs dang / dpung bu chung gi tshogs te dpung</text></item>
<item><p>10a5</p><section>mdo sde</section><text>gi tshogs yan lag bzhi pa go bkon nas skye bo'i tshogs chen pos yongs su bskor te/ btsun mo sgyu 'phrul chen mo dang lhan cig tu chas nas lum bi nI'i tshal du phyin to/ /de nas btsun mo sgyu 'phrul chen</text></item>
<item><p>10a6</p><section>mdo sde</section><text>mos lum bi nI'i tshal mthong ba na sems rtse gcig par gyur pa dang / de khyogs las babs te/ shing mya ngan 'tshang me tog yang dag par rgyas pa mthong bas dga' ba dang yid bde ba skyes te de der song nas me tog dang /</text></item>
<item><p>10a7</p><section>mdo sde</section><text>'dab ma'i g.yur gyis dud pa'i yal ga la 'jus te/ bud med rgan pas bskor nas gnas so/ /de nas lha rnams kyi dbang po brgya byin 'di snyam du sems te btsun mo sgyu 'phrul chen mo sras bltam par nye bar</text></item>
<item><p>10a8</p><section>mdo sde</section><text>gnas kyis ma la bdag gis byang chub sems dpa' de dang po bltam pa na blang bar bya'o/ /de nas yang bsams pa/ btsun mo sgyu 'phrul chen mo ni ngo tsha shes pa dang ldan pa yin pas bdag gi mdun du bltam mi</text></item>
<item><p>10b1</p><section>mdo sde</section><text>phod kyis thabs shig bsham par bya'o snyam nas lha'i dbang po brgya byin bud med rgan mo zhig gi cha byad du sprul te/ des gang gis bud med rgan mo de rnams phyogs bcur 'bros par 'gyur ba de lta bu'i rlung dang char</text></item>
<item><p>10b2</p><section>mdo sde</section><text>drag po zhig sprul nas de rnams bros pa dang / bdag nyid ma ma rgan mo'i cha byad du mngon par sprul nas btsun mo sgyu 'phrul chen mo'i mdun du 'dug go/ /chos nyid kyis byang chub sems dpa' ni mkhyen bzhin du</text></item>
<item><p>10b3</p><section>mdo sde</section><text>yum gyi lhums su 'jug pa dang / mkhyen bzhin du gnas pa dang / mkhyen bzhin du 'byung ba yin no/ /de nas byang chub sems dpa' de 'di snyam du dgongs te gang bdag skyes bu tha mal pa bzhin du mngal gyi</text></item>
<item><p>10b4</p><section>mdo sde</section><text>sgo nas 'byung ba ni tshul dang 'thun pa ma yin gyis ma la bdag gis yum gyi dku g.yas pa brtol la 'byung bar bya'o zhes de nas byang chub sems dpa' yum gyi dku g.yas pa brtol te byung ba dang / lha'i dbang po</text></item>
<item><p>10b5</p><section>mdo sde</section><text>brgya byin gyis lag pa gnyis kyis blangs pa dang / byang chub sems dpa' 'di snyam du dgongs te brgya byin 'di bdag gis byang chub sems dpa' 'di blangs so zhes dregs pa skye bar 'gyur bar mkhyen nas</text></item>
<item><p>10b6</p><section>mdo sde</section><text>ngo bo nyid kyi rdo rje'i snying po can gyi skur byin kyis brlabs te lhums su ni yum 'dzin pas nyon mongs par ma gyur cig snyam du dgongs nas yang bar mdzad de bzhugs pa yin no/ /de nas lha'i dbang po brgya</text></item>
<item><p>10b7</p><section>mdo sde</section><text>byin gyis 'dzin par ma nus pa dang 'dar bar gyur to/ /byang chub sems dpas bka' stsal pa/ ko'u shi ka thong thong / de skad ces bka' stsal pa dang / lha'i dbang po brgya byin gyis byang chub sems dpa' sa la</text></item>
<item><p>10b8</p><section>mdo sde</section><text>bzhag go/ /bzhag pa tsam gyi mod la sus kyang ma bzung bar phyogs bzhir gzigs nas gom pa bdun bdun bor zhing tshig du yang gsung ba/ kau shi ka phyogs 'di gang yin/ byang chub sems dpa' shar phyogs</text></item>
<item><p>11a1</p><section>mdo sde</section><text>lags so/ /byang chub sems dpas bka' stsal pa/ kau shi ka sems can thams cad kyi sngon du 'gro bar bya'o/ /phyogs 'di gang yin/ lho phyogs lags so/ /'gro ba thams cad kyi yon gnas su gyur par</text></item>
<item><p>11a2</p><section>mdo sde</section><text>bya'o/ /phyogs 'di gang yin/ byang phyogs lags so/ /srid pa'i rgya mtsho las rgal bar bya'o/ /phyogs 'di gang yin/ nub phyogs lags so/ /nga'i skye ba tha ma ni 'di yin par 'gyur ro/ /skye 'chi mthar byed de ni bltams</text></item>
<item><p>11a3</p><section>mdo sde</section><text>pa na/ /sa la gom pa bdun ni bzhud nas su/ /'di nga'i skye ba tha mar gyur yin zhes/ /'jig rten gsum gyi bla ma gcig pus gsungs/ /chos nyid kyis byang chub sems dpa' shAkya thub pa yum gyi lhums nas byung ba'i'i tshe</text></item>
<item><p>11a4</p><section>mdo sde</section><text>sa chen po 'di shin tu g.yos par gyur/ 'jig rten 'di thams cad snang ba rgya chen pos gsal bar gyur cing 'jig rten na 'jig rten gyi bar gyi mun pa mun gnag smag tu gyur pa gang du nyi ma dang zla ba 'di ltar rdzu 'phrul che ba/ 'di ltar</text></item>
<item><p>11a5</p><section>mdo sde</section><text>mthu che ba dag gis kyang 'od snang bar mi nus pa de dag kyang de'i tshe snang ba chen pos gsal bar gyur to/ /der sems can gang dag skyes pa de dag rang gi lag pa brkyang ba yang mi mthong ba las de rnams snang ba des sems can gcig gis</text></item>
<item><p>11a6</p><section>mdo sde</section><text>gcig mthong nas/ shes ldan dag sems can gzhan yang 'dir skyes so/ /shes ldan dag sems can gzhan yang 'dir skyes so zhes bya bar shes so/ /gang tshe rnam 'dren bltam par gyur pa na/ /de tshe sa ni rir bcas shin tu</text></item>
<item><p>11a7</p><section>mdo sde</section><text>g.yos/ /gang gis 'jig rten par yang skad cig gis/ /snang byed 'od gsal de yang byung bar gyur/ /de nas rgyal po zas gtsang mas sa g.yos pa chen po dang snang ba rgya chen po mthong ba dang / byang chub sems dpa' la</text></item>
<item><p>11a8</p><section>mdo sde</section><text>bskor ba byas te zhabs gnyis la phyag byas nas 'di skad ces smras so/ /'di lta bu'i rdzu 'phrul che ba dang mthu che ba'i bu skyes pa ni bdag gis rnyed pa legs par rnyed do/ /chos nyid kyis gang gi tshe byang chub sems dpa'</text></item>
<item><p>11b1</p><section>mdo sde</section><text>shAkya thub pa yum gyi lhums nas bltam pa na ral gri shubs nas phyung ba bzhin du mngal gyi dri ma dang / sha ma'i dri ma dang / khrag gi dri ma dang / mi gtsang ba gzhan dang gzhan sna tshogs kyis ma gos so/ /ji ltar 'od gsal</text></item>
<item><p>11b2</p><section>mdo sde</section><text>tshon shel bzang po dang / /ka shi rab gtsang phan tshun gos mi 'gyur/ /de bzhin thub de lhums nas byung ba na/ /gser sbyangs me chen nang nas bton pa 'dra/ /chos nyid kyis byang chub sems dpa' shAkya thub pa yum</text></item>
<item><p>11b3</p><section>mdo sde</section><text>gyi lhums nas bltam pa de'i tshe de'i yum mi 'dug mi nyal te 'greng bzhin du rgyal rigs ma des rgyal rigs bltam par byed do/ /de ni mi 'dug nyal ba'ang ma yin te/ /yan lag lnga ldan tshul khrims kyis brgyan pas/ /</text></item>
<item><p>11b4</p><section>mdo sde</section><text>de ni 'greng bzhin shin du dge ba yi/ /gzhon nu de 'dir brgya byin dag gis blangs/ /chos nyid kyis gang gi tshe byang chub sems dpa' shAkya thub pa yum gyi lhums nas bltam pa de'i tshe de'i dbu'i steng nas lha rnams gdugs dkar</text></item>
<item><p>11b5</p><section>mdo sde</section><text>po nor bu'i yu ba can dag 'dzin to/ /dri med zla ba'i dkyil 'khor 'od 'dra'i gdugs/ /lha yi gtso bos dbu yi steng nas 'dzin/ /gdub 'khor 'od zer gyis 'bar lag pa dang / /rnga yab bzang gis 'di la g.yob</text></item>
<item><p>11b6</p><section>mdo sde</section><text>par byed/ /chos nyid kyis gang gi tshe byang chub sems dpa' shAkya thub pa bltam pa'i mod la bar snang las chu bsil ba gcig dang / chu dron mo gcig ste/ chu gnyis kyi rgyun spyi gtsug gi steng du 'bab cing des</text></item>
<item><p>11b7</p><section>mdo sde</section><text>byang chub sems dpa' khrus mdzad do/ /dri med rab dag bsil dang de bzhin dro'i/ /chu yis rkang gnyis gtso bo khrus mdzad de/ /rigs rgyud gang du byang chub sems dpa' 'khrungs/ /klu rnams de la 'ang mchod pa</text></item>
<item><p>11b8</p><section>mdo sde</section><text>byed par gyur/ /chos nyid kyis byang chub sems dpa' bltam pa'i mod la skrun pa'i yum gyi mdun du chu mig chen po byung nas 'babs par gyur te de la de'i yum khrus chu'i bya ba byed do/ /rkang gnyis gtso bo</text></item>
<item><p>12a1</p><section>mdo sde</section><text>gzhon nu bltam pa na/ /lha de rnams ni shin tu yid dga' bas/ /der ni chu bzang phyung bar gyur pa la/ /de yum der ni chu yis bya ba byed/ /lha yi rol mo shin tu sgra snyan rnams/ /shin tu dga' ba</text></item>
<item><p>12a2</p><section>mdo sde</section><text>mchog tu rdung bar byed/ /de rnams gos dang phreng ba 'thor byed cing / /gzhan dag rab tu 'dud cing de bzhin bstod/ /chos nyid kyis byang chub sems dpa' bltam pa'i mdo la lhas bar snang las lha'i ud pa</text></item>
<item><p>12a3</p><section>mdo sde</section><text>la dang / pad ma dang / ku mu da dang / pad ma dkar po dang / a ga ru'i phye ma dang / rgya spos kyi phye ma dang / tsan dan gyi phyi ma dang / ta ma la'i 'dab mas 'thor ro/ /lha'i me tog man dA ra bas kyang 'thor ro/ /lha'i sil snyan</text></item>
<item><p>12a4</p><section>mdo sde</section><text>rnams kyang sgra 'byin to/ /gos dag kyang 'thor bar byed do/ /mkhas pas btud pa'i sangs rgyas bltam pa na/ /dri zhim dri mchog char ni phab pa dang / /de dang des na rang spobs tshul 'thun pa'i/ /rab dga'i</text></item>
<item><p>12a5</p><section>mdo sde</section><text>sems kyis bstod pa rjod par byed/ /'dis ni byang chub mchog dag thob 'gyur zhing / /sdug bsngal zad pa'i 'gro phan mdzad gyur la/ /'gro ba mi shes rab rib mig ldongs la/ /sman pa mchog 'di mig ni rab</text></item>
<item><p>12a6</p><section>mdo sde</section><text>stsol 'gyur/ /'di ni rmongs pas mig khebs long ba yi/ /'gro ba'i sgron ma chen po nyid du 'gyur/ /lta ngan gyis brlag log pa'i lam zhugs la/ /mi 'tshol drang ba'i lam ni ston par 'gyur/ /ngan 'gro'i</text></item>
<item><p>12a7</p><section>mdo sde</section><text>lam ni ma lus 'gog 'gyur zhing / /lha yi gnas kyi sa ni 'byed 'gyur zhes/ /'og min bar na gnas pa'i lha rnams ni/ /lha yi gnas su yang yang sgrogs par byed/ /gang gi tshe byang chub sems dpa'</text></item>
<item><p>12a8</p><section>mdo sde</section><text>shAkya thub pa bltam pa de nyid kyi tshe mnyan yod du rtsibs kyis 'phur tshangs byin bu btsas pa na tshangs byin 'di snyam du sems te/ bdag gi bu btsas pa na yul gsal ba gsal ba bzhin du snang bas de</text></item>
<item><p>12b1</p><section>mdo sde</section><text>bas na 'di'i ming gsal rgyal zhes bya bar gdags so zhes btags so/ /rgyal po'i khab kyi grong khyer na rgyal po pad ma chen po bu btsas pa na pad ma chen po 'di snyam du sems te/ bdag gi bu btsas pa na 'jig rten</text></item>
<item><p>12b2</p><section>mdo sde</section><text>nyi ma'i gzugs shar ba ltar snang zhing gzugs can ma'i bu yin pas 'di'i ming gzugs can snying po zhes bya bar gdags so zhes btags so/ /ko'u sham bi na rgyal po dmag brgya pa bu btsas pa na dmag brgya pa 'di</text></item>
<item><p>12b3</p><section>mdo sde</section><text>snyam du sems te/ bdag gi bu btsas pa na 'jig rten nyi ma shar ba ltar snang bar gyur pas 'di'i ming shar ba zhes bya bar gdags so zhes btags so/ /grong khyer 'phags rgyal du rgyal po mu khyud mtha' yas bu btsas</text></item>
<item><p>12b4</p><section>mdo sde</section><text>pa na de 'di snyam du sems te/ bdag gi bu btsas pa na 'jig rten sgron mas snang ba lta bur gyur pas 'di'i ming rab snang zhes bya bar gdags so zhes btags te/ de ni de lta ma yin no/ /'on kyang de thams cad ni byang chub sems</text></item>
<item><p>12b5</p><section>mdo sde</section><text>dpa'i mthu yin no/ /gang gi tshe byang chub sems dpa' shAkya thub pa bltam pa de nyid kyi tshe dga' bo la sogs pa shAkya'i gzhon nu lnga brgya btsas pa dang / grags 'dzin ma la sogs pa shAkya'i gzhon nu ma lnga brgya btsas pa</text></item>
<item><p>12b6</p><section>mdo sde</section><text>dang / 'dun pa la sogs pa rim gro pa lnga brgya btsas pa dang / bsngags ldan la sogs pa rta lnga brgya 'brangs so/ /lha rnams kyis gter lnga'i kha yang nye bar bstan to/ /khams kyi rgyal phran rnams dang / mkhar</text></item>
<item><p>12b7</p><section>mdo sde</section><text>gyi rgyal po rnams kyis rab tu btud cing thams cad kyis kyang dpya phul lo/ /de nas rgyal po zas gtsang ma 'di snyam du sems te/ bdag gi bu btsas pa na 'dod pa thams cad grub pas na gzhon nu 'di'i ming don</text></item>
<item><p>12b8</p><section>mdo sde</section><text>thams cad grub pa zhes bya'o zhes byang chub sems dpa' la thog mar mtshan btags so/ /chos nyid kyis byang chub sems dpa' shAkya thub pa bltam pa'i mod la yab yum gyis mtshan mkhan dang / ltas mkhan</text></item>
<item><p>13a1</p><section>mdo sde</section><text>gyi bram ze rnams la nye bar ston pa yin pas/ shes ldan dag cig gzhon nu gang dag dang ldan na 'gro ba gnyis su 'gyur gyi gzhan du ni ma yin te gal te khyim pa khyim na gnas par gyur na 'khor los sgyur ba'i</text></item>
<item><p>13a2</p><section>mdo sde</section><text>rgyal po mtha' bzhir rnam par rgyal ba/ chos kyi rgyal po chos dang ldan pa/ rin po che sna bdun dang ldan par 'gyur te/ de'i rin po che sna bdun ni 'di lta bu dag 'byung ste/ 'di lta ste/ 'khor lo rin po che dang / glang po rin po che dang /</text></item>
<item><p>13a3</p><section>mdo sde</section><text>rta rin po che dang / nor bu rin po che dang / bud med rin po che dang / khyim bdag rin po che dang / bdun pa ni blon po rin po che'o/ /bu dpa' ba/ rtul phod pa/ yan lag mchog gi gzugs dang ldan pa/ pha rol gyi sde rab tu 'joms</text></item>
<item><p>13a4</p><section>mdo sde</section><text>pa de rgya mtsho la thug pa'i sa chen po ma lus par gnod par sdo ba med cing 'tshe ba med pa 'di nyid chad pa med cing mtshon gyis 'debs pa med pa/ chos dang 'thun pas legs par phab ste gnas par 'gyur ro/ /gal te skra dang</text></item>
<item><p>13a5</p><section>mdo sde</section><text>kha spu bregs nas gos ngur smrig bgos te/ dad pa yang dag pa kho nas khyim nas khyim med par rab tu byung na/ de bzhin gshegs pa dgra bcom pa yang dag par rdzogs pa'i sangs rgyas zhes bya bar 'jig rten du sgra rnam</text></item>
<item><p>13a6</p><section>mdo sde</section><text>par grags par 'gyur ba skyes bu chen po'i mtshan sum bcu rtsa gnyis dang ldan nas lha mad lags te/ gzhon nu skyes bu chen po'i mtshan sum cu rtsa gnyis dang ldan pa ni 'gro ba gnyis su 'gyur gyi gzhan du ni ma yin te zhes</text></item>
<item><p>13a7</p><section>mdo sde</section><text>bya ba nas yang dag par rdzogs pa'i sangs rgyas zhes bya bar 'jig rten du gdags par 'gyur zhes bya ba'i bar du ste/ snga ma bzhin du 'di ni 'dir chos nyid yin no/ /de la 'di skad ces bya ste/ rgyal pos gzhon nu bltam nas</text></item>
<item><p>13a8</p><section>mdo sde</section><text>skyes bu yi/ /mtshan shes bram ze la dris de tshe smras/ /rgyal bu gal te khyim na gnas gyur na/ /nges par 'di ni mi dbang dag tu 'gyur/ /brtul bar ldan zhing rgyal po gzhan rnams kyi/ /spyi la dbang ba'i 'khor los sgyur bar 'gyur/ /</text></item>
<item><p>13b1</p><section>mdo sde</section><text>'di ni gling rnams kun du mngon rgyal ba'i/ /chos kyi rgyal srid dag ni byed par 'gyur/ /rin chen gyur pa 'di ni rin chen bdun/ /mi mchog bsod nams las kyis 'thob par 'gyur/ /gang gi mthu yis sa ni ma lus pa/ /</text></item>
<item><p>13b2</p><section>mdo sde</section><text>'di ni lung mi gcog par spyod par 'gyur/ /gser las legs byas lte ba shin tu zlum/ /rtsibs stong ldan zhing mu khyud ma nyams bzang / /dang por sa la rnam par rgyal 'gyur gang / /'khor lo de 'dis dang por thob</text></item>
<item><p>13b3</p><section>mdo sde</section><text>par 'gyur/ /yan lag thams cad legs skyes sa la ni/ /rab gnas gangs can rtse 'dra'i glang po'i mchog /rgyal po la 'os mkha' la 'gro ba yi/ /rin chen mchog ni gnyis pa 'dis 'thob 'gyur/ /tho rangs dus su</text></item>
<item><p>13b4</p><section>mdo sde</section><text>phyogs kun ma lus pa'i/ /sa rnams bskor nas slar ni ldog gyur gang / /rma bya'i mgrin 'dra spu ni yid 'ong ba'i/ /rin chen rta ni 'di yis 'thob par 'gyur/ /rin chen dri med bai dUr+ya rang bzhin/ /kun tu dpag tshad tsam du</text></item>
<item><p>13b5</p><section>mdo sde</section><text>snang byed pa/ /dri med mtshan mo ci 'dra nyin de bzhin/ /rin chen mchog ni bzhi pa 'thob par 'gyur/ /gang zhig reg dri gzugs dang mdangs ldan pa'i/ /bud med dam pa dregs ldan rnams kyi mchog /lha mo bzhin du yon</text></item>
<item><p>13b6</p><section>mdo sde</section><text>tan kun ldan pa/ /bud med rin chen de 'dir 'thob par 'gyur/ /gang yang 'di na rgyal la mu tig dang / /gser sogs shin tu mang po 'bul ba yi/ /nor ldan mtshungs par nor mang khyim bdag ni/ /rin chen thob nas</text></item>
<item><p>13b7</p><section>mdo sde</section><text>rnam par spyod par 'gyur/ /'gro dang kun tu gnas dang rnam ldog dang / /ma lus dpung la mkhas par byed pa yi/ /dpa' ldan bdun pa 'byung bar 'gyur ba ni/ /mi yi rin chen blon po zhes bya yin/ /dpa'</text></item>
<item><p>13b8</p><section>mdo sde</section><text>zhing rtul phod yan lag mchog gzugs ldan/ /bu stong dag ni 'di la 'byung 'gyur zhing / /gang gi gzi brjid shin tu stobs che zhing / /sa bdag gzhan dag 'dud par byed pa 'byung / /gal te khyim ni nyes mang gis</text></item>
<item><p>14a1</p><section>mdo sde</section><text>dkrugs pa/ /rab 'bar shing ni bya yis spong ba ltar/ /nye bar zhi phyir nags su nges song na/ /de 'dir ring por mi thogs sangs rgyas 'gyur/ /khyod kyi sras 'di deng ni 'di 'dra ba/ /gzhon nu 'gro ba'i rin chen</text></item>
<item><p>14a2</p><section>mdo sde</section><text>gcig bltam pa/ /'gro ba gnyis las gzhan du mi 'gro ba/ /de ltar sngags kyi tshig las mthong ba lags/ /shes ldan dag gang dag dang ldan na 'gro ba gnyis su 'gyur gyi gzhan du ma yin zhes bya ba nas snga ma bzhin du</text></item>
<item><p>14a3</p><section>mdo sde</section><text>'jig rten gyi sgra rnam par grags par 'gyur zhes bya ba'i bar gyi skyes bu chen po'i mtshan sum bcu rtsa gnyis po ni gang dag yin/ lha gzhon nu'i zhabs shin tu gnas pa lags so/ /zhabs gnyis shin tu gnas pa</text></item>
<item><p>14a4</p><section>mdo sde</section><text>nyid kyis sa la mnyam par 'bab ste/ lha 'di ni gzhon nu'i skyes bu chen po'i skyes bu chen po'i mtshan lags so/ /de'i zhabs kyi mthil gyi ngos gnyis la 'khor lo rtsibs stong pa lte ba dang mu khyud du bcas pa rnam pa</text></item>
<item><p>14a5</p><section>mdo sde</section><text>thams cad yongs su rdzogs pa mchis te/ lha 'di gzhon nu'i skyes bu chen po'i skyes bu chen po'i mtshan lags so/ /lha gzhon nu'i sor mo ring ba dang / zhabs kyi rting pa yangs pa dang / de'i phyag dang zhabs 'jam zhing</text></item>
<item><p>14a6</p><section>mdo sde</section><text>gzhon sha chags pa lags te/ phyag dang zhabs 'jam zhing gzhon sha chags pa ni dper na/ shing bal gyi 'da' ba 'am/ ras bal gyi 'da' ba bzhin no/ /lha 'di ni gzhon nu'i skyes bu chen po'i skyes bu chen po'i mtshan lags</text></item>
<item><p>14a7</p><section>mdo sde</section><text>so/ /lha gzhon nu'i phyag dang zhabs dra bar 'brel pa lags te/ de'i phyag dang zhabs dra bar 'brel pa ni dper na ngang pa'i rgyal po gzhon nu bzhin no/ /lha 'di ni gzhon nu'i skyes bu chen po'i skyes bu chen po'i mtshan lags so/ /</text></item>
<item><p>14a8</p><section>mdo sde</section><text>lha gzhon nu'i zhabs long mo'i tshigs mi mngon pa dang / byin pa ri dgas e na ya'i lta bu dang / sku mdud pa dang / sku bzhengs bzhin du ma btud par phyag pus mo'i lha nga gnyis slebs shing reg pa ste/ lha 'di ni gzhon nu'i</text></item>
<item><p>14b1</p><section>mdo sde</section><text>skyes bu chen po'i skyes bu chen po'i mtshan lags so/ /lha gzhon nu ni 'doms kyi sba ba sbubs su nub pa lags te/ de'i 'doms kyi sba ba sbubs su nub pa ni dper na glang po che cang shes kyi 'am/ rta cang shes byung ma</text></item>
<item><p>14b2</p><section>mdo sde</section><text>thag gi bzhin no/ /lha 'di ni gzhon nu'i skyes bu chen po'i skyes bu chen po'i mtshan lags so/ /lha gzhon nu'i sku ci srid par 'dom yang de srid la/ 'dom ci srid par sku yang de srid pas shing n+ya gro d+ha ltar chu zheng gab pa</text></item>
<item><p>14b3</p><section>mdo sde</section><text>lags te/ lha 'di ni gzhon nu'i skyes bu chen po'i skyes bu chen po'i mtshan lags so/ /lha gzhon nu'i ro stod kyi spu re re nas skye zhing de'i sku la spu re re nas skye ba yang mthing ka la g.yas phyogs su 'khyil bar skye lags te/ lha</text></item>
<item><p>14b4</p><section>mdo sde</section><text>'di ni gzhon nu'i skyes bu chen po'i skyes bu chen po'i mtshan lags so/ /lha gzhon nu ni mdog gser 'dra ba dang / 'od 'dom gang ba dang / lpags pa srab cing mdog gser gyi 'dra ba lags te/ lpags pa srab pa nyid</text></item>
<item><p>14b5</p><section>mdo sde</section><text>kyis rdul dang dri mas sku la mi gos pa ste/ lha 'di ni gzhon nu'i skyes bu chen po'i skyes bu chen po'i mtshan lags so/ /lha gzhon nu'i sku ni bdun mtho ba ste sku bdun mtho bar 'khrungs pa ni phyag gnyis dang / zhabs</text></item>
<item><p>14b6</p><section>mdo sde</section><text>gnyis dang / dpung mgo gnyis dang ltag pa lags te/ lha 'di ni gzhon nu'i skyes bu chen po'i skyes bu chen po'i mtshan lags so/ /lha gzhon nu ni thal gong rgyas pa dang / sku ro stod seng ge'i 'dra ba dang / sku drang zhing kho lag che</text></item>
<item><p>14b7</p><section>mdo sde</section><text>ba dang / dpung mgo shin tu zlum pa dang / tshems bzhi bcu mnga' ba dang / tshems mnyam pa dang / tshems thags bzang ba dang / mche ba shin tu dkar ba dang / 'gram pa seng ge'i 'dra ba dang / ro bro ba'i mchog dang ldan pa lags te/ lha 'di ni</text></item>
<item><p>14b8</p><section>mdo sde</section><text>gzhon nu'i skyes bu chen po'i skyes bu chen po'i mtshan lags so/ /lha gzhon nu ni ljags shin tu ring zhing srab pa lags te/ ljags shin tu ring ba nyid dang / srab pa nyid kyi phyir ljags zhal nas phyang bas skra mtshams nas</text></item>
<item><p>15a1</p><section>mdo sde</section><text>bzung ste/ zhal gyi dkyil 'khor thams cad kyi bar du yog par mdzad pa ste/ lha 'di ni gzhon nu'i skyes bu chen po'i skyes bu chen po'i mtshan lags so/ /lha gzhon nu ni tshangs pa'i dbyangs dang / ka la ping ka'i skad</text></item>
<item><p>15a2</p><section>mdo sde</section><text>ltar yid du 'ong ba dang / rnga'i dbyangs can lags te/ lha 'di ni gzhon nu'i skyes bu chen po'i skyes bu chen po'i mtshan lags so/ /lha gzhon nu'i spyan mthon mthing la ba'i rdzi ma lta bu dang / gtsug tor dang ldan pa dang / smin</text></item>
<item><p>15a3</p><section>mdo sde</section><text>mtshams kyi mdzod spu dung ltar dkar zhing g.yas su 'khyil ba lags te/ lha 'di ni gzhon nu'i skyes bu chen po'i skyes bu chen po'i mtshan lags so/ /lha 'di dag ni gang dang ldan pa'i 'gro ba gnyis su 'gyur gyi gzhan du</text></item>
<item><p>15a4</p><section>mdo sde</section><text>ni ma lags pa zhes bya ba nas snga ma bzhin du 'jig rten du sgra rnam par grags par 'gyur ro zhes bya ba'i bar gyi skyes bu chen po'i mtshan sum bcu rtsa gnyis lags so/ /bdag nyid legs bsgoms sku la ni/ /sku yi</text></item>
<item><p>15a5</p><section>mdo sde</section><text>tha ma 'dzin mdzad pa'i/ /thub pa chen po'i mtshan rnams ni/ /de ni bdag gis brjod par bgyi/ /'di zhabs shin tu gnas pa ste/ /sa la mnyam par 'bab pa yin/ /'di zhabs phyag gi mthil la ni/ /'khor lo</text></item>
<item><p>15a6</p><section>mdo sde</section><text>shin tu dbyibs legs skyes/ /'di zhabs rting pa yangs pa dang / /de ni sor mo ring zhing mdzes/ /phyag zhabs dra bar 'brel pa dang / /shing bal lta bur 'jam pa dang / /'di'i zhabs long bu'i tshigs mi mngon/ /</text></item>
<item><p>15a7</p><section>mdo sde</section><text>byin pa e ne ya dang mtshungs/ /mi mchog sku yang ma btud par/ /phyag gis pus mo'i lha nga slebs/ /'doms kyi sba ba sbubs su nub/ /n+ya gro d+ha ltar chu zheng gab/ /ro stod spu ni re re nas/ /skye zhing de spu g.yas su 'khyil/</text></item>
<item><p>15a8</p><section>mdo sde</section><text>mdog ni gser sbyangs 'dra ba dang / /kun nas 'dom gang 'od dang ldan/ /bcom ldan de ni lpags srab cing / /'di sku bdun ni mtho ba ste/ /bcom ldan thal gong rgyas pa dang / /sku stod seng ge 'dra ba dang / /sku drang kho lag che ba</text></item>
<item><p>15b1</p><section>mdo sde</section><text>dang / /dpung mgo shin tu zlum pa dang / /bcu phrag bzhi'i tshems rnams ni/ /yongs su rdzogs shing ma tshang med/ /mnyam dang thags bzang nyid du ni/ /de yi tshems ni legs par gnas/ /rab dkar 'gram pa seng ge 'dra/ /</text></item>
<item><p>15b2</p><section>mdo sde</section><text>ro bro mchog dang ldan pa dang / /ljags ni shin tu srab pa dang / /bcom ldan tshangs pa'i dbyangs dang ldan/ /rdzi ma ba 'dra spyan mthon mthing / /smyin ma'i mtshams kyi mdzod spu ni/ /dung ltar dkar zhing g.yas su 'khyil/ /mtshan</text></item>
<item><p>15b3</p><section>mdo sde</section><text>bzang sum bcu rtsa gnyis 'di/ /gang zhig la ni 'byung 'gyur ba/ /de ni 'gro ba gnyis 'gyur gyi/ /gsum par 'gyur ba ma lags so/ /'di ni gal te khyim gnas na/ /'khor los sgyur rgyal nyid 'gyur te/ /dran ldan bu ni</text></item>
<item><p>15b4</p><section>mdo sde</section><text>mang ba dang / gnod pa chung zhing mkhas par 'gyur/ /gal te rab byung rdzogs sangs rgyas/ /gang zag mnyam pa med par 'gyur/ /bshos dang btung dang na bza' dang / /gzims cha rnams kyang rnyed 'gyur la/ /'di yi 'khor ni mi</text></item>
<item><p>15b5</p><section>mdo sde</section><text>phyed cing / /lus can kun gyi yid du 'ong / /lha rnams rjes su 'brang ba dang / /mi rnams kyang ni de bzhin te/ /chos kyi bdag po mchog 'gyur zhing / /mi yul dag tu 'ang de bzhin 'gyur/ /mnyam pa med cing 'dra ba med/ /rnam</text></item>
<item><p>15b6</p><section>mdo sde</section><text>'dren mtshungs pa med par 'gyur/ /lha 'di ni gzhon nu'i skyes bu chen po'i mtshan lags te/ gang dang ldan na 'gro ba gnyis su 'gyur gyi gzhan ni ma lags zhes bya ba ni snga ma bzhin no/ /chos nyid kyis byang chub sems</text></item>
<item><p>15b7</p><section>mdo sde</section><text>dpa' shAkya thub pa bltam nas zhag bdun lon pa dang / de skrun pa'i yum nongs par gyur te/ nongs ma thag tu sum bcu rtsa gsum gyi lha'i ris gya nom par skyes so/ /de nas rgyal po zas gtsang mas byang chub sems dpa' ma</text></item>
<item><p>15b8</p><section>mdo sde</section><text>ma rnams la gtad nas ma ma khyed kyis gzhon nu 'di dus dus su sku mnye byos shig /dus dus su khrus byos shig /dus dus su zas byin cig /dus dus su yang dag pa'i bde bas bsnyen bkur byos shig /ma ma</text></item>
<item><p>16a1</p><section>mdo sde</section><text>dga' ba'i lag pa gnyis kyis de blangs nas dus dus su sku mnye byed/ dus dus su khrus byed/ dus dus su zas byin/ dus dus su yang dag pa'i bde bas bsnyen bkur byed do/ /yang de'i tshe dri shin tu yid du 'ong</text></item>
<item><p>16a2</p><section>mdo sde</section><text>ba'i ngo bo gang yin pa de rnams byugs shing rgyan thams cad kyis brgyan nas yab zas gtsang la phul ba dang / rgyal po zas gtsang gis de blangs te dga' bas pang du bzhag nas yang dang yang du rtog cing dga' ba skyed do/ /chos nyid</text></item>
<item><p>16a3</p><section>mdo sde</section><text>kyis byang chub sems dpa' shAkya thub pa ni gzugs bzang ba/ mdzes pa/ lta na sdug pa/ mi'i kha dog las yang dag par 'das la lha'i kha dog ma thob pa/ skyes pa dang / bud med rnams kyis bltas pa na ngoms mi shes shing dga'</text></item>
<item><p>16a4</p><section>mdo sde</section><text>ba 'thob ste/ dper na 'dzam bu'i chu bo'i gser la mgar ba mkhas pas/ rgyan brdungs pa/ la ba dkar po sar pa'i steng du bzhag na shin tu gsal zhing 'bar la rnam par 'tsher ba de bzhin du byang chub sems dpa' shAkya</text></item>
<item><p>16a5</p><section>mdo sde</section><text>thub pa gzugs bzang ba/ mdzes pa blta na sdug pa/ mi'i kha dog las 'das shing lha'i kha dog ni ma thob pa yin no/ /chos nyid kyis byang chub sems dpa' shAkya thub pa skye bo'i tshogs chen po'i snying du sdug pa dang yid du 'ong</text></item>
<item><p>16a6</p><section>mdo sde</section><text>bar 'gyur to/ yang 'di skye bo'i tshogs chen pos de phrag pa nas phrag par spong bar byed pa ni dper na ston ka'i pad ma skye bo'i tshogs chen po'i snying du sdug cing yid du 'ong bas skye bo'i tshogs chen pos de lag pa nas lag par</text></item>
<item><p>16a7</p><section>mdo sde</section><text>brgyud par byed pa bzhin te snga ma bzhin no/ /chos nyid kyis byang chub sems dpa' bltam pa'i mod nas spyan mi 'dzums par gzugs rnams la lta ste/ de spyan mi 'dzums pa ni dper na sum bcu rtsa gsum gyi lha</text></item>
<item><p>16a8</p><section>mdo sde</section><text>rnams bzhin no/ /chos nyid kyis byang chub sems dpa' bltam pa'i mod nas sngon gyi las kyi rnam par smin pa las skyes pa'i lha'i spyan des de nyin dang mtshan du dpag tshad gcig kho ra khor yug du gzigs so/ /</text></item>
<item><p>16b1</p><section>mdo sde</section><text>las bcas las byung dri med spyan gyis ni/ /gzugs chen po dang de bzhin phra rab rnams/ /nyin dang mtshan du khor yug dpag tshad gcig /mdun na gnas pa bzhin du 'ang gzigs par 'gyur/ /chos nyid kyis byang chub</text></item>
<item><p>16b2</p><section>mdo sde</section><text>sems dpa' bltam pa'i mod nas gsung snyan cing 'jebs pa dang / gsung snyan pa dang / gsung yid du 'ong ba yin te/ dper na gangs can gyi bya skad snyan cing 'jebs pa dang / skad snyan pa dang / yid du 'ong ba de bzhin du byang chub</text></item>
<item><p>16b3</p><section>mdo sde</section><text>sems dpa' bltam pa'i mod nas gsung snyan cing 'jebs pa dang / gsung snyan pa dang / gsung yid du 'ong ba yin no/ /ri bo kun 'dzin la drang srong nyon mongs med ces bya ba mngon par shes pa lnga dang ldan pa/ byams pa'i</text></item>
<item><p>16b4</p><section>mdo sde</section><text>bdag nyid can snying rje dang ldan pa/ skye dgu la mnyes gshin pa zhig gnas te de la tsha bo mis byin zhes bya ba yod pa dang / de de'i tshe phug tu zhugs te bsam gtan byed pa na byang chub sems dpa' bltam ste/ 'jig rten thams</text></item>
<item><p>16b5</p><section>mdo sde</section><text>cad snang ba rgya chen pos gsal bar gyur pa'i snang ba de mthong ba dang nyon mongs med la smras pa/ mkhan po 'dir ni nyi ma thams cad dag /cig car byung bar gyur tam ci/ /'di ltar ri ni phug bcas pa/ /'di ni 'od kyis gsal</text></item>
<item><p>16b6</p><section>mdo sde</section><text>bar gyur/ /nyon mongs med kyis de la smras pa/ nyi ma'i 'od ni rgyun tu rno/ /bu gcig snang ba 'di dag ni/ /yan lag reg na 'od bsil bas/ /nges par thub pa de yi 'od/ /byang chub sems dpa' 'od can ni/ /nges par lhums nas</text></item>
<item><p>16b7</p><section>mdo sde</section><text>bltam gyur la/ /bltams nas sems dpa' chen po de'i/ /'od zer gser dang 'dra ba ni/ /dri ma med pa 'di dag gis/ /'jig rten gsum ni snang byas yin/ /mis byin gyis smras pa/ mkhan po bzhud/ ci re shig 'khor los sgyur</text></item>
<item><p>16b8</p><section>mdo sde</section><text>ba'i rgyal por 'gyur ram/ 'on te bla na med pa'i ye shes rtogs par 'gyur ba rang nyid kyis blta bar mdzod cig /drang srong nyon mongs med kyis smras pa/ da ltar na ni rgyal po zas gtsang ma'i khyim nyi 'og gi rgyal po dang</text></item>
<item><p>17a1</p><section>mdo sde</section><text>'khor gyi rgyal po dang / tshong pa dang / tshong dpon dang / ded dpon rnams dang / bram ze dang / khyim bdag brgya stong dpag tu med pas kun tu khyab nas 'dug gis gang gi tshe de dben par gyur pa de'i tshe rgyal po zas gtsang</text></item>
<item><p>17a2</p><section>mdo sde</section><text>ma'i gan du 'gro bar bya'o/ /de nas rgyal po zas gtsang ma 'di snyam du kye ma'o drang srong nyon mongs med rkang gis ser skya'i gzhir 'ongs na ci ma rung snyam du sems so/ /de nas drang srong nyon mongs med steng gi nam mkha' la mngon</text></item>
<item><p>17a3</p><section>mdo sde</section><text>par 'phags nas rgyal po zas gtsang ma'i pho brang sgor phyin pa dang / ji tsam na sgo srungs kyis rgyal po zas gtsang ma la lha dgyes pa bskyed du gsol/ drang srong nyon mongs med 'dir mchis so zhes rig par byas pa dang / rgyal po</text></item>
<item><p>17a4</p><section>mdo sde</section><text>zas gtsang mas thos te dga' ba dang / mgu ba dang / rab tu dga' ba dang / mchog tu rangs pa byung nas mchog tu gus pas mchod de 'di skad ces smras so/ /drang srong chen po legs par 'ongs so/ /dgos pa ci zhig la 'ongs/ nyon</text></item>
<item><p>17a5</p><section>mdo sde</section><text>mongs med kyis smras pa/ rgyal po chen po bdag ni 'dir/ /khyed sras blta ba'i phyir mchis te/ /'jig rten gtso bo rnam 'dren pa/ /thub pa de ni mthong bar 'tshal/ /rgyal pos smras pa/ gal te de lta na ni gzhon nu</text></item>
<item><p>17a6</p><section>mdo sde</section><text>gnyid log gis sad kyi bar du re shig sdod cig /nyon mongs med kyis smras pa/ rigs dang ldan pa'i rta rnams ni/ /mtshan mo'i bzhi cha nyal ba ltar/ /dgos pa don gnyer rnams kyi gnyid/ /mig la yun ring mi</text></item>
<item><p>17a7</p><section>mdo sde</section><text>gnas so/ /de nas gzhon nu shAkya thub pa ma ma'i pang na 'dug pa drang srong nyon mongs med la byin pa dang / drang srong nyon mongs med kyis lag pa gnyis kyis blangs nas yud tsam brtags te smras pa/ lha gzhon nu 'di</text></item>
<item><p>17a8</p><section>mdo sde</section><text>mtshan mkhan rnams kyis ji skad lung bstan/ rgyal po zas gtsang mas smras pa/ rin po che sna bdun dang ldan pa'i 'khor los sgyur ba'i rgyal por 'gyur ro zhes zer ro/ /de nas drang srong nyon mongs med kyis byang chub</text></item>
<item><p>17b1</p><section>mdo sde</section><text>sems dpa' mthong nas tshigs su bcad de smras pa/ sa bdag rtog pa po rnams blo 'khrul te/ /rtsod pa'i dus na 'khor los sgyur mi 'byung / /bsod nams mchog gis chos kyi mdzod 'di ni/ /nyes las rnam par rgyal</text></item>
<item><p>17b2</p><section>mdo sde</section><text>nas sangs rgyas 'gyur/ /mtshan mi gsal dang ldan na mi dbang po/ /gling bzhi rnams kyi bdag po dbang phyug 'gyur/ /thub dbang mtshan ni shin tu gsal bas na/ /mi mchog sangs rgyas chos kyi 'khor lo sgyur/ /de nas drang srong</text></item>
<item><p>17b3</p><section>mdo sde</section><text>nyon mongs med kyis bdag nyid kyi tshe'i mtha'i nges pa dang / byang chub sems dpa'i mngon par byang chub pa brtag pa la zhugs pa dang / byang chub sems dpa' lo nyi shu rtsa dgu bzhes nas/ khab nas byung nas lo drug tu dka'</text></item>
<item><p>17b4</p><section>mdo sde</section><text>ba spyod par 'gyur te de nas bdud rtsi rtogs par 'gyur bar mthong ngo / /bdag ni bar skabs der 'chi ba'i dus byed par mthong nas de mig mchi mas gang ste 'dug pa rgyal po zas gtsang gis mthong nas dngangs nas tshigs su</text></item>
<item><p>17b5</p><section>mdo sde</section><text>bcad de smras pa/ skyes pa bud med rnams kyis mthong ba na/ /ngoms par mi 'gyur dga' ba thob 'gyur ba/ /lus bzang dge byed de ni 'dir mthong nas/ /drang srong chen po ci slad ngu bzhin gyur/ /gang las bdag gi gzhon nu</text></item>
<item><p>17b6</p><section>mdo sde</section><text>'jigs pa 'am/ /tshe zad 'gyur ba nye bar mi gnas grang / /de ni myur du legs par bdag la spros/ /khyod kyi mchi mas bdag ni 'dar bar gyur/ /drang srong nyon mongs med kyis kyang tshigs su bcad de smras pa/ gal te</text></item>
<item><p>17b7</p><section>mdo sde</section><text>'di yi steng du nam mkha' las/ /rdo rje ser drag 'phangs pa bab gyur kyang / /thub pa chen po'i sku la ba spu ni/ /nyag ma gcig kyang g.yos par mi nus so/ /me chen rlung gi shugs kyis bdas pa dang / /mtshon cha rnon</text></item>
<item><p>17b8</p><section>mdo sde</section><text>po shin du mi bzad dang / /drag po'i dug dang sbrul gyi dug rnon yang / /gzhon nu la bab skad cig 'jigs mi 'gyur/ /thugs rje nyid la gnas gyur gang lags pa/ /'jigs pas nyen pa rnams la mi 'jigs stsol/ /de ni</text></item>
<item><p>18a1</p><section>mdo sde</section><text>'jig rten kun gyi 'jigs 'joms na/ /mi dbang 'di la 'jigs pa ga la 'byung / /'jig rten na ni bdag nyid che rnams kyi/ /gtsor gyur bdag nyid chen po gang zhig la/ /tshangs bcas lha yang rtag tu srung byed</text></item>
<item><p>18a2</p><section>mdo sde</section><text>pa/ /mi dbang de la 'jigs pa ga la 'byung / /mi dbang bdag gi rgud pa mthong nas ni/ /gang phyir zhi ba mi 'thob par du mdo/ /chos kyi mchog mdzod 'di dang phrad nas ni/ /don ma thob par bdag ni 'chi bar 'gyur/ /gang dag smra ba</text></item>
<item><p>18a3</p><section>mdo sde</section><text>dam pa mtshungs med pa/ /'di yi chos thos 'gyur zhing thos nas kyang / /rab tu zhi ba'i pha rol 'gro de dag /skyed cing bsod nams ldan la rims nad bral/ /de nas drang srong nyon mongs med byang chub sems dpa' la reg pa'i</text></item>
<item><p>18a4</p><section>mdo sde</section><text>mthus de'i rdzu 'phrul nyams so/ /nyams pa dang nyon mongs med kyis smras pa/ rkang kho nas grong khyer nas phyir 'byung bar bya'o/ /de nas rgyal po zas gtsang mas thos pa dang grong khyer thams cad rdo ba dang / gseg ma dang / gyo mo rnams</text></item>
<item><p>18a5</p><section>mdo sde</section><text>bsal nas spos dang / phye mas khyab par byed du bcug go/ /de nas drang srong nyon mongs med 'byor pa chen pos grong khyer nas byung ste/ rim gyis ri bo kun 'dzin du phyin pa dang mi sbyin la smras pa/ ngas gzhon nu mthong ste/ bla na med pa'i</text></item>
<item><p>18a6</p><section>mdo sde</section><text>ye shes rtogs par 'gyur na ngas ni de sleb par mi 'gyur te nga ni bar skabs su dus byed par 'gyur gyis khyod ni de'i thad du rab tu byung la/ nga rgyal dang dregs pa nges par bcom par gyur pa dang / tshangs par spyod pa la spyad</text></item>
<item><p>18a7</p><section>mdo sde</section><text>par bya ste/ rigs kyis dregs par mi bya/ rus kyis dregs par mi bya/ rigs rgyud kyis dregs par mi bya ste/ khyod kyis kyang yun ring po mi thogs par bdud rtsi 'thob par 'gyur gyis zhes smras nas yang tshigs</text></item>
<item><p>18a8</p><section>mdo sde</section><text>su bcad de smras pa/ de bzhin gshegs pa tshol 'dod na/ /shar phyogs su ni khyod 'dug dang / /rdzogs pa'i sangs rgyas grags ldan pa/ /rnyed par dka' ba mthong bar 'gyur/ /de nas dus gzhan zhig na rgyal po zas</text></item>
<item><p>18b1</p><section>mdo sde</section><text>gtsang mas gzhon nu ma ma'i pang na 'dug pa la yang dang yang du lta zhing nga'i bu ci 'dra ba de lta bu ni sa'i steng na su la yang med do snyam du sems shing shin du dga' bar gyur to/ /de nas byang chub sems dpa' 'khrungs nas</text></item>
<item><p>18b2</p><section>mdo sde</section><text>ring por ma lon par ma ma'i pang du bzhugs nas/ gser gyi gzhong par 'bras dang shar bsres pa'i chan gsol ba na de ma mas bkag kyang ma thub par mang por gsol nas dbrog par brtsams pa dang / dbrog ma nus nas des</text></item>
<item><p>18b3</p><section>mdo sde</section><text>rgyal po zas gtsang la sbran pa dang / rgyal po btsun mo dang lhan cig gis dbrog par brtsams pa dang des kyang ma nus so/ /de nas rgyal po blon po rnams dang ser skya na gnas pa'i skye bo'i tshogs rnams la bsgo na de rnams kyis</text></item>
<item><p>18b4</p><section>mdo sde</section><text>kyang dbrog par ma nus so/ /de nas glang po che lnga brgya la btags pa dang / byang chub sems dpas bsams pa/ 'di rnams kyis bdag gi stobs nyams na mi rung gis ma la bdag gis 'dzub mo bkug pas gser gyi gzhong pa</text></item>
<item><p>18b5</p><section>mdo sde</section><text>nas gzung ngo snyam nas des 'dzub mo bkug pas gser gyi gzhong pa bzung nas drangs pa dang / glang po che lnga brgya po de dag kha phyir bsgyur te drangs nas de dag gis kyang gser gyi gzhong pa dbrog par ma nus so/ /rgyal po zas gtsang</text></item>
<item><p>18b6</p><section>mdo sde</section><text>gis bsams pa/ ji ltar byang chub sems dpa'i lag pa g.yon pas glang po che lnga brgya drangs pa dang sbyar na gdon mi za bar lag pa gnyis kyis ni glang po che stong thub kyis de bas na gzhon nu'i ming glang po che stong gi stobs</text></item>
<item><p>18b7</p><section>mdo sde</section><text>can zhes gdags so zhes btags so/ /grong khyer ser skya'i gzhi na gnod sbyin shAkya 'phel zhes bya ba zhig gnyug mar gnas so/ /shAkya rnams kyis kun du spyod pa ni shAkya su yang rung ba la khye'u 'am/ bu mo btsas pa</text></item>
<item><p>18b8</p><section>mdo sde</section><text>gang yin pa de gnod sbyin shAkya 'phel gyi rkang pa la phyag 'tshal du gzhug pa'i phyir 'khrid pa yin pas rgyal pos blon po rnams la bsgo ba/ shes ldan dag deng la gzhon nu gnod sbyin shAkya 'phel gyi rkang pa la phyag 'tshal du</text></item>
<item><p>19a1</p><section>mdo sde</section><text>chug shig /de nas byang chub sems dpa' glang po che la bskyon te dpung gi tshogs dpag tu med pas yongs su bskor te grong khyer ser skya'i gzhir 'jug par brtsams pa dang / grong khyer ser skya'i gzhi sgra bcu gnyis dang</text></item>
<item><p>19a2</p><section>mdo sde</section><text>bral bar gyur cing byang chub sems dpa' de nang du zhugs pa na thub pa bzhin du gnas par gyur to/ /de nas rgyal po zas gtsang mas bsams pa/ grong khyer 'di lta ste/ glang po che'i sgra dang / rta'i sgra dang / shing rta'i sgra dang / dpung bu</text></item>
<item><p>19a3</p><section>mdo sde</section><text>chung gi sgra dang / dung gi sgra dang / rnga bo che'i sgra dang / be de'i sgra dang / rwa dung gi sgra dang / gar gyi sgra dang / glu'i sgra dang / rol mo'i sgra dang / sbyin pa ni byin/ bsod nams ni gyis/ bsnyen gnas la ni nye bar gnas/ /tshul khrims yang dag par</text></item>
<item><p>19a4</p><section>mdo sde</section><text>blangs te gnoms shig ces bya ba'i sgra ste sgra bcu gnyis dang bral zhing gzhon nu de nang du zhugs pa na thub pa bzhin du zhi bar gnas pas gzhon nu'i ming shAkya thub pa zhes gdags so zhes byang chub sems dpa'i ming shAkya thub pa</text></item>
<item><p>19a5</p><section>mdo sde</section><text>zhes bya bar btags so/ /de nas byang chub sems dpa' gnod sbyin shAkya 'phel gyi gan du khyer ba dang / gnod sbyin shAkya 'phel gyis byang chub sems dpa' gnas dang nye bar phyin pa mthong ngo / /mthong nas kyang phyir byung nas lus</text></item>
<item><p>19a6</p><section>mdo sde</section><text>thams cad kyis byang chub sems dpa'i rkang pa gnyis la gtugs te phyag byas so/ /de mthong ba dang / rgyal po zas gtsang mas smras pa/ lhas kyang rkang pa gnyis la gtugs pas 'di ni lha'i yang lha yin pas gzhon nu'i ming lha'i yang</text></item>
<item><p>19a7</p><section>mdo sde</section><text>lha zhes bya'o zhes byang chub sems dpa'i ming lha'i yang lha zhes bya bar btags so/ /de nas de'i tshe rgyal po zas gtsang gis dgongs pa'i ched la 'dug nas don zab mo'i tshig dang yi ge dag shes rab kyis so sor 'byed par byed do/ /</text></item>
<item><p>19a8</p><section>mdo sde</section><text>de nas byang chub sems dpa' shAkya thub pa 'khor lnga brgya dang yi ge'i slob dpon srin bu go cha la yi ge slob par btang nas yi ge'i slob dpon srin bu go chas byang chub sems dpa' la yi ger bris nas phog pa dang / byang chub sems</text></item>
<item><p>19b1</p><section>mdo sde</section><text>dpas smras pa/ 'di ni ngas shes so/ /de nas des yi ge gnyis dang gsum nas de bzhin du lnga brgya'i bar bris nas phog pa dang / byang chub sems dpas smras pa/ 'di dag thams cad kyang ngas shes kyis gzhan dag smros shig /</text></item>
<item><p>19b2</p><section>mdo sde</section><text>srin bu go chas smras pa/ 'jig rten na ni yi ge 'di tsam spyod kyi gzhan ni bdag gis ma 'tshal to/ /de nas byang chub sems dpa' nyid kyis yi ge bris te srin bu go cha la byin nas gsungs pa/ yi ge 'di ming ci yin smros shig /des</text></item>
<item><p>19b3</p><section>mdo sde</section><text>smras pa ma 'tshal to/ /byang chub sems dpas gsungs pa/ 'jig rten du gnyis shig byung nas mngon par 'gyur te byang chub sems dpa' dang 'khor los sgyur ba'o/ /nam mkha'i ngos la gnas pa'i tshangs pas smras pa/</text></item>
<item><p>19b4</p><section>mdo sde</section><text>srin bu go cha byang chub sems dpas ji skad gsungs pa de de bzhin te/ yi ge 'di ni 'jig rten du gnyis shig byung na mngon par 'gyur te byang chub sems dpa' 'am/ 'khor los sgyur ba'i rgyal po'o/ /byang chub sems</text></item>
<item><p>19b5</p><section>mdo sde</section><text>dpas yi ge de tshangs pa'i dbyangs kyis blangs pa/ nam mkha'i ngos la gnas pa'i tshangs pas dbang byas pas tshangs pa'i yi ge zhes bya bar gyur to/ /de nas byang chub sems dpa' yi ge'i mthar phyin pa dang 'khor lnga brgya</text></item>
<item><p>19b6</p><section>mdo sde</section><text>dang bcas par bzang len dang / lhar bcas zhes bya ba 'phong gi slob dpon gyi gnas du 'phong gi gnas su gtad do/ /de nas byang chub sems dpa' gnas lnga po rgyang nas phog pa dang / sgra grag par phog pa dang / gnad du phog pa dang /</text></item>
<item><p>19b7</p><section>mdo sde</section><text>mi 'chor bar phog pa dang / tshabs che ba la byang bar gyur to/ /de nas bzang len dang / lhar bcas 'di snyam du sems te byang chub sems dpa' 'di ni snying rje can yin pas bslab par bya ba thams cad bslab kyi lha sbyin 'di</text></item>
<item><p>19b8</p><section>mdo sde</section><text>ni gdug pa yin pas 'jig rten thams cad du gnod par 'gyur na mi rung gis 'di la gnad du bsnun par bslab par mi bya'o snyam mo/ /de nas dus gzhan zhig na lha sbyin gyis ngang pa lcags mdas bsnun pa dang / byang chub sems</text></item>
<item><p>20a1</p><section>mdo sde</section><text>dpa' steng gi khang bzangs kyi gzhi la bzhugs pa de'i pang par de lhung ngo / /de nas byang chub sems dpas bzung nas mda' phyung ste sman gyis byugs pas sos so/ /lha sbyin gyis smras pa/ byang chub sems dpa'</text></item>
<item><p>20a2</p><section>mdo sde</section><text>ngang pa 'di ni ngas yongs su bzung ba yin gyis bskur cig /byang chub sems dpas smras pa/ ngas ches sngar yongs su bzung ste gang gi tshe bla na med pa yang dag par rdzogs pa'i byang chub tu sems bskyed pa de kho na'i tshe yongs su</text></item>
<item><p>20a3</p><section>mdo sde</section><text>bzung ngo / /der byang chub sems dpa' la lha sbyin gnod sems dang / bzod pa ma yin pa dang / phebs pa ma yin pa byung bar gyur to/ /de nas lha sbyin la sogs pa shAkya'i gzhon nu lnga brgya byung ba dang / lha sbyin gyis ras</text></item>
<item><p>20a4</p><section>mdo sde</section><text>kyis bcings nas shAkya'i gzhon nu lnga brgya bsgyel to/ /ci tsam na byang chub sems dpa' phyogs der bzhud pa dang / lha sbyin gyis smras pa/ byang chub sems dpa' ci la sdod/ byang chub sems dpas kyang ras bcings te</text></item>
<item><p>20a5</p><section>mdo sde</section><text>shAkya'i gzhon nu lnga brgya bsgyel to/ /de nas lha sbyin ras kyis bcings pa byang chub sems dpas kyang bzung ste rkang pa gyen du bstan nas gan rgyal du bsgyel pa dang / der yang byang chub sems dpa' la lha sbyin gnod sems dang /</text></item>
<item><p>20a6</p><section>mdo sde</section><text>mi bzod pa dang / bag mi phebs pa'i sems gnyis pa bskyed par gyur to/ /de nas shAkya gzhon nu lnga brgya mda' gzhu thogs te phyi rol du byung nas ta la la tshabs byed pa la zhugs pa dang / la las ni ta la gcig phigs so/ /</text></item>
<item><p>20a7</p><section>mdo sde</section><text>la las ni gnyis so/ /lha sbyin gyis ni gsum mo/ /byang chub sems dpas lcags mda' 'phangs pa dang shing ta la bdun phigs pa las ji srid rlung gis bskyod de thams cad 'gyel ba'i bar du rgya cher sbyar ro/ /de nas</text></item>
<item><p>20a8</p><section>mdo sde</section><text>gtsang ma'i lha rnams kyis 'bab chu ro hi ta ka'i 'gram na shing dge ba'i snying po zhes bya ba nyi ma gcig cing khru brgyar skye ba mtshan mo ni sen mos kyang gcad du rung la nyin par ni mtshon gyis kyang gcad par mi nus pa</text></item>
<item><p>20b1</p><section>mdo sde</section><text>zhig yod pa dang / gnas gtsang ma pa'i lha rnams kyis gang gis shing dge ba'i snying po rtsa ba steng du bton nas ro hi ta ka'i nang du bcug pa de lta bu'i rlung dang char drag cig sprul to/ /de rgyal po zas gtsang ma dang / legs par rab</text></item>
<item><p>20b2</p><section>mdo sde</section><text>sad kyis thos nas shing 'dir grong khyer brlag par ma gyur tam snyam nas srog chags brgya stong dpag tu med pa dang / shing dge ba'i snying po gang na ba der song ste phyin pa dang / 'khor brgya stong dpag tu med pas drangs su zin kyang ci</text></item>
<item><p>20b3</p><section>mdo sde</section><text>tsam du bskyod par yang ma nus so/ /'char kas smras pa/ lha byang chub sems dpa' sbron cig /rgyal pos smras pa/ kho bos gzhon nu la bka' stsol bar mi nus so/ /'char kas smras pa/ khyed rnams kyis ca co'i sgra gsang</text></item>
<item><p>20b4</p><section>mdo sde</section><text>mthon po sgrogs shig /ci nas kyang ngas byang chub sems dpa' gshegs par bya'o/ /de nas skye bo'i tshogs de rnams kyis sgra gsang mthon po dang chen pos ca co'i sgra bsgrags so/ /'char ka byang chub sems dpa'i thad du song</text></item>
<item><p>20b5</p><section>mdo sde</section><text>ba dang / byang chub sems dpas smras pa/ 'char ka ca co'i sgra 'di ci zhig yin/ 'char kas rnam pa de dag rgya cher gsol to/ /de nas byang chub sems dpas gsungs pa/ gal te de ltar na 'byin du 'deng / de nas 'char ka dang / byang</text></item>
<item><p>20b6</p><section>mdo sde</section><text>chub sems dpa' chas pa dang / ci tsam na khung nas sbrul gdug pa zhig byung ngo / /'char kas byang chub sems dpa' zin par gyur du 'ong ngo zhes ral gri rnon pos rked pa bcad pa dang / sbrul gyi dug gi dbugs kyis 'char ka la phog</text></item>
<item><p>20b7</p><section>mdo sde</section><text>ste de nag por gyur nas de'i ming yang 'char ka nag po zhes bya bar gyur to/ /de nas byang chub sems dpa' shing dge ba'i snying po gang na ba der bzhud de phyin pa dang / lha sbyin la gsungs pa/ khyod kyi stobs ci tsam pa blta yis bskyod</text></item>
<item><p>20b8</p><section>mdo sde</section><text>cig /lha sbyin gyis 'bad de cung zad cig bsgul to/ /dga' bos ni cung zad drangs so/ /ji tsam na byang chub sems dpa' stobs kyi nyam sad par mdzad cing shing dge ba'i snying po phyag gis blangs te 'bab chu ro hi ta ka'i 'gram nas</text></item>
<item><p>21a1</p><section>mdo sde</section><text>'phangs te byang chub sems dpas gsungs pa/ shes ldan dag shing dge ba'i snying po 'di ni bsil ba'i rang bzhin yin pas mkhris pa'i nad dang / shu ba dang / phol mig byung ba la byugs na zhi bar 'gyur gyis dum bur</text></item>
<item><p>21a2</p><section>mdo sde</section><text>byos la khyer te rang rang gi khyim du zhog shig /yang yangs pa can du glang po che rin po che zhig skyes pa dang / de nas yangs pa can gyi lid tsa bi rnams glang po che mtshan dang ldan pa zhig rnyed nas de rnams gyis bsams pa/ rgyal po</text></item>
<item><p>21a3</p><section>mdo sde</section><text>zas gtsang gi sras mtshan mkhan rnams kyis 'khor los sgyur ba'i rgyal por 'gyur ro zhes lung bstan pa de'i mthus glang po che rin po che 'di byung gis dong la de kho na la dbul lo snyam mo/ /de rnams kyis glang po che de rgyan thams</text></item>
<item><p>21a4</p><section>mdo sde</section><text>cad kyis brgyan nas khrid de dong ba las rim gyis ser skya'i gzhir rgyal po'i pho brang gi sgor glang po che'i dam pa bzhag nas sdod pa dang / ma stes te gdug pa'i las can lha sbyin phyir byung ba des glang po che'i dam pa de de ltar rgyan gyis</text></item>
<item><p>21a5</p><section>mdo sde</section><text>brgyan par mthong nas de des phrag dog chen po skyes te de phrag dog dang mi bzod pa skyes pas dris pa/ glang po che'i dam pa 'di su'i yin/ de rnams kyis smras pa/ gzhon nu shAkya thub pa mtshan mkhan rnams kyis 'khor los sgyur</text></item>
<item><p>21a6</p><section>mdo sde</section><text>ba'i rgyal por lung bstan pa de la yangs pa can gyi tshogs rnams kyis glang po rin po che 'di skyes su phul lo/ /lha sbyin lhag par mi bzod pa skyes nas smras pa/ re shig de 'khor los sgyur bar ma gyur par je khyed cag glang po rin po</text></item>
<item><p>21a7</p><section>mdo sde</section><text>che 'bul lam zhes smras nas thal lcag gis glang po che bsad do/ /ji tsam na phyogs der dga' bo 'ongs pa des de mthong nas dris pa/ shes ldan dag glang po che bzang po 'di sus bsad/ de rnams kyis smras pa/ lha sbyin gyis so/ /</text></item>
<item><p>21a8</p><section>mdo sde</section><text>des bsams pa gdon mi za bar 'di la lha sbyin gyi mthu sad kyis ma la bdag gis kyang 'di la mthu sad par bya'o snyam nas mjug ma nas bzung ste gom pa bdun du bor ro/ /ji tsam na byang chub sems dpa' shAkya thub pa phyir byung ba</text></item>
<item><p>21b1</p><section>mdo sde</section><text>des de gzigs nas dris pa/ glang po che 'di gang nas 'ongs/ de rnams kyis ji ltar gyur pa smras so/ /sus bsad/ lha sbyin gyis so/ /mgron rnams la mgron gyi mchod pa bya ba yin nam legs pa zhig byas so/ /phyogs gang du bsad/</text></item>
<item><p>21b2</p><section>mdo sde</section><text>pha bir ro/ /'dir sus drud/ dga' bos so/ /des dgongs pa 'dir gdon mi za bar de gnyis kyis 'di la mthu sad kyis ma la ngas kyang 'di la mthu sad par bya'o snyam du dgongs nas mjug ma nas bzung ste ra ba'i khar 'phangs pa las ra ba rim pa</text></item>
<item><p>21b3</p><section>mdo sde</section><text>bdun dang / 'obs rim pa bdun las 'das te bor ro/ /de lhung bas gshong btod pa glang po che'i gshong glang po che'i gshong zhes bya bar gyur to/ /'dir smras pa/ lha sbyin gyis ni glang chen dbang po bsad/ /dga' bos de ni gom pa bdun du drud/ /byang</text></item>
<item><p>21b4</p><section>mdo sde</section><text>chub sems dpas phyag gis bar snang la/ /rdo ba bzhin du phyi rol rgyang ring 'phangs/ /mtshan mkhan rnams kyis lung bstan pa/ gal te gzhon nu lo bcu gnyis kyi bar du rab tu ma byung na 'khor los sgyur ba'i rgyal por 'gyur ro/ /de nas rgyal</text></item>
<item><p>21b5</p><section>mdo sde</section><text>po zas gtsang ma 'di snyam du sems te/ ma la bdag gis 'di la 'dod pa'i yon tan lnga phal po che byin na de lta na ni de rnams la dga' bas rab tu 'byung bar mi 'gyur ro snyam nas rgyal po zas gtsang gis byang chub sems dpa'i mdun du gos dang /</text></item>
<item><p>21b6</p><section>mdo sde</section><text>rgyan gyi phung po gzhag nas smras pa/ deng khyed kyis shAkya'i bu mo rnams la rgyan dang gos rnams byin cig /de nas rgyal po zas gtsang gis ser skya'i grong khyer du deng gzhon nu gos dang rgyan rnams ster bar 'gyur gyis shAkya'i bu mo thams cad</text></item>
<item><p>21b7</p><section>mdo sde</section><text>shog shig ces dril sgrog du bcug go/ /de nas shAkya'i gzhon nu ma lnga brgya 'ongs pa dang / thams cad la byang chub sems dpas gos dang rgyan rnams byin no/ /de nas shAkya dbyig pa can la grags 'dzin ma zhes bya ba'i bu mo yod pa dang /</text></item>
<item><p>21b8</p><section>mdo sde</section><text>des de la smras pa/ khyed la yang gzhon nu gos dang rgyan rnams ster bar 'gyur gyis song / de nas grags 'dzin ma ci bdag la byang chub sems dpa' las gzhan su zhig khyor 'gyur snyam du bsams nas byang chub sems dpa'i thad</text></item>
<item><p>22a1</p><section>mdo sde</section><text>du song ba dang / ci tsam na gos dang rgyan thams cad byin zin nas ci yang ma lus pa dang / des byang chub sems dpa'i mgul na shin du mdzes shing rin che ba'i mu tig phreng gcig lus pa mthong nas de de la dga' bas</text></item>
<item><p>22a2</p><section>mdo sde</section><text>bag 'khums pa med par rang nyid kyis bkrol te rang gi mgul du btags nas byang chub sems dpa'i thad nas song ngo / /de nas rgyal po zas gtsang 'di snyam du sems te bu mo 'di phebs shing brtan pa las na 'dis gzhon nu'i thugs dang</text></item>
<item><p>22a3</p><section>mdo sde</section><text>bstun par nus kyis 'di blang bar bya'o snyam du bsams nas grags 'dzin ma bud med kyi 'khor nyi khri dang byang chub sems dpa'i btsun mor blangs so/ /rgyal po zas gtsang mas byang chub sems dpa' la smras pa/ song las kyi mtha'</text></item>
<item><p>22a4</p><section>mdo sde</section><text>ci tsam pa la ltos shig /de nas byang chub sems dpa' rgyal po zas gtsang mas bsgo ba gsan te shing rta bzang po la zhugs nas phyi rol du gshegs te yab rgyal po zas gtsang ma'i las kyi mtha' gzigs shing byang chub sems</text></item>
<item><p>22a5</p><section>mdo sde</section><text>dpa' las kyi mtha' la zhugs pa rnams kyi gan du byon pa dang / gshol lnga brgya dang zhing rmed cing zhing pa'i mi de rnams kyis kyang gshol gnon cing 'dren pas stobs nye bar nyams pa mgo lus rdul gyis yog pa dang / rlung dang than pas lus</text></item>
<item><p>22a6</p><section>mdo sde</section><text>la gdungs pas lus rtsub cing mdog ngan pa/ rkang pa dang / lag pa gas pa dang / dengs shing dri ma can gyi gos gyon pa/ rkang pa dri ma can/ ltogs pa dang skom pas mdog ngan zhing / lkog ma dang / mkhur ba dang / mig gi logs skams pa dang /</text></item>
<item><p>22a7</p><section>mdo sde</section><text>glang de rnams kyang rmon pa lcags gzer rnon po can gyis lus dral bas rgyab dang / mjug do'i phyogs khrag gis g.yog pa/ ltogs pa dang skom pas dbugs brtsegs shing snying kha'i phyogs nas dbugs brtsegs pa ring du 'dren la</text></item>
<item><p>22a8</p><section>mdo sde</section><text>gnya' shing gis mnan pa'i rma las rnag khrag 'dzag pa la sbrang bu dang / 'bu'i tshogs kyis za ba/ thong lcags kyis rkang pa la rma byung zhing kha dang sna nas kha chu dang sna chu 'dzag pa la sbrang ma dang / sha sbrang dang / sbrang bu mchu rings kyis</text></item>
<item><p>22b1</p><section>mdo sde</section><text>yog pa rnams gzigs so/ /gzigs nas kyang thog ma med pa'i dus nas bsod nams bskyed cing bsags pa'i thugs rjes kun nas bskyod pa'i thugs kyis zhing pa rnams la 'di skad ces gsungs so/ /shes ldan dag khyed</text></item>
<item><p>22b2</p><section>mdo sde</section><text>su'i yin/ de rnams kyis gsol pa/ byang chub sems dpa'i lags so/ /des gsungs pa/ shes ldan dag khyed deng phan cad bran du mi bya/ mngag gzhug par mi bya/ rang dbang can gar dga' bar 'gro bar byas/ bde ba la</text></item>
<item><p>22b3</p><section>mdo sde</section><text>reg par gnas shig /rmon pa rnams kyang bkrol nas gsungs pa/ khyed cag kyang deng phan cad rtswa mchog ma nyams pa za zhing chu ma rdul ma brnyogs shing dang ba dag la 'thung shig /khyed la phyogs bzhi nas kyang rlung bsil ba ldang</text></item>
<item><p>22b4</p><section>mdo sde</section><text>bar gyur cig /de nas byang chub sems dpa' yid byung ba de nyid kyis yab shAkya zas gtsang gi zhing blas kyi mtha' la gzigs nas snum zhing sngo la 'dab ma mthug cing grib ma bzang po dang ldan pa'i 'dzam bu'i shing gi grib ma gang na ba</text></item>
<item><p>22b5</p><section>mdo sde</section><text>der gshegs te byon nas shing 'dzam bu'i grib ma la bzhugs te/ 'dod pa las dben pa sdig pa mi dge ba'i chos rnams las dben pa/ rtog pa dang bcas dpyod pa dang bcas shing dben pa las skyes pa'i dga' ba dang bde ba zag pa med</text></item>
<item><p>22b6</p><section>mdo sde</section><text>pa dang 'dra ba'i bsam gtan dang po la snyoms par zhugs so/ /skye bo'i tshogs chen po yang byang chub sems dpa' spangs te mi 'gro bar shing gzhan rnams kyi drung na sdod do/ /rgyal po zas gtsang gis bsams pa/ byang chub sems</text></item>
<item><p>22b7</p><section>mdo sde</section><text>dpa' ring zhig thogs te 'di ltar dro'i dus las yol gyis bltar 'gro'o zhes de shing rtar zhugs nas zhing pa'i grong du song ste phan tshun du byang chub sems dpa' tshol zhing shing 'dzam bu'i drung du phyin to/ /de'i tshe nyi ma'i gung yol nas</text></item>
<item><p>22b8</p><section>mdo sde</section><text>shing gzhan rnams kyi grib ma shar phyogs su gzhol/ shar phyogs su 'bab/ shar phyogs su bab par gyur to/ /byang chub sems dpa'i mthus shing 'dzam bu'i grib ma ni byang chub sems dpa'i sku mi gtong ngo / /rgyal po zas</text></item>
<item><p>23a1</p><section>mdo sde</section><text>gtsang gis nyi ma'i gung yol nas shing gzhan rnams kyi grib ma ni shar phyogs su gzhol/ shar phyogs su 'bab/ shar phyogs su bab par gyur na/ shing 'dzam bu'i grib ma ni byang chub sems dpa'i sku mi gtong ba</text></item>
<item><p>23a2</p><section>mdo sde</section><text>mthong ngo / /mthong nas kyang de 'di snyam du sems te/ gzhon nu ni rdzu 'phrul che zhing mthu che ba yin te/ 'di ltar da nyi ma'i gung yol nas shing gzhan rnams kyi grib ma ni shar phyogs su gzhol/ shar phyogs su 'bab/ shar phyogs su bab</text></item>
<item><p>23a3</p><section>mdo sde</section><text>par gyur na/ shing 'dzam bu'i grib ma ni byang chub sems dpa'i sku mi gtong ba ngo mtshar che'o snyam mo/ /de nas dga' ba'i sting stang byas te byang chub sems dpa'i zhabs gnyis la gtugs nas tshigs su bcad de smras pa/ ji</text></item>
<item><p>23a4</p><section>mdo sde</section><text>ltar bltam tshe sa ni g.yos pa ltar/ /'dzam bu'i grib ma khyod sku mi gtong ba/ /blo chen khyod kyi ya mtshan gnyis 'di ste/ /kun gzigs khyod kyi zhabs la phyag 'tshal lo/ /de nas byang chub sems dpa' ting nge 'dzin de las bzhengs</text></item>
<item><p>23a5</p><section>mdo sde</section><text>nas shing rtar zhugs pa dang / ji tsam na gter skyong ba skra dang kha spu dang sen mo ring ba gter thogs te byang chub sems dpa' gang na ba der song ste phyin nas byang chub sems dpa' la 'di skad ces gsol to/ /lha gter 'di rnams bzhes shig /</text></item>
<item><p>23a6</p><section>mdo sde</section><text>byang chub sems dpas gsungs pa/ 'di gang gi lha skyes bu gang zhig dus las 'das pa de rnams kyi lags so/ /byang chub sems dpas gsungs pa/ 'di rnams kyis chog gis re shig de rnams kyi blun po yongs su gzung ba</text></item>
<item><p>23a7</p><section>mdo sde</section><text>byas nas ci zhig byas khyed nga la dgos pa med kyis song shig /tshigs su bcad pas kyang gsungs pa/ gang gis nga la 'chi ba'i gtam smras pa/ /de dag kyang shi gtam du gyur pa yin/ /bdag kyang shi nas ring por mi thogs par/ /</text></item>
<item><p>23a8</p><section>mdo sde</section><text>gzhan dag gi yang gtam du 'gyur bar 'ong / /de rnams kyis yang sgra phyung ba/ gzhon nu gal te mi bzhes na bdag cag rgya mtsho chen por 'jug go/ /byang chub sems dpas ci bde bar zhugs shig ces gsungs pa dang /</text></item>
<item><p>23b1</p><section>mdo sde</section><text>de rnams rgya mtsho chen po'i nang du zhugs so/ /de nas gnas gtsang ma'i ris kyi lha rnams 'di snyam du sems te/ byang chub sems dpa' rnams ni rgyu'i stobs can yin mod kyi 'on kyang rkyen bsgrub par</text></item>
<item><p>23b2</p><section>mdo sde</section><text>bya dgos te 'di ltar rgyu'i stobs chen po yang rkyen gyi stobs la ltos so snyam nas byang chub sems dpa' dur khrod kyi nang nas gshegs pa na/ lha rnams kyis mi ro rnam par sngos pa dang / rnam par rnags pa dang / rnam par</text></item>
<item><p>23b3</p><section>mdo sde</section><text>'bus gzhigs pa dang / rnam par bam pa dang / rnam par zos pa zhig bstan pa dang / byang chub sems dpas gzigs nas skyo ba 'khrungs so/ /de nas rgyal po zas gtsang mas byang chub sems dpa' lam gzhan nas grong</text></item>
<item><p>23b4</p><section>mdo sde</section><text>khyer ser skya'i gzhir 'jug par byas so/ /de nas grong khyer ser skya'i gzhi'i bud med kyi tshogs skar khung dang / skar khung dra ba can dang / ba gam dag na byang chub sems dpa' la lta zhing 'dug pa dang / shAkya dus legs kyi bu mo sa</text></item>
<item><p>23b5</p><section>mdo sde</section><text>'tsho ma zhes bya ba steng gi khang bzangs kyi gzhi la 'dug pa byang chub sems dpa' la rtog pa na rkang pa'i mthe bos sa la brkos te khrag byung yang ma tshor ro/ /byang chub sems dpa' yang sa 'tsho ma la gzigs pa na phyag g.yas kyis</text></item>
<item><p>23b6</p><section>mdo sde</section><text>mda' phyi mar rlags so/ /kha lo bas lcags mda' phul ba dang de yang phyi mar rlags so/ /de nas rgyal po zas gtsang ma 'di snyam du sems te/ 'dis ni gzhon nu'i thugs dang bstun par nus so snyam mo/ /de nas kha lo bsgyur bas</text></item>
<item><p>23b7</p><section>mdo sde</section><text>shing rta drangs pa dang / shAkya dril bu sgra'i bu mo ri dgas skyes zhes bya bas byang chub sems dpa' shing rtar zhugs te byon pa mthong ba dang / yang steng gi khang bzangs kyi gzhi la 'dug nas tshigs su bcad de smras pa/ kye ma 'di yi</text></item>
<item><p>23b8</p><section>mdo sde</section><text>yum bde zhing / /yab kyang shin tu bde ba yin/ /kye ma gang gi khyim thab gyur/ /bud med de yang mya ngan 'das/ /skyes mchog bsam gtan pa de yis/ /mya ngan 'das pa'i sgra gsan nas/ /mya ngan 'das pa zhi nyid du/ /mkhyen</text></item>
<item><p>24a1</p><section>mdo sde</section><text>nas de la thugs dgyes gyur/ /de nas byang chub sems dpas mya ngan las 'das pa'i sgra gsan pas ri dgas skyes la dgyes te mgul nas mu tig phreng cig phog ste/ 'phangs nas shing rta de la bsam gtan</text></item>
<item><p>24a2</p><section>mdo sde</section><text>la snyoms par zhugs par mdzad do/ /phreng ba de yang de'i mgul du 'khris par gyur to/ /de nas rgyal po zas gtsang ma 'di snyam du sems te/ 'dis ni byang chub sems dpa'i thugs dang bstun par nus so snyam nas</text></item>
<item><p>24a3</p><section>mdo sde</section><text>sa 'tsho ma bud med nyi khris bskor ba dang / ri dgas skyes kyang bud med nyi khris bskor ba byang chub sems dpa'i btsun mor blangs so/ /de ltar na grags 'dzin ma dang / sa 'tsho ma dang / ri dgas skyes la sogs pa btsun</text></item>
<item><p>24a4</p><section>mdo sde</section><text>mo stong phrag drug bcu byung bar gyur to/ /mtshan mkhan rnams kyis gal te byang chub sems dpa' lo bdun gyi bar du rab tu ma byung na 'khor los sgyur ba'i rgyal por 'gyur ro zhes lung bstan to/ /de nas rgyal po</text></item>
<item><p>24a5</p><section>mdo sde</section><text>zas gtsang ma 'di snyam du sems te ma la bdag gis byang chub sems dpa' la 'dod pa'i yon tan lnga las phal po che zhig sbyin par bya'o snyam nas phal po che byin no/ /mtshan mkhan gyis gal te byang chub sems dpa' zla ba</text></item>
<item><p>24a6</p><section>mdo sde</section><text>bdun gyi bar du rab tu ma byung na gdon mi za bar 'khor los sgyur ba'i rgyal por 'gyur ro zhes lung bstan to/ /de nas rgyal po zas gtsang mas byang chub sems dpa' la 'dod pa'i yon tan lnga shin du yang mang du byin te 'di</text></item>
<item><p>24a7</p><section>mdo sde</section><text>ltar yang 'di la mngon par dga' bas rab tu 'byung bar mi 'gyur ro snyam mo/ /chos nyid kyis byang chub sems dpa' bskyed mos tshal gyi gzhir gshegs gzhed par gyur pa de'i tshe kha lo sgyur ba la/ kye kha lo sgyur ba re shig</text></item>
<item><p>24a8</p><section>mdo sde</section><text>bzhon pa bzang po myur bar shoms shig dang / der zhugs nas bskyed mos tshal gyi gzhir 'gro'o zhes gsung bar 'gyur bas de nas byang chub sems dpas kha lo sgyur ba la bsgo ba/ kye kha lo sgyur ba re shig bzhon pa bzang</text></item>
<item><p>24b1</p><section>mdo sde</section><text>po myur du shoms shig dang der zhugs nas bskyed mos tshal gyi gzhir 'gro'o/ /lha bka' bzhin 'tshal zhes kha lo sgyur bas byang chub sems dpa' shAkya thub pa'i ltar mnyan nas bzhon pa bzang po myur du bshams te byang</text></item>
<item><p>24b2</p><section>mdo sde</section><text>chub sems dpa' shAkya thub pa ga na ba der song nas phyin pa dang / byang chub sems dpa' shAkya thub pa la 'di skad ces smras so/ /lha bcibs pa bzang po bshams lags kyis/ lha da de'i dus la bab par dgongs su gsol/</text></item>
<item><p>24b3</p><section>mdo sde</section><text>de nas byang chub sems dpa' shAkya thub pa bzhon pa bzang por zhugs nas bskyed mos tshal gyi gzhir byung ba dang / byang chub sems dpa' shAkya thub pas mi rgas 'khogs gtugs pa/ sgur po phyam dgu po ltar kyar kyor can</text></item>
<item><p>24b4</p><section>mdo sde</section><text>mdun nas mkhar ba la brten cing lus 'dar zhing 'gro ba de'i skra se ba/ ji ltar yang mi gzhan dag dang mi 'dra ba zhig gzigs so/ /gzigs nas kyang kha lo sgyur ba la gsungs pa/ kha lo sgyur ba mi rgas 'khogs gtugs pa sgur</text></item>
<item><p>24b5</p><section>mdo sde</section><text>phyam dgu po ltar kyar kyor can mdun nas mkhar ba la brten cing lus 'dar zhing 'gro ba de'i skra se ba/ ji ltar yang mi gzhan dag dang mi 'dra ba 'di ci yin/ lha mi 'di ni rgas pa zhes bgyi'o/ /kha lo sgyur ba rgas pa zhes bya ba 'di</text></item>
<item><p>24b6</p><section>mdo sde</section><text>ci yin/ lha mi 'di ring por mi thogs pa kho nar 'gum par 'gyur bas de rgas pa zhes bgyi'o/ /kha lo sgyur ba nga yang rga ba'i chos dang / rga ba'i chos nyid las ma 'das sam/ lha yang rga ba'i chos dang rga ba'i chos nyid las ma</text></item>
<item><p>24b7</p><section>mdo sde</section><text>'das so/ /kha lo sgyur ba de'i phyir shing rta phyir sgyur cig /pho brang nyid du 'dong ngo / /'di ltar nga pho brang du phyin nas nga rga ba las ma 'das so zhes grag pa'i don de nyid bsam par bya'o/ /kha lo sgyur bas shing rta phyir sgyur nas pho brang</text></item>
<item><p>24b8</p><section>mdo sde</section><text>nyid du chas te der byang chub sems dpa' shAkya thub pa pho brang gi nang du byon nas nga yang rgas pa las ma 'das pa lta zhig ces mi dgyes shing thugs ngan dgongs so/ /'dir smras pa/ dar yol rgas shing sgur la mgo skya ba/ /</text></item>
<item><p>25a1</p><section>mdo sde</section><text>lag na mkhar ba thogs pa'i mi gzigs nas/ /'di bdag rgas las ma 'das shes grag ces/ /de nas mi dgyes thugs ngan dgongs par mdzad/ /de nas rgyal po zas gtsang gis kha lo sgyur ba la smras pa/</text></item>
<item><p>25a2</p><section>mdo sde</section><text>kha lo sgyur ba ci gzhon nu yid dga' ba dang mgu bas bskyed mos tshal gyi gzhir byung ngam/ bskyed mos tshal la mngon par dga' 'am/ lha ma lags so/ /de ci'i slad du zhe na/ lha gzhon nu bskyed mos tshal gyi gzhir gshegs</text></item>
<item><p>25a3</p><section>mdo sde</section><text>pa na/ mi rgas 'khogs gtugs pa sgur po phyam dgu po ltar kyar kyor can mdun nas 'khar ba la brten cing lus 'dar zhing mchi la de'i skra se ba/ ji ltar yang mi gzhan dag dang mi 'dra ba zhig gzigs so/ /gzigs nas kyang</text></item>
<item><p>25a4</p><section>mdo sde</section><text>bdag la 'di skad ces bka' stsal to/ /kha lo sgyur ba mi rgas 'khogs gtugs pa sgur po phyam dgu po ltar kyar kyor can mdun nas mkhar ba la brten cing lus 'dar zhing 'gro la de'i skra sa ba/ ji ltar yang mi gzhan dag dang</text></item>
<item><p>25a5</p><section>mdo sde</section><text>mi 'dra ba 'di ci yin/ de la bdag gis 'di skad ces gsol to/ /lha 'di ni rgas pa zhes bgyi'o/ /des 'di skad ces gsungs te/ kha lo sgyur ba rgas pa zhes bya ba 'di ci yin/ de la bdag gis 'di skad ces gsol</text></item>
<item><p>25a6</p><section>mdo sde</section><text>to/ /lha mi 'di ring po mi thogs pa kho nar 'gum par 'gyur bas lha de ni rgas pa zhis bgyi'o/ /des 'di skad ces gsungs te/ kha lo sgyur ba nga yang rga ba'i chos dang rga ba'i chos nyid las ma 'das sam/ de la bdag gis 'di</text></item>
<item><p>25a7</p><section>mdo sde</section><text>skad ces gsol to/ /lha yang rga ba'i chos dang / rga ba'i chos nyid las ma 'das so/ /des 'di skad ces gsungs te/ kha lo sgyur ba de'i phyir shing rta phyir sgyur cig /pho brang nyid du 'dong ngo / /'di ltar pho brang du phyin nas nga rga ba las ma</text></item>
<item><p>25a8</p><section>mdo sde</section><text>'das so zhes grag pa'i don de nyid bsam par bya'o/ /lha gzhon nu de pho brang gi nang du gshegs te/ de nas rga ba las ma 'das pa lta zhig ces mi dgyes shing thugs ngan dgongs so/ /de nas rgyal po zas gtsang ma 'di snyam du</text></item>
<item><p>25b1</p><section>mdo sde</section><text>sems te/ mtshan mkhan dang ltas mkhan gyi bram ze de rnams kyis tshig yang dag par bden par mi 'gyur grang / gzhon nu skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung bar 'gyur</text></item>
<item><p>25b2</p><section>mdo sde</section><text>du 'ong gis ma la bdag gis gzhon nu la 'dod pa'i yon tan lnga las phal po che zhig byin la ci nas kyang 'di la dga' zhing rab tu 'byung bar mi 'gyur bar bya'o snyam mo/ /de nas rgyal po zas gtsang gis byang chub sems dpa' shAkya thub pa</text></item>
<item><p>25b3</p><section>mdo sde</section><text>la 'dod pa'i yon tan lnga las phal po che byin te ci nas kyang 'di la dga' zhing rab tu 'byung bar mi 'gyur bar byas so/ /'dir smras pa/ kha lo sgyur ba'i tshig de thos pa dang / /gzhon nu la ni yab de dogs bzhin du/ /de tshe slar dga'</text></item>
<item><p>25b4</p><section>mdo sde</section><text>nags su mi'i 'gro'i phyir/ /'dod pa'i yon tan lngar bcas mang du byin/ /de nas chos nyid kyis byang chub sems dpa' bskyed mos tshal gyi gzhir gshegs par bzhed par gyur pa de'i tshe kha lo sgyur ba la kye kha lo sgyur ba re shig</text></item>
<item><p>25b5</p><section>mdo sde</section><text>bzhon pa bzang po myur du shoms shig dang de la nga zhon nas bskyed mos tshal gyi gzhir 'gro'o zhes gsung bar 'gyur bas de nas byang chub sems dpas kha lo sgyur ba la gsungs pa/ kye kha lo sgyur ba re shig bzhon pa bzang po</text></item>
<item><p>25b6</p><section>mdo sde</section><text>myur du shoms shig /de la nga zhon nas bskyed mos tshal gyi gzhir gshegs so/ /lha bka' bzhin 'tshal lo zhes kha lo sgyur bas byang chub sems dpa' shAkya thub pa'i ltar mnyan nas bzhon pa bzang po bshams te/ byang chub</text></item>
<item><p>25b7</p><section>mdo sde</section><text>sems dpa' shAkya thub pa gang na ba der song ste phyin nas byang chub sems dpa' shAkya thub pa la 'di skad ces gsol to/ /lha bcibs pa bzang po bshams lags na/ lha da de'i dus la bab par dgongs su gsol/ de nas byang</text></item>
<item><p>25b8</p><section>mdo sde</section><text>chub sems dpa' shAkya thub pa bzhon pa bzang por zhugs nas bskyed mos tshal gyi gzhir byung ba dang / byang chub sems dpa' shAkya thub pas mi skya bo rbab rbab mo rid pa nyam chung ba dbang po nyams pa/ skye bo mang po'i mig gis</text></item>
<item><p>26a1</p><section>mdo sde</section><text>lta mi phod pa zhig gzigs so/ /gzigs nas kyang kha lo sgyur ba la gsungs pa/ kha lo sgyur ba mi skya bo rbab rbab po rid pa nyam chung ba dbang po nyams pa/ skye bo mang po'i mig gis lta mi phod pa 'di ci yin/ lha 'di</text></item>
<item><p>26a2</p><section>mdo sde</section><text>ni bro nad kyis thebs pa zhes bgyi'o/ /kha lo sgyur ba nad kyis thebs pa zhes bya ba 'di ci yin/ lha mi 'di gang gis 'gum par 'gyur ba'i gnas de mchis te/ lha 'di ni bros thebs pa zhes bgyi'o/ /kha lo sgyur ba nga yang nad kyi chos dang nad kyi</text></item>
<item><p>26a3</p><section>mdo sde</section><text>chos nyid las ma 'das sam/ lha yang snyun gyi chos dang snyun gyi chos nyid las ma 'das so/ /kho lo sgyur ba de'i phyir shing rta phyir sgyur cig /pho brang nyid du 'dong ngo / /'di ltar pho brang du phyin nas nga nad las ma 'das pa zhes bya ba'i</text></item>
<item><p>26a4</p><section>mdo sde</section><text>don de nyid bsam par bya'o/ /kha lo sgyur bas shing rta phyir bsgyur nas pho brang nyid du chas te/ der byang chub sems dpa' shAkya thub pa pho brang gi nang du gshegs nas bdag kyang nad las ma 'das pa lta zhig ces mi dgyes shing thugs</text></item>
<item><p>26a5</p><section>mdo sde</section><text>ngan dgongs so/ /'dir smras pa/ mi ni lus rid skya bo rbab rbab po/ /rang dbang med pa'i nad thebs 'dir gzigs nas/ /nad las bdag ma 'das pa lta zhig ces/ /de nas mi dgyes thugs ngan dgongs par mdzad/ /de nas rgyal po</text></item>
<item><p>26a6</p><section>mdo sde</section><text>zas gtsang gis kha lo sgyur ba la smras pa/ kha lo sgyur ba ci gzhon nu yid dga' ba dang mgu bas bskyed mos tshal gyi gzhir byung ngam/ /bskyed mos tshal la mngon par dga' bar gyur tam/ /lha ma lags so/ /de ci'i slad du</text></item>
<item><p>26a7</p><section>mdo sde</section><text>zhe na/ lha gzhon nu bskyed mos tshal gyi gzhir byung ba na/ mi skya bo rbab rbab po rid pa nyam chung ba dbang po nyams pa/ /skye bo mang po'i mig gis lta mi phod pa zhig gzigs so/ /gzigs nas kyang bdag la bka' stsal pa/</text></item>
<item><p>26a8</p><section>mdo sde</section><text>kha lo sgyur ba mi skya bo rbab rbab po nyid pa nyam chung ba dbang po nyams pa/ skye bo mang po'i mig gis lta mi phod pa 'di ci yin/ de la bdag gis 'di skad ces gsol to/ /lha 'di ni bro nad kyis thebs pa zhes bgyi'o/ /des</text></item>
<item><p>26b1</p><section>mdo sde</section><text>'di skad ces gsungs te/ kha lo sgyur ba nad kyis thebs pa zhes bya ba 'di ci yin/ de la bdag gis 'di skad ces gsol to/ /mi 'di gang gnod pa 'dis 'gum pa'i gnas mchis te/ lha de ni bros</text></item>
<item><p>26b2</p><section>mdo sde</section><text>thebs pa zhes bgyi'o/ /des 'di skad ces gsungs te/ kha lo sgyur ba nga yang nad kyi chos dang nad kyi chos nyid las ma 'das sam/ de la bdag gis 'di skad ces gsol to/ /lha yang snyun gyi chos dang snyun gyi chos nyid las</text></item>
<item><p>26b3</p><section>mdo sde</section><text>ma 'das so/ /des 'di skad ces gsungs te/ kha lo sgyur ba de'i phyir shing rta phyir bsgyur cig /pho brang nyid du 'dong ngo / /'di ltar nga pho brang nyid du phyin nas nga nad las ma 'das zhes grag pa'i don de nyid bsam par bya'o/ /gzhon nu de</text></item>
<item><p>26b4</p><section>mdo sde</section><text>pho brang gi nang du gshegs nas nga yang nad las ma 'das pa lta zhig ces mi dgyes shing thugs ngan dgongs so/ /de nas rgyal po zas gtsang ma 'di snyam du sems te mtshan mkhan dang ltas mkhan gyi bram ze de rnams kyi tshig yang</text></item>
<item><p>26b5</p><section>mdo sde</section><text>dag par bden par mi 'gyur grang zhes bya ba la sogs pa snga ma bzhin no/ /'dir smras pa/ de tshe dga' nas bdag ngor mi gzhug phyir/ /gzugs dang sgra dang dri dang ro rnams dang / /reg bya yid du 'ong ba gtso rnams kyi/ /'dod pa'i yon</text></item>
<item><p>26b6</p><section>mdo sde</section><text>tan lnga po yang byin no/ /chos nyid kyis byang chub sems dpa' shAkya thub pa bskyed mos tshal kyi gzhir gshegs par bzhed par gyur pa de'i tshe/ kha lo sgyur ba la bka' stsal pa la sogs pa snga ma bzhin te/ byang chub sems dpa'</text></item>
<item><p>26b7</p><section>mdo sde</section><text>shAkya thub pas ras khod sna tshogs las byas pa'i bla re bres pa dang / khyogs khyer ba dang / mdun nas me sgron thogs pa dang / skye bo'i tshogs chen po mdun nas 'gro ba dang / bud med skra bshig pa rnams ngu zhing rjes bzhin du 'brang</text></item>
<item><p>26b8</p><section>mdo sde</section><text>ba zhig gzigs so/ /bzigs nas kyang kha lo sgyur ba la gsungs pa/ kha lo sgyur ba ras kha dog sna tshogs las byas pa'i bla re bres pa dang / khyogs khyer ba dang / mdun nas me sgron thogs pa dang / skye bo'i tshogs chen po mdun nas</text></item>
<item><p>27a1</p><section>mdo sde</section><text>'gro ba dang / bud med skra bshig pa rnams ngu zhing rjes bzhin du 'brang ba 'di ci yin/ lha 'di ni gum pa zhes bgyi'o/ /kha lo sgyur ba shi ba zhes bya ba 'di ci yin/ lha mi 'dis slan chad sdug pa'i pha ma mi mthong</text></item>
<item><p>27a2</p><section>mdo sde</section><text>zhing bu pho dang / bu mo dang / bran mo dang / las bgyid pa dang / /zho shas 'tsho ba'i mi rnams kyang ma lags la de dag gis kyang slan chad 'di mi mthong bas lha 'di ni gum pa zhes bgyi'o/ /kha lo sgyur ba nga yang 'chi ba'i chos dang 'chi ba'i</text></item>
<item><p>27a3</p><section>mdo sde</section><text>chos nyid las ma 'das sam/ lha yang 'chi ba'i chos dang 'chi ba'i chos nyid las ma 'das so/ /kha lo sgyur ba de'i phyir shing rta phyir sgyur cig /pho brang nyid du 'dong ngo / /'di ltar nga pho brang du phyin nas nga 'chi ba las ma 'das zhes</text></item>
<item><p>27a4</p><section>mdo sde</section><text>grag pa'i don de nyid bsam par bya'o/ /kha lo sgyur bas shing rta phyir bsgyur nas pho brang nyid du chas te der byang chub sems dpa' shAkya thub pa pho brang gi nang du gshegs nas bdag kyang 'chi ba las ma 'das pa lta zhig ces</text></item>
<item><p>27a5</p><section>mdo sde</section><text>mi dgyes shing thugs ngan dgongs so/ /'dir smras pa/ tshe zad pa yis 'du shes bral gyur cing / /sems med mi yi ro zhig gzigs nas ni/ /'chi las bdag ma 'das pa lta zhig ces/ /de nas mi dgyes thugs ngan</text></item>
<item><p>27a6</p><section>mdo sde</section><text>dgongs par mdzad/ /de nas rgyal po zas gtsang gis kha lo sgyur ba la smras pa zhes bya ba la sogs pa ni snga ma bzhin no/ /'dir smras pa/ grong khyer dam pa dpal ldan yid 'ong der/ /lha yi lhar gyur sgron ma dang mtshungs pa/ /</text></item>
<item><p>27a7</p><section>mdo sde</section><text>'dod pa'i yon tan lnga pos kun dgyes pa/ /mig stong dga' ba'i tshal na gnas pa bzhin/ /de nas gnas gtsang ma'i ris kyi lha rnams 'di snyam du sems te/ byang chub sems dpa' ni rgyu'i stobs can yin mod kyi 'on kyang</text></item>
<item><p>27a8</p><section>mdo sde</section><text>rkyen bsgrub par bya dgos te 'di ltar rgyu'i stobs chen po yang rkyen kyi stobs la ltos so snyam nas de rnams kyis mi skra bregs shing gos ngur smrig gyon pa/ lag pa na lhung bzed thogs pa zhig khyim nas khyim dang / khang pa nas</text></item>
<item><p>27b1</p><section>mdo sde</section><text>khang par rgyu zhing 'gro ba zhig sprul to/ /chos nyid kyis byang chub sems dpa' bskyed mos tshal gyi gzhir gshegs par bzhed par gyur pa zhes bya ba la sogs pa ni snga ma bzhin no/ /bskyed mos tshal gyi gzhir byung ba dang / byang</text></item>
<item><p>27b2</p><section>mdo sde</section><text>chub sems dpa' shAkya thub pas mi skra bregs shing gos ngur smrig gyon pa lag pa na lhung bzed thogs pa zhig khyim nas khyim dang / khang pa nas khang par rgyu zhing 'gro ba zhig gzigs so/ /gzigs nas kyang kha lo sgyur ba la gsungs pa/</text></item>
<item><p>27b3</p><section>mdo sde</section><text>kha lo sgyur ba mi skra bregs shing lag pa na lhung bzed thogs nas khyim nas khyim dang / khang pa nas khang par rgyu zhing 'gro ba 'di'i gos kyang kha dog mi mtshungs te ji ltar yang mi gzhan dag gi dang mi 'dra ba ci yin/ lha de ni rab tu byung ba</text></item>
<item><p>27b4</p><section>mdo sde</section><text>zhes bgyi'o/ /kha lo sgyur ba rab tu byung ba zhes bya ba 'di ci yin/ lha rab tu byung ba de ni dul ba legs pa dang / yang dag par sdom pa legs pa dang / don spyod pa legs pa dang / chos spyod pa legs pa dang / dge ba spyod pa legs</text></item>
<item><p>27b5</p><section>mdo sde</section><text>pa dang / dge legs spyod pa legs par rig nas skra dang / kha spu bregs te/ gos ngur smrig bgos nas dad pa yang dag pa kho nas khyim nas khyim med par rab tu byung ba ste/ lha 'di ni rab tu byung ba zhes bgyi'o/ /kha lo sgyur ba de'i phyir shing rta</text></item>
<item><p>27b6</p><section>mdo sde</section><text>'di rab tu byung ba gang na ba de logs su sgyur cig /lha bka' bzhin 'tshal zhes kha lo sgyur bas byang chub sems dpa' shAkya thub pa'i ltar mnyan nas shing rta de rab tu byung ba gang na ba der bsgyur to/ /de nas byang chub sems dpa'</text></item>
<item><p>27b7</p><section>mdo sde</section><text>shAkya thub pas rab tu byung ba de la 'di skad ces bka' stsal to/ /kye mi khyod ci'i phyir skra bregs shing lag pa na lhung bzed thogs nas khyim nas khyim dang / khang pa nas khang par rgyu zhing 'gro la khyod kyi gos kyang kha dog mi</text></item>
<item><p>27b8</p><section>mdo sde</section><text>mtshungs te ji ltar yang mi gzhan dag gi dang mi 'dra ba yin/ des 'di skad ces smras so/ /gzhon nu bdag ni rab tu byung ba zhes bgyi'o/ /kye mi khyod ji ltar na rab tu byung ba zhes bya/ gzhon nu bdag gis dul ba legs pa dang / yang</text></item>
<item><p>28a1</p><section>mdo sde</section><text>dag par sdom pa legs pa dang / don spyod pa legs pa dang / chos spyod pa legs pa dang / dge ba spyod pa legs pa dang / dge legs spyod pa legs par rig nas/ skra dang kha spu bregs te/ gos ngur smrig bgos</text></item>
<item><p>28a2</p><section>mdo sde</section><text>nas dad pa yang dag pa kho nas khyim nas khyim med par rab tu byung ste/ de ltar na bdag rab tu byung ba zhes bya'o/ /kye mi khyod kyis dul ba legs pa dang / yang dag par sdom pa legs pa dang / don spyod pa legs pa dang / chos spyod</text></item>
<item><p>28a3</p><section>mdo sde</section><text>pa legs pa dang / dge ba spyod pa legs pa dang / dge legs spyod pa legs par rig nas skra dang kha spu bregs te/ gos ngur smrig bgos nas dad pa yang dag pa kho nas khyim nas khyim med par rab tu byung ba legs so/ /de nas byang</text></item>
<item><p>28a4</p><section>mdo sde</section><text>chub sems dpa' shAkya thub pas kha lo sgyur ba la gsungs pa/ kha lo sgyur ba de'i phyir shing rta phyir sgyur cig /pho brang nyid du 'dong ngo / /'di ltar nga pho brang nyid du phyin nas don 'di kho na bsam par bya'o/ /kha lo sgyur bas shing rta phyir</text></item>
<item><p>28a5</p><section>mdo sde</section><text>sgyur nas pho brang nyid du chas te/ der pho brang du gshegs pa dang / byang chub sems dpa' shAkya thub pa kye ma'o bdag ni skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung</text></item>
<item><p>28a6</p><section>mdo sde</section><text>bar bya'o snyam pa'i don de nyid dgongs so/ /de nas rgyal po zas gtsang gis kha lo sgyur ba la smras pa la sogs pa ni snga ma bzhin no/ /de nas skye dgu'i bdag mo chen mos rmi lam rmis pa dbang po'i tog lhung ba dang / shAkya rnams phyag</text></item>
<item><p>28a7</p><section>mdo sde</section><text>dar gyis khengs pa dang / sa ldog pa dang / dpal khyim nas byung ba dang / phyi rol na skad cig cing ngu zhing dgod pa la bdag nyid lta ba dang / nyi ma gang nas shar ba de nyid nas nub pa'o/ /byang chub sems dpas de gsan pa dang /</text></item>
<item><p>28a8</p><section>mdo sde</section><text>dgongs pa nga ni shAkya rnams kyi dbang po'i tog gi gnas yin pa dang / nga grong khyer nas 'byung na dpal 'byung bar 'gyur ro/ /rgyal po zas gtsang mas kyang rmi lam rmis pa dpal gyi mal khri chag pa dang / pha'i rgyud chad pa'o/ /</text></item>
<item><p>28b1</p><section>mdo sde</section><text>byang chub sems dpas de gsan pa dang / de de bzhin te/ nga ni grags 'dzin ma'i dpal gyi gnas su gyur pa dang / zas gtsang ma'i pha'i rigs rgyud kyi gnas su gyur pas nga rab tu byung na shAkya rnams kyi rigs rgyud chad</text></item>
<item><p>28b2</p><section>mdo sde</section><text>par 'gyur ro/ /mtshan mkhan rnams kyis rgyal po zas gtsang ma'i mdun du gal te gzhon nu zhag bdun gyi bar du rab tu ma byung na 'khor los sgyur ba'i rgyal por 'gyur ro zhes lung bstan to/ /'di skad ces kyang smras so/ /gal te</text></item>
<item><p>28b3</p><section>mdo sde</section><text>de'i bzang po gzigs bzhed na/ /de slad dgung bdun bar du srungs shig dang / /mi dbang gdugs ni bdal bar gyur pa lta'i/ /rin chen sna bdun 'byung bar the tsom med/ /khyod sras rin chen bdun po yi/ /dbang phyug gi ni rgyal</text></item>
<item><p>28b4</p><section>mdo sde</section><text>por 'gyur/ /rgya mtsho la ni thug pa'i sa/ /chad pa med pas skyong bar 'gyur/ /'on te sa ni spangs nas su/ /bsnyengs med nags su bzhud na ni/ /thams cad mkhyen pa thob gyur nas/ /'gro ba sgrol ba mdzad par 'gyur/ /zhes</text></item>
<item><p>28b5</p><section>mdo sde</section><text>thos so/ /thos nas kyang zas gtsang dang / zas dkar dang / bre bo zas dang / bdud rtsi zas bzhi lhan cig gcig tu tshogs nas gros bya bar brtsams pa/ shes ldan dag mtshan mkhan dang ltas mkhan gyi bram ze rnams kyis</text></item>
<item><p>28b6</p><section>mdo sde</section><text>byang chub sems dpa' shAkya thub pa la gal te zhag bdun gyi bar du rab tu ma byung na 'khor los sgyur ba'i rgyal por 'gyur ro zhes lung bstan kyis de lta bas na bdag cag gis byang chub sems dpa' zhag bdun gyi bar du</text></item>
<item><p>28b7</p><section>mdo sde</section><text>bsgrims te bsrung bar bya zhing grong khyer yang legs par bsrung bar bya'o/ /de nas de rnams kyis ser skya'i gzhi'i grong khyer ra ba rim pa bdun dang / 'obs rim pa bdun gyis bskor nas grong khyer gyi sgo 'phar lcags</text></item>
<item><p>28b8</p><section>mdo sde</section><text>las byas shing sgo 'phar rnams la dril bu shin du sgra gsal ba btags te/ sgo phye na de'i sgras dpag tshad gcig khor yug tu grag par 'gyur to/ /byang chub sems dpa' khang bzangs kyi gzhi na bud med yid 'phrog</text></item>
<item><p>29a1</p><section>mdo sde</section><text>pa/ gzugs bzang ba rnams dang gar dang / glu dang / rol mo rnams kyi spyod pas bsnyen bkur byed du bcug go/ /skas shin du che ba ro mi rung ba mi lnga brgyas bteg pa byas so/ /chibs bsngags ldan</text></item>
<item><p>29a2</p><section>mdo sde</section><text>gyi sa phyogs ni zangs ma'i glegs bus g.yogs shing gser gyi sil dkrol gyi dra ba btags pas bskor to/ /byang chub sems dpa' ni steng gi khang bzangs kyi gzhi skyes pa med par zhugs nas/ pi bang dang /</text></item>
<item><p>29a3</p><section>mdo sde</section><text>gling bu dang / khar rnga dang / sgra snyan la sogs pa rol mo'i cha byad dag nye bar len cing 'byor pa chen pos bzhugs so/ /mtshan mo ni rgyal po zas gtsang yang dpung gi tshogs yan lag bzhi dang shar sgo'i phyi rol na 'dug</text></item>
<item><p>29a4</p><section>mdo sde</section><text>go/ /lho phyogs na ni bre bo zas so/ /nub phyogs na ni zas dkar ro/ /byang phyogs na ni bdud rtsi zas so/ /grong khyer gyi dbus kyi 'dram po byed pa ni shAkya ming chen dpung gi tshogs yan lag bzhi dang ldan pa'o/ /de shar</text></item>
<item><p>29a5</p><section>mdo sde</section><text>sgor song nas smras pa/ su zhig mel tse byed/ su zhig mel tse byed/ rgyal po zas gtsang gis smras pa/ kho bo mel tse byed do/ /lha mel tse mdzod cig /mel tse mdzad dang khyod la legs par 'gyur zhes smras te</text></item>
<item><p>29a6</p><section>mdo sde</section><text>tshigs su bcad de smras pa/ 'jig rten gnyid log ro dang mtshungs/ /gnyid log bdud kyi dbang du song / /'di ni mi nyal rtag tu mkhas/ /de bas ma nyal mel tse byos/ /lho sgor song nas smras pa/ su zhig mel tse byed/</text></item>
<item><p>29a7</p><section>mdo sde</section><text>su zhig mel tse byed/ bre bo zas kyis smras pa/ kho bo mel tse byed do/ /lha mel tse mdzod cig /mel tse mdzad dang / khyod la legs par 'gyur ro zhes smras nas tshigs su bcad de smras pa/ 'jig rten gnyid log ro</text></item>
<item><p>29a8</p><section>mdo sde</section><text>dang mtshungs/ /gnyid log bdud kyi dbang du song / /gnyid log 'chi bdag dbang du song / /de bas ma nyal mel tse byos/ /nub sgor song nas smras pa/ su zhig mel tse byed/ su zhig mel tse byed/ zas dkar kyis smras pa/</text></item>
<item><p>29b1</p><section>mdo sde</section><text>kho bo mel tse byed do/ /lha mel tse mdzod cig /mel tse mdzad dang khyod la legs par 'gyur ro zhes smras nas tshigs su bcad de smras pa/ gnyid log pa ni rtag tu myos/ /myos 'gyur bre bos 'thungs pa nyal/ /dgon pa nags</text></item>
<item><p>29b2</p><section>mdo sde</section><text>su nyal ba 'dras/ /de bas ma nyal mel tse byos/ /byang sgor song nas smras pa/ su zhig mel tse byed/ su zhig mel tse byed/ bdud rtsi zas kyis smras pa/ kho bo mel tse byed do/ /lha mel tse mdzod cig /mel tse mdzad dang khyod la</text></item>
<item><p>29b3</p><section>mdo sde</section><text>legs par 'gyur ro zhes smras nas tshigs su bcad de smras pa/ ri nyal ri sul nyal ba bzhin/ /rgya mtsho'i chur ni nyal ba dang / ljon shing rtse la nyal ba bzhin/ /de bas ma nyal mel tse byos/ /dbus kyi bzhi mdo dang / sum mdo</text></item>
<item><p>29b4</p><section>mdo sde</section><text>dag tu song nas smras pa/ su zhig mel tse byed/ su zhig mel tse byed/ srungs ma rnams kyis smras pa/ bdag cag mel tse bgyid do/ /mel tse byos shig /mel tse byas dang legs par 'gyur ro/ /zhes smras nas tshigs su</text></item>
<item><p>29b5</p><section>mdo sde</section><text>bcad de smras pa/ chos spyod chos ma yin ma spyod/ /bden par smros shig brdzun ma smra/ /mun pa chen por 'jug par 'gyur/ /de bas ma nyal mel tse byos/ /de nas nam nangs nas shAkya ming chen gyis rgyal po zas gtsang la smras</text></item>
<item><p>29b6</p><section>mdo sde</section><text>pa/ lha dgung sangs lags te/ dgung bdun la dgung gcig ni thal dgung drug ni lus so/ /rgyal po zas gtsang gis smras pa/ legs kyis zhag drug 'das nas gzhon nu 'khor los sgyur bar gyur na bdag cag nam mkha'i ngos la rgyu</text></item>
<item><p>29b7</p><section>mdo sde</section><text>zhing gling gzhir phyi bzhin 'dong ngo / /de bzhin du dgung gcig lus so zhes bya ba'i bar du'o/ /de nas lha'i dbang po brgya byin 'di snyam du sems te/ mi dbang shAkya sras po thub pa 'di/ /bdag nyid chen po pha rol phyin drug rdzogs/ /thugs</text></item>
<item><p>29b8</p><section>mdo sde</section><text>rnams dgyes par mdzad pa dka' thub tshal/ /'phags pa dgyes pa nags su gshegs par bzhed/ /de nas byang chub sems dpa' 'di snyam du dgongs te/ bdag la gzhan dag gzhon nu shAkya thub pa ni skyes pa ma yin te/ gang</text></item>
<item><p>30a1</p><section>mdo sde</section><text>gi phyir grags 'dzin ma dang / sa 'tsho ma dang / ri dgas skyes dang / bud med drug khri spangs nas rab tu 'byung ngo zhes gzhi de las kha zer bar 'gyur du 'ong gis ma la bdag gis grags 'dzin ma dang lhan cig dga'</text></item>
<item><p>30a2</p><section>mdo sde</section><text>mgur spyad par bya'o snyam nas des grags 'dzin ma dang lhan cig dga' mgur spyad pa dang grags 'dzin ma sems can dang ldan par gyur nas/ de 'di snyam du sems te/ nam nangs nas byang chub sems dpa'i snyan du gsol lo snyam</text></item>
<item><p>30a3</p><section>mdo sde</section><text>mo/ /de nas byang chub sems dpa' de'i tshe rten cing 'brel par 'byung ba dang ldan pas tshigs su bcad te gsungs pa/ bud med dang bdag khyim nyal ba'i/ /tha ma deng gi 'di yin te/ /phyin cad khyim du bud med dang / /nga ni lhan cig mi</text></item>
<item><p>30a4</p><section>mdo sde</section><text>gnas so/ /de nas bud med de rnams gar dang / glu dang / rol mos ngal zhing lci la dub nas kha nas kha chu 'dzag cing skra zhig la gos dang lag pa dag lhug par btang nas bla ba'i tshig byung rgyal du rdol zhing gnyid log go/ /byang</text></item>
<item><p>30a5</p><section>mdo sde</section><text>chub sems dpas bud med de dag thams cad kha nas kha chu 'dzag cing skra zhig la gos dang lag pa dag lhug par btang nas/ bla ba'i tshig byung rgyal du rdol zhing gnyid log pa gzigs so/ /gzigs nas kyang btsun mo'i 'khor</text></item>
<item><p>30a6</p><section>mdo sde</section><text>la dur khrod kyi 'du shes skyes so/ /de nas byang chub sems dpa' skyo ba 'khrungs pa dang tshigs su bcad de gsungs pa/ rlung gi shugs kyis pad ma'i tshal ltar sa gzhi 'dir/ /lag pa dag dang rkang pa brkyang nas 'gyel 'gyur te/ /</text></item>
<item><p>30a7</p><section>mdo sde</section><text>skra rnams zhig cing mdoms dang rkub kyi phyogs snang ba/ /shAkya'i sras kyis gzigs nas rang bzhin skyo bar 'gyur/ /tshul dang bral ba'i bud med na chung tshogs 'di dag /dur khrod 'jigs su rung ba'i rang bzhin 'drar mthong nas/ /</text></item>
<item><p>30a8</p><section>mdo sde</section><text>sems can byis pa'i spyod yul la ni deng dga' na/ /sems dang blo gros dran dang bral ba yin nam ci/ /'dod pa tha chad 'dam dang mda' mdung dug me 'dra/ /rmi lam lta bu yin te tshwa chu'i ro dang mtshungs/ /'dod pa phung byed rtsod</text></item>
<item><p>30b1</p><section>mdo sde</section><text>dang sdig pa'i rgyur gyur pa/ /mtha' ngan sbrul kyi kha 'dra bdag gis spang bar bya/ /de nas byang chub sems dpa' gzims mal chen po la gzims pa na/ mtshan mo de nyid la rmi lam lnga rmis pa sa chen po nyid gzims mal</text></item>
<item><p>30b2</p><section>mdo sde</section><text>du byas shing ri rab ri'i rgyal po dbu rten du bcug /phyag g.yon pa shar phyogs kyi rgya mtsho chen por 'jug /phyag g.yas pa nub phyogs kyi rgya mtsho chen por 'jug /zhabs gnyis rgya mtsho chen por 'jug pa dang / 'greng</text></item>
<item><p>30b3</p><section>mdo sde</section><text>ba zhes bya ba'i rtsa'i rigs lte ba nas byung nas nam mkha'i bar du 'phags te 'dug pa dang / bya kun nas dkar la mgo nag pa rnams kyis zhabs gnyis la gtug nas pus mo'i lha nga la thug pa'i bar du lta ba dang / bya sna tshogs</text></item>
<item><p>30b4</p><section>mdo sde</section><text>phyogs bzhi nas 'ongs nas mdun du kha dog gcig tu 'dug pa dang / mi gtsang ba'i ro'i steng nas bdag nyid mi gtsang bas ma gos par 'chag pa'o/ /de lta bu rmis nas kyang thugs dgyes te dgongs pa nga'i rmi lam 'di 'dra ba</text></item>
<item><p>30b5</p><section>mdo sde</section><text>rmis pas ring po mi thogs pa kho nar bla na med pa'i ye shes thob par 'gyur ro snyam mo/ /grags 'dzin mas kyang rmi lam du mthong ba bdag gi so kun lhags pa dang / dung gi dpung pa chag pa dang / zla ba sa la lhung ba dang / skar ma</text></item>
<item><p>30b6</p><section>mdo sde</section><text>rnams ni ngu ba'o/ /grags 'dzin mas kyang rmi lam rmis pa de byang chub sems dpa' la gsol pa dang / byang chub sems dpas gsungs pa/ khyod kyi so ni kha nang gnas/ /zla ba 'di ni mkhar gnas kyis/ /yid kyi gdung ba</text></item>
<item><p>30b7</p><section>mdo sde</section><text>bsal nas ni/ /dogs med bde bar gnyid log cig /de nas grags 'dzin ma 'di snyam du sems te/ rmi lam 'jigs pa rmis pa na/ /bdag yid dogs dang bcas par 'gyur/ /deng gi mtshan mo sdug pa dang / /'bral ba</text></item>
<item><p>30b8</p><section>mdo sde</section><text>dag tu mi 'gyur grang / /de nas lha'i dbang po brgya byin 'di snyam du sems te/ byang chub sems dpa' rnams ni ji ltar rgyu'i stobs can yin mod kyi 'on kyang rkyen gyis bsgrub par bya dgos te/ 'di ltar rgyu'i stobs chen po</text></item>
<item><p>31a1</p><section>mdo sde</section><text>yang rkyen kyi stobs la ltas so snyam nas byang chub sems dpa' gang na ba der song ste phyin pa dang / khang bzangs kyi gzhi la 'dug ste byang chub sems dpa' la 'di skad ces gsol to/ /nags kyi spre'u ni spyod yul</text></item>
<item><p>31a2</p><section>mdo sde</section><text>rgyu 'dra zhing / /yan par 'dug pa'i rte'u dang 'dra ba'i thugs/ /gal te 'dod pa'i yon tan las bzlog na/ /de las shin tu gsal ba'i snang ba gzigs/ /blo gros bzang po bzhengs shig bzhengs/ /sa ni spangs te bzhud</text></item>
<item><p>31a3</p><section>mdo sde</section><text>mdzod la/ /thams cad mkhyen nyid brnyes nas ni/ /'gro ba dag ni bsgral bar mdzod/ /byang chub sems dpas gsungs pa ni/ /kau shi ka ma mthong ngam/ nga ni ri dgas bdag po rgyas bskor ltar/ /mi ni mthu ldan gzhu mtshon ral</text></item>
<item><p>31a4</p><section>mdo sde</section><text>gri thogs/ /rta glang shing rta dpung tshogs mang po yis/ /grong khyer ser skya kun nas yongs su bskor/ /zas gtsang la sogs shAkya'i tshogs 'di dag /glang chen rta zhon legs par go bgos lus/ /mi sdug sna tshogs</text></item>
<item><p>31a5</p><section>mdo sde</section><text>lag na mtshon thogs te/ /khyams dang rta babs khang bzangs gzhi nang gnas/ /pho brang dang ni khyim sgo dang / /de bzhin grong khyer sgo dag kyang / /bcad nas gtan pa dam bcug ste/ /de bzhin kun nas bsrungs par gyur/ /</text></item>
<item><p>31a6</p><section>mdo sde</section><text>ru dung pa Ta ta sgra rnga sgra yis/ /khyams dang rta babs khang bzangs nang gnas shing / /glang chen rta dmag 'bad pa'i skye bo'i tshogs/ /rgyun tu nga mi gtang phyir srung bar byed/ /brgya byin gyis gsol pa/ des pa mar me mdzad kyis</text></item>
<item><p>31a7</p><section>mdo sde</section><text>lung bstan dang / /sdug bsngal gyis gdungs 'jig rten 'di dang yang / /khyod kyi sngon gyi dam bcas dgongs mdzod la/ /khab dag spangs te nges par 'byung bar mdzod/ /ji ltar khyod ni bgegs med par/ /deng nyid nags su</text></item>
<item><p>31a8</p><section>mdo sde</section><text>gshegs 'gyur ba/ /bdag cag tshangs sogs bcas pa yi/ /lha rnams kyis ni de bzhin bgyi/ /byang chub sems dpas legs so zhes gsungs nas thugs dgyes par gyur to/ /de nas lha rnams kyi dbang po brgya byin gyis</text></item>
<item><p>31b1</p><section>mdo sde</section><text>gnyid kyis myos par byas nas gnod sbyin gyi sde dpon chen po lngas rtsen la bsgo ba/ grogs po byang chub sems dpa' steng gi khang bzangs nas babs kyis skas long shig /des skas blangs pa la byang chub sems dpa'</text></item>
<item><p>31b2</p><section>mdo sde</section><text>babs pa dang de nas brgya byin gyis brda byas ma thag tu zhabs 'bring ba 'dun pa gang na ba der gshegs na ji tsam na 'dun pa gnyid stug pos non par gzigs nas byang chub sems dpas bsgrims te bslang nas tshigs su</text></item>
<item><p>31b3</p><section>mdo sde</section><text>bcad pa'i dbyangs kyis gsungs pa/ 'dun pa longs kye khyim nas myur bar ni/ /nga yi rta pho rin chen bsngags ldan long / /sngon gyi rgyal bas longs spyad dka' thub tshal/ /thub rnams dgyes pa mdzad par nga</text></item>
<item><p>31b4</p><section>mdo sde</section><text>gshegs so/ /'dun pa gnyid log pa'i mig phye nas smras pa/ lha khyod bskyed mos tshal gyi dus ma bab/ /des pa khyod dang 'ga' yang 'khon ma mchis/ /khyod la dgra bo su yang ma mchis na/ /dgung phyed khyod la</text></item>
<item><p>31b5</p><section>mdo sde</section><text>bcibs pa ci zhig bgyi/ /byang chub sems dpas bka' stsal pa/ 'dun pa khyod kyis lan 'ga' yang / /nga yi tshig ni ma bcag na/ /nga yi deng dus tha ma la/ /nga yi tshig 'di ma gcag shig /'dun pas gsol pa/</text></item>
<item><p>31b6</p><section>mdo sde</section><text>gzhon nu mtshan mo 'di ni 'jigs pa dang 'jigs su rung ba mchis pas bdag bcibs pa mi len no/ /byang chub sems dpas dgongs pa/ lan dang yang lan gyis gdon mi za bar skye bo sad par 'gyur gyis bdag nyid</text></item>
<item><p>31b7</p><section>mdo sde</section><text>song la rta'i rgyal po bsngags ldan sta gon bya'o snyam nas de nas nyid kyis pho brang gi sgo phye nas rta'i rgyal po bsngags ldan bzung bar brtsams pa na 'jing kyog byed la phar bros tshur bros shing 'dug tu mi btub bo/</text></item>
<item><p>31b8</p><section>mdo sde</section><text>de nas byang chub sems dpa'i phyag bsod nams brgya phrag du mas bskyed pa 'khor lo dang / bkra shis dang / g.yung drung 'khyil pa mnga' ba/ skrag pa rnams dbugs 'byin par mdzad pas mgo la byugs nas</text></item>
<item><p>32a1</p><section>mdo sde</section><text>gsungs pa/ bsngags ldan tha ma yi ni khur long ste/ /dka' thub nags su ma thogs nga skyol cig /byang chub thob nas myur du 'gro ba kun/ /bsam gtan rnam thar char gyis tshim par bya/ /chos nyid</text></item>
<item><p>32a2</p><section>mdo sde</section><text>kyis dud 'gro yang gdams na phyi lang mi byed pas rta'i rgyal po bsngags ldan mi g.yo bar 'dug go/ /de nas byang chub sems dpa' thugs dgyes pa skyes te rta'i rgyal po bsngags ldan bstad do/ /ji tsam na shAkya ming chen</text></item>
<item><p>32a3</p><section>mdo sde</section><text>'dram po byed pa skye bo nyul zhing phyogs der phyin pa dang / byang chub sems dpa' gshegs par chas pa mthong ngo / /de nas skad 'dzer cing mig 'chi mas gang bas smras pa/ gzhon nu 'di ci mdzad/ ming chen 'gro'o</text></item>
<item><p>32a4</p><section>mdo sde</section><text>gzhon nu 'di ni rigs pa ma lags so/ /byang chub sems dpas gsungs pa/ ming chen 'di nyid rigs pa yin te/ gang gi phyir ngas bskal pa grangs med pa gsum du dka' ba brgya stong du mas sems can rnams</text></item>
<item><p>32a5</p><section>mdo sde</section><text>kyi don tu byang chub yang dag par bsgrubs pa des na da nga ci khyim na 'dug phod dam/ 'di ni nges te dka' thub kyi tshal du 'gro'o/ /gang zhig 'bar ba'i khyim chen las/ /mkhas rnams myur du 'byung ba la/ /khags</text></item>
<item><p>32a6</p><section>mdo sde</section><text>legs min smra bar mi 'os kyi/ /de ni bsngags par 'os nyid yin/ /de bzhin rga nad 'chi ba yis/ /rab 'bar srid pa'i gzeb las ni/ /'byung bar 'dod gyur gang yin la/ /'dir ni mi rigs ci zhig mthong / /</text></item>
<item><p>32a7</p><section>mdo sde</section><text>de ltar gsung drag pos spyos pa dang / ming chen gdong las mchi ma char bzhin du 'bab cing cho nge 'debs pa la zhugs te kyi hud/ deng du rgyal po zas gtsang dang / /shAkya dag ni thams cad kyis/ /yang dang yang du</text></item>
<item><p>32a8</p><section>mdo sde</section><text>bsams pa yi/ /re ba 'bras bu med par gyur/ /deng du rgyal po zas gtsang ni/ /sras kyi mya ngan gyis gdungs pa/ /lag bsgreng bzhin du sdug bsngal zhing / /mi bzad sgra ni 'byin par 'gyur/ /sa mtsho grags 'dzin</text></item>
<item><p>32b1</p><section>mdo sde</section><text>ri dgas skyes/ /de bzhin btsun mo'i 'khor rgyas pa 'ang / /don grub dang ni bral ba yis/ /shin du sdug bsngal myong bar 'gyur/ /zhes smras nas/ de dngangs pas grags 'dzin ma bslang ste smras pa/ don grub 'di ni</text></item>
<item><p>32b2</p><section>mdo sde</section><text>shes gyur gyis/ /khyim thab sdug bsngal gyis gdungs nas/ /sdug bsngal nyams thag du ma 'ong / /khyim thab sdug pa de zlog shig /khyed kyi khyim thab gshegs gyur 'di ni mthong dka' ste/ /khyod kyis 'di ltos khyim</text></item>
<item><p>32b3</p><section>mdo sde</section><text>thab mthong ba'i tha ma yin/ /kyi hud phongs pa bdag gis mtshan mo khus btab kyang / /sus kyang lan ma ster bas bdag gis ma nyes so/ /des ni de ltar khus btab kyang / /'di ltar lha rnams byin brlabs kyis/ /dgon par</text></item>
<item><p>32b4</p><section>mdo sde</section><text>'o dod bos pa bzhin/ /'ga' yang sad par ma gyur to/ /de nas byang chub sems dpa' 'di snyam du dgongs te/ gang bdag gis yab la ma bltas par 'gro ba ni nga'i tshul dang 'thun pa ma yin no snyam nas rgyal po zas gtsang ma</text></item>
<item><p>32b5</p><section>mdo sde</section><text>gang na ba der gshegs te byon pa dang / rgyal po zas gtsang ma gnyid kyis non par gyur to/ /de nas 'di snyam du dgongs te ji ltar nga 'jig rten thams cad kyi phar gyur cing 'jig rten gyi bla ma dang / 'jig rten gyi thu bo yin mod gyi</text></item>
<item><p>32b6</p><section>mdo sde</section><text>de ltar na yang pha dang ma ni skyes bu'i slob dpon du gyur pa dang / lhar gyur pa dang / tshangs par gyur pa yin zhing shin du phan pa byed pa yin no snyam du dgongs nas yab kyi zhabs gnyis la btud te bskor ba lan gsum mdzad nas</text></item>
<item><p>32b7</p><section>mdo sde</section><text>'di skad ces gsungs so/ /bdag kyang yid la brtser ldan zhing / /bdag kyang nye du rnams la dga'/ /'on kyang 'khor ba rang bzhin ngan/ /'di mthong nas ni mchi ba lags/ /gal te rga nad 'chi ba dang / /sdug pa'i gnyen bral</text></item>
<item><p>32b8</p><section>mdo sde</section><text>las byung ba'i/ /gnod byed sdug bsngal ma mchis na/ /khyod ni spong bar su zhig byed/ /gang phyir mi 'dod bzhin du ni/ /rab che gnyen gyi dkyil 'khor dang / /mdza' bshes chung ma dbang phyug rnams/ /yun mi ring bar</text></item>
<item><p>33a1</p><section>mdo sde</section><text>'khor bar 'gyur/ /de bas ma chags yid kyis ni/ /'khor ba las ni rnam grol phyir/ /brtser ldan nye du spangs nas ni/ /skye bo med nags bsten pa lags/ /lus can 'du ba nges par ni/ /mthar ni 'bral</text></item>
<item><p>33a2</p><section>mdo sde</section><text>'gyur nyid lags pas/ /bdag ni rjes su dgongs nas ni/ /rmongs pas thugs ngan ma mdzad cig /ces gsungs nas chas so/ /de nas ming chen gyis rgyal po zas gtsang ma bslang ste smras pa/ don grub 'di ni bzhud lags</text></item>
<item><p>33a3</p><section>mdo sde</section><text>kyis/ /sa bdag de ni zlog par mdzod/ /sras kyi mya ngan gyis thebs nas/ /sdug bsngal gyis gdungs bshums 'gyur mchi/ /ma stes te de yang gnyid ma sad do/ /de nas lha'i dbang po brgya byin gyis lha'i bu myu gu dang /</text></item>
<item><p>33a4</p><section>mdo sde</section><text>mang ku ra dang / 'od zer can dang / lo ma gyon pa ste bzhi la smras pa/ grogs po dag khyed rnams kyis byang chub sems dpa' gdeg par nus sam/ de rnams kyis smras pa/ shin tu yang nus lags so/ /khyed rnams la</text></item>
<item><p>33a5</p><section>mdo sde</section><text>stobs ci tsam yod/ myu gus smras pa/ bdag gis ni sa la ri ji snyed yod pa gcig tu thogs te nyam nga ba chung ngus 'gro nus pa de tsam gyi stobs yod do/ /mang ku ras smras pa/ bdag gis kyang sa la chu ji snyed yod pa de</text></item>
<item><p>33a6</p><section>mdo sde</section><text>thams cad phrag pa gcig tu thogs nas 'gro nus so/ /'od zer can gyis smras pa/ bdag gis kyang sa la rdul ji snyed yod pa de thams cad phrag par thogs te nyam nga ba chung ngus 'gro nus so/ /lo ma gyon pas smras pa/ bdag</text></item>
<item><p>33a7</p><section>mdo sde</section><text>gis kyang sa la rtswa dang shing dang yal ga dang lo ma ji snyed pa de thams cad phrag pa gcig tu thogs te nyam nga ba chung ngus 'gro nus so/ /brgya byin gyis smras pa/ grogs po dag stobs 'di dang ldan na/ byang chub sems dpa' gdeg</text></item>
<item><p>33a8</p><section>mdo sde</section><text>par nus kyis de nas myu gu dang / mang ku ra dang / 'od zer can dang / lo ma gyon pa ste/ bzhis chibs rin po che bsngags ldan khyer te/ byang chub sems dpa' gang na ba der song ste phyin nas smras pa/ byang chub sems</text></item>
<item><p>33b1</p><section>mdo sde</section><text>dpa' ci la bzhugs/ de nas byang chub sems dpa' 'di snyam du dgongs te 'di rnams ni bdag cag gis byang chub sems dpa' bteg ste/ bar snang la khyer ro zhes dregs pa skye bar 'gyur ro snyam nas byang chub sems dpa'</text></item>
<item><p>33b2</p><section>mdo sde</section><text>rdo rje'i skur byin kyis brlabs pa dang / de rnams kyis bsgul bar yang ma nus nas ngo mtshar skyes te gsol pa/ gzhon nu bdag cag gis ni byang chub sems dpa' rnams la stobs 'di 'dra ba mnga' bar ma 'tshal to/ /de nas byang</text></item>
<item><p>33b3</p><section>mdo sde</section><text>chub sems dpa' chibs rin po che bsngags ldan la bcibs te 'di ltar byang chub sems dpa' rnams kyi byang chub sems dpa'i mthu dang lha rnams kyi lha'i mthus chibs rin po che bsngags ldan dang 'dun pa steng gi nam mkha' la</text></item>
<item><p>33b4</p><section>mdo sde</section><text>'phags so/ /de nas brgya byin dang tshangs pa la sogs pa lha rnams kyang lha brgya stong phrag du mas yongs su bskor nas byang chub sems dpa' gang na ba der song ste phyin pa dang / byang chub sems dpa' bskor cing dong ste g.yas</text></item>
<item><p>33b5</p><section>mdo sde</section><text>phyogs nas gzugs na spyod pa'i lha rnams kyang spyod lam zhi ba dang / g.yon phyogs nas 'dod pa na spyod pa rnams kyis rgyal mtshan dang ba dan bsgreng nas lha'i rol mo'i khyad par sna tshogs dang / mdun nas brgya byin dang</text></item>
<item><p>33b6</p><section>mdo sde</section><text>tshangs pa la sogs pa rang gi spyod lam gyis dong ngo / /nam mkha'i ngos la gnas pa'i lha brgya stong du mas ni byang chub sems dpa'i steng nas lha'i me tog ud pa la dang / pad ma dang / ku mu da dang / pad ma dkar po rnams kyis</text></item>
<item><p>33b7</p><section>mdo sde</section><text>gtor ro/ /a ga ru'i phye ma dang / tsan dan gyi phye ma dang / ta ma la'i 'dab ma'i phye ma dang / /lha'i me tog man dA ra bas kyang gtor to/ /lha'i rol mo'i cha spyad sna tshogs kyang brdungs so/ /gos rnams kyang gtor ro/ /'dir smras</text></item>
<item><p>33b8</p><section>mdo sde</section><text>pa/ mkha' la lha rnams ga zha'i sgra chen 'byin byed la/ /dga' ba'i yid kyis gos kyi g.yab mo 'debs byed cing / /kha cig byang chub sems dpa' la ni bstod byed de/ /nam mkha' la ni rol mo brgya phrag sgyur bar</text></item>
<item><p>34a1</p><section>mdo sde</section><text>byed/ /kha cig dag ni sgo rnams 'byed byed cing / /me tog man dA ra bas 'thor bar byed/ /kha cig dag ni bcibs pa'i rkang 'dzin cing / /bde bar gshegs la rtog cing rjes bzhin 'brang / /kha cig</text></item>
<item><p>34a2</p><section>mdo sde</section><text>dag kyang g.yas nas rjes bzhin 'brang / /g.yon nas 'gro ba dag kyang rjes bzhin 'brang / /brgya byin de bzhin tshangs par bcas pa dang / /lus ngan bdag nyid shul ni mtshon par byed/ /zla ba nya ba rgyu skar tshogs kyis ltar/ /</text></item>
<item><p>34a3</p><section>mdo sde</section><text>bdag nyid chen po lha tshogs mdun bdar nas/ /dka' thub nags ni thub rnams dgyes byed pa/ /'phags pa dgyes pa'i nags su thugs dgyes gshegs/ /de nas byang chub sems dpas bsngags ldan la dbugs dbyung</text></item>
<item><p>34a4</p><section>mdo sde</section><text>ba'i phyir gsungs pa/ ma skyo ma skyo stobs ni gzung bar bgyis/ /'gro don dal ba gcig ni 'dir ring long / /mi ring byang chub thob nas 'gro ba rnams/ /bsam gtan rnam thar gyis tshim byed par bya/ /byang chub sems dpa'</text></item>
<item><p>34a5</p><section>mdo sde</section><text>dpag tshad bcu gnyis su bzhud nas nang par grong khyer dpe med du byon to/ /de nas lha rnams kyang byang chub sems dpa' byung nas 'di slar yang rang gi grong khyer du 'jug par mi 'gyur ram snyam pa la sku thams cad kyi g.yas phyogs su</text></item>
<item><p>34a6</p><section>mdo sde</section><text>glang po che'i lta stangs kyis gzigs nas/ sangs rgyas rnams kyis bstan pa yi/ /lam gyi mchog ni ma thob par/ /grong khyer ser skya'i gzhir ni slar/ /nga ni 'jug par mi bya'o/ /zhes gsungs so/ /de nas byang chub sems</text></item>
<item><p>34a7</p><section>mdo sde</section><text>dpa'i zhabs la bskor ba lan gsum byas nas rang gi gnas su song ngo / /byang chub sems dpas chibs las babs te rgyan bkrol nas 'dun pa la bka' stsal pa/ 'dun pa rgyan dang rta khyer la slar song shig /'dir smras pa/</text></item>
<item><p>34a8</p><section>mdo sde</section><text>kha lo sgyur khyod nga yi rta 'di dang / /rgyan 'di rnams kyang gnyen pa dag la byin/ /nga ni 'dod pa rgya chen spangs nas su/ /da lta 'di nyid du ni rab 'byung bya/ /'dod pa 'di ni spu gri'i so 'dra zhing / /me 'obs 'bar dang mtshungs</text></item>
<item><p>34b1</p><section>mdo sde</section><text>shing mtha' ngan pa/ /'jig rten phan phyir snying rjes nga spangs te/ /dgon par song nas khyim du phyir mi ldog /de nas 'dun pa gdong la mchi ma char bzhin 'bab pas byang chub sems dpa' la gsol pa/ seng ge stag gis gtams pa</text></item>
<item><p>34b2</p><section>mdo sde</section><text>dang / phyugs rdzis gtams pa'i nags tshal du/ /'ba' zhig sku gnyen dang bral bas/ /'phags pa ji ltar spyod par 'gyur/ /byang chub sems dpas gsungs pa/ skye dgu 'di ni skye na gcig pu skye/ /de bzhin 'chi</text></item>
<item><p>34b3</p><section>mdo sde</section><text>na 'ang gcig pu 'chi bar 'gyur/ /'di ni gcig pus sdug bsngal myong 'gyur gyi/ /'khor ba la ni grogs yod ma yin no/ /'dun pas gsol pa/ kyi hud gzhon nus sdug bsngal ma gzigs te/ /zhabs 'jam glang</text></item>
<item><p>34b4</p><section>mdo sde</section><text>chen rta la chibs goms pa/ /sa gzhi rtswa dang rdo bas gtams rtsub par/ /ji ltar zhabs kyis gshegs shing nags su rgyu/ /byang chub sems dpas gsungs pa/ 'chi bdag 'jigs pa de ni lan 'ga' yang / /</text></item>
<item><p>34b5</p><section>mdo sde</section><text>skyid la med min bde bar goms la min/ /mgon bcas la min rigs btsun la ma yin/ /dpa' dang btsun min skye bo dga' la min/ /rga bas 'chi bdag 'jigs pa dag /bskyed nas 'ong bar 'gyur zhes grag /don ma</text></item>
<item><p>34b6</p><section>mdo sde</section><text>byas shing ma brtsams par/ /'chi bar yang ni 'gro bar 'gyur/ 'dun pas gsol pa/ rgyal po bgres po ni sras kyi mya ngan gyis 'grongs par 'gyur ro/ /'on kyang byang chub sems dpa' byang chub kyi tshogs</text></item>
<item><p>34b7</p><section>mdo sde</section><text>bsags pa'i phyir 'dun pa'i tshig thugs la ma bab bo/ /de nas byang chub sems dpas ud pa la sngon po 'dra ba'i ral gri shubs nas phyung nas gtsug phud bregs te/ steng gi nam mkha' la bor ba dang / lha</text></item>
<item><p>34b8</p><section>mdo sde</section><text>rnams kyi dbang po brgya byin gyis blangs nas bkur sti chen po byas te sum bcu rtsa gsum gyi lha rnams kyi nang du khyer nas gtsug phud kyi mchod pa chen po btsugs so/ /de nas lha'i dbang po brgya byin 'di snyam du sems</text></item>
<item><p>35a1</p><section>mdo sde</section><text>te gzhon nu ni rgyal rigs kyi mngon pa'i nga rgyal gyis 'di bzlog par mi nus so snyam nas dga' bar gyur to/ /de nas byang chub sems dpas 'dun pa la gsungs pa/ khyod kyis bsngags ldan pho brang</text></item>
<item><p>35a2</p><section>mdo sde</section><text>gi nang du ma dkri shig /de skad ces gsungs pa dang / 'dun pa skad 'dzer cing mig mchi mas gang nas rta'i rgyal po bsngags ldan khrid de yang dang yang du byang chub sems dpa' la lta zhing song ste ser skya'i</text></item>
<item><p>35a3</p><section>mdo sde</section><text>gzhir phyin pa dang der ca co skyes te ji tsam na rgyal po zas gtsang ma la smras pa/ lha gzhon nu byon gyis dgyes pa bskyed du gsol/ grong khyer ser skya'i gzhir yang sgra gsang chen po bsgrags so/ /rta'i rgyal po</text></item>
<item><p>35a4</p><section>mdo sde</section><text>bsngags ldan pho brang gi nang du zhugs pa dang / btsun mo'i tshogs thams cad kyis bsngags ldan gyi mgul du 'jus te ngu bar brtsams so/ /bsngags ldan yang dbugs khong du song ste de nyid du dus byas so/ /shi nas</text></item>
<item><p>35a5</p><section>mdo sde</section><text>de sgra can gyi bram ze las drug la brtson pa zhig gi rigs su nying mtshams sbyor ba blangs so/ /de nas byang chub sems dpa' rim gyis drang srong ngan spong gi bsti gnas su gshegs pa dang / de'i tshe drang srong ngan spong gi bu</text></item>
<item><p>35a6</p><section>mdo sde</section><text>lag pa 'gram pa la gtad nas sems khong du chud cing 'dug pa de lta bu de byang chub sems dpas gzigs nas gsungs pa/ drang srong chen po ci'i phyir lag pa 'gram pa la gtad nas sems khong du chud cing 'dug /des</text></item>
<item><p>35a7</p><section>mdo sde</section><text>gsol pa/ bdag gi bsti gnas 'di na shing ta la rnams gser gyi lo ma dang / me tog dang / 'bras bu chags pa las de rnams snga mkho bzhin du ma gyur to/ /byang chub sems dpas gsungs pa/ drang srong chen po gang gi</text></item>
<item><p>35a8</p><section>mdo sde</section><text>mthus bsti gnas 'di na shing ta la rnams gser gyi lo ma dang / me tog dang / 'bras bur ldan pa de rga ba dang na ba dang 'chi ba yang dag par mthong nas yid byung ste dka' thub kyi nags su gnas pas so/ /gal te des rga ba dang /</text></item>
<item><p>35b1</p><section>mdo sde</section><text>na ba dang / 'chi ba yang dag par mthong nas yid byung ste dka' thub kyi nags su gnas par ma gyur na bskyed mos tshal 'di de'i yin pa zhig /de skad ces gsungs pa dang / drang srong ngan spong gi bus byang chub sems dpa' la</text></item>
<item><p>35b2</p><section>mdo sde</section><text>brtag par brtsams so/ /de nas gzugs bzang zhing zhi ba'i cha byad du mthong nas yun ring du brtags te ngo mtshar skyes nas gsol pa/ kye rab tu byung ba de khyod kho na ma lags grang / byang chub sems dpas gsungs pa/</text></item>
<item><p>35b3</p><section>mdo sde</section><text>drang srong chen po de ltar nges so/ /de nas drang srong gi bu ya mtshan skyes pa'i mig dgrad de bltas nas byang chub sems dpa' thog mar gdan la spyan drangs te/ me tog dang / 'bras bu bstobs so/ /grong khyer dpe med na khyim</text></item>
<item><p>35b4</p><section>mdo sde</section><text>bdag phyug pa dang / nor mang ba la longs spyod che ba zhes bya ba nas de la khye'u bcu btsas so zhes bya ba'i bar du ste/ de dag thams cad kyang rab tu byung nas rang sangs rgyas kyi byang chub mngon sum du byas so/ /ji tsam na</text></item>
<item><p>35b5</p><section>mdo sde</section><text>bdag nyid chen po de rnams la ma rgan mos sha na'i gos dag cig byin pa dang / de rnams kyis smras pa/ yum mkhyen par mdzod cig /rgyal po zas gtsang gi sras gzhon nu don thams cad grub pa zhes bya ba rga ba dang / na ba</text></item>
<item><p>35b6</p><section>mdo sde</section><text>dang / shi ba mthong nas kun du skyo ba'i yid kyis nags su song nas de bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bas na bdag cag rnams sangs rgyas kyi zhing du gnas</text></item>
<item><p>35b7</p><section>mdo sde</section><text>par mi nus pas na bdag cag yongs su mya ngan las 'da'o/ /sha na'i gos 'di zas gtsang ma'i sras la khyed kyis phul cig /bdag nyid chen po de ni bla na med pa'i ye shes thugs su chud par 'gyur la khyed kyis</text></item>
<item><p>35b8</p><section>mdo sde</section><text>kyang 'bras bu chen po 'thob par 'gyur ro zhes smras nas 'bar ba dang / gsal ba dang / char 'bebs pa dang / glog 'byin pa'i cho 'phrul dag byas nas phung po lhag ma med pa'i mya ngan las 'das pa'i dbyings su yongs</text></item>
<item><p>36a1</p><section>mdo sde</section><text>su mya ngan las 'das so/ /rgan mo des kyang 'chi kar gos de dag bu mo la gtad nas ji ltar gyur pa rnams smras so/ /de'i bu mo de yang nad kyis thebs te 'chi bar shes nas des kyang shing drung zhig tu bzhag nas shing de</text></item>
<item><p>36a2</p><section>mdo sde</section><text>la gnas pa'i lha gang yin pa de la khyod kyis 'di dag rgyal po zas gtsang gi sras la phul cig ces gsol ba btab bo/ /lha rnams kyi dbang po brgya byin gyi shes pa mthong ba ni 'og tu 'jug pa yin pas des de dag shes nas</text></item>
<item><p>36a3</p><section>mdo sde</section><text>blangs te/ de nas rngon pa rgas 'khogs pa lta bu zhig tu bdag nyid mngon par sprul nas de dag bgos te/ lag pa la mda' gzhu thogs nas byang chub sems dpa' gshegs pa'i lam dkar bsdad pa dang / byang chub sems dpa'</text></item>
<item><p>36a4</p><section>mdo sde</section><text>yang rim gyis lam der byon nas rngon pa lag na mda' gzhu thogs shing gos ngur smrig gyon pa zhig gzigs so/ /gzigs nas kyang mi de la gsungs pa/ kye nang rje sha na'i gos 'o ni dag ni rab tu byung ba la 'tsham pa yin gyis ka shi</text></item>
<item><p>36a5</p><section>mdo sde</section><text>ka'i ras phran 'di dag khyer la 'o ni dag nga la byin cig /des gsol pa/ gzhon nu bdag la gzhan dag khyod kyis rgyal bu gzhon nu bkrongs nas ka shi ka'i ras phran gyi gos 'di dag blangs so zhes gzhi des/ g.yar 'chi bar</text></item>
<item><p>36a6</p><section>mdo sde</section><text>'gyur lags pas bdag 'di dag mi 'bul lo/ /byang chub sems dpa' gsungs pa/ kye nang rje nga ni mthu ji lta bu dang ldan pa 'jig rten thams cad kyis shes te su zhig gis nga bkrongs par nus/ khyod kyis nga bkrongs par su</text></item>
<item><p>36a7</p><section>mdo sde</section><text>zhig yid ches kyis bag tsha ba med par byin cig /de nas lha rnams kyi dbang po brgya byin gyis byang chub sems dpa'i zhabs gnyis la gtugs nas sha na'i gos dag phul te ka shi ka'i ras phran rnams blangs so/ /byang chub</text></item>
<item><p>36a8</p><section>mdo sde</section><text>sems dpa'i sku dang sha na'i gos dag 'tsham par ma gyur pa dang / de 'di snyam du dgongs te kye ma'o sha na'i gos rnams bdag gi sku dang 'tsham par gyur cig snyam nas tshig smras ma thag tu sha na'i gos de dag 'di ltar byang</text></item>
<item><p>36b1</p><section>mdo sde</section><text>chub sems dpa' rnams kyi byang chub sems dpa'i mthu dang / lha rnams kyi lha'i mthus byang chub sems dpa'i sku dang 'tsham par gyur to/ /de nas byang chub sems dpa' 'di snyam du dgongs te/ da ni bdag rab tu byung</text></item>
<item><p>36b2</p><section>mdo sde</section><text>zin kyis 'gro ba rnams rjes su gzung bar bya'o snyam mo/ /de nas byang chub sems dpa' mthar gyis rgyu zhing gshegs pa dang rgyal po'i khab tu byon to/ /byang chub sems dpa' bzo'i gnas dang / las kyi gnas de dang de rnams</text></item>
<item><p>36b3</p><section>mdo sde</section><text>la mkhas pa yin pas des shing ka ra bi ra'i lo ma las lhung bzed byas nas spyod lam zhi bas rgyal po'i khab tu bsod snyoms kyi phyir zhugs so/ /de'i tshe rgyal po gzugs can snying po steng gi khang bzangs kyi gzhi na 'dug pa des</text></item>
<item><p>36b4</p><section>mdo sde</section><text>'gro ba dang / ldog pa dang / lta ba dang / rnam par lta ba dang / bskum pa dang / brkyang ba dang / chos gos snam sbyar dang / lhung bzed thogs pa mdzes pas bsod snyoms spyod pa mthong ngo / /mthong nas kyang 'di snyam du sems te/</text></item>
<item><p>36b5</p><section>mdo sde</section><text>rgyal po'i khab na rab tu byung ba ji snyed cig gnas pa la rab tu byung ba 'di'i spyod lam de lta bu ni 'ga' yang med do snyam mo/ /'dir smras pa/ ji ltar mig can 'gro ba ltar/ /rab tu byung ba bsgrags par byas/ /'dis ni brtag</text></item>
<item><p>36b6</p><section>mdo sde</section><text>par mdzad nas su/ /rab tu byung ba yang dag bzhed/ /khyim gnas 'di ni sdug bsngal te/ /'di ni rdul gyi gnas yin zhing / /rab tu byung ba bar snang ltar/ /mkhyen nas de tshe rab tu byung / /rab tu byung nas sku yis ni/ /sdig pa'i</text></item>
<item><p>36b7</p><section>mdo sde</section><text>las ni spangs pa dang / gsung gi sdig pa spangs nas ni/ /'tsho ba kun nas dag par mdzad/ /de nas ma ga d+hA yi ni/ /grong mchog rgyal po'i khab gshegs nas/ /mgon po shes bzhin dran ldan pa/ /bsod snyoms phyir</text></item>
<item><p>36b8</p><section>mdo sde</section><text>ni gshegs pa der/ /bzo sbyangs ma ga d+hA'i bdag /khang bzangs 'di na 'dug pas mthong / /mthong nas sems dang de nas ni/ /blon po rnams la 'di skad smras/ /mtshan mchog gis ni rgyas gyur cing / /kho</text></item>
<item><p>37a1</p><section>mdo sde</section><text>lag phun sum tshogs pa dang / /gnya' shing gang du lta ba yi/ /'di la shes ldan dag ltos shig /spyan mi 'dreg la yid gzhungs shing / /dman pa'i rigs las ma 'khrungs 'di/ /gang du gnas par</text></item>
<item><p>37a2</p><section>mdo sde</section><text>gshegs 'gyur ba/ /rgyal pos pho nya rjes bzhin btang / /de nas pho nya la bsgo ba/ /dge slong de ni gar 'gro zhing / /gang du gnas ni btab pa yi/ /rjes bzhin du ni 'brang bar gyis/ /de ni bsod snyoms</text></item>
<item><p>37a3</p><section>mdo sde</section><text>gshegs pa na/ /sgo drug legs par bsdams nas ni/ /shes bzhin dran dang ldan pa yis/ /lhung bzed myur du gang bar mdzad/ /bsod snyoms spyad pa byas nas kyang / /thub pa grong khyer phyir byung nas/ /</text></item>
<item><p>37a4</p><section>mdo sde</section><text>skya bseng la ni mngon gshegs te/ /de la gnas ni btab par gyur/ /gnas btab pa ni shes nas kyang / /pho nya gcig gis bsdad byas nas/ /gzhan ni myur du slar log ste/ /rgyal po la ni tshig</text></item>
<item><p>37a5</p><section>mdo sde</section><text>smras pa/ /rgyal po chen po dge slong de/ /seng ge 'am stag gi phru gu dag /ri sul dag na gnas pa ltar/ /skya bseng gi ni steng na gnas/ /pho nya rnams kyi tshig thos nas/ /sa bdag shing rtar zhugs nas ni/ /de ni</text></item>
<item><p>37a6</p><section>mdo sde</section><text>blon pos yongs bskor nas/ /myur ba kho nar dong bar gyur/ /bzhon pas bgrod pa'i sar zhon te/ /de ni bzhon pa la babs nas/ /rkang gis nye bar song bas ni/ /de nas de bzhin gshegs pa mthong / /rgyal po</text></item>
<item><p>37a7</p><section>mdo sde</section><text>'dug nas dgyes pa dang / /mgu bar 'gyur ba'i gtam gsol nas/ /de ni ma khengs mi brlang bar/ /don 'di dag ni rab smras so/ /dge slong lang tsho dang po la/ /bab par yang dag gnas gyur cing / /'di 'dra gzi brjid ldan</text></item>
<item><p>37a8</p><section>mdo sde</section><text>pa la/ /bsod snyoms spyod par mdzes ma lags/ /khang pa nyams dga' dag dang ni/ /bud med rgyan gyis brgyan pa dang / /longs spyod mchog ni khyod gsol na/ /nyid kyi gdung ni zhu yis gsungs/ /rgyal po gangs ri nye ba na/ /</text></item>
<item><p>37b1</p><section>mdo sde</section><text>yul gyi ljongs ni nor dag dang / /'bru dag gis ni gang gyur pa/ /ko sa la zhes grags pa yod/ /bu ram shing pa nyi ma'i rus/ /shAkya dag ni de na gnas/ /rgyal po nga ni rgyal rigs te/ /nga ni 'dod pa'i don mi gnyer/ /sa 'di</text></item>
<item><p>37b2</p><section>mdo sde</section><text>ri dang bcas shing rgya mtshor bcas/ /rin chen kun dang ldan pa 'byor gyur kyang / /mi ni nams kyang ngoms par mi 'gyur te/ /so ga tsha dus shing gi mi bzhin no/ /'dod pa rnams ni sha khon 'brel ces gsungs/ /mi dbang rgal bar</text></item>
<item><p>37b3</p><section>mdo sde</section><text>dka' zhing 'dam rdzab 'drang / /sdug bsngal dang ni mya ngan 'jigs pa yi/ /rtsa ba'i gtso ste blo ngan rnams kyis bsten/ /rgyal po ngas ni byung ma thag tu yang / /'dod pa rnams la mi dga'i blo bskyed na/ /'jigs byed chos kyi dgra bor gyur pa dag /</text></item>
<item><p>37b4</p><section>mdo sde</section><text>bor ba de go slar yang ci ltar blang / /rtse mo sna tshogs yangs par gyur pa yi/ /lhun po gangs can rlung gis bskyod srid kyi/ /nga yi blo ni thar pa la rten pa/ /'dod pa'i shugs kyis bskyod par mi nus so/ /'jig rten 'di ni 'dod par bying gyur</text></item>
<item><p>37b5</p><section>mdo sde</section><text>nas/ /'khor ba'i 'khor los yongs su 'khyam pa la/ /mi dbang nga skyabs yin te gzhan med pas/ /'jigs pa che las de ni thar bar bya/ /'dod pa rnams kyi nyes dmigs mkhyen/ /mya ngan 'das pa zhi ba gzigs/ /spang phyir</text></item>
<item><p>37b6</p><section>mdo sde</section><text>gang du nga yi yid/ /dga' ba dag tu 'gro bar bya/ /rgyal po gzugs can snying pos gsol pa/ kye rab tu byung ba brtul zhugs 'dis ci zhig don du gnyer/ des gsungs pa/ bla na med pa yang dag par rdzogs pa'i</text></item>
<item><p>37b7</p><section>mdo sde</section><text>byang chub bo/ /rgyal pos gsol pa/ kye rab tu byung ba gang gi tshe khyod bla na med pa yang dag par rdzogs pa'i byang chub mngon par rdzogs par sangs rgyas par gyur pa de'i tshe bdag la yang dgongs shig /byang chub sems</text></item>
<item><p>37b8</p><section>mdo sde</section><text>dpas gsungs pa/ de bzhin du bsam par bya'o zhes gsungs nas rgyal po'i khab nas byung ste bya rgod kyi phung po'i ri dang ha cang yang mi ring bar drang srong rnams kyi sting gnas der gshegs so/ /de nas spyod pa dang</text></item>
<item><p>38a1</p><section>mdo sde</section><text>gnas pas bsam gtan la brtson par gnas te/ de rnams gang gi tshe rkang pa gcig gis nyin thun gcig 'greng ba de'i tshe byang chub sems dpa' thun gnyis su bzhugs so/ /gal te de rnams gdung ba lnga'i</text></item>
<item><p>38a2</p><section>mdo sde</section><text>sbyor bas nyin thun gcig 'dug pa de'i tshe/ byang chub sems dpas kyang sbyor ba des thun gnyis su bzhugs so/ /de nas de rnams ya mtshan skyes nas dge sbyong 'di ni chen po zhig go zhes smras pa/ dge sbyong chen po</text></item>
<item><p>38a3</p><section>mdo sde</section><text>dge sbyong chen po zhes bya bar gyur to/ /byang chub sems dpas de rnams la smras pa/ shes ldan dag khyed brtul zhugs 'dis ci zhig don du gnyer/ /de na kha cig gis gsol pa/ brgya byin nyid do/ /kha cig gis gsol pa/</text></item>
<item><p>38a4</p><section>mdo sde</section><text>bdag cag ni tshangs pa nyid do/ /kha cig gis gsol pa/ bdag cag ni bdud nyid do/ /byang chub sems dpas dgongs pa/ drang srong 'di dag ni slar yang ltung ba lam log par zhugs pa'o/ /lam 'di ni shes par nus pa ma yin/ mthong</text></item>
<item><p>38a5</p><section>mdo sde</section><text>bar nus pa ma yin/ /bla na med pa yang dag par rdzogs pa'i byang chub par nus pa ma yin no/ /de nas byang chub sems dpas lam de nyid nus pa med par mkhyen nas/ sgyu rtsal shes kyi bu ring 'phur gang na ba der gshegs te byon pa</text></item>
<item><p>38a6</p><section>mdo sde</section><text>dang / sgyu rtsal shes kyi bu ring 'phur la 'di skad ces gsungs so/ /ring 'phur gal te khyod la mi bde ba med na khyod kyi drung du kho bo tshangs par spyod pa spyad do/ /des smras pa/ tshe dang ldan pa gau ta ma bdag la mi bde ba med kyis ci bde ba</text></item>
<item><p>38a7</p><section>mdo sde</section><text>kho nar bzhugs shig /byang chub sems dpas gsungs pa/ ring 'phur khyod kyis chos ji snyed cig rang gi mngon par shes pas rtogs par gyur/ des gsol pa/ tshe dang ldan pa gau ta ma ci yang med pa'i skye mched kyi bar du'o/ /</text></item>
<item><p>38a8</p><section>mdo sde</section><text>de nas byang chub sems dpa' 'di snyam du dgongs te/ sgyu rtsal shes kyi bu ring 'phur dad pa de la ni nga yang dad la/ sgyu rtsal shes kyi bu ring 'phur la brtson 'grus dang dran pa dang / ting nge 'dzin dang shes rab yod pa ltar</text></item>
<item><p>38b1</p><section>mdo sde</section><text>bdag la yang brtson 'grus dang dran pa dang / ting nge 'dzin dang / shes rab yod pas sgyu rtsal shes kyi bu ring 'phur gyis ci yang med pa'i skye mched kyi bar gyi chos de snyed mngon sum du byas te/ ci'i phyir bdag gis kyang chos 'di</text></item>
<item><p>38b2</p><section>mdo sde</section><text>dag mngon sum du mi bya snyam nas de nas byang chub sems dpas chos de rnams kho na ma thob pa thob par bya ba'i phyir dang / ma rtogs pa rtogs par bya ba'i phyir dang / mngon sum du ma byas pa mngon sum du bya ba'i phyir dang / gcig pu</text></item>
<item><p>38b3</p><section>mdo sde</section><text>dben pa bag yod pa brtul ba dang ldan pa/ bdag nyid gtod par gnas te/ gcig pu dben pa bag yod pa/ brtul ba dang ldan pa/ bdag nyid gtod par gnas pa na ring po mi thogs pa kho nar chos de dag mngon sum du mdzad par</text></item>
<item><p>38b4</p><section>mdo sde</section><text>gyur to/ /chos de mngon sum du mdzad nas yang sgyu rtsal shes kyi bu ring 'phur gang na ba der gshegs te byon nas sgyu rtsal shes kyi bu ring 'phur la 'di skad ces gsungs so/ /ring 'phur khyod kyis ci yang med pa'i skye mched kyi bar gyi chos</text></item>
<item><p>38b5</p><section>mdo sde</section><text>'di dag rang gi mngon par shes pas mngon sum du byas sam des 'di skad ces smras so/ /tshe dang ldan pa gau ta ma mad de bdag gis ci yang med pa'i skye mched kyi bar gyi chos de dag mngon sum du byas so/ /byang chub sems dpas</text></item>
<item><p>38b6</p><section>mdo sde</section><text>gsungs pa/ tshe dang ldan pa ring 'phur bdag gis kyang ci yang med pa'i skye mched kyi bar gyi chos de dag rang gi mngon par shes pas mngon sum du byas so/ /tshe dang ldan pa gau ta ma de ltar na khyod kyi ji tsam pa bdag gi yang de tsam la/</text></item>
<item><p>38b7</p><section>mdo sde</section><text>bdag gi ji tsam pa khyod kyi yang de tsam pas don 'di la 'o skol mtshungs shing mnyam ste 'dra bar thos kyis tshur spyon/ 'o skol gnyis gas 'khor 'di yongs su drang bar bgyi'o/ /de nas sgyu rtsal shes kyi bu ring 'phur</text></item>
<item><p>38b8</p><section>mdo sde</section><text>byang chub sems dpa'i thog ma'i slob dpon nyid kyis byang chub sems dpa' la rjed pa'i dam pas rjed cing mchod pa'i dam pas mchod do/ /de'i rtogs pa dag la yang dga' ba dang / mgu bar gyur to/ de nas byang chub</text></item>
<item><p>39a1</p><section>mdo sde</section><text>sems dpa' 'di snyam du dgongs te/ lam 'di ni shes par nus pa ma yin/ mthong bar nus pa ma yin/ bla na med pa yang dag par rdzogs par byang chub par nus pa ma yin no snyam mo/ /de nas byang chub sems</text></item>
<item><p>39a2</p><section>mdo sde</section><text>dpas lam de nus pa med par rig nas/ rangs byed kyi bu lhag spyod gang na ba der gshegs te byon nas rangs byed kyi bu lhag spyod la 'di skad ces gsungs so/ /lhag spyod gal te khyod la mi bde ba med na khyod kyi drung du tshangs par spyod pa</text></item>
<item><p>39a3</p><section>mdo sde</section><text>spyad do/ /des gsol pa/ tshe dang ldan pa gau ta ma bdag la mi bde ba med kyis khyod ci bde ba kho nar bzhugs shig /khyod kyis chos ji snyed cig mngon sum du byas/ tshe dang ldan pa gau ta ma 'du shes med 'du shes med min skye mched kyi bar</text></item>
<item><p>39a4</p><section>mdo sde</section><text>du'o/ /de nas byang chub sems dpa' 'di snyam du dgongs te/ rangs byed kyi bu lhag spyod dad pa la ni bdag kyang dad la/ rangs byed kyi bu lhag spyod brtson 'grus dang / dran pa dang / ting nge 'dzin dang / shes rab yod pa lta bu'i brtson 'grus</text></item>
<item><p>39a5</p><section>mdo sde</section><text>dang / dran pa dang / ting nge 'dzin dang / shes rab ni bdag la yod na rangs byed kyi bu lhag spyod kyis 'du shes med 'du shes med min skye mched kyi bar gyi chos 'di snyed cig mngon sum du byas na bdag gis kyang chos 'di dag ci'i phyir mngon sum</text></item>
<item><p>39a6</p><section>mdo sde</section><text>du mi bya snyam mo/ /de nas byang chub sems dpas chos de rnams kho na ma thob pa thob par bya ba'i phyir dang / ma rtogs pa rtogs par bya ba'i phyir dang / mngon sum du ma byas pa mngon sum du bya ba'i phyir gcig pu dben pa/</text></item>
<item><p>39a7</p><section>mdo sde</section><text>bag yod pa rtun pa dang ldan pa/ bdag nyid gtod par gnas te/ gcig pu dben par bag yod par gnas pa na ring po ma thogs pa kho nar chos de mngon sum du mdzad par gyur to/ /chos de mngon sum du mdzad nas rangs byed</text></item>
<item><p>39a8</p><section>mdo sde</section><text>kyi bu lhag spyod gang na ba der gshegs te byon pa dang / rangs byed kyi bu lhag spyod la 'di skad ces gsungs so/ /lhag spyod khyod kyis 'du shes med 'du shes med min skye mched kyi bar du chos 'di dag rang gis mngon sum</text></item>
<item><p>39b1</p><section>mdo sde</section><text>du byas sam/ tshe dang ldan pa gau ta ma mad lags te/ bdag gis 'du shes med 'du shes med myin skye mched kyi bar kyi chos 'di dag mngon sum du bgyis so/ /byang chub sems dpas gsungs pa/ tshe dang ldan pa lhag spyod</text></item>
<item><p>39b2</p><section>mdo sde</section><text>bdag gis kyang 'du shes med 'du shes med min skye mched kyi bar gyi chos 'di dag rang gis mngon sum du byas so/ /tshe dang ldan pa gau ta ma de ltar na khyod kyi ji tsam pa bdag gi yang de tsam la/ bdag gi ji tsam pa khyod kyi yang de tsam</text></item>
<item><p>39b3</p><section>mdo sde</section><text>pas don 'di la 'o skol mtshungs shing mnyam ste 'dra bar thos kyis tshur spyon/ 'o skol gnyi gas tshogs 'di yongs su drang bar bgyi'o/ /de nas rangs byed kyi bu lhag spyod byang chub sems dpa'i thog ma'i slob dpon gyis byang chub</text></item>
<item><p>39b4</p><section>mdo sde</section><text>sems dpa' la rjed pa dam pas rjed cing mchod pa'i dam pas mchod do/ /de'i shes pa rnams la yang dga' ba dang mgu bar gyur to/ /de nas byang chub sems dpas 'di snyam du dgongs te/ lam 'di ni shes par nus pa ma yin/</text></item>
<item><p>39b5</p><section>mdo sde</section><text>mthong bar nus pa ma yin/ bla na med pa yang dag par rdzogs par byang chub par nus pa ma yin no snyam mo/ /de nas byang chub sems dpas lam de yang nus pa med par rig nas gshegs so/ /de nas sgyu rtsal shes kyi bu</text></item>
<item><p>39b6</p><section>mdo sde</section><text>ring 'phur gyi 'khor gsum dang / rangs byed kyi bu lhag spyod kyi 'khor gnyis te drang srong lnga byang chub sems dpa'i rjes su 'brangs so/ /de nas byang chub sems dpa' lnga po dang lhan cig gang gA'i lho phyogs na lteng rgyas 'od srung gi sde'i</text></item>
<item><p>39b7</p><section>mdo sde</section><text>grong rdal gang na ba der rgyu zhing gshegs te byon nas de phan tshun 'chag pa na phyogs dga' dga' ltar 'dug pa/ nags tshang tshing mdzes pa/ chu klung nai rany+dza nA bsil bar 'bab pa/ gse gu can 'jug ngogs bde zhing mtha'</text></item>
<item><p>39b8</p><section>mdo sde</section><text>rgya che la gsing ma sngon po dang / shing sna tshogs kyis brgyan pa dga' dga' ltar 'dug pa zhig gzigs so/ /gzigs nas kyang 'di snyam du dgongs te/ kye ma'o sa phyogs 'di ni dga' dga' ltar 'dug pa nags</text></item>
<item><p>40a1</p><section>mdo sde</section><text>tshang tshing mdzes pa/ chu klung nai rany+dza nA bsil bar 'bab pa/ gse gu can 'jug ngogs bde zhing mtha' rgya che la gsing ma sngon po dang / shing sna tshogs kyis brgyan pa dga' dga' ltar 'dug pa zhig ste/</text></item>
<item><p>40a2</p><section>mdo sde</section><text>kye ma spong ba don du gnyer ba'i rigs kyi bus nags khrod 'dir brten na spong ba bya bar nus so/ /bdag spong ba don du gnyer ba yin pas/ ma la bdag gis kyang nags khrod 'dir rten la spong bar bya'o snyam mo/ /de nas</text></item>
<item><p>40a3</p><section>mdo sde</section><text>byang chub sems dpa' nags khrod du zhugs te shing gi drung du zhugs nas/ tshems la tshems gtad/ ljags rkan la bcar nas/ thugs kyis thugs mngon du bzung / mngon du bsdams/ shin du mngon du bsdams so/ /</text></item>
<item><p>40a4</p><section>mdo sde</section><text>de thugs kyis thugs mngon tu bzung / mngon du bsdams shin du mngon du bsdams pas/ ba spu'i khung bu thams cad nas rngul byung bar gyur te/ dper na mi stobs dang ldan pas mi stobs shin du chung ba zhig phyin ga</text></item>
<item><p>40a5</p><section>mdo sde</section><text>log tu bzung / mngon du bsdams/ shin du mngon du bsdams na de'i ba spu'i khung bu thams cad nas rngul byung ba de bzhin du de'i tshe/ byang chub sems dpa' tshems la tshems gtad/ ljags rkan la bcar te/ thugs kyis</text></item>
<item><p>40a6</p><section>mdo sde</section><text>thugs mngon du bzung / mngon du bsdams/ shin du mngon du bsdams pa la sogs pa ni snga ma bzhin no/ /de nas byang chub sems dpa' 'di snyam du dgongs te/ ma la bdag gis rnam par bam pa'i bsam gtan</text></item>
<item><p>40a7</p><section>mdo sde</section><text>dag la snyoms par 'jug par bya'o snyam mo/ /des rnam par bam pa'i bsam gtan dag la snyoms par 'jug par brtsams te/ des rnam par bam pa'i bsam gtan dag la snyoms par zhugs pa na/ zhal dang</text></item>
<item><p>40a8</p><section>mdo sde</section><text>shangs nas dbugs rngub pa dang 'byung ba bgags so/ /de'i zhal dang shangs nas dbugs rngub pa dang 'byung ba bgags pa dang / rlung thams cad spyi bo'i nang du song nas de'i dbu'i tshor ba shin du mi bzad pa skyes so/ /</text></item>
<item><p>40b1</p><section>mdo sde</section><text>dper na mi stobs dang ldan pas mi stobs shin du chung ba'i spyi bor lcags kyi phur pa rnon po btab na/ de'i mgo la mgo'i tshor ba shin du mi bzad pa skye ba de bzhin du/ byang chub sems dpa' rnam par bam pa'i bsam</text></item>
<item><p>40b2</p><section>mdo sde</section><text>gtan dag la snyoms par zhugs pa na/ dbu la dbu'i tshor ba shin du mi bzad pa skyes kyang de zhum pa ma yin gyi/ brtson 'grus brtsams pa yin/ sku ma sbyangs pa ma yin gyi sbyangs pa yin/ rmugs pa ma yin gyi dran pa nye bar</text></item>
<item><p>40b3</p><section>mdo sde</section><text>gzhag pa yin te/ sems rtse gcig tu mnyam par bzhag pa yin no/ /byang chub sems dpa' sdug bsngal drag po mi bzad pa rtsub pa tsha ba yid du mi 'ong ba'i tshor ba de lta bu nyams su myong yang 'di ltar sku bsgoms pa yin pa'i</text></item>
<item><p>40b4</p><section>mdo sde</section><text>phyir thugs yongs su gtugs te mi gnas so/ /de 'di snyam du dgongs te/ ma la bdag gis lhag par rnam par bam pa'i bsam gtan dag la snyoms par 'jug par bya'o snyam mo/ /des lhag par rnam par bam pa'i bsam</text></item>
<item><p>40b5</p><section>mdo sde</section><text>gtan dag la snyoms par 'jug par brtsams te/ de rnam par bam pa'i bsam gtan dag la snyoms par zhugs pa na/ zhal dang shangs nas dbugs rngub pa dang / 'byung ba bgags so/ /de'i zhal dang shangs nas dbugs</text></item>
<item><p>40b6</p><section>mdo sde</section><text>rngub pa dang / 'byung ba bgags pas rlung thams cad snyan gnyis kyi bu ga nas rgyus par gyur to/ /dper na mgar bas sbud pa bus na rlung thams cad kyi rgyun grwa gnyis kyi bu ga nas rgyu ba de bzhin du byang chub sems dpa'</text></item>
<item><p>40b7</p><section>mdo sde</section><text>rnam par bam pa'i bsam gtan dag la snyoms par zhugs pa na/ rlung thams cad kyi rgyun snyan gnyis kyi bu ga nas rgyus par gyur kyang de zhum pa ma yin gyi/ brtson 'grus brtsams pa yin zhes bya ba la sogs pa ni snga</text></item>
<item><p>40b8</p><section>mdo sde</section><text>ma bzhin no/ /de nas byang chub sems dpa' de 'di snyam du dgongs te/ ma la bdag gis lhag par yang rnam par bam pa'i bsam gtan dag la snyoms par 'jug par bya'o snyam mo/ /des lhag par rnam par bam pa'i bsam</text></item>
<item><p>41a1</p><section>mdo sde</section><text>gtan dag la snyoms par 'jug par brtsams te/ de rnam par bam pa'i bsam gtan dag la snyoms par zhugs pa na/ zhal dang shangs nas dbugs rngub pa dang 'byung ba bgags so/ /de'i zhal dang shangs nas</text></item>
<item><p>41a2</p><section>mdo sde</section><text>dbugs rngub pa dang 'byung ba bgags pas phyal gyi nang thams cad rgyas par gyur/ shin tu rgyas par gyur te/ dper na mgar ba mkhas pa'i sbud pa bus na gang bar gyur/ shin du gang bar gyur pa de bzhin du de'i tshe/ byang chub sems</text></item>
<item><p>41a3</p><section>mdo sde</section><text>dpa' rnam par bam pa'i bsam gtan dag la snyoms par zhugs pa na phyal gyi nang thams cad rgyas par gyur/ shin du rgyas par gyur kyang de zhum pa ma yin gyi/ brtson 'grus brtsams pa yin zhes bya ba la sogs pa ni snga ma</text></item>
<item><p>41a4</p><section>mdo sde</section><text>bzhin no/ /de nas byang chub sems dpa' de 'di snyam du dgongs te/ ma la bdag gis rnam par bam pa'i bsam gtan dag la snyoms par 'jug par bya'o snyam mo/ /des lhag par rnam par bam pa'i bsam gtan dag la snyoms</text></item>
<item><p>41a5</p><section>mdo sde</section><text>par 'jug par brtsams te/ de rnam par bam pa'i bsam gtan dag la snyoms par zhugs pa na/ zhal dang shangs nas dbugs rngub pa dang 'byung ba bgags so/ /de'i zhal dang shangs nas dbugs rngub pa dang 'byung ba bgags pa</text></item>
<item><p>41a6</p><section>mdo sde</section><text>dang / de'i tshe dbu la dbu'i tshor ba shin du mi bzad pa skyes so/ /dper na mi stobs dang ldan pas mi stobs shin du chung ba'i mgo phreng bas yang nas yang du bcings na/ de'i mgo la mgo'i tshor ba shin du mi bzad pa skye ba de bzhin du</text></item>
<item><p>41a7</p><section>mdo sde</section><text>de'i tshe byang chub sems dpa' rnam par bam pa'i bsam gtan dag la snyoms par zhugs pa na/ dbu la dbu'i tshor ba bzhin du mi bzad pa skyes kyang de zhum pa ma yin gyi brtson 'grus brtsams pa yin zhes bya ba la sogs pa ni snga ma bzhin</text></item>
<item><p>41a8</p><section>mdo sde</section><text>no/ /de nas byang chub sems dpa' 'di snyam du dgongs te/ ma la bdag gis rnam par bam pa'i bsam gtan dag la snyoms par 'jug par bya'o snyam mo/ /de lhag par rnam par bam pa'i bsam gtan dag la snyoms par 'jug par</text></item>
<item><p>41b1</p><section>mdo sde</section><text>brtsams te/ des rnam par bam pa'i bsam gtan dag la snyoms par zhugs pa na zhal dang shangs nas dbugs rngub pa dang 'byung ba bgags so/ /de'i zhal dang shangs nas dbugs rngub pa dang 'byung ba bgags pa dang / de'i tshe khong</text></item>
<item><p>41b2</p><section>mdo sde</section><text>du khong gi tshor ba mi zad pa skyes so/ /dper na ba lang gi shan pa mkhas pa 'am/ ba lang gi shan pa'i slob ma mkhas pas ba lang bsad pa'i gri rnon pos ba lang gi lto dral na de'i khong du khong gi tshor ba shin du mi bzad pa skye ba de bzhin du</text></item>
<item><p>41b3</p><section>mdo sde</section><text>de'i tshe byang chub sems dpa' rnam par bam pa'i bsam gtan dag la snyoms par zhugs pa na khong du khong gi tshor ba shin du mi bzad pa skyes kyang de zhum pa ma yin gyi brtson 'grus brtsams pa yin zhes bya ba la sogs pa ni snga ma bzhin no/</text></item>
<item><p>41b4</p><section>mdo sde</section><text>de nas byang chub sems dpa' de 'di snyam du dgongs te ma la bdag gis rnam par bam pa'i bsam gtan dag la snyoms par 'jug par bya'o snyam mo/ /de lhag par rnam par bam pa'i bsam gtan dag la snyoms par 'jug par brtsams</text></item>
<item><p>41b5</p><section>mdo sde</section><text>te/ des rnam par bam pa'i bsam gtan dag la snyoms par zhugs pa na zhal dang shangs nas dbugs rngub pa dang 'byung ba bgags so/ /de'i zhal dang shangs nas dbugs rngub pa dang 'byung ba bgags pa na de'i tshe sku la sku'i</text></item>
<item><p>41b6</p><section>mdo sde</section><text>gdung ba shin du mi bzad pa skyes so/ /dper na mi shin du stobs dang ldan pa gnyis kyis mi stobs shin du chung ba zhig phyin ga log du bzung ste me dong gi nang du sbyangs na/ de'i lus la lus kyi gdung ba shin du mi bzad pa skye ba de</text></item>
<item><p>41b7</p><section>mdo sde</section><text>bzhin du de'i tshe byang chub sems dpa' rnam par bam pa'i bsam gtan dag la snyoms par zhugs pa na sku la sku'i gdung ba shin du mi bzad pa skyes kyang de zhum pa ma yin gyi brtson 'grus brtsams pa yin zhes bya ba la sogs</text></item>
<item><p>41b8</p><section>mdo sde</section><text>pa ni snga ma bzhin no/ /de nas byang chub sems dpa' de 'di snyam du dgongs te/ ma la bdag gis thams cad kyi thams cad du zas mi bza' ba bsgrub par bya'o snyam mo/ /de nas lha rab tu mang po'i sems kyis byang chub</text></item>
<item><p>42a1</p><section>mdo sde</section><text>sems dpa'i thugs shes nas byang chub sems dpa' gang na ba der dong ste phyin nas byang chub sems dpa' la 'di skad ces smras so/ /grogs po gal te khyod mi'i kha zas kyis mdzem par mdzad/ ngo tsha bar</text></item>
<item><p>42a2</p><section>mdo sde</section><text>mdzad/ smod par mdzad na/ bdag cag gis khyod kyi ba spu'i khung bu thams cad nas lha'i mdangs bsgrub par bgyis khyod kyis bdag gir mdzod cig /de nas byang chub sems dpa' 'di snyam du dgongs te/ gal te bdag gis mi</text></item>
<item><p>42a3</p><section>mdo sde</section><text>'i kha zas mi bza' bar dam bcas la bdag gi ba spu'i khung bu thams cad du lha rnams kyis lha'i mdangs bsgrubs nas de bdag gir byed pa ni bdag gi brdzun yin la/ bdag gi brdzun gang yin pa de ni bdag gi log pa yin no/ /</text></item>
<item><p>42a4</p><section>mdo sde</section><text>bdag gi log pa gang yin pa de'i rkyen kyis ni 'di na sems can kha cig lus zhig ste shi nas ngan song ngan 'gro log par ltung ba sems can dmyal ba rnams su skye bar 'gyur gyis ma la bdag gis lha rnams kyi tshig ni thams</text></item>
<item><p>42a5</p><section>mdo sde</section><text>cad du spangs la kha zas nyung ba dang cung zad chang chung bza' ba 'am yang na mon sran sde'u yi khu ba 'am/ 'on te rgya sran gyi khu ba 'am/ yang na ha re nu ka'i 'bras bu'i khu ba btung ngo snyam mo/ /de nas byang chub sems dpas de'i tshe lha</text></item>
<item><p>42a6</p><section>mdo sde</section><text>rnams kyi tshig thams cad kyi thams cad du spangs nas zhal zas nyung ba dang / chung ba dang / cung zad dang / chang chung gsol ba 'am/ yang na mon sran sde'u yi khu ba 'am/ 'on te rgya sran gyi khu ba 'am/ yang na ha re nu ka'i 'bras bu'i khu</text></item>
<item><p>42a7</p><section>mdo sde</section><text>ba gsol lo/ /de nas byang chub sems dpa' zhal zas nyung ba dang / chung ba dang / cung zad dang / chang chung gsol ba na/ yan lag dang / nying lag thams cad kun du zhum ste/ skam zhing sku dpal chung bar gyur to/ /dper na</text></item>
<item><p>42a8</p><section>mdo sde</section><text>sdum bu a si ta'i sdong bu dang / ka li ka'i sdong bu 'jum/ kun du 'jum pas sha chung zhing skams par gyur pa de bzhin du de'i tshe byang chub sems dpa' zhal zas nyung ba dang / chung ba dang / cung zad dang / chang chung gsol</text></item>
<item><p>42b1</p><section>mdo sde</section><text>ba na/ yan lag dang / nying lag thams cad zhum/ kun du zhum ste/ skem zhing sku dpal chung bar gyur to/ /de nas byang chub sems dpa' de'i tshe zhal zas nyung ba dang / chung ba dang / cung zad dang / chang chung gsol ba na/ dbu la</text></item>
<item><p>42b2</p><section>mdo sde</section><text>dbu'i lpags pa rnyings kun du rnyengs te/ 'khums shing 'bar 'bur du gyur to/ /dper na ku ba rtsa ba nas bcad na/ rnyis kun tu rnyis pas 'khums la 'bar 'bur du gyur pa de bzhin du de'i tshe byang chub sems dpa' zhal zas</text></item>
<item><p>42b3</p><section>mdo sde</section><text>nyung ba dang / chung ba dang / cung zad dang / chang chung gsol ba na/ dbu la dbu'i pags pa rnyis kun du rnyis te/ 'khums shing 'bar 'bur du gyur kyang de zhum pa ma yin te/ brtson 'grus brtsams pa yin zhes bya ba la sogs pa ni</text></item>
<item><p>42b4</p><section>mdo sde</section><text>snga ma bzhin no/ /de nas byang chub sems dpa' de 'di snyam du dgongs te/ zhal zas nyung ba dang / chung ba dang / cung zad dang / chang chung gsol ba na/ spyan gnyis kyi spyan gyi 'bras bu phug du song zhing shin du phug du song ste zab</text></item>
<item><p>42b5</p><section>mdo sde</section><text>pa shin du zab par ring du song bas phyung ba lta bur snang ngo / /dper na khron pa zab mo'i chur skar ma'i gzugs brnyan phug du song zhing shin du phug tu song ste/ zab pa shin du zab par ring du song bar gtam du bya ba de bzhin du de'i</text></item>
<item><p>42b6</p><section>mdo sde</section><text>tshe byang chub sems dpa' zhal zas nyung ba dang / chung ba dang / cung zad dang / chang chung gsol ba na/ spyan gnyis kyi spyan gyi 'bras bu phug du song / shin du phug tu song ste/ zab pa shin du zab par ring du song bas phyung ba</text></item>
<item><p>42b7</p><section>mdo sde</section><text>lta bur snang yang de zhum pa ma yin gyi brtson 'grus brtsams pa yin zhes bya ba la sogs pa ni snga ma bzhin no/ /de nas byang chub sems dpa' zhal zas nyung ba dang / chung ba dang / cung zad dang / chang chung gsol ba na/ de'i</text></item>
<item><p>42b8</p><section>mdo sde</section><text>tshe rtsib ma'i bar mtho dman can du gyur te/ dper na rtswa khang lo gnyis sam gsum lon pa'i phyam dgu bo mtho dman du gyur pa de bzhin du/ de'i tshe byang chub sems dpa' zhal zas nyung dang / chung ba dang / cung zad dang /</text></item>
<item><p>43a1</p><section>mdo sde</section><text>chang chung gsol ba na/ rtsib ma'i bar mtho dman can du gyur kyang de zhum pa ma yin gyi brtson 'grus brtsams pa yin zhes bya ba la sogs pa rnams ni snga ma bzhin no/ /de nas byang chub sems dpa' zhal</text></item>
<item><p>43a2</p><section>mdo sde</section><text>zas nyung ba dang / chung ba dang / cung zad dang / chang chung gsol ba na/ sgal pa'i tshigs 'di lta ste/ skra'i lan bu lta bur gyur to/ /mjug do ni 'di lta ste/ rnga mo'i rkang pa lta bur gyur to/ /de lan dga' ldang bar 'dod na kha sbub</text></item>
<item><p>43a3</p><section>mdo sde</section><text>du 'gyel la/ lan 'ga' 'dug par 'dod na gan rkyal du 'gyel lo/ /de la ro stod la brten nas ro smad 'jog par byed/ ro smad la brten nas ro stod 'jog par byed do/ /de phyag gnyis kyis sku la byugs te/ de'i phyag gnyis</text></item>
<item><p>43a4</p><section>mdo sde</section><text>kyis sku la byugs yongs su byugs pa de'i tshe ba spu rnams drung rul bas sa la lhags par gyur to/ /de nas byang chub sems dpa' de 'di snyam du dgongs te lam 'di yang shes par nus pa ma yin/ mthong bar nus</text></item>
<item><p>43a5</p><section>mdo sde</section><text>pa ma yin/ bla na med pa yang dag par rdzogs pa'i byang chub par nus pa ma yin no snyam mo/ /de nas byang chub sems dpa' de 'di snyam du dgongs te/ ma la bdag gis til 'bru gcig gis zas bza' bar bya'o</text></item>
<item><p>43a6</p><section>mdo sde</section><text>zhes te des til 'bru gcig gi zas gsol to/ /de til 'bru gcig gi zas gsol ba na yan lag dang nying lag thams cad zhum kun du zhum ste skem zhing sku dbal chung bar gyur to/ /til 'bru gcig gis ji</text></item>
<item><p>43a7</p><section>mdo sde</section><text>lta bar 'bras bu gcig dang / sran ko la 'bru gcig dang / rgya sran 'bru gcig dang mon sran gre'u 'bru gcig dang / mon sran sde'u 'bru gcig dang / rtswa'i gding ba la mnal bar mdzad do/ /rgyal po zas gtsang gis dka'</text></item>
<item><p>43a8</p><section>mdo sde</section><text>ba la spyod pa'i gnas skabs de thos nas nyi ma re re zhing rtog pa nyis brgya lnga bcu gtong bar byed do/ /rgyal po legs par rab sad kyis kyang nyis brgya lnga bcu'o/ /de dag nyi ma re re zhing de gnyis la myur ba myur bar gtam skyel</text></item>
<item><p>43b1</p><section>mdo sde</section><text>bar byed do/ /byang chub sems dpa' ni 'di 'dra ba'i dka' ba spyod de/ /til 'bru gcig dang / 'bras 'bru gcig dang / sran go la 'bru gcig dang / rgya sran 'bru gcig dang / mon sran gre'u 'bru gcig dang / mon sran sde'u</text></item>
<item><p>43b2</p><section>mdo sde</section><text>'bru gcig gi zas gsol zhing rtswa'i gding ba la mnal to zhes smra'o/ /de rgyal po zas gtsang gis thos nas bu'i mya ngan gyis non pas lhag par yang kar na sha mig mchi mas brnangs te gdungs nas btsun mo'i 'khor dang bcas</text></item>
<item><p>43b3</p><section>mdo sde</section><text>par rtswa'i gding ba la nyal bar byed do/ /grags 'dzin mas kyang de thos pa dang / khyim thab kyi mya ngan gyis non to/ /til 'bru gcig za ba dang / de'i rum mi bde ba de nyid du zhu bar gyur to/ /de nas byang chub sems dpa' 'di snyam</text></item>
<item><p>43b4</p><section>mdo sde</section><text>du dgongs te lam 'di yang shes par nus pa ma yin/ mthong bar nus pa ma yin/ bla na med pa yang dag par rdzogs par byang chub par nus pa ma yin no snyam mo/ /de nas byang chub sems dpa' de 'di snyam du dgongs te/ /ma la bdag</text></item>
<item><p>43b5</p><section>mdo sde</section><text>gis kha zas shin du ngan pa bza' bar bya'o snyam ste des kha zas shin du ngan pa gsol bar mdzad do/ /de la zas phal pa ni 'di yin te be'u byung nas ring po ma lon pa'i 'o ma 'thung ba gang yin pa de rnams kyi gcin dang lci ba yin no/ /</text></item>
<item><p>43b6</p><section>mdo sde</section><text>de ji srid de'i sku las mdangs de yal bar ma gyur pa de srid du zas gnyis pa mi gsol to/ yal nas kha zas phyi ma gsol bar mdzad do/ /dur khrod chen por gshegs nas kyang mi ro dbu rten du bcug zhabs la zhabs</text></item>
<item><p>43b7</p><section>mdo sde</section><text>bzhag ste/ snang ba'i 'du shes dang dran pa dang shes bzhin dang ldan pa'i 'du shes yid la mdzad pas glo g.yas pas mnal bar mdzad do/ /de'i tshe grong khyer gyi gzhon nu rnams dang / grong khyer gyi gzhon nu ma rnams lhags</text></item>
<item><p>43b8</p><section>mdo sde</section><text>nas shing bus de'i snyan gnyis kyi bu gar 'dzugs par byed rna ba gnyis ka nas 'dren par byed cing 'di skad ces kye phyag dar khrod kyi sha za ba la ltos/ kye phyag dar khrod kyi sha za ba la ltos zhes smra bar yang byed do/ /de'i tshe phyag</text></item>
<item><p>44a1</p><section>mdo sde</section><text>dar dang bong rdog dang / gseg mas kyang 'thor bar byed do/ /'on kyang byang chub sems dpa' ni grong khyer gyi gzhon nu rnams sam/ grong khyer gyi gzhon nu ma de rnams la ngan sems skyed pa 'am sdig pa'i tshig</text></item>
<item><p>44a2</p><section>mdo sde</section><text>'byung bar mi dgongs so/ /byang chub sems dpa' dka' thub chen po la dka' ba spyod pas na/ dge sbyong chen po dge sbyong chen po zhes mtshan du gyur te/ de ltar lo drug gi bar du dka' thub spyad par mdzad do/ /de nas lha gsum zhig</text></item>
<item><p>44a3</p><section>mdo sde</section><text>byang chub sems dpa' gang na ba der lhags te/ de nas lha gcig gis 'di skad ces smras so/ /dge sbyong gau ta ma ni nag po zhig go/ /gnyis pas 'di skad ces smras so/ /'di ni nag po ma yin gyis/ 'on kyang sngo bsangs zhig</text></item>
<item><p>44a4</p><section>mdo sde</section><text>go/ /gsum pas 'di skad ces smras so/ /'di ni nag po yang ma yin/ sngo bsangs kyang ma yin gyi dmar smug zhig go/ /byang chub sems dpa'i sku mdog bzang por snang ba ni thams cad kyi thams cad du nub par gyur to/ /de nas</text></item>
<item><p>44a5</p><section>mdo sde</section><text>de'i tshe byang chub sems dpa' la sngon ma gsan pa'i dpe gsum zhig gsan pa 'di lta ste/ shing rlon pa chu can zhig chu nas phyung ste/ nye bar skam la bzhag pa dang / de nas mi me don du gnyer ba me tshol ba zhig 'dir 'ongs nas</text></item>
<item><p>44a6</p><section>mdo sde</section><text>des de la gtsub stan byas te/ gtsub shing bzhag nas gtsubs na 'di ltar shing de rlon pa chu can yin pa'i phyir me 'byung ba dang 'bar du mi btub pa de bzhin du dge sbyong ngam bram ze kha cig 'dod pa rnams la lus dang sems kyis</text></item>
<item><p>44a7</p><section>mdo sde</section><text>thag sring bar mi gnas kyi de rnams kyi 'dod pa la 'dun pa dang / 'dod pa la chags pa dang / 'dod pa la dga' ba dang / 'dod pa la zhen pa dang / 'dod pa la 'chums pa dang / 'dod pa la lhag par zhen pa gang yin pa de ni de rnams kyi</text></item>
<item><p>44a8</p><section>mdo sde</section><text>sems yongs su gtugs te gnas pa ma yin pas lus dang sems kyis thag sring bar mi gnas pa rnams kyi ni de dang 'dra'o/ /de rnams bdag nyid gnod pa'i sdug bsngal mi bzad pa rtsub pa tsha ba yid du mi 'ong ba tshor ba de lta</text></item>
<item><p>44b1</p><section>mdo sde</section><text>bu nyams su myong mod kyi 'on kyang de rnams kyis shes par nus pa ma yin/ mthong bar nus pa ma yin/ bla na med pa yang dag par rdzogs par byang chub par nus pa ma yin te/ de la 'di ni de'i tshe byang chub sems dpa' la sngon ma</text></item>
<item><p>44b2</p><section>mdo sde</section><text>gsan pa'i dpe snang ba dang po yin no/ /dper na shing rlon pa chu can zhig chu nas phyung ste nye bar skam la bzhag pa dang / de nas mi me don du gnyer ba me tshol ba zhig 'ongs nas de la des gtsub stan byas te gtsub shing bzhag nas gtsubs</text></item>
<item><p>44b3</p><section>mdo sde</section><text>na 'di ltar shing de rlon pa chu can yin pa'i phyir me 'byung ba dang 'bar du mi btub pa de bzhin du dge sbyong ngam bram ze kha cig 'dod pa rnams la lus kyis spong bar gnas kyi sems kyis ma yin pa de rnams kyi 'dod pa la 'dun pa dang / 'dod</text></item>
<item><p>44b4</p><section>mdo sde</section><text>pa la chags pa dang / 'dod pa la dga' ba dang / 'dod pa la zhen pa dang / 'dod pa la 'chums pa dang / 'dod pa la lhag par zhen pa gang yin pa de rnams kyi sems yongs su gtugs te gnas pa yin no/ /de rnams bdag nyid la gnod</text></item>
<item><p>44b5</p><section>mdo sde</section><text>pa'i sdug bsngal mi bzad pa rtsub pa tsha ba yid du mi 'ong ba'i tshor ba de lta bu nyams su myong mod kyi 'on kyang de rnams shes par nus pa ma yin/ mthong bar nus pa ma yin/ bla na med pa yang dag par rdzogs par byang chub par nus pa ma</text></item>
<item><p>44b6</p><section>mdo sde</section><text>yin te/ de la 'di ni de'i tshe byang chub sems dpa' la sngon ma gsan pa'i dpe snang ba gnyis pa yin no/ /'di lta ste/ shing skam khong stong chu med pa zhig chu dang thag ring por skam la bzhag pa dang / de nas mi me don du gnyer ba me</text></item>
<item><p>44b7</p><section>mdo sde</section><text>tshol ba zhig 'ongs nas des de gtsub stan byas te/ gtsub shing bzhag nas gtsubs na yang 'di ltar shing de skam zhing khong stong yin pa'i phyir me 'byung ba dang 'bar du btub pa de bzhin du/ dge sbyong ngam bram ze kha cig 'dod pa rnams</text></item>
<item><p>44b8</p><section>mdo sde</section><text>la lus dang / sems kyis thag bsring bar gnas pa de rnams kyi 'dod pa rnams la 'dod pa la 'dun pa dang / 'dod pa la chags pa dang / 'dod pa la dga' ba dang / 'dod pa la zhen pa dang / 'dod pa la 'chums pa dang / 'dod</text></item>
<item><p>45a1</p><section>mdo sde</section><text>pa la lhag par zhen pa gang yin pa de ni de rnams kyi sems yongs su gtugs te de mi gnas pa yin no/ /de rnams bdag nyid la gnod pa'i sdug bsngal mi bzad pa rtsub pa tsha ba yid du mi 'ong ba'i tshor ba</text></item>
<item><p>45a2</p><section>mdo sde</section><text>de lta bu nyams su myong mod kyi 'on kyang de rnams kyis shes par nus/ mthong bar nus/ bla na med pa yang dag par rdzogs par byang chub par nus te/ de la 'di ni de'i tshe byang chub sems dpa' la sngon ma gsan pa'i dpe</text></item>
<item><p>45a3</p><section>mdo sde</section><text>snang ba gsum pa yin no/ /de nas byang chub sems dpa' 'di snyam du dgongs te/ gang su dag sdug bsngal spong bar brtson par gnas pa de thams cad ni 'di tsam du zad de/ de las lhag pa yang med/ de'i gong na yang med na lam 'di</text></item>
<item><p>45a4</p><section>mdo sde</section><text>yang shes par nus pa ma yin/ mthong bar nus pa ma yin/ bla na med pa yang dag par rdzogs par byang chub par nus pa ma yin no/ /de nas byang chub sems dpa' 'di snyam du dgongs te shes par nus pa dang / mthong bar nus</text></item>
<item><p>45a5</p><section>mdo sde</section><text>pa dang / bla na med pa yang dag par rdzogs par byang chub par nus pa'i lam de gang yin snyam na de 'di snyam du dgongs te/ bdag yab shAkya zas gtsang gi khyim na gnas pa'i tshe zhing las kyi mtha'i drung du song nas shing 'dzam bu'i</text></item>
<item><p>45a6</p><section>mdo sde</section><text>grib ma la 'dug ste 'dod pa la dben pa/ sdig pa mi dge ba'i chos las dben pa/ rtog pa dang bcas dpyod pa dang bcas shing dben pa las skyes pa'i dga' ba dang bde ba bsam gtan dang po la nye bar bsgrubs te gnas pa de</text></item>
<item><p>45a7</p><section>mdo sde</section><text>mngon par dran te/ de ni lam yin/ de ni bsgrub pa yin/ shes par nus pa yin/ mthong bar nus pa yin/ bla na med pa yang dag par rdzogs par byang chub par nus pa yin na/ de la bdag gis bskyed du yang 'di ltar rid cing</text></item>
<item><p>45a8</p><section>mdo sde</section><text>nyam chung la zhan pas sla ba ma yin te ma la bdag gis ci bder dbugs rngub pa dang / ci bder dbugs dbyung ba dang / ci bder 'bras can dang / zan dron gyi kha zas rags pa bza' zhing lus mar sar dang til mar gyis byugs</text></item>
<item><p>45b1</p><section>mdo sde</section><text>la chu 'jam pos lus bkru bar bya'o snyam ste/ de ci bder dbugs rngub pa dang / ci bder dbugs 'byung ba dang / ci bder 'bras can dang / zan dron gyi zhal zas rags pa gsol zhing sku til mar dang mar gyi byugs nas chu 'jam</text></item>
<item><p>45b2</p><section>mdo sde</section><text>pos sku 'khru bar mdzad do/ /de nas rim gro ba de rnams 'di snyam du sems te/ shes ldan dag dge sbyong gau ta ma 'di ni sdom pa lhod pa/ bya ba mang pa mang pos 'tsho ba spong ba nyams par gyur pa yin te/ 'di da ltar 'bras chan dang</text></item>
<item><p>45b3</p><section>mdo sde</section><text>zan dron gyi kha zas mang du za la lus zhun mar dang / til mar gyi byugs nas chu 'jam pos lus khrus byed de 'dis da ni cung zad kyang thob par mi nus so snyam du bsams nas byang chub sems dpa' bor te dong ba las rims kyis bA ra Na</text></item>
<item><p>45b4</p><section>mdo sde</section><text>sIr phyin nas drang srong smra ba ri dgas kyi nags na gnas so/ /de nas byang chub sems dpa' rims kyis las kyi stobs dang mthu dang / brtson 'grus yang dag par bskyed nas rim gyis sde can gyi grong khyer du gshegs so/ /de ni grong khyer sde</text></item>
<item><p>45b5</p><section>mdo sde</section><text>can zhes bya ba nai rany+dza nA'i chu bo'i 'gram na bzhugs pa dang / bram ze lha zhes bya ba byang chub sems dpa'i sngon gyi grogs bshes su gyur pa de sde can gyi grong khyer na gnas pa dang / des byang chub sems dpa' dka' ba spyod</text></item>
<item><p>45b6</p><section>mdo sde</section><text>pa mdzad pa mthong nas/ grong pa'i bu mo dga' mo dang / dga' stobs ma gnyis la smras pa/ khyed gnyis kyis rgyal po zas gtsang ma'i sras mtshan mkhan gyis gal te rab tu byung bar ma gyur na 'khor los sgyur ba'i rgyal</text></item>
<item><p>45b7</p><section>mdo sde</section><text>por 'gyur ro zhes lung bstan pa de thos sam/ de gnyis kyis smras pa/ bdag cag rnams kyis kyang gal te de 'khor los sgyur ba'i rgyal por gyur na bdag cag de'i btsun mor gyur cig ces smon lam btab lags so/ /</text></item>
<item><p>45b8</p><section>mdo sde</section><text>bram ze lhas smras pa/ bdag nyid chen po de ni dka' thub kyis lus gdungs pas spong ba las bzhengs na khyed gnyis kyis de la thog ma kho nar bsod snyoms phul cig dang / de khyed cag gnyis kyi yun ring po'i phan pa dang</text></item>
<item><p>46a1</p><section>mdo sde</section><text>bde ba'i don du 'gyur ro/ /de nas bu mo dga' mo dang / dga' stobs mas thos pa dang / ba stong bzhos so/ /bzhos nas kyang ba lnga brgya la blud do/ /ba lnga brgya bzhos nas nyis brgya lnga bcu la blud do/ /nyis brgya</text></item>
<item><p>46a2</p><section>mdo sde</section><text>lnga bcu bzhos nas kyang brgya la blud do/ /brgya bzhos nas lnga bcu la blud do/ /lnga bcu bzhos nas nyi shu la blud do/ /nyi shu bzhos te me spar nas shel las byas pa'i snod kyi nang du blugs nas 'o thug bskol bar brtsams</text></item>
<item><p>46a3</p><section>mdo sde</section><text>pa na/ bram ze rnams kyis bsams pa/ 'dir nges par bag ma len tam bag ma gtong bar 'gyur ro snyam nas bram ze mang po 'dus par gyur pa dang / 'o thug stong du bsgres pa bskol ba na bum pa bzang po dang / dpal</text></item>
<item><p>46a4</p><section>mdo sde</section><text>be'u dang / g.yung drung 'khyil pa'i mtshan ma dag byung ba snang ba dang / kun tu rgyu nye 'gro zhes bya bas mthong nas bsams pa/ 'o ma'i thug pa 'di sus 'thungs pa des ni bla na med pa'i ye shes 'thob par 'gyur gyis ma</text></item>
<item><p>46a5</p><section>mdo sde</section><text>la bdag gis bslang ngo snyam mo/ /de nas brgya byin 'di snyam du sems te/ byang chub sems dpa' de ni dka' thub kyis sku lus nyams chung zhing sku la sbribs pa dang / skyems pas nyen pa yin la byang chub sems</text></item>
<item><p>46a6</p><section>mdo sde</section><text>dpa' 'o thug gsol na bla na med pa'i ye shes thugs su chud par 'gyur na/ bram ze 'di dag ni rang bzhin gyis brkam pa dag 'dir 'dus par gyur pas gal te byang chub sems dpa' la gnod pa byed par 'gyur ro snyam nas/ ri</text></item>
<item><p>46a7</p><section>mdo sde</section><text>spos kyi ngad ldang nas lha'i sman blangs te de shin du gzugs bzang ba'i bram ze zhig du mngon par sprul nas 'o thug de skol ba'i steng du 'dug ste/ lha'i dbang po brgya byin gyis der sman mthu bskyed pa zhes bya ba blugs so/ /de</text></item>
<item><p>46a8</p><section>mdo sde</section><text>nas dga' mo dang / dga' stobs mas 'o thug sbrang rtsi ltar mngar ba stong du bsgres pa bskol nas lha'i dbang po brgya byin la 'di skad ces smras so/ /khyod nyid rgyal po zas gtsang ma'i sras de yin nam/ brgya byin gyis smras pa</text></item>
<item><p>46b1</p><section>mdo sde</section><text>de ni nga'i mkhan po yin te nga ni de'i slob ma yin no/ /de nas lha'i dbang po brgya byin gis 'o thug sbrang rtsi ltar mngar ba stong du bsgres pa blangs so/ /blangs nas kyang dga' mo dang / dga' stobs ma gnyis la smras pa/ sbyin</text></item>
<item><p>46b2</p><section>mdo sde</section><text>pa 'dis khyed gnyis ci zhig don du gnyer gang gi don du yon bsngo bar bya/ de gnyis kyis smras pa/ gsol pa phul ba'i bsod nams ci mchis pas/ /grags dang ldan pa don rnams kun grub pa/ /mi yi mchog gyur blo</text></item>
<item><p>46b3</p><section>mdo sde</section><text>mchog ldan pa de'i/ /don kun myur du shin du grub gyur cig /de nas byang chub sems dpa' chu klung nai rany+dza nAr zhugs nas sku khrus mdzad de/ rgal bar bzhed pa dang / sku nyam chung ba nyid kyis rgal bar ma spyod</text></item>
<item><p>46b4</p><section>mdo sde</section><text>pa na lha rnams kyis ardzu na'i yal ga btud pa dang de la 'jus nas byang chub sems dpa' rgal bar mdzad de chos gos banabs nas chu klung nai rany+dza nA'i 'gram na bzhugs so/ /de nas lha'i dbang po brgya</text></item>
<item><p>46b5</p><section>mdo sde</section><text>byin gyis byang chub sems dpa' bde bar bzhugs par rig nas 'o thug sbrang rtsi ltar mngar ba stong du bsgres pa yol gor blugs te/ byang chub sems dpa' la bstabs so/ /byang chub sems dpas kyang gsol nas yon</text></item>
<item><p>46b6</p><section>mdo sde</section><text>bsngo bar mdzad do/ /de nas byang chub sems dpa' chu klung nai rany+dza nA'i 'gram na phan tshun du bzhugs pa'i sa btsal ba dang / ci tsam na ri brag chen po me tog dang / 'bras bu sna tshogs dang ldan pa zhig gzigs nas de de la</text></item>
<item><p>46b7</p><section>mdo sde</section><text>'dzegs te phyogs su dben zhing gsal ba'i sa phyogs su skyil mo dkrung bcas te bzhugs so/ /bzhugs ma thag tu ri de nyid du rnyil to/ /de nas byang chub sems dpa' 'di snyam du dgongs te 'dir rgyu ci zhig yod na ri rnyil bar</text></item>
<item><p>46b8</p><section>mdo sde</section><text>gyur/ ci nga 'ong ba la lha rnams mngon par mi dga' 'am 'on te bgegs 'ga' zhig 'byung bar 'gyur snyam mo/ /lha rnams kyis byang chub sems dpa'i thugs shes nas gsol pa/ byang chub sems dpa' sa thams cad</text></item>
<item><p>47a1</p><section>mdo sde</section><text>kyis gzung bar rngo mi thog pa ni gnyis te/ dge ba'i rtsa ba gang lags pa dang / dge ba'i rtsa ba sbyangs pa gang lags pa ste/ khyod ni dge ba'i rtsa ba sbyangs pa lags so/ /'di ni byang chub sems dpa' rnams kyi</text></item>
<item><p>47a2</p><section>mdo sde</section><text>gnas ma lags te/ 'on kyang mdun du bzhud cig dang de na rdo rje'i gdan mchis te/ der ni 'das pa dang / ma byon pa dang / da ltar byung ba'i byang chub sems dpa' thams cad bzhugs nas bla na med pa'i ye shes thob par gyur cing</text></item>
<item><p>47a3</p><section>mdo sde</section><text>thob par 'gyur ro/ /de nas byang chub sems dpa' lhas lam bstan pa bzhin gshegs pa na de'i zhabs bzhag sar pad ma dag byung bar gyur to/ /rgya mtsho chen po bzhi las kyang chu bab nas pad ma'i rdzing dag byung bar gyur to/ /gom pa</text></item>
<item><p>47a4</p><section>mdo sde</section><text>bor nas mnan pa na sa chen po 'di khar ba'i snod bzhin du sgra 'byin par brtsams so/ /bya tsa sha dang / ri dgas dag gis kyang byang chub sems dpa' la skor ba byed do/ /rlung gtong ba'i lha'i bu rnams kyis kyang dal bu dal bus rlung</text></item>
<item><p>47a5</p><section>mdo sde</section><text>gtong bar byed do/ /char pa 'bebs pa'i lha'i bu rnams kyis kyang char pa cung zad 'bebs par byed do/ /de nas byang chub sems dpa' 'di snyam du dgongs te/ nga la 'di 'dra ba'i mtshan ma bzang po byung bar gyur pas deng nyid bdag</text></item>
<item><p>47a6</p><section>mdo sde</section><text>gis bla na med pa'i ye shes thob par 'gyur ro snyam mo/ /chu klung nai rany+dza nA'i 'gram na klu'i rgyal po dus can zhes bya ba long ba zhig gnas te/ der de'i las kyi rnam par smyin pa las skyes pa'i gnas zhig byung bar gyur te/</text></item>
<item><p>47a7</p><section>mdo sde</section><text>sangs rgyas byung ba na mig thob par gyur la/ yongs su mya ngan las 'das pa na slar long bar 'gyur ro/ /de sa'i sgra grag pas gnas nas byung ba dang rgyang ring po kho na nas byang chub sems dpa' sku skyes bu chen po'i mtshan sum bcu rtsa</text></item>
<item><p>47a8</p><section>mdo sde</section><text>gnyis kyis kun nas brgyan la/ dpe byad bzang po brgyad bcus spras pa/ 'od 'dom gang gis brgyan pa/ nyi ma stong bas lhag pa'i 'od zer dang / rin po che'i ri bo 'gro ba ltar kun nas mdzes pa mthong ngo / /</text></item>
<item><p>47b1</p><section>mdo sde</section><text>mthong ma thag tu byang chub sems dpa' la tshigs su bcad pa'i dbyangs kyis bstod par brtsams pa/ dga' ba'i dbyangs kyis kun gang ba'i/ /sa yi sgra ni thos nas kyang / /klu yi gnas nas byung nas su/ /phyogs kun</text></item>
<item><p>47b2</p><section>mdo sde</section><text>du yang lta bar byed/ /brang gis 'gro ba'i gtso bo ste/ /klu yi rgyal po mthu chen gyis/ /nai rany+dza nA'i ngogs su ni/ /'jig rten 'dren pa gshegs pa mthong / /sangs rgyas 'byung ba'i mthu yis ni/ /klu yis mig ni thob gyur te/ /</text></item>
<item><p>47b3</p><section>mdo sde</section><text>sems ni dga' zhing yid mgu nas/ /des ni 'di skad ces gsol to/ /bdag gis sngon ni mthong ba yin/ /sangs rgyas mthu chen de rnams dang / /thub pa khyod ni mthong gyur na/ /de dang tha dad dbyer ma mchis/ /thub pa</text></item>
<item><p>47b4</p><section>mdo sde</section><text>ji ltar thog mar ni/ /g.yas pa'i zhabs ni 'degs pa lags/ /khyod ni sangs rgyas deng gyur nas/ /'jig rten gyi ni yon gnas 'gyur/ /ji ltar chos gos mnabs pa dang / /nai rany+dza nA'i chu bsil la/ /ji lta bur ni 'jug</text></item>
<item><p>47b5</p><section>mdo sde</section><text>pa las/ /de ring khyod ni sangs rgyas 'gyur/ /ji ltar rab brtan 'gros su gshegs pa dang / /ba lang khyu mchog 'gying ba ltar gshegs pas/ /skyes bu khyu mchog chos 'dzin rnams kyi mchog /deng 'dir khyod ni sangs rgyas</text></item>
<item><p>47b6</p><section>mdo sde</section><text>mchog 'gyur ro/ /ji ltar mkha' la tsa sha brgya phrag gis/ /khyod sku rgya chen rgya chen mdzad de la/ /lding zhing skor bar bgyid par gyur pa las/ /mi mchog deng ni sangs rgyas mchog 'gyur ro/ /ji ltar dri zhim rlung ni ldang ba dang /</text></item>
<item><p>47b7</p><section>mdo sde</section><text>ri dgas bya yi tshogs kyang mi skrag la/ /ljon shing rlung gis g.yos par ma gyur pas/ /mi mchog deng ni sangs rgyas mchog 'gyur ro/ /ji ltar btsun pa khyod kyi zhal gyi 'od/ /dri med gser 'od 'bar ba 'dra ba de/ /rnam par</text></item>
<item><p>47b8</p><section>mdo sde</section><text>mdzes shing kha dog ldan pas na/ /mi mchog deng ni sangs rgyas mchog 'gyur ro/ /de nas byang chub sems dpa' klu'i rgyal po dus can gyis yang dag par bstod nas rdo rje'i gdan logs su gshegs so/ /de nas byang chub sems dpa'</text></item>
<item><p>48a1</p><section>mdo sde</section><text>'di snyam du dgongs te rtswa'i gding ba la 'dug par bya'o snyam pa dang / de la rtswa'i dgongs pa byung bar lha'i dbang po brgya byin gyi sems kyis byang chub sems dpa'i dgongs pa shes nas ri spos kyi ngad ldang las shing bal gyi</text></item>
<item><p>48a2</p><section>mdo sde</section><text>'dab ma ltar reg na bde ba'i rtswa khur cig blangs nas rtswa 'tshong bkra shis kyi cha byad du bdag nyid mngon par sprul te byang chub sems dpa'i spyan snga na sdod do/ /byang chub sems dpas gsungs pa/ bzhin bzangs rtswa'o ni dag nga la phul</text></item>
<item><p>48a3</p><section>mdo sde</section><text>cig /lha rnams kyi dbang po brgya byin gyis byang chub sems dpa'i zhabs gnyis la gtugs nas gus pa dang bcas pas phul lo/ /byang chub sems dpa' rtswa 'tshong bkra shis las rtswa bzhes te lha dang mi rnams kyi yid sdud</text></item>
<item><p>48a4</p><section>mdo sde</section><text>par byed pa'i spyod lam gyi 'gro ba rnams dad par mdzad cing lha rnams kyis bstan pa'i lam nas byang chub kyi snying po gang na ba der gshegs te stong gsum gyi stong chen po'i 'jig rten gyi khams kyi 'khor lo'i lte ba lta bu'i rdo rje</text></item>
<item><p>48a5</p><section>mdo sde</section><text>'i gdan la brtan zhing nges pas nyid kyis rtswa rnams ma 'khrugs pa dang / stug srab med par bkram nas thugs bskyed cing tshig tu yang gsung ba/ ji srid sdug bsngal kun gyi mtha'i/ /zag zad yang dag ma thob pa/ /de srid srog</text></item>
<item><p>48a6</p><section>mdo sde</section><text>ni mthar gyur kyang / /skyil dkrung 'di ni gzhig mi bya/ /zhes gsungs nas byang chub sems dpa' rdo rje'i gdan la 'dzegs te brang gis 'gro'i rgyal po gnyid log pa'i lus bskyil ba lta bu'i skyil mo dkrung bcas nas sku drangs por</text></item>
<item><p>48a7</p><section>mdo sde</section><text>bsrang dran pa mngon du bzhag nas bzhugs so/ /bzhugs pa'i mod kho na la bdud sdig can gyi gnas g.yos par gyur to/ /de nas bdud sdig can 'di snyam du sems te ci'i phyir nga'i gnas g.yos snyam pa dang / ci tsam na byang chub</text></item>
<item><p>48a8</p><section>mdo sde</section><text>sems dpa' rdo rje'i gdan la bzhugs pa mthong ngo / /de nas bdud sdig can 'di snyam du sems te/ shAkya zas gtsang gi bu rdo rje'i gdan la 'dug gis ji tsam bdag gi yul las ma 'das kyi bar du de la bgegs bya'o snyam du</text></item>
<item><p>48b1</p><section>mdo sde</section><text>bsams nas phrin yig skyel ba skra gyen du 'greng la sha na'i smad g.yogs bgos pa zhig gi kha dog tu mngon par sprul nas byang chub sems dpa' gang na ba der song ste phyin nas rtags par smras pa/ grong khyer ser skya'i gzhi</text></item>
<item><p>48b2</p><section>mdo sde</section><text>ni lha sbyin gyis mnan/ pho brang ni bcom/ shAkya rnams ni kha btag na/ khyod ci'i phyir gnas btab ste 'dug /de nas byang chub sems dpa' la sdig pa mi dge ba'i rnam par rtog pa gsum skyes pa 'di lta ste/ 'dod pa'i rnam</text></item>
<item><p>48b3</p><section>mdo sde</section><text>par rtog pa dang / gnod sems kyi rnam par rtog pa dang / rnam par 'tshe ba'i rnam par rtog pa'o/ /de la 'dod pa'i rnam par rtog pa ni grags 'dzin ma dang / ri dgas skyes dang / sa 'tsho ma la'o/ /gnod sems kyi rnam par</text></item>
<item><p>48b4</p><section>mdo sde</section><text>rtog pa ni lha sbyin la'o/ /rnam par 'tshe ba'i rnam par rtog pa ni de'i rjes su 'tsho ba'i shAkya rnams la'o/ /de nas byang chub sems dpa' 'di snyam du dgongs te/ ci'i phyir bdag la sdig pa mi dge ba'i rnam par rtog pa gsum</text></item>
<item><p>48b5</p><section>mdo sde</section><text>skyes snyam na/ ji tsam na bdud sdig can 'di lta ste/ dkrug pa'i las kyi phyir nye bar 'ongs pa gzigs so/ /de nas byang chub sems dpa' dge ba'i rnam par rtog pa gsum skyes te/ 'di lta ste nges par 'byung ba'i rnam par rtog</text></item>
<item><p>48b6</p><section>mdo sde</section><text>pa dang / gnod sems med pa'i rnam par rtog pa dang / rnam par mi 'tshe ba'i rnam par rtog pa'o/ /yang bdud kyis smras pa/ khyod ci'i phyir byang chub kyi snying po la 'dug /byang chub sems dpas bka' stsal pa/ bla na med pa'i</text></item>
<item><p>48b7</p><section>mdo sde</section><text>ye shes thob par bya ba'i phyir ro/ /bdud kyis smras pa/ khyod kyis bla na med pa'i ye shes ga la thob/ byang chub sems dpas bka' stsal pa/ sdig can khyod kyis re shig mchod sbyin gcig byas pas kyang 'dod pa'i</text></item>
<item><p>48b8</p><section>mdo sde</section><text>khams kyi dbang phyug phun sum tshogs par gyur na ngas bskal pa grangs med pa gsum du mchod sbyin bye ba khrag khrig brgya stong du ma byas shing sems can rnams kyi phyir mgo dang / lag pa dang / rkang pa dang / mig dang /</text></item>
<item><p>49a1</p><section>mdo sde</section><text>sha dang / khrag dang / bu dang / chung ma dang / dbyig dang / gser la sogs pa yongs su btang nas bla na med pa'i ye shes thob par 'gyur ba lta smros kyang ci dgos te ngas bla na med pa'i ye shes thob par mi 'gyur ba</text></item>
<item><p>49a2</p><section>mdo sde</section><text>de srid re skan/ de skad ces bka' stsal pa dang bdud kyis smras pa/ re shig ji ltar bdag gi mchod sbyin gcig gis 'dod pa'i khams kyi dbang phyug thob par 'gyur ba'i dbang ni khyod yin na/ ji ltar bla na med pa'i ye shes thob</text></item>
<item><p>49a3</p><section>mdo sde</section><text>par bya ba'i phyir bskal pa grangs med pa gsum du mchod sbyin bye ba khrag khrig brgya stong phrag du ma byas shing sems can rnams kyi phyir mgo dang / lag pa dang / rkang pa dang / mig dang / sha dang / khrag dang / bu dang / chung ma dang /</text></item>
<item><p>49a4</p><section>mdo sde</section><text>dbyig dang / gser la sogs pa yongs su btang bar khyod la dpang su yod/ de nas byang chub sems dpa' bcom ldan 'das kyi phyag 'khor lo dang / bkra shis dang / g.yung drung 'khyil pa dang / dra bas 'brel pa dang /</text></item>
<item><p>49a5</p><section>mdo sde</section><text>bsod nams brgya phrag du mas bskyed pa/ skrag pa rnams la dbugs 'byin par mdzad pas sa la reg par mdzad nas ngas bskal pa grangs med pa gsum du mchod sbyin bye ba khrag khrig brgya stong phrag du ma byas shing</text></item>
<item><p>49a6</p><section>mdo sde</section><text>sems can rnams kyi phyir mgo dang / lag pa dang / rkang pa dang / mig dang / sha dang / khrag dang / bu dang / chung ma dang / dbyig dang / gser la sogs pa yongs su btang ba'i nga'i dpang ni sa 'di yin no/ /de nas sa'i lhas sa</text></item>
<item><p>49a7</p><section>mdo sde</section><text>brtol nas thal mo sbyar te skad phyung ba/ sdig can bcom ldan 'das kyis ji skad bka' stsal pa de bzhin yin no zhes de skad ces smras pa dang / bdud sdig can cang mi smra bar gyur te zhum zhum por gyur/ bag 'khums</text></item>
<item><p>49a8</p><section>mdo sde</section><text>par gyur/ spyi bo smad nas spobs pa med la sems khongs su chud cing 'dug par gyur to/ /de nas bdud sdig can 'di snyam du sems te/ bdag gis zas gtsang gi bu la de ltar byas kyang glags ma rnyed kyis/ ma la</text></item>
<item><p>49b1</p><section>mdo sde</section><text>bdag gis yang bgegs shig bya'o snyam nas dpung mchog dang ldan pa bye ba phrag sum bcu rtsa drug po glang po che dang / rta dang / rnga mo dang / ra dang / ri dgas dang / ma he dang / phag dang / khyi dang / 'ug pa dang / ne'u le dang / spre'u</text></item>
<item><p>49b2</p><section>mdo sde</section><text>dang / wa la sogs pa 'dra ba/ ral gri dang / mda' bo che dang / mtshon rtse gcig pa dang / 'khor lo dang / mdung thung dang / gzhu dang / zhags pa dang / dgra sta dang / lcags kyi dbyug pa la sogs te mtshon cha rnams</text></item>
<item><p>49b3</p><section>mdo sde</section><text>'phyar ba 'jigs su rung ba rnams dang lhan cig byang chub sems dpa' kun nas yongs su bskor nas gnas shing bdud sdig can rang nyid gzhu rna drung du bkang nas 'dug go/ /de nas byang chub sems dpa' gzugs rnam pa du</text></item>
<item><p>49b4</p><section>mdo sde</section><text>ma can/ mtshon cha rnam pa sna tshogs mang po dang chas pa de rnams gzigs nas dgongs pa re shig skyes pa phal pa zhig dang lhan cig 'thab par rtsom na yang / de'i gnyen po'i phyogs la sbyor bar byed na 'dod pa'i khams kyi</text></item>
<item><p>49b5</p><section>mdo sde</section><text>dbang phyug 'di la lta smos kyang ci dgos kyis/ ma la bdag gis gnyen po'i phyogs la sbyar bar bya'o snyam du dgongs nas de zhi bar 'gyur ba'i thabs la dgongs par brtsams so/ /bdud kyang 'byung po bye ba phrag sum bcu</text></item>
<item><p>49b6</p><section>mdo sde</section><text>rtsa drug dang lhan cig tu byang chub sems dpa'i steng nas 'khor lo dang / mdung thung dang / mda' bo che dang / mtshon rtse gcig pa dang / mda' la sogs te mtshon cha rnams dbab par brtsams so/ /de nas byang chub sems</text></item>
<item><p>49b7</p><section>mdo sde</section><text>dpa' shel las byas pa'i gzhal yas khang mngon par sprul pa dang / mtshon cha thams cad gzhal yas khang de'i steng du 'bab pa dang / gzhal yas khang gi sgras bdud kyi sde thams cad skrag nas kun du 'byer bar gyur</text></item>
<item><p>49b8</p><section>mdo sde</section><text>to/ /de nas byang chub sems dpa' nam gyi thun dang po la rtag tu bya ba dang / 'grus skyong dang ldan zhing byang chub kyi phyogs dang 'thun pa'i chos rnams la bsgom pa'i rnal 'byor kyi rjes su brtson pas bzhugs so/ /de nam gyi</text></item>
<item><p>50a1</p><section>mdo sde</section><text>thun dang po la rdzu 'phrul gyi yul shes pa mngon du bya ba'i mngon par shes pa la dgongs pa mngon du bzhag pa na de rdzu 'phrul gyi yul rnam pa du ma nyams su myong bar mdzad de gcig tu gyur cing mang por</text></item>
<item><p>50a2</p><section>mdo sde</section><text>gyur la/ mang por gyur cing gcig tu 'gyur ba dang / snang bar gyur cing mi snang bar gyur pa ye shes gzigs pas nyams su myong bar mdzad do/ /skus rtsig pa dang / ri dang / ra ba la yang thad kar gshegs par mdzad de/</text></item>
<item><p>50a3</p><section>mdo sde</section><text>dper na nam mkha' la bya ba bzhin no/ /sa la yang steng du 'byung ba dang / byi'u zul mdzad de/ dper na chu la bya ba bzhin no/ /chu'i rgyun la yang mi nyams par gshegs te/ dper na sa la bya ba bzhin no/ /nam</text></item>
<item><p>50a4</p><section>mdo sde</section><text>mkha' la skyil mo dkrung gis gshegs par mdzad de/ dper na mdab chags bya bzhin no/ /nyi ma dang zla ba 'di gnyis 'di ltar rdzu 'phrul che ba 'di ltar gzi brjid che ba la yang phyag gis nom zhing nyug par mdzad de</text></item>
<item><p>50a5</p><section>mdo sde</section><text>tshangs pa'i 'jig rten gyi bar du skus dbang sgyur bar mdzad do/ /de nas bdud sdig can 'di snyam du sems te/ bsam gtan gyi tsher ma ni sgra yin pas/ ma la bdag gis rgyang ring po kho nar 'dug la sgra dbyung bar bya'o</text></item>
<item><p>50a6</p><section>mdo sde</section><text>snyam nas des 'byung po bye ba phrag sum bcu rtsa drug dang 'jigs pa chen po 'jigs su rung ba'i sgra phyung ngo / /byang chub sems dpas kyang de bsgrib pa'i phyir dpag tshad bcu gnyis kyi bar du shing ka dam pa'i tshal sprul pas</text></item>
<item><p>50a7</p><section>mdo sde</section><text>des na sgra de rdugs pas mi grag go/ /de nas byang chub sems dpa' 'di snyam du dgongs te/ ma la bdag gis lha'i rna ba shes pa mngon sum du bya ba'i mngon par shes pa la sems mngon du bzhag nas des na lha dang mi rnams</text></item>
<item><p>50a8</p><section>mdo sde</section><text>kyi sgra gang dang gang dag thos par 'dod pa de dag mnyan par bya'o snyam du dgongs nas lha'i rna ba shes pa mngon sum du bya ba'i mngon par shes pa la dgongs pa bzhag pa na de'i lha'i snyan rnam par dag pa mi las 'das pas sgra</text></item>
<item><p>50b1</p><section>mdo sde</section><text>gnyis po mi rnams kyi dang / mi ma yin pa rnams kyi dang / gang dag ring ba dang / gang dag nye ba yang gsan to/ /de nas byang chub sems dpa' 'di snyam du dgongs te/ bdud kyi 'khor 'byung po bye ba phrag sum bcu rtsa drug</text></item>
<item><p>50b2</p><section>mdo sde</section><text>las bdag la su dag ni gnod par sems su dag ni ma yin zhes de dag ji ltar shes par bya snyam pa dang / de nas byang chub sems dpa' de 'di snyam du dgongs te/ sems kyi rnam grangs shes pa mngon sum du bya ba'i mngon</text></item>
<item><p>50b3</p><section>mdo sde</section><text>par shes pa yin no snyam nas de nam gyi gung thun la sems kyi rnam grangs shes pa mngon sum du bya ba'i mngon par shes pa la dgongs pa mngon du bzhag pa na de'i thugs kyis sems can gzhan dang gang zag gzhan dag gi rnam</text></item>
<item><p>50b4</p><section>mdo sde</section><text>par rtog pa dang rnam par dpyod pa'i yid ji lta ba bzhin du rab tu mkhyen te/ 'dod chags dang bcas pa'i sems la 'dod chags dang bcas pa'i sems so zhes ji lta ba bzhin du rab tu mkhyen to/ /'dod chags dang bral ba'i</text></item>
<item><p>50b5</p><section>mdo sde</section><text>sems la 'dod chags dang bral ba'i sems so zhes ji lta ba bzhin du rab tu mkhyen to/ /zhe sdang dang bcas pa dang / zhe sdang dang bral ba dang / gti mug dang bcas pa dang / gti mug dang bral ba dang / bsdus pa dang / rnam par</text></item>
<item><p>50b6</p><section>mdo sde</section><text>g.yengs pa dang / zhum pa dang / rab tu 'dzin pa dang / rgod pa dang / mi rgod pa dang / nye bar ma zhi ba dang nye bar zhi ba dang mnyam par ma bzhag pa dang / mnyam par bzhag pa dang / ma bsgoms pa dang / bsgoms pa dang /</text></item>
<item><p>50b7</p><section>mdo sde</section><text>sems rnam par ma grol ba dang / rnam par grol ba zhes ji lta ba bzhin du rab tu mkhyen to/ /shin du rnam par grol ba'i sems la shin du rnam par grol ba'i sems shes yang dag pa ji lta ba bzhin du rab tu mkhyen</text></item>
<item><p>50b8</p><section>mdo sde</section><text>to/ /de nas byang chub sems dpa' 'di snyam du dgongs te/ bdud kyi mngag gzhug pa 'di rnams las su dag tshe rabs gzhan na mar 'brel pa 'am/ phar 'brel pa 'am/ su dag gshed ma 'am/ phyir rgol ba 'am/</text></item>
<item><p>51a1</p><section>mdo sde</section><text>dgrar gyur pa de dag ji ltar shes par bya snyam mo/ /de nas byang chub sems dpa' 'di snyam du dgongs te sngon gyi gnas rjes su dran pa shes pa mngon sum du byas pa'i mngon par shes pas yin no snyam nas de</text></item>
<item><p>51a2</p><section>mdo sde</section><text>nam gyi gung thun la sngon gyi gnas rjes su dran pa'i shes pa mngon sum du bya ba'i mngon par shes pa la dgongs pa mngon du bzhag pa na des sngon gyi gnas rnam pa du ma rjes su dgongs te/ 'di lta ste/ skye ba gcig dang / gnyis</text></item>
<item><p>51a3</p><section>mdo sde</section><text>dang / gsum dang / bzhi dang / lnga dang / drug dang / bdun dang / brgyad dang / dgu dang / bcu dang / nyi shu dang / sum bcu dang / bzhi bcu dang / lnga bcu dang / skye ba brgya dang / skye ba stong dang / skye ba brgya stong dang / skye ba brgya phrag du</text></item>
<item><p>51a4</p><section>mdo sde</section><text>ma dang / skye ba stong phrag du ma dang / skye ba brgya stong phrag du ma dang / 'jig pa'i bskal pa dang / 'chags pa'i bskal pa dang / 'jig pa dang 'chags pa'i bskal pa dang / 'jig pa'i bskal pa du ma dang / 'chags</text></item>
<item><p>51a5</p><section>mdo sde</section><text>pa'i bskal pa du ma dang / 'jig pa dang / 'chags pa'i bskal pa du ma rjes su dgongs te/ bdag sngon sems can 'di dag gi nang na gnas pa na ming ni 'di zhes bya/ rigs ni 'di zhes bya/ rus ni 'di zhes bya/</text></item>
<item><p>51a6</p><section>mdo sde</section><text>zas ni 'di lta bu zhig za za/ bde ba dang sdug bsngal ni 'di lta bu zhig nyams su myong / tshe ni 'di srid cig lon/ yun ni 'di srid cig 'dug 'dug /tshe 'di srid gcig lon te gnas/ de nas bdag shi 'phos</text></item>
<item><p>51a7</p><section>mdo sde</section><text>te che ge mo zhig du skyes so/ /de nas kyang shi 'phos nas che ge mo zhig tu skyes so/ /de nas kyang shi 'phos nas 'dir skyes so zhes rnam pa dang bcas pa/ yul phyogs dang bcas par sngon gyi gnas rnam pa</text></item>
<item><p>51a8</p><section>mdo sde</section><text>du ma rjes su dgongs so/ /de nas byang chub sems dpa' 'di snyam du dgongs te bdud kyi mngag gzhug 'di rnams las su dag ni ngan song du 'gro/ su dag ni ngan song du mi 'gro ba de dag ji ltar shes par bya</text></item>
<item><p>51b1</p><section>mdo sde</section><text>snyam mo/ /de nas byang chub sems dpa' 'di snyam du dgongs te 'chi 'pho dang skye ba shes pa mngon sum du bya ba'i mngon par shes pas yin no snyam ste/ de nam gyi thun tha ma la 'chi 'pho dang / skye ba shes pa mngon sum du bya</text></item>
<item><p>51b2</p><section>mdo sde</section><text>ba'i mngon par shes pa la dgongs pa mngon du bzhag pa na des lha'i spyan rnam par dag pa mi rnams kyi las 'das pas gzigs na sems can rnams kyi 'chi 'pho dang / skye ba dang / kha dog bzang po dang / kha dog ngan pa dang /</text></item>
<item><p>51b3</p><section>mdo sde</section><text>dman pa dang / gya nom pa dang / bde 'gro dang / ngan 'gror 'gro ba'i sems can rnams la ji lta ba bzhin gyi rjes su 'gro ba/ ji lta ba bzhin du rab tu mkhyen te/ shes ldan dag sems can 'di zhes bya ba 'di dag ni lus kyi</text></item>
<item><p>51b4</p><section>mdo sde</section><text>nyes par spyod pa dang ldan/ ngag gi dang / yid kyi nyes par spyod pa dang ldan te/ 'phags pa rnams la skur pa 'debs pa log par lta ba ste/ log par lta ba'i chos dang las yang dag par blangs pa'i rgyus rgyu de</text></item>
<item><p>51b5</p><section>mdo sde</section><text>rnams dang rkyen des lus zhig nas shi ba'i 'og tu ngan song ngan 'gro log par lhung ba sems can dmyal ba rnams su skye bar 'gyur ro/ /shes ldan dag sems can 'di dag ni lus kyi legs par spyod pa dang ldan pa/ ngag gi dang /</text></item>
<item><p>51b6</p><section>mdo sde</section><text>yid kyi legs par spyod pa dang ldan te/ 'phags pa rnams la skur pa mi 'debs shing yang dag par lta ba ste/ yang dag par lta ba'i chos dang las yang dag par blangs pa'i rgyus rgyu de dang rkyen des lus zhig nas shi ba'i 'og tu bde</text></item>
<item><p>51b7</p><section>mdo sde</section><text>'gro mtho ris kyi 'jig rten du lha dang mi rnams su skye bar 'gyur ro zhes rab tu mkhyen to/ /de nas byang chub sems dpa' byang chub kyi shing drung na bzhugs te rtag tu bya ba dang 'grus skyong dang ldan zhing byang chub kyi phyogs dang 'thun</text></item>
<item><p>51b8</p><section>mdo sde</section><text>pa'i chos rnams la sgom pa'i rnal 'byor gyi rjes su 'thun pas bzhugs te/ de nam gyi thun tha ma la zag pa zad pa'i shes pa mngon sum du bya ba'i shes pa la dgongs pa mngon du bzhag pa na/ des 'di ni sdug bsngal</text></item>
<item><p>52a1</p><section>mdo sde</section><text>'phags pa'i bden pa'o zhes ji lta ba bzhin du rab tu mkhyen to/ /'di ni sdug bsngal kun 'byung ba'o/ /'di ni sdug bsngal 'gog pa'o/ /'di ni sdug bsngal 'gog par 'gro ba 'phags pa'i bden pa</text></item>
<item><p>52a2</p><section>mdo sde</section><text>'o zhes ji lta ba bzhin du rab tu mkhyen to/ /de de ltar shes shing de ltar mthong na 'dod pa'i zag pa las sems rnam par grol bar 'gyur zhing / srid pa'i zag pa dang / ma rig pa'i zag pa las sems rnam par grol bar</text></item>
<item><p>52a3</p><section>mdo sde</section><text>'gyur ro/ /rnam par grol na bdag gi skye ba ni zad do/ /tshangs par spyod pa la bsten to/ /bya ba byas so/ /'di las srid pa gzhan mi shes so zhes de nyid du yang bla na med pa yang dag par rdzogs pa'i byang chub mngon par</text></item>
<item><p>52a4</p><section>mdo sde</section><text>rdzogs par sangs rgyas so zhes thugs su chud par gyur cing de ltar bcom ldan 'das nam gyi thun tha ma la bdud 'byung po bye ba phrag sum bcu rtsa drug dang bcas pa las byams pa'i mtshon gyis mngon par rgyal te bla na med</text></item>
<item><p>52a5</p><section>mdo sde</section><text>pa'i ye shes brnyes so/ /de nas bdud sdig can gyi lag pa nas gzhu shor ba dang / rgyal mtshan rtse mo mthur du lta ba dang / gnas g.yos par gyur to/ /de nas bdud sdig can 'byung po'i 'khor bye ba phrag sum bcu</text></item>
<item><p>52a6</p><section>mdo sde</section><text>rtsa drug dang bcas par sdug bsngal zhing yid mi bde la yid la gcags te de nyid du mi snang bar gyur nas rang gi gnas su song ste/ sdug bsngal zhing yid mi bde la pham par gyur pas sems pa la zhugs te mdas sa la 'dri zhing</text></item>
<item><p>52a7</p><section>mdo sde</section><text>gnas par gyur to/ /de nas bdud kyi bu mo sred ma dang / dga' byed ma dang dga' spyod ma zhes bya ba bdud gang na ba der song ste phyin nas bdud sdig can la 'di skad ces smras so/ /yab khyod ci phyir thugs mi dgyes/ /ci yi phyir</text></item>
<item><p>52a8</p><section>mdo sde</section><text>na 'di ltar bzhugs/ /gang gis khyod la gnod byed pa'i/ /skyes bu gang la rjes su sems/ /gsungs shig de ni 'dod chags kyi/ /zhabs pas nags nas glang po bzhin/ /bcings nas bdag cag 'tshal te mchi/ /</text></item>
<item><p>52b1</p><section>mdo sde</section><text>de ni khyod kyi dbang du gyur/ /bdud kyis smras pa/ skyes bu 'dod chags rab bral te/ /chags pas legs par dgug mi nus/ /bdud kyi yul 'das de yi phyir/ /nga ni shin du mya ngan byed/ /de nas sred ma dang / dga' byed ma dang / dga'</text></item>
<item><p>52b2</p><section>mdo sde</section><text>spyod ma ste/ bdud kyi bu mo gsum po sprin las byung ba'i glog bzhin du gzi brjid rab tu 'bar zhing rang gi gnas nas bcom ldan 'das gang na ba de logs su song ste phyin pa dang / bcom ldan 'das kyi zhabs la mgo bos phyag byas nas</text></item>
<item><p>52b3</p><section>mdo sde</section><text>phyogs gcig tu 'dug go/ /phyogs gcig tu 'dug nas kyang bcom ldan 'das la bdud sdig can gyi bu mo gsum gyis 'di skad ces gsol to/ /kye dge sbyong khyod kyi zhabs la bsnyen bkur bgyid cing bde bar gshegs pa khyod kyi rim</text></item>
<item><p>52b4</p><section>mdo sde</section><text>gro bgyid do/ /bcom ldan 'das ci nas kyang sred pa yang dag par zad cing rnam par grol la thugs yang dag par shin du rnam par grol ba bla na med pa brnyes pas de la dgongs par ma mdzad do/ /lan gnyis lan gsum du yang bcom ldan</text></item>
<item><p>52b5</p><section>mdo sde</section><text>'das la bdud kyi bu mo gsum gyis 'di skad ces gsol to/ /kye dge sbyong khyod kyi zhabs la bsnyen bkur bgyid cing bde bar gshegs pa khyod kyi rim gro bgyid do/ /bcom ldan 'das kyis lan gnyis lan gsum du yang ci nas</text></item>
<item><p>52b6</p><section>mdo sde</section><text>kyang sred pa yang dag par zad cing rnam par grol la thugs yang dag par shin du rnam par grol ba bla na med pas de la dgongs par ma mdzad do/ /de nas bdud kyi bu mo gsum phyogs gcig tu song ste phan tshun smra zhing kun du bgros</text></item>
<item><p>52b7</p><section>mdo sde</section><text>pa/ shes ldan spun gnyis zla dag skyes pa rnams kyi bud med la sred pa ni tha dad pa yin pas/ ma la bdag cag gis gzhon nu ma mdog mdangs brgya phrag dang / gos dang / kha dog brgya phrag dang bcas par mngon par sprul zhing bu</text></item>
<item><p>52b8</p><section>mdo sde</section><text>btsas ma myong ba dang / lan cig btsas pa dang / lan gnyis dang / gsum dang / lan bzhi btsas par mngon par sprul zhing bud med bar ma'i tshul brgya phrag du bdag nyid mngon par sprul la dge sbyong gau ta ma gang na ba der nye bar</text></item>
<item><p>53a1</p><section>mdo sde</section><text>'gro bar bya'o/ /phyin nas kyang dge sbyong gau ta ma la 'di skad ces dge sbyong khyod kyi zhabs la bsnyen bkur byed cing bde bar gshegs pa khyod la rim gro ba bgyid do/ /zhes smra bar bya'o/ /de nas bdud kyi bu mo gsum po</text></item>
<item><p>53a2</p><section>mdo sde</section><text>gzhon nu'i mdog brgya stong du mar bdag nyid mngon par sprul cing gos kha dog brgya phrag dang bcas pa nas ji srid du bud med bar ma'i tshul brgya phrag du bdag nyid mngon par sprul nas bcom ldan 'das ga la ba der song ste phyin pa dang /</text></item>
<item><p>53a3</p><section>mdo sde</section><text>bcom ldan 'das kyi zhabs la mgo bos phyag byas nas phyogs gcig tu 'dug go/ /phyogs gcig tu 'dug nas bcom ldan 'das la 'di skad ces gsol to/ /kye dge sbyong khyod kyi zhabs la bsnyen bkur bgyid cing bde</text></item>
<item><p>53a4</p><section>mdo sde</section><text>bar gshegs pa khyod kyi rim gro ba bgyid do/ /bcom ldan 'das ci nas kyang sred pa yang dag par zad cing rnam par grol la thugs yang dag par shin du rnam par grol ba bla na med pa brnyes pas de la dgongs par ma mdzad do/ /lan</text></item>
<item><p>53a5</p><section>mdo sde</section><text>gnyis lan gsum du bcom ldan 'das la bdud kyi bu mo gsum gyis de skad gsol kyang / lan gnyis lan gsum du bcom ldan 'das kyis de la dgongs par ma mdzad do/ /de nas bdud kyi bu mo gsum phyogs gcig tu</text></item>
<item><p>53a6</p><section>mdo sde</section><text>song nas phan tshun 'di skad ces smra ste/ spun zla dag 'dod chags dang ma bral ba'i skyes bu dag 'di lta bu'i thabs mang pos nye bar bsten cing gnas na de'i sems g.yengs par 'gyur ba 'am/ snying 'gas par 'gyur ba 'am/</text></item>
<item><p>53a7</p><section>mdo sde</section><text>kha nas khrag dron po skyug par 'gyur ba'i gnas de ni yod na dge sbyong gau ta ma 'di ni 'u bu cag la/ sems gtod par mi byed kyis skyes pa rnams kyi bud med la sred pa ni tha dad pa yin gyis/ ma la bdag cag bud med rgan</text></item>
<item><p>53a8</p><section>mdo sde</section><text>mo'i tshul brgya phrag du mngon par sprul la dge sbyong gau ta ma'i gan du 'gro na de lta na ni dge sbyong gau ta ma bdag cag rnams la 'dun pa skyed pa yang srid par 'gyur gyis zhes smras te bdud kyi bu mo gsum po bud med rgan mo'i</text></item>
<item><p>53b1</p><section>mdo sde</section><text>tshul brgya phrag du bdag nyid mngon par sprul nas bcom ldan 'das gang na ba der song ste/ snga ma bzhin du bsnyen bkur bgyid pa'i bar du gsol pa dang / bcom ldan 'das ci nas kyang sred pa yang dag par zad cing rnam par grol</text></item>
<item><p>53b2</p><section>mdo sde</section><text>la thugs yang dag par shin du rnam par grol ba bla na med pa brnyes pas de la dgongs par ma mdzad do/ /de nas bcom ldan 'das 'di snyam du dgongs te/ 'di dag ni rang nyid kyis rgan mo'i dngos por byas pa yin gyis ma la ngas kyang 'di</text></item>
<item><p>53b3</p><section>mdo sde</section><text>rnams nyid kun du skyo ba bskyed pa'i phyir rgan pa 'di nyid du byin gyis brlab par bya'o snyam nas bcom ldan 'das kyis bdud kyi bu mo rgan mor byin gyis brlabs so/ /de nas bdud kyi bu mo gsum po rgan pa de mi snang bar bya bar 'dod kyang</text></item>
<item><p>53b4</p><section>mdo sde</section><text>mi snang bar bya bar mi nus so/ /de nas bdud kyi bu mo gsum po bsam pa yongs su ma rdzogs shing gzugs kyis ngo tsha ba bzhin du rgas shing 'khogs la gtugs pa/ sgur po phyam dgu po ltar kyar kyor can mdun nas 'khar ba la rten cing lus</text></item>
<item><p>53b5</p><section>mdo sde</section><text>'dar bzhin du bdud sdig can gang na ba der song ste phyin nas bdud sdig can la 'di skad ces smras so/ /skyes bu 'dod chags rab bral te/ /chags pas legs par dgug mi nus/ /bdud kyi yul 'das de yi phyir/ /nga ni</text></item>
<item><p>53b6</p><section>mdo sde</section><text>shin du mya ngan byed/ /ces bdag cag rnams la gsung ba ni yab mad de/ gang zhig gzhan sems rmongs byed pa/ /bdag cag gis ni ma byas pa'i/ /rnam pa de ni yod min na/ /de lta na yang dbang ma gyur/ /tha mar</text></item>
<item><p>53b7</p><section>mdo sde</section><text>gzugs ni 'di 'dra ba/ /byas nas de gan nyer song na/ /ji ltar rgan pa nyid gnas pa/ /de ltar de yis byin gyis brlabs/ /de bas yab kyis bdag cag rnams/ /rgas pa 'di ni mi snang mdzod/ /bdud kyis smras pa/</text></item>
<item><p>53b8</p><section>mdo sde</section><text>khyed rnams gzugs kyis dregs nas ni/ /sprin gyi tshogs las glog bzhin du/ /gzi brjid rab tu 'bar ba dang / /spro ba'i nga rgyal gnas pas song / /dpa' chen de gan phyin pa dang / /rlung gis shing bal bzhin du</text></item>
<item><p>54a1</p><section>mdo sde</section><text>brlag /gang zhig chags kun mthar 'byin pa'i/ /sangs rgyas la 'dir gnod byed pa/ /ri bo sen mos rko ba dang / /so yis lcags ni 'cha' ba dang / /pad ma gzhon nu'i sdong bu yis/ /ri bo gzhig par 'dod</text></item>
<item><p>54a2</p><section>mdo sde</section><text>pa yin/ /gang zhig chags kun mthar 'byin pa'i/ /sangs rgyas la 'dir gnod byar 'dod/ /rgya mtsho brkos par gyur nas ni/ /zab pa'i gting tshol 'dod pa yin/ /gang zhig chags kun mthar 'byin pa'i/ /sangs rgyas la 'dir</text></item>
<item><p>54a3</p><section>mdo sde</section><text>gnod byar 'dod/ /rlung ni zhags pas 'ching ba dang / /zla ba mkha' las dbab pa dang / /rgya mtsho lag pas 'chu ba dang / /gangs can la ni rgal ba dang / /snang zhing sreg bcas 'bar ba yi/ /me la 'khyud par 'dod pa yin/</text></item>
<item><p>54a4</p><section>mdo sde</section><text>gang zhig dka' ba byed 'dod pa/ /de ni 'di ltar 'gyur ba yin/ /ji srid thub pa de nyid la/ /skyabs su 'gro bar gyis shig dang / /de nyid rgan pa'i gzugs 'di ni/ /don gzhan du ni byed par 'gyur/ /de ni thugs rje cher</text></item>
<item><p>54a5</p><section>mdo sde</section><text>ldan pas/ /nges par khyed kyis sel bar 'gyur/ /'jig rten lha dang bcas pa dang / bdud dang bcas pa dang / tshangs pa dang bcas pa dang / dge sbyong dang bram zer bcas pa'i skye dgu rnams dang / lha dang mi dang lha ma yin</text></item>
<item><p>54a6</p><section>mdo sde</section><text>du bcas pa'i 'jig rten na/ khyed rnams kyi rga ba'i dngos po mi snang bar byed pa de ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de nyid las gzhan dag gang yang ma</text></item>
<item><p>54a7</p><section>mdo sde</section><text>mthong ste khyed rnams song la bcom ldan 'das de nyid mnyes par gyis shig /de nas bdud kyi bu mo gsum bcom ldan 'das ga la ba de logs su song ste phyin nas bcom ldan 'das kyi zhabs la mgo bos phyag byas</text></item>
<item><p>54a8</p><section>mdo sde</section><text>te phyogs gcig tu 'dug nas bdud kyi bu mo gsum gyis bcom ldan 'das la 'di skad ces gsol to/ /btsun pa bcom ldan 'das bdag cag gis byis pa ji lta ba dang / rmongs pa ji lta ba dang / mi gsal ba ji lta</text></item>
<item><p>54b1</p><section>mdo sde</section><text>ba dang / thabs mi mkhas pa ji lta bar ji tsam du de bzhin gshegs pa dgra bcom pa yang dag par rdzogs pa'i sangs rgyas mnyes par bgyi ba mnyes par ma bgyis pa ni nongs lags kyis/ bcom ldan 'das nongs</text></item>
<item><p>54b2</p><section>mdo sde</section><text>pa bzung du gsol/ bde bar gshegs pa bzod par mdzad du gsol/ bcom ldan 'das bdag cag gi rgas pa'i dngos po mi snang bar mdzad du gsol/ bde bar gshegs pa bdag cag gi rgas pa'i dngos po</text></item>
<item><p>54b3</p><section>mdo sde</section><text>mi snang bar mdzad du gsol/ de nas bcom ldan 'das kyis de rnams rgas pa'i dngos po mi snang bar mdzad do/ /de nas bdud kyi bu mo gsum po rang gi gzugs nyid rnyed nas bcom ldan 'das kyi zhabs la mgo bos</text></item>
<item><p>54b4</p><section>mdo sde</section><text>phyag byas te bcom ldan 'das la dad par gyur pa dang de nyid du mi snang bar gyur to/ /de nas rgyal po zas gtsang la rang gi skyes bu rnams kyis lha dgyes pa bskyed du gsol/ gzhon nus bla na med pa'i ye shes brnyes so/ /de</text></item>
<item><p>54b5</p><section>mdo sde</section><text>thos pa dang nyi ma de nyid la grags 'dzin ma la yang khye'u zhig btsas so/ /bdud rtsi zas la yang khye'u zhig btsas so/ /de nyid kyi nyin mo zla ba yang sgra gcan gyis zin to/ /de nas rgyal po zas gtsang gis phun sum tshogs pa de</text></item>
<item><p>54b6</p><section>mdo sde</section><text>mthong nas dga' ba dang / mgu ba dang / rab tu dga' ba dang / rangs pa rgya chen po dang / yid bde ba skyes par gyur to/ /de nas grong khyer ser skya'i gzhi rdo ba dang / gseg ma dang / gyo mo rnams bsal nas tsan dan gyi chus chag</text></item>
<item><p>54b7</p><section>mdo sde</section><text>chag btab/ shin du dri zhim pa'i pog por nye bar bshams/ dar gyi chun 'phyang mang por dpyangs/ rgyal mtshan dang / ba dan ni bsgreng / me tog sna tshogs kyis dga' dga' ltar bkram nas grong khyer gyi sgo bzhi dang sum</text></item>
<item><p>54b8</p><section>mdo sde</section><text>mdo rnams su yang sbyin gtong gi khang pa brtsigs so/ /de nas grong khyer gyi shar sgor dge sbyong dang / bram ze dang / spyod pa pa dang / kun du rgyu dang / ngan pa dang / mgon med pa dang / bkren pa dang / phongs pa dang / slongs mo pa</text></item>
<item><p>55a1</p><section>mdo sde</section><text>rnams la yang sbyin pa dag gtong ngo / /lho dang / nub dang / byang dang / dbus kyi sum mdo rnams su yang sbyin pa dag gtong bsod nams dag byed do/ /grags 'dzin ma'i bu'i mying 'dogs par byed de btsun mo'i 'khor</text></item>
<item><p>55a2</p><section>mdo sde</section><text>gyi skye bos smras pa/ 'di btsas pa na zla ba sgra gcan gyis zin pas de bas na khye'u yi ming sgra gcan zin zhes gdags so zhes btags so/ /bdud rtsi zas kyi yang de bzhin du sbyin pa dag btang / bsod nams dag byas nas khye'uyi</text></item>
<item><p>55a3</p><section>mdo sde</section><text>ming cir gdags zhes bu'i mying 'dogs par byed do/ /nye du dag gis smras pa/ gang gi tshe 'di btsas pa na grong khyer thams cad dga' bar gyur pas de'i phyir khye'u yi mying kun dga' bor gdags so zhes btags so/ /rgyal po zas</text></item>
<item><p>55a4</p><section>mdo sde</section><text>gtsang gis smras pa/ grags 'dzin ma'i bu gang yin pa 'di ni shAkya thub pa'i bu ma yin no zhes smras pa grags 'dzin mas thos nas yi chad par gyur to/ /de nas des byang chub sems dpa'i phang tshad kyi pha bong la zhon nas</text></item>
<item><p>55a5</p><section>mdo sde</section><text>rol pa'i rdzing 'gram du 'dug te bden pa gsol ba btab pa/ gal te 'di byang chub sems dpa' las skyes pa yin na de bzhin du rdzing 'dir pha bong dang lhan cig 'phyo bar gyur cig /ji ste ma yin na bying bar gyur cig ces</text></item>
<item><p>55a6</p><section>mdo sde</section><text>smras nas chur bor ba dang / de shing bal gyi 'da' ba bzhin du pha bong dang lhan cig 'phyo bar gyur to/ /rgyal po zas gtsang gis ya mtshan du gyur pa de thos nas skye bo'i tshogs chen pos yongs su bskor te/ byang chub sems</text></item>
<item><p>55a7</p><section>mdo sde</section><text>dpa' rol pa'i rdzing 'gram du dong na/ ji tsam na sgra gcan 'dzin bzang po byang chub sems dpa'i phang tshad kyi pha bong la zhon nas shing bal gyi 'da' ba bzhin du chu na 'phyo ba mthong ngo / /mthong nas kyang dga' ba</text></item>
<item><p>55a8</p><section>mdo sde</section><text>dang / mgu ba dang / rab tu dga' ba dang / rangs pa rgya chen po dang / yid bde ba skyes te de ma tu rdzing der zhugs nas gzhon nu sgra gcan zin bzang po pang du blangs nas langs so/ /gang gi tshe bcom ldan 'das kyis</text></item>
<item><p>55b1</p><section>mdo sde</section><text>bdud kyi 'khor 'byung po bye ba phrag sum bcu rtsa drug byams pa'i mtshon gyis mngon par btul nas bla na med pa'i ye shes brnyes pa de'i tshe sa chen po 'di shin du g.yos par gyur to/ /'jig rten 'di thams cad kyang snang</text></item>
<item><p>55b2</p><section>mdo sde</section><text>ba rgya chen pos gsal bar gyur te/ 'di ltar 'jig rten dang / 'jig rten gyi bar gyi mun pa mun nag smag du gyur pa nyi ma dang zla ba 'di gnyis 'di ltar rdzu 'phrul che zhing 'di ltar mthu che ba'i snang bas snang ba nyams su ma myong ba</text></item>
<item><p>55b3</p><section>mdo sde</section><text>gang yin pa de dag kyang de'i tshe snang ba rgya chen pos gsal bar gyur nas der sems can gang dag skyes pa de rnams kyis snang ba des sems can gcig gis gcig mthong nas shes ldan dag sems can gzhan dag kyang 'dir skyes pa</text></item>
<item><p>55b4</p><section>mdo sde</section><text>lta zhig shes ldan dag sems can gzhan dag kyang 'dir skyes pa lta zhig ces ngo shes par gyur to/ /sangs rgyas bcom ldan 'das me'i khams la snyoms par zhugs nas skyil mo dkrung gcig gis zhag bdun 'da' bar mdzad</text></item>
<item><p>55b5</p><section>mdo sde</section><text>do/ /de nas tshangs ris kyi lha gnyis shig tshangs pa'i 'jig rten na 'dug pa 'di snyam du sems te/ sangs rgyas bcom ldan 'das lteng rgyas na chu klung nai rany+dza nA'i 'gram byang chub kyi shing drung na bzhugs so zhes zer/ mngon par rdzogs</text></item>
<item><p>55b6</p><section>mdo sde</section><text>par sangs rgyas nas ring po ma lon par me'i khams la snyoms par zhugs te skyil mo dkrung gcig gis zhag bdun 'da' bar mdzad na de la sus kyang bsod snyoms ma phul gyis/ ma la bdag cag der song la tshigs su bcad pa re</text></item>
<item><p>55b7</p><section>mdo sde</section><text>res mngon par bstod do/ /de nas tshangs ris kyi lha de gnyis kyis 'di lta ste skyes bu stobs dang ldan pa'i dpung pa bskums te brkyang ba 'am/ brkyang ste bskums pa tsam gyis tshangs ris kyi lha gnyis kyis tshangs ris kyi 'jig rten nas myi</text></item>
<item><p>55b8</p><section>mdo sde</section><text>snang bar gyur te bcom ldan 'das kyi spyan sngar phyin nas phyogs gcig tu 'dug ste/ tshangs ris kyi lha gnyis las gcig gis tshigs su bcad te gsol pa/ ded dpon g.yul las rnam par rgyal ba po/ /sdig pa mi mnga' bzhengs shig</text></item>
<item><p>56a1</p><section>mdo sde</section><text>'jig rten gzigs/ /rin chen chos ni 'tshal bar 'gyur mchis kyis/ /bde gshegs chos kyi mchog ni bshad du gsol/ /gcig shos kyis kyang tshigs su bcad de gsol pa/ nga rgyal bcom zhing g.yul las</text></item>
<item><p>56a2</p><section>mdo sde</section><text>rnam rgyal ba/ /sdig pa mi mnga' bzhengs shig 'jig rten gzigs/ /bcwa lnga lon pa'i dgung zla nya ba ltar/ /khyod kyi thugs ni shin du rnam dag lags/ /zhes gsol nas tshangs ris kyi lha gnyis de nyid tu mi snang bar gyur to/ /de nas</text></item>
<item><p>56a3</p><section>mdo sde</section><text>bcom ldan 'das ting nge 'dzin de las bzhengs nas de'i tshe tshigs su bcad de bka' stsal pa/ 'jig rten 'dod pa'i bde gang dang / /lha yul byung bde gang yin pa/ /sred pa zad pa'i bde de la/ /bcu drug char yang mi phod do/ /khur</text></item>
<item><p>56a4</p><section>mdo sde</section><text>khyer ba ni sdug bsngal te/ /khur bor ba ni bde ba yin/ /khur ni lci ba rnam bor nas/ /gzhan dag blang bar mi bya'o/ /sred pa thams cad rnam spangs shing / /'dus byas thams cad zad nas ni/ /dngos po thams cad yongs</text></item>
<item><p>56a5</p><section>mdo sde</section><text>shes na/ /slar yang srid par mi 'ong ngo / /sangs rgyas bcom ldan 'das rnam par grol ba'i dga' ba dang bde ba sku nyams su bstar ba las skyil mo dkrung gcig gis zhag bdun 'das par mdzad pa na de la sus kyang bsod</text></item>
<item><p>56a6</p><section>mdo sde</section><text>snyoms ma phul lo/ /de'i tshe tshong pa ga gon dang / bzang po gnyis shing rta lnga brgya tsam dang lhan cig dong ba na lam de nyid du zhugs par gyur to/ /de nas tshong pa ga gon dang / bzang po'i sngon gyi grogs po dang / blon po dang / nye du dang /</text></item>
<item><p>56a7</p><section>mdo sde</section><text>mdza' bshes su gyur pa'i lha zhig yod pa 'di snyam du sems te/ sangs rgyas bcom ldan 'das lteng rgyas na chu klung nai rany+dza nA'i 'gram byang chub kyi shing drung du bzhugs te mngon par rdzogs par sangs rgyas nas ring po ma lon par</text></item>
<item><p>56a8</p><section>mdo sde</section><text>rnam par grol ba'i dga' ba dang bde ba sku nyams su bstar nas skyil mo dkrung gcig gis zhag bdun 'das par mdzad pa na de la sus kyang bsod snyoms ma phul gyis de la tshong pa ga gon dang / bzang po gnyis kyis der thog mar bsod</text></item>
<item><p>56b1</p><section>mdo sde</section><text>snyoms 'bul du bcug na/ de ni tshong pa ga gon dang / bzang po de gnyis kyi yun ring po'i don dang phan pa dang bde bar 'gyur gyis ma la bdag rang gis 'di lta ste/ bcom ldan 'das la bsod snyoms 'bul du gzhug pa'i phyir brtson</text></item>
<item><p>56b2</p><section>mdo sde</section><text>par bya'o/ /snyam nas de na lha des shing rta dang / tshong pa thams cad snang ba rgya chen pos gsal bar byas nas tshong pa ga gon dang / bzang po la 'di skad ces smras so/ /tshong pa tshong pa dag sangs rgyas bcom ldan 'das 'di lteng rgyas na</text></item>
<item><p>56b3</p><section>mdo sde</section><text>chu klung nai rany+dza nA'i 'gram byang chub kyi shing drung na bzhugs te mngon par rdzogs par sangs rgyas nas ring po ma lon par rnam par grol ba'i dga' ba dang bde ba sku nyams su bstar ba na skyil mo dkrung gcig gis zhag bdun</text></item>
<item><p>56b4</p><section>mdo sde</section><text>'das par mdzad de de la sus kyang bsod snyoms ma phul gyis/ de la khyed kyis der thog mar bsod snyoms phul na de ni khyed kyi yun ring po'i don dang phan pa dang bde bar 'gyur ro zhes smras nas lha de de nyid du mi snang bar gyur to/ /de nas</text></item>
<item><p>56b5</p><section>mdo sde</section><text>tshong pa ga gon dang / bzang po gnyis 'di snyam du sems te sangs rgyas ni mchog ma yin pa ma yin la/ chos bshad pa yang mchog ma yin pa ma yin te/ gang gi phyir 'di ltar lhas kyang 'di lta ste bcom ldan 'das de la bsod snyoms</text></item>
<item><p>56b6</p><section>mdo sde</section><text>dbul ba'i phyir brtson par byed do snyam nas nang par sngar langs te sbrang rtsi dang 'da' gu mang du khyer nas bcom ldan 'das gang na ba der song ste phyin pa dang bcom ldan 'das kyi zhabs gnyis la mgo bos phyag byas te phyogs</text></item>
<item><p>56b7</p><section>mdo sde</section><text>gcig tu 'dug go/ /phyogs gcig tu 'dug nas tshong pa ga gon dang / bzang pos bcom ldan 'das la 'di skad ces gsol to/ /btsun pa bcom ldan 'das kyi ched du 'dir bdag cag gis sbrang rtsi dang 'da' gu mang du 'tshal te mchis</text></item>
<item><p>56b8</p><section>mdo sde</section><text>kyis bcom ldan 'das thugs brtse ba nye bar bzung ste 'di bzhes su gsol/ de nas bcom ldan 'das 'di snyam du dgongs te/ gal te bdag gis phyag gis bsod snyoms bzhes na dper na mu stegs can bzhin du</text></item>
<item><p>57a1</p><section>mdo sde</section><text>'gyur bas de ni bdag gi cha ma yin gyis ma la bdag gis sngon gyi yang dag par rdzogs pa'i sangs rgyas rnams kyis srog chags rnams la phan pa'i phyir bsod snyoms gang du bzhes pa bsam par bya'o/ /</text></item>
<item><p>57a2</p><section>mdo sde</section><text>snyam pa na/ bcom ldan 'das la lha rnams kyis gsol pa/ btsun pa sngon gyi yang dag par rdzogs pa'i sangs rgyas rnams kyis srog chags rnams la sman par bgyi ba'i slad tu lhung bzed tu bsod snyoms bzhes lags</text></item>
<item><p>57a3</p><section>mdo sde</section><text>so/ /bcom ldan 'das kyis kyang dgongs shing ye shes gzigs pa bskyed na/ sngon gyi sangs rgyas bcom ldan 'das rnams kyis srog chags rnams la phan pa'i phyir bsod snyoms lhung bzed tu bzhes par gyur nas/ de na</text></item>
<item><p>57a4</p><section>mdo sde</section><text>bcom ldan 'das la lhung bzed kyi dgongs pa byung ngo / /de nas rgyal po chen po bzhis bcom ldan 'das la lhung bzed kyi dgongs pa 'byung bar rig nas ri brag can zhig la rdo ba las byas pa'i lhung bzed mi ma yin pas byas</text></item>
<item><p>57a5</p><section>mdo sde</section><text>shing mi ma yin pas zin par byas la gsal ba gtsang ba dri mi zhim pa med pa bzhi khyer te bcom ldan 'das gang na ba der song ste phyin pa dang bcom ldan 'das kyi zhabs gnyis la mgo bos phyag byas nas phyogs gcig tu 'dug</text></item>
<item><p>57a6</p><section>mdo sde</section><text>go/ /phyogs gcig tu 'dug nas rgyal po chen po bzhis bcom ldan 'das la 'di skad ces gsol to/ /btsun pa bcom ldan 'das la lhung bzed kyi mkho ba byung bar bdag cag gis 'tshal nas ri brag can zhig la rdo las</text></item>
<item><p>57a7</p><section>mdo sde</section><text>rdo'i lhung bzed mi ma lags pas bgyis pa gsal ba gtsang ba dri nga ba ma mchis pa bzhi 'dir 'tshal te mchis na/ bcom ldan 'das thugs brtse ba nye bar bzung ste bzhes su gsol/ de nas bcom ldan 'das 'di</text></item>
<item><p>57a8</p><section>mdo sde</section><text>snyam du dgongs te/ gal te bdag gis rgyal po chen po gcig las lhung bzed gcig bzhes na gsum gyi sems mi dga' bar 'gyur ro/ /gal te gnyis las na ni gnyis kyi sems mi dga' bar 'gyur ro/ /gal te</text></item>
<item><p>57b1</p><section>mdo sde</section><text>gsum las na ni gcig gi sems mi dga' bar 'gyur gyis ma la bdag gis rgyal po chen po bzhi las lhung bzed bzhi bzhes la lhung bzed gcig tu byin gyis brlab par bya'o snyam nas de nas bcom ldan 'das kyis</text></item>
<item><p>57b2</p><section>mdo sde</section><text>rgyal po chen po bzhi las lhung bzed bzhi bzhes te/ lhung bzed gcig tu byin gyis brlabs so/ /de nas bcom ldan 'das kyis tshong pa ga gon dang / bzang po las srog chags rnams la phan pa'i phyir bsod</text></item>
<item><p>57b3</p><section>mdo sde</section><text>snyoms bzhes so/ /de nas bcom ldan 'das kyis tshong pa ga gon dang / bzang po la 'di skad ces bka' stsal to/ /tshong pa dag khyed tshur sangs rgyas la skyabs su deng shig chos la skyabs su deng shig /ma 'ongs</text></item>
<item><p>57b4</p><section>mdo sde</section><text>pa'i dus na 'byung bar 'gyur ba'i dge 'dun zhes bya ba gang yin pa de la yang skyabs su deng shig /btsun pa bdag cag sangs rgyas la skyabs su mchi'o/ /chos la skyabs su mchi'o/ /ma 'ongs pa'i dus na 'byung</text></item>
<item><p>57b5</p><section>mdo sde</section><text>bar 'gyur ba'i dge 'dun gang lags pa de la yang skyabs su mchi'o/ /de nas bcom ldan 'das kyis tshong pa ga gon dang / bzang po'i sbyin pa de la rjes su yi rang ba mdzad de/ gang gi don du sbyin pa btang / /</text></item>
<item><p>57b6</p><section>mdo sde</section><text>de yi don du 'gyur ba ste/ /bde ba'i don du sbyin btang na/ /de ni bde bar 'gyur ba yin/ /bsod nams rnam smin bde ba dang / /bsam pa yang ni 'grub par 'gyur/ /myur du zhi ba dam pa yi/ /mya ngan 'das</text></item>
<item><p>57b7</p><section>mdo sde</section><text>pa rtogs par 'gyur/ /pha rol las byung gnod pa ni/ /lha dang bdud kyi ris dag gis/ /bsod nams kho na byed pa na/ /bar chad bya bar mi nus so/ /gal te 'phags pa'i shes rab phyir/ /gtong ldan de ni</text></item>
<item><p>57b8</p><section>mdo sde</section><text>'bad byed na/ /sdug bsngal tha mar byed pa dag /rnam par mthong zhes reg par 'gyur/ /de nas tshong pa ga gon dang / bzang po bcom ldan 'das kyis bka' stsal pa la mngon par dga' ste rjes su yi rang nas bcom</text></item>
<item><p>58a1</p><section>mdo sde</section><text>ldan 'das kyi zhabs gnyis la mgo bos phyag byas te bcom ldan 'das kyi spyan snga nas dong ngo / /de nas bcom ldan 'das kyis tshong pa ga gon dang / bzang po las bsod snyoms bzhes nas chu klung nai rany+dza</text></item>
<item><p>58a2</p><section>mdo sde</section><text>nA ba gang na ba der gshegs te byon nas chu klung nai rany+dza nA'i 'gram du bzhugs te zhal zas kyi bya ba mdzad do/ /de na sbrang rtsi yang rlung slong la 'de gu yang rlung slong ba des na bcom ldan 'das rlung nad kyi snyun kyis thebs so/ /de nas</text></item>
<item><p>58a3</p><section>mdo sde</section><text>bdud sdig can gyis bcom ldan 'das rlung nad kyi snyun kyis thebs par rig nas bcom ldan 'das gang na ba der song ste phyin pa dang / bcom ldan 'das la 'di skad ces gsol to/ /bcom ldan 'das yongs su mya ngan 'da' ba'i</text></item>
<item><p>58a4</p><section>mdo sde</section><text>dus la bab lags so/ /bde bar gshegs pa yongs su mya ngan las 'da' ba'i dus la bab lags so/ /de nas bcom ldan 'das 'di snyam du dgongs te/ 'di lta ste/ dkrug pa'i las kyi phyir bdud sdig can 'di nye</text></item>
<item><p>58a5</p><section>mdo sde</section><text>bar 'ongs so snyam du dgongs nas bdud sdig can la 'di skad ces bka' stsal to/ /sdig can ji srid nga'i nyan thos mkhas pa gsal ba yid gzhungs pa/ pha rol gyi rtsod pa byung zhing byung ba rnams chos bzhin gyis tshar gcod nus</text></item>
<item><p>58a6</p><section>mdo sde</section><text>pa/ rang gi smra ba gsal bar byed nus pa/ dge slong dang dge slong ma dang / dge bsnyen dang / dge bsnyen ma rnams byung bar ma gyur pa dang / nga'i tshangs par spyod pa rgya chen po skye bo mang po dang / lha dang mi'i bar la rgya cher yang</text></item>
<item><p>58a7</p><section>mdo sde</section><text>dag par legs par rab tu ma bstan kyi bar du nga yongs su mya ngan las mi 'da'o/ /de nas bdud sdig can 'di snyam du dgongs te/ kye ma'o dge sbyong gau ta ma ni yongs su mya ngan las mi 'da'o snyam du bsams nas sdug bsngal zhing</text></item>
<item><p>58a8</p><section>mdo sde</section><text>yid mi bde la 'gyod pas de nyid du mi snang bar gyur to/ /de nas lha rnams kyi dbang po brgya byin gyis bcom ldan 'das rlung nad kyi snyun gyis thebs par rig nas shing 'dzam bu zhes bya bas 'dzam bu'i gling du gdags pa gang yin</text></item>
<item><p>58b1</p><section>mdo sde</section><text>pa de dang ha cang yang mi ring ba zhig na a ru ra chen po'i tshal yod de/ de nas kha dog dang dri dang ro dang ldan pa'i a ru ra blangs nas bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo</text></item>
<item><p>58b2</p><section>mdo sde</section><text>bos phyag byas te phyogs gcig tu 'dug go/ /phyogs gcig tu 'dug nas lha rnams kyi dbang po brgya byin gyis bcom ldan 'das la 'di skad ces gsol to/ /btsun pa bcom ldan 'das bser ma'i snyun nad kyi snyun gyis thebs</text></item>
<item><p>58b3</p><section>mdo sde</section><text>par bdag gis 'tshal nas shing 'dzam bu zhes bya bas 'dzam bu'i gling du gdags pa gang lags pa de dang ha cang mi ring ba na a ru ra chen po'i tshal mchis te/ de nas bdag gis kha dog dang dri dang ro dang ldan pa'i a ru ra 'dir 'tshal te</text></item>
<item><p>58b4</p><section>mdo sde</section><text>mchis kyis de bcom ldan 'das gsol cig /bcom ldan 'das kyis de gsol pa dang / bser ma dang 'thun par 'gyur zhing bser ma'i snyun nye bar zhi bar 'gyur ro/ /bcom ldan 'das kyis de gsol pa dang / rlung dang 'thun</text></item>
<item><p>58b5</p><section>mdo sde</section><text>par gyur nas rlung nad kyi snyun nye bar zhi bar gyur to/ /de na bcom ldan 'das shin du bzod cing lhag par 'tsho bar gyur to/ /de na bcom ldan 'das ji tsam dgyes kyi bar du byang chub kyi shing drung du bzhugs nas klu'i rgyal po</text></item>
<item><p>58b6</p><section>mdo sde</section><text>btang bzung gi gnas gang na ba der gshegs te byon nas shing gi drung du brten te skyil mo dkrung bcas nas/ sku drang por bsrang ste/ dran pa mngon du phyogs par bzhag nas bzhugs so/ /de'i tshe klu'i rgyal po btang bzung gi gnas</text></item>
<item><p>58b7</p><section>mdo sde</section><text>su zhag bdun du dus ma yin pa'i sprin chags par gyur to/ /de nas klu'i rgyal po btang bzung gis zhag bdun du dus ma yin pa'i sprin chags par rig nas gnas nas mngon par 'phags te/ bcom ldan 'das zhag bdun po 'di</text></item>
<item><p>58b8</p><section>mdo sde</section><text>la bser bar 'gyur du 'ong / tsha ba dang sbrang ma dang / sha sbrang dang / rlung dang / nyi ma dang / sdig sbrul gyi reg pas sku la gnod par 'gyur du 'ong zhes lus kyis bcom ldan 'das kyi sku la lan bdun du dkris te steng du mgo'i gdengs</text></item>
<item><p>59a1</p><section>mdo sde</section><text>ka chen po byas nas 'dug go/ /de nas klu'i rgyal po btang bzung gis zhag bdun gyi dus ma yin pa'i sprin chags pa med par rig nas bcom ldan 'das kyi sku las lus phral te/ dpung rgyan dang / rna rgyan dang /</text></item>
<item><p>59a2</p><section>mdo sde</section><text>phreng ba dang / rgyan sna tshogs dang / byug pas byugs nas bcom ldan 'das ga na ba der logs su thal mo sbyar ba btud te/ bcom ldan 'das la 'di skad ces gsol to/ /bcom ldan 'das dgung bdun po 'di la bser</text></item>
<item><p>59a3</p><section>mdo sde</section><text>bar ma gyur tam/ tsha ba dang / sbrang ma dang / sha sbrang dang / bser ma dang / gdugs dang / sdig sbrul gyi gnod pas sku la reg par ma gyur tam/ de nas bcom ldan 'das kyis de'i tshe tshigs su bcad de bka' stsal pa/</text></item>
<item><p>59a4</p><section>mdo sde</section><text>bden pa'i dga' ba bde ba yin/ /chos thos pa la lta ba dang / /srog chags rnams la sdom pa yis/ /'jig rten 'tshe ba med pa bde/ /'jig rten 'dod chags bral ba dang / /'dod pa rnams la rgal ba bde/ /nga 'o nga rgyal thul</text></item>
<item><p>59a5</p><section>mdo sde</section><text>ba gang / /de nyid bde ba'i dam pa yin/ /de nas bcom ldan 'das ji tsam bzhed kyi bar du klu'i rgyal po btang bzung gi gnas na bzhugs nas/ byang chub kyi snying po ga la ba der gshegs te byon pa dang / rtswa'i gding ba bshams</text></item>
<item><p>59a6</p><section>mdo sde</section><text>pa nyid la skyil mo dkrung bcas sku drang por bsrang nas/ dran pa mngon du phyogs par bzhag nas bzhugs te skyil mo dkrung gcig gis zhag bdun 'das par mdzad cing rten cing 'brel par 'byung ba yan lag bcu gnyis</text></item>
<item><p>59a7</p><section>mdo sde</section><text>po lugs dang 'thun pa dang / lugs dang mi 'thun pa 'di nyid la gzigs par mdzad de/ 'di lta ste/ 'di yod pas 'di yod/ 'di skyes pas 'di skye ba 'di lta ste/ ma rig pa'i rkyen gyis 'du byed/ 'du byed kyi rkyen gyis</text></item>
<item><p>59a8</p><section>mdo sde</section><text>rnam par shes pa/ rnam par shes pa'i rkyen gyis ming dang gzugs/ ming dang gzugs kyi rkyen gyis skye mched drug /skye mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i</text></item>
<item><p>59b1</p><section>mdo sde</section><text>rkyen gyis len pa/ len pa'i rkyen gyis srid pa/ srid pa'i rkyen gyis skye ba/ skye ba'i rkyen gyis rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'byung bar 'gyur te</text></item>
<item><p>59b2</p><section>mdo sde</section><text>de ltar sdug bsngal gyi phung po chen po 'ba' zhig po 'di 'byung bar 'gyur ro/ /'di lta ste 'di med na 'di med la/ 'di 'gags pas 'di 'gag par 'gyur te/ 'di lta ste/ ma rig pa 'gags pas 'du byed 'gag 'du byed</text></item>
<item><p>59b3</p><section>mdo sde</section><text>'gags pas rnam par shes pa 'gag /rnam par shes pa 'gags pas ming dang gzugs 'gag /ming dang gzugs 'gags pas skye mched drug 'gag /skye mched drug 'gags pas reg pa 'gag /reg pa 'gags</text></item>
<item><p>59b4</p><section>mdo sde</section><text>pas tshor ba 'gag /tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /srid pa 'gags pas skye ba 'gag /skye ba 'gags pas rga shi dang / mya ngan dang /</text></item>
<item><p>59b5</p><section>mdo sde</section><text>smre sngags 'don pa dang / sdug bsngal ba dang / yid mi bde ba dang / 'khrug pa rnams 'gag par 'gyur te/ de ltar sdug bsngal gyi phung po chen po 'ba' shig po 'di 'gag par 'gyur ro/ /de nas bcom ldan 'das kyis</text></item>
<item><p>59b6</p><section>mdo sde</section><text>zhag bdun po de nyid 'das par mdzad nas ting nge 'dzin de las bzhengs te/ de'i tshe tshigs su bcad de bka' stsal pa/ gang tshe chos 'di dag ni skyed byed pa'i/ /brtson 'grus ldan pa'i bsam gtan tshangs pa yin/ /gang</text></item>
<item><p>59b7</p><section>mdo sde</section><text>tshe chos rnams rgyu dang bcas shes pa/ /de nas de yi som nyi thams cad 'bral/ /gang tshe chos 'di dag ni skyed byed pa'i/ /brtson 'grus ldan pa'i bsam gtan tshangs pa yin/ /gang tshe sdug bsngal rgyu dang bcas shes pa/ /</text></item>
<item><p>59b8</p><section>mdo sde</section><text>de nas de'i som nyi thams cad 'bral/ /gang tshe chos 'di dag ni skyed byed pa'i/ /brtson 'grus ldan pa'i bsam gtan tshangs pa yin/ /gang tshe tshor ba zad pa thob gyur pa/ /de nas de yi som nyi thams cad 'bral/ /gang tshe</text></item>
<item><p>60a1</p><section>mdo sde</section><text>chos 'di dag ni skyed byed pa'i/ /brtson 'grus ldan pa'i bsam gtan tshangs pa yin/ /gang tshe rkyen rnams zad pa thob nas ni/ /de nas de yi som nyi thams cad 'bral/ /gang tshe chos 'di dag ni skyed byed pa'i/ /brtson</text></item>
<item><p>60a2</p><section>mdo sde</section><text>'grus ldan pa'i bsam gtan tshangs pa yin/ /gang tshe zag pa zad pa thob gyur nas/ /de nas de yi som nyi thams cad 'bral/ /gang tshe chos 'di dag ni skyed byed pa'i/ /brtson 'grus ldan pa'i bsam gtan tshangs pa yin/ /'jig</text></item>
<item><p>60a3</p><section>mdo sde</section><text>rten kun du snang bar 'dug pa ni/ /ji ltar bar snang nyi ma shar ba bzhin/ /gang tshe chos 'di dag ni skyed byed pa'i/ /brtson 'grus ldan pa'i bsam gtan tshangs pa yin/ /bdud kyi sde rnams rnam par bcom gnas te/ /sangs rgyas</text></item>
<item><p>60a4</p><section>mdo sde</section><text>kun du sbyor las rnam par grol/ /de nas bcom ldan 'das 'di snyam du dgongs te/ bdag gis chos zab mo zab par snang ba/ mthong bar dka' zhing khong du chud par dka' ba/ rtog ge pa rnams kyi rtog ge'i spyod yul ma yin</text></item>
<item><p>60a5</p><section>mdo sde</section><text>pa/ zhib mo/ 'dzangs pa'i mkhas pa dang / rig pas rnam par shes par bya ba rtogs te/ de bdag gis gzhan la smras kyang gzhan gyis de mi shes pas des bdag dub par 'gyur/ ngal bar 'gyur/ sems la spro ba med pa kho</text></item>
<item><p>60a6</p><section>mdo sde</section><text>nar 'gyur bar zad pas/ ma la bdag gcig pu dgon pa'i nags stug por mthong ba'i chos la bde bar gnas pa'i rnal 'byor la rjes su brtson par gnas par bya'o snyam ste/ de na bcom ldan 'das thugs las chung ngus</text></item>
<item><p>60a7</p><section>mdo sde</section><text>bzhugs pa la thugs gzhol bar mdzad cing chos 'chad pa la ma yin no/ /de nas tshangs pa mi mjed kyi bdag po 'di snyam du sems te/ kye ma'o 'jig rten 'di ma rung ngo / /kye ma'o 'jig rten 'di ma rung ste/ gang gi phyir de</text></item>
<item><p>60a8</p><section>mdo sde</section><text>ltar brgya lam na/ lan 'ga' de bzhin gshegs pa dgra bcom pa yang dag par rdzogs pa'i sangs rgyas 'jig rten du byung ba ni dper na u dum ba ra'i me tog bzhin bcom ldan 'das de da ltar thugs las chung ngus bzhugs</text></item>
<item><p>60b1</p><section>mdo sde</section><text>pa la thugs gzhol bar mdzad cing chos 'chad pa la ma yin pas ma la bdag der song la gsol ba gdab bo snyam mo/ /de nas tshangs pa mi mjed kyi bdag pos dper na skyes bu stobs dang ldan pa'i dpung pa bskums nas</text></item>
<item><p>60b2</p><section>mdo sde</section><text>brkyang ba 'am/ brkyang nas bskums pa tsam gyis tshangs pa mi mjed kyi bdag po tshangs pa'i 'jig rten nas mi snang bar byas te/ bcom ldan 'das kyi spyan sngar 'dug go/ /de nas tshangs pa mi mjed kyi bdag pos de'i tshe tshigs</text></item>
<item><p>60b3</p><section>mdo sde</section><text>su bcad de gsol pa/ ma ga d+hAr ni sngon chad chos byung ba/ /dag pa ma lags dri mar bcas par rtogs/ /bdud rtsi chos kyi sgo ni phye mdzod la/ /dri ma med pas rtogs pa bshad par mdzod/ /de nas bcom ldan 'das</text></item>
<item><p>60b4</p><section>mdo sde</section><text>kyis de'i tshe tshigs su bcad de bka' stsal pa/ tshangs pa ngas ni tshegs chen gyis/ /skyon rnams bcom nas rtogs gyur pa/ /srid dang chags pas dkris rnams kyis/ /chos 'di legs par rtogs mi 'gyur/ /</text></item>
<item><p>60b5</p><section>mdo sde</section><text>rgyun las bzlog phyogs 'gro ba'i lam/ /zab cing shin du mthong dka' ba/ /mun pa'i phung pos bsgribs pa yi/ /'dod chags zhen pas mthong mi 'gyur/ /btsun pa 'jig rten du skyes shing 'jig rten du rgas pa'i</text></item>
<item><p>60b6</p><section>mdo sde</section><text>sems can rnams la dbang po rnon po dang / dbang po 'bring po dang / dbang po rtul po dang / drang sla ba dang / gdul sla ba dang / nyon mongs pa chung ba dang / rdul chung ba'i rigs mchis te de dag gis dam pa'i chos ma thos</text></item>
<item><p>60b7</p><section>mdo sde</section><text>na yongs su nyams par 'gyur lags so/ /btsun pa dper na/ ud pa la 'am/ pad ma 'am/ pad ma dkar po dag chab nas skyes shing chab nas chen por gyur te/ chab nas 'phags te kha cig ni chab dang mnyam/</text></item>
<item><p>60b8</p><section>mdo sde</section><text>kha cig ni chab kyi nang du nub cing mchis pa de bzhin du btsun pa 'jig rten du skyes shing 'jig rten du rgas pa'i sems can rnams la yang dbang po rnon po dang / dbang po 'bring po dang / dbang po rtul po dang / drang sla</text></item>
<item><p>61a1</p><section>mdo sde</section><text>ba dang / nyon mongs pa chung ba dang / rdul chung ba'i rigs mchis te de dag gis dam pa'i chos ma thos na yongs su nyams par 'gyur bas chos rin po che 'tshal bar 'gyur ba mchis kyis/ bcom ldan 'das</text></item>
<item><p>61a2</p><section>mdo sde</section><text>chos bshad du gsol/ bde bar gshegs pa chos bshad du gsol/ de nas bcom ldan 'das 'di snyam du dgongs te ma la nga nyid kyi sangs rgyas kyi spyan gyis 'jig rten la blta bar bya'o snyam nas/ de nas bcom</text></item>
<item><p>61a3</p><section>mdo sde</section><text>ldan 'das nyid kyi sangs rgyas kyi spyan gyis 'jig rten la gzigs te/ bcom ldan 'das nyid kyi sangs rgyas kyi spyan gyis 'jig rten la gzigs pa dang / 'jig rten du skyes shing 'jig rten du rgas pa'i sems can</text></item>
<item><p>61a4</p><section>mdo sde</section><text>rnams la dbang po rnon po dang / dbang po 'bring po dang / dbang po rtul po dang / drang sla ba dang / gdul sla ba dang / nyon mongs pa chung ba dang / rdul chung ba'i rang bzhin yod do/ /de dag dam pa'i chos ma thos na yongs su</text></item>
<item><p>61a5</p><section>mdo sde</section><text>nyams par 'gyur bar gzigs so/ /gzigs nas kyang sems can rnams la thugs rje chen po gzhol bar gyur to/ /de nas bcom ldan 'das kyis de'i tshe tshigs su bcad te bka' stsal pa/ bdud rtsi sgo mo dag ni</text></item>
<item><p>61a6</p><section>mdo sde</section><text>dbye bar bya/ /nyan pa su 'dod som nyi sol cig dang / /tshangs pa mi rnams la ni gya nom chos/ /klan ka mi btsal mdo tsam bshad par bya/ /de nas tshangs pa mi mjed kyi bdag po 'di snyam du sems te/ kye bcom ldan 'das</text></item>
<item><p>61a7</p><section>mdo sde</section><text>kyis chos bshad par 'gyur ro/ /e ma bde bar gshegs pas chos bstan par 'gyur ro snyam du rig nas/ dga' ba dang / mgu ba dang / mchog tu dga' ba dang / dga' ba rgya chen po dang / yid bde ba skyes nas bcom ldan 'das</text></item>
<item><p>61a8</p><section>mdo sde</section><text>kyi zhabs gnyis la mgo bos phyag byas te/ bcom ldan 'das la lan gsum bskor ba byas nas de nyid du mi snang bar gyur to/ /de nas bcom ldan 'das 'di snyam du dgongs te ngas su la thog mar chos bshad par bya snyam</text></item>
<item><p>61b1</p><section>mdo sde</section><text>mo/ /de nas bcom ldan 'das 'di snyam du dgongs te/ ma la ngas sgyu rtsal shes kyi bu ring 'phur de la thog mar chos bshad par bya ste/ de ni nga'i thog ma'i slob dpon kho na yin bzhin du rjed pa'i dam pas rjed cing mchod pa'i</text></item>
<item><p>61b2</p><section>mdo sde</section><text>dam pas mchod la rtogs pa dam pa dag la yang yi rangs shing dad par gyur pa yin no snyam mo/ /bcom ldan 'das la lha rnams kyis gsol pa/ btsun pa sgyu rtsal shes kyi bu gum nas dgung bdun lags so/ /bcom ldan 'das</text></item>
<item><p>61b3</p><section>mdo sde</section><text>kyis kyang dgongs pa la zhugs te ye shes gzigs pa bskyed na sgyu rtsal shes kyi bu ring 'phur shi nas zhag bdun lon no/ /de nas bcom ldan 'das 'di snyam du dgongs te/ e ma'o sgyu rtsal shes kyi bu ring 'phur shi ba de ni te</text></item>
<item><p>61b4</p><section>mdo sde</section><text>por ma stes so/ /e ma'o sgyu rtsal shes kyi bu ring 'phur shi ba de ni shin du te por ma stes te chos 'dul ba 'di ma thos so/ /gal te 'dis chos 'dul ba 'di thos na shes par 'gyur ba zhig snyam mo/ /de nas bcom ldan 'das 'di</text></item>
<item><p>61b5</p><section>mdo sde</section><text>snyam du dgongs te/ ma la ngas thog mar su zhig la chos bshad snyam mo/ /de nas bcom ldan 'das 'di snyam du dgongs te/ ma la ngas rangs byed kyi bu lhag spyod de la thog mar chos bshad par bya ste de ni nga'i thog ma'i slob</text></item>
<item><p>61b6</p><section>mdo sde</section><text>dpon kho na yin bzhin du rjed pa'i dam pas rjed cing mchod pa'i dam pas mchod la rtogs pa dam pa dag la yang yi rangs shing dad par gyur to snyam mo/ /bcom ldan 'das la lha rnams kyis gsol pa/ btsun pa rangs byed kyi</text></item>
<item><p>61b7</p><section>mdo sde</section><text>bu lhag spyod ma dang sum srod la gum lags so/ /bcom ldan 'das kyis dgongs pa la zhugs te ye shes gzigs pa bskyed na rangs byed kyi bu lhag spyod srod la shi bar gyur to/ /de nas bcom ldan 'das 'di snyam du</text></item>
<item><p>61b8</p><section>mdo sde</section><text>dgongs te/ e ma'o rangs byed kyi bu lhag spyod shi ba de ni te por ma stes so/ /e ma'o rangs byed kyi bu lhag spyod shi ba de ni shin du te por ma stes te chos 'dul ba 'di ma thos so/ /gal te nges chos 'dul ba 'di</text></item>
<item><p>62a1</p><section>mdo sde</section><text>thos na shes par 'gyur ba zhig snyam mo/ /de nas bcom ldan 'das 'di snyam du dgongs te/ ma la ngas thog mar su zhig la chos bshad snyam mo/ /de nas 'di snyam du dgongs te ma la ngas lnga sde'i dge</text></item>
<item><p>62a2</p><section>mdo sde</section><text>slong de rnams la thog mar chos bshad par bya ste/ de dag gis nga sngon sdug bsngal spong ba'i rnal 'byor kyi rjes su brtson par gnas pa dang bla ma dang / gus pa dang / sdug pa dang bcas pas gnas pa yin no snyam mo/ /de nas</text></item>
<item><p>62a3</p><section>mdo sde</section><text>bcom ldan 'das 'di snyam du dgongs te/ lnga sde'i dge slong rnams da ltar gang na 'dug snyam nas bcom ldan 'das kyi lha'i spyan rnam par dag pa mi rnams kyi las 'das pas lnga sde'i dge slong rnams bA ra Na sI na drang srong smra</text></item>
<item><p>62a4</p><section>mdo sde</section><text>ba ri dgas kyi gnas na 'khod pa gzigs so/ /gzigs nas kyang ji tsam bzhed kyi bar du byang chub kyi shing drung du bzhugs nas bA ra Na sI'i ka shi'i grong rdal gang na ba der rgyu zhing gshegs so/ /de'i tshe kun du 'tsho nyer</text></item>
<item><p>62a5</p><section>mdo sde</section><text>'gro lam de nyid du lam du zhugs par gyur te/ kun du 'tsho nyer 'gros bcom ldan 'das lam nas gshegs pa mthong ngo / /mthong nas kyang 'di skad ces gsol to/ /dge sbyong gau ta ma khyod kyi dbang po rnams ni</text></item>
<item><p>62a6</p><section>mdo sde</section><text>dang / bzhin gyi mdog ni yongs su dag /lpags pa'i mdog ni gsal na/ tshe dang ldan pa gau ta ma khyod kyi ston pa ni gang / khyod su las brten te rab du byung / khyod su'i chos la dga'/ bcom ldan 'das kyis de'i</text></item>
<item><p>62a7</p><section>mdo sde</section><text>tshe tshigs su bcad de bka' stsal pa/ nga dang 'dra ba yod min pas/ /nga la slob dpon 'ga' med de/ /'jig rten sangs rgyas nga gcig pu/ /yang dag byang chub dam pa thob/ /thams cad zil mnan 'jig rten kun mkhyen</text></item>
<item><p>62a8</p><section>mdo sde</section><text>la/ /'di ni chos kun kyis ni nga ma gos/ /thams cad spangs shing sred bral rnam grol te/ /rang gis mngon par shes nas su la rten/ /de bzhin gshegs pa lha mi'i ston pa po/ /thams cad mkhyen pa'i stobs ni</text></item>
<item><p>62b1</p><section>mdo sde</section><text>kun ldan pas/ /nyid kyis byang chub rtogs nas rab gsungs pa/ /mi mnyam mtshungs pa med na su la rten/ /nga ni 'jig rten dgra bcom ste/ /'jig rten bla med nga yin pas/ /lha dang bcas pa'i 'jig rten na/ /nga ni rgyal ba</text></item>
<item><p>62b2</p><section>mdo sde</section><text>bdud zil gnon/ /tshe dang ldan pa gau ta ma rgyal ba zhes gsung ngam/ gang gis zag pa zad thob pa/ /rgyal ba nga 'drar shes par bya/ /sdig pa'i chos ni ngas bcom pas/ /de bas nyer 'gro nga rgyal ba'o/ /tshe dang ldan pa gau ta ma gang</text></item>
<item><p>62b3</p><section>mdo sde</section><text>du bzhud/ /bA ra Na sIr gshegs nas ni/ /ngas ni chos kyi rnga brdung zhing / /'jig rten ma bskor gang yin pa/ /chos kyi 'khor lo rab tu bskor/ /'jig rten chags pa las rgal ba'i/ /kun mkhyen sangs rgyas zhi gyur pa/ /'jig</text></item>
<item><p>62b4</p><section>mdo sde</section><text>rten bsgral ba ma byas par/ /skyes bu dam pa grangs mi srid/ /tshe dang ldan pa gau ta ma rgyal ba legs so zhes gsol nas/ kun du 'tsho nyer 'gro lam nas song ngo / /de nas bcom ldan 'das yul ka shi'i ljongs rgyu zhing gshegs</text></item>
<item><p>62b5</p><section>mdo sde</section><text>pa na bA ra Na sIr byon to/ /de'i tshe lnga sde'i dge slong rnams bA ra Na sI na drang srong smra ba ri dgas kyi nags na 'khod do/ /lnga sde'i dge slong rnams kyis bcom ldan 'das rgyang ring po kho na nas mthong ngo / /mthong nas kyang phan tshun nas ched</text></item>
<item><p>62b6</p><section>mdo sde</section><text>du bsams te legs par 'dug nas khrims su bcas pa/ shes ldan dag dge sbyong gau ta ma mi brtan pa/ bya ba mang ba/ mang pos 'tsho ba/ spong ba nyams pa deng 'bras can dang zan dron gyi kha zas la mang du za zhing lus</text></item>
<item><p>62b7</p><section>mdo sde</section><text>mar sar dang til mar gyis byugs nas chu 'jam pos lus khrus byed cing 'ong gis de bdag cag gi drung du 'ongs pa dang de la smra bar mi bya/ phyag mi bya/ ldang bar mi bya/ langs te stan bstab par mi bya'o/ /gzhan du na stan</text></item>
<item><p>62b8</p><section>mdo sde</section><text>nar ma kho nar bting ba la tshig 'di skad ces tshe dang ldan pa gau ta ma stan yod kyis ji ste 'dod na 'dug shig ces brjod par bya'o zhes bcas so/ /bcom ldan 'das ji lta ji ltar lnga sde'i dge slong rnams la gzigs pa'i</text></item>
<item><p>63a1</p><section>mdo sde</section><text>phyir nye bar gshegs pa de lta de ltar lnga sde'i dge slong rnams bcom ldan 'das kyi gzi brjid dang / dpal dang / bkur sti ma bzod nas stan las langs te kha cig ni bcom ldan 'das kyi ched du gdan shom mo/ /</text></item>
<item><p>63a2</p><section>mdo sde</section><text>kha cig ni zhabs bkru ba'i chu dang zhabs kyi rten dag mtha' gcig tu 'jog par byed do/ /kha cig ni bsu ste na bza' chos gos dag blangs nas 'di skad ces shes ldan gau ta ma tshur spyon/ shes ldan gau ta ma byon pa legs so/ /</text></item>
<item><p>63a3</p><section>mdo sde</section><text>shes ldan gau ta ma gdan bshams pa nyid la bzhugs shig ces zer ro/ /de nas bcom ldan 'das 'di snyam du dgongs te/ kye ma skyes bu blun po 'di rnams kyis khrims bcas nas rang gis bshig go snyam du mkhyen</text></item>
<item><p>63a4</p><section>mdo sde</section><text>nas gdan bshams pa nyid la bzhugs so/ /de nas lnga sde'i dge slong rnams lhag par yang bcom ldan 'das kyi mtshan nas rjod/ dung nas rjod/ tshe dang ldan pas rjod pas kun du rjod par byed do/ /de nas bcom ldan 'das kyis</text></item>
<item><p>63a5</p><section>mdo sde</section><text>lnga sde'i dge slong rnams la bka' stsal pa/ dge slong dag khyed lhag par yang de bzhin gshegs pa'i mtshan nas rjod pa dang / gdung nas rjod pa dang / tshe dang ldan pas rjod pas kun du ma rjod cig /khyed la yun ring por gnod</text></item>
<item><p>63a6</p><section>mdo sde</section><text>pa dang / phan pa ma yin pa dang / sdug bsngal bar 'gyur ro/ /de ci'i phyir zhe na/ dge slong dag gang la la lhag par de bzhin gshegs pa dgra bcom pa yang dag par rdzogs pa'i sangs rgyas kyi mtshan nas rjod pa dang / gdung</text></item>
<item><p>63a7</p><section>mdo sde</section><text>nas brjod pa dang / tshe dang ldan pas rjod pa'i kun du rjod pa de ni skyes bu blun po de la yun ring por gnod pa dang / phan pa ma yin pa dang / sdug bsngal bar 'gyur ro/ /de dag gis 'di skad ces gsol to/ /tshe dang ldan</text></item>
<item><p>63a8</p><section>mdo sde</section><text>pa gau ta ma khyod kyis re shig sngon gyi tshul dang / spyod pa dang / dka' bar spyad pa des mi'i chos bla ma 'phags pa'i khyad par thob par nus sam/ shes pa 'am/ mthong ba dang reg par gnas pa cung zad kyang ma thob na da ltar</text></item>
<item><p>63b1</p><section>mdo sde</section><text>khyod mi brtan zhing bya ba mang la mang pos 'tsho zhing spong ba nyams pas da khyod 'bras can dang zan dron gyi kha zas la mang du za zhing lus mar sar dang til mar gyis byugs nas chu 'jam pos lus khrus byed pa lta smos</text></item>
<item><p>63b2</p><section>mdo sde</section><text>kyang ci dgos/ dge slong khyed kyis de bzhin gshegs pa'i zhal mdog dang dbang po rnams gsal ba sngon las tha dad tu bya ba gzhan lta mthong ngam/ de rnams kyis 'di skad ces gsol to/ /tshe dang ldan pa gau ta ma de de bzhin</text></item>
<item><p>63b3</p><section>mdo sde</section><text>no/ /de nas bcom ldan 'das kyis lnga sde'i dge slong rnams la bka' stsal pa/ dge slong dag rab tu byung bas ni mtha' 'di gnyis la bsten par mi bya/ bsnyen par mi bya/ bsnyen bkur mi bya ste/ gnyis gang zhe na/ 'dod pa</text></item>
<item><p>63b4</p><section>mdo sde</section><text>rnams la 'dod pa'i bsod nams kyi rjes su brtson pa/ dman pa ngan pa/ tha chad ma rabs gang yin pa dang / bdag nyid dub pa la rjes su brtson pa/ sdug bsngal ba 'phags pa'i ma yin pa gnod pa dang ldan pa gang</text></item>
<item><p>63b5</p><section>mdo sde</section><text>yin pa'o/ /khyed kyis mtha' 'di gnyis la mi rten par dbu ma'i lam mig byed pa/ ye shes byed pa/ nye bar zhi bar 'gyur ba/ mngon par shes pa dang / rdzogs par byang chub pa dang / mya ngan las 'das par 'gyur ba</text></item>
<item><p>63b6</p><section>mdo sde</section><text>yod de/ dbu ma'i lam gang zhe na 'phags pa'i lam yan lag brgyad pa 'di lta ste/ yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho</text></item>
<item><p>63b7</p><section>mdo sde</section><text>ba dang / yang dag pa'i rtsol ba dang / yang dag pa'i dran pa dang / yang dag pa'i ting nge 'dzin yin no/ /bcom ldan 'das kyis lnga sde'i dge slong rnams la shes par bya ba 'dis shes par mdzad spyod pas bcom ldan</text></item>
<item><p>63b8</p><section>mdo sde</section><text>'das lnga sde'i dge slong rnams las gnyis la snga dro gdams ngag 'bogs pa na/ gsum grong khyer du bsod snyoms la 'jug ste/ gsum gyis bsgrubs pa gang yin pa des drug car 'tsho bar byed do/ /bcom ldan</text></item>
<item><p>64a1</p><section>mdo sde</section><text>'das lnga sde rnams kyi dge slong gsum la phyi dro gdams ngag 'bogs pa na/ gnyis grong khyer du bsod snyoms la 'jug ste/ gnyis kyis bsgrubs pa gang yin pa des lnga sde 'tsho bar byed de/</text></item>
<item><p>64a2</p><section>mdo sde</section><text>de bzhin gshegs pa ni snga dro'i dus kho nar gsol ba yin no/ /de nas bcom ldan 'das kyis lnga sde'i dge slong rnams la bka' stsal pa/ dge slong dag nga sngon ma thos pa'i chos rnams la 'di ni sdug bsngal</text></item>
<item><p>64a3</p><section>mdo sde</section><text>'phags pa'i bden pa'o zhes tshul bzhin du yid la byed pa na mig skyes so/ /shes pa dang / rig pa dang / blo dang / rtogs pa skyes so/ /dge slong dag nga sngon ma thos pa'i chos rnams la 'di ni sdug bsngal kun</text></item>
<item><p>64a4</p><section>mdo sde</section><text>'byung ba'o/ /'di ni sdug bsngal 'gog pa'o/ /'di ni sdug bsngal 'gog par 'gro ba'i lam mo zhes tshul bzhin yid la byed pa na mig skyes so/ /shes pa dang / rig pa dang / blo dang / rtogs pa skyes so/ /</text></item>
<item><p>64a5</p><section>mdo sde</section><text>dge slong dag nga sngon ma thos pa'i chos rnams la sdug bsngal 'phags pa'i bden pa de ngas mngon par shes pas yongs su shes par bya'o zhes tshul bzhin yid la byed pa na mig skyes so/ /shes pa dang /</text></item>
<item><p>64a6</p><section>mdo sde</section><text>rig pa dang / blo dang / rtogs pa skyes so/ /dge slong dag nga sngon ma thos pa'i chos rnams la sdug bsngal kun 'byung ba'i 'phags pa'i bden pa des ngas mngon par shes pas spangs bar bya'o zhes tshul</text></item>
<item><p>64a7</p><section>mdo sde</section><text>bzhin yid la byed pa na mig skyes so/ /shes pa dang / rig pa dang / blo dang / rtogs pa skyes so/ /dge slong dag nga sngon ma thos pa'i chos rnams la sdug bsngal 'gog pa 'phags pa'i bden pa de ngas mngon par</text></item>
<item><p>64a8</p><section>mdo sde</section><text>shes pas mngon sum du bya'o zhes tshul bzhin yid la byed pa na mig skyes so/ /shes pa dang / rig pa dang / rtogs pa skyes so/ /dge slong dag sngon ma thos pa'i chos rnams la sdug bsngal 'gog par 'gro ba'i lam</text></item>
<item><p>64b1</p><section>mdo sde</section><text>'phags pa'i bden pa de ngas mngon par shes pas bsgom par bya'o zhes tshul bzhin yid la byed pa na mig skyes so/ /shes pa dang / rig pa dang / blo dang / rtogs pa skyes so/ /dge slong dag nga sngon ma thos pa'i chos rnams</text></item>
<item><p>64b2</p><section>mdo sde</section><text>la sdug bsngal 'phags pa'i bden pa de ngas mngon par shes pas yongs su shes so zhes tshul bzhin yid la byed pa na mig skyes so/ /shes pa dang / rig pa dang / blo dang / rtogs pa skyes so/ /dge slong dag nga sngon ma thos pa'i</text></item>
<item><p>64b3</p><section>mdo sde</section><text>chos rnams la sdug bsngal kun 'byung ba 'phags pa'i bden pa de ngas mngon par shes pas spangs so zhes tshul bzhin yid la byed pa na mig skyes so/ /shes pa dang / rig pa dang / blo dang / rtogs pa skyes so/ /dge slong</text></item>
<item><p>64b4</p><section>mdo sde</section><text>dag nga sngon ma thos pa'i chos rnams la sdug bsngal 'gog pa 'phags pa'i bden pa de ngas mngon par shes pas mngon sum du byas so zhes tshul bzhin du yid la byed pa na mig skyes so/ /shes pa dang / rig pa dang / blo dang /</text></item>
<item><p>64b5</p><section>mdo sde</section><text>rtogs pa skyes so/ /dge slong dag nga sngon ma thos pa'i chos rnams la sdug bsngal 'gog par 'gro ba'i lam 'phags pa'i bden pa des ngas mngon par shes pas bsgoms so zhes tshul bzhin yid la byed pa na mig skyes</text></item>
<item><p>64b6</p><section>mdo sde</section><text>so/ /shes pa dang / rig pa dang / blo dang / rtogs pa skyes so/ /dge slong dag nga ji srid du 'phags pa'i bden pa bzhi po 'di rnams de ltar lan gsum du bzlas te rnam pa bcu gnyis su bskor ba'i mig ma skyes/ shes pa ma yin/</text></item>
<item><p>64b7</p><section>mdo sde</section><text>rig pa ma yin/ blo ma yin/ rtogs pa ma skyes pa de srid du lha dang bcas pa'i 'jig rten bdud dang tshangs pa dang bcas/ dge sbyong dang bram zer bcas pa'i skye dgu dang lha dang mir bcas pa 'di las grol ba dang nges par 'byung ba dang</text></item>
<item><p>64b8</p><section>mdo sde</section><text>mi ldan pa dang / rab tu grol ba dang / phyin ci log dang bral ba'i sems kyis mang du gnas par ma gyur cing / dge slong dag ngas bla na med pa yang dag par rdzogs pa'i byang chub mngon par rdzogs par sangs rgyas so zhes bya</text></item>
<item><p>65a1</p><section>mdo sde</section><text>bar ma shes so/ /dge slong dag ngas gang nas 'phags pa'i bden pa bzhi po 'di rnams la de ltar lan gsum du bzlas te rnam pa bcu gnyis su bskor ba'i mig skyes shing shes pa dang / rig pa dang / blo dang rtogs</text></item>
<item><p>65a2</p><section>mdo sde</section><text>pa skyes pa de nas nga lha dang bcas pa'i 'jig rten bdud dang tshangs pa dang bcas/ dge sbyong dang bram zer bcas pa'i skye dgu dang lha dang mir bcas pa 'di las grol ba dang nges par byung ba dang ldan pa dang / rab tu grol ba dang</text></item>
<item><p>65a3</p><section>mdo sde</section><text>phyin ci log dang bral ba'i sems kyis mang du gnas par gyur cing / dge slong dag ngas de nas bla na med pa yang dag par rdzogs pa'i byang chub mngon par rdzogs par sangs rgyas so zhes bya bar shes so/ /chos kyi rnam grangs</text></item>
<item><p>65a4</p><section>mdo sde</section><text>de bka' stsal pa na/ tshe dang ldan pa kauN+Di n+ya dang / lha brgyad khri chos rnams la chos kyi mig rdul med cing dri ma dang bral ba skyes so/ /de nas bcom ldan 'das kyis tshe dang ldan pa kauN+Di n+ya la bka' stsal pa/ kauN+Di n+ya khyod</text></item>
<item><p>65a5</p><section>mdo sde</section><text>kyis chos kun shes sam/ bcom ldan 'das kun 'tshal lags so/ /kauN+Di n+ya khyod kyis chos kun shes sam/ kun shes sam/ bde bar gshegs pa kun 'tshal lags so/ /kun 'tshal lags so/ /tshe dang</text></item>
<item><p>65a6</p><section>mdo sde</section><text>ldan pa kauN+Di n+yas chos kun shes pas de'i phyir tshe dang ldan pa kun shes kauN+Di n+ya zhes bla dgas su btags so/ /tshe dang ldan pa kauN+Di n+yas chos kun shes so zhes sa bla'i gnod sbyin rnams sgra sgrogs par byed de/ grogs</text></item>
<item><p>65a7</p><section>mdo sde</section><text>po dag bcom ldan 'das kyis bA ra Na sIr drang srong smra ba ri dgas kyi nags su lan gsum du bzlas te rnam pa bcu gnyis su chos kyi 'khor lo chos dang ldan pa dge sbyong dang / bram ze 'am/ lha 'am/ bdud dam/</text></item>
<item><p>65a8</p><section>mdo sde</section><text>tshangs pa 'am/ sus kyang 'jig rten du chos dang 'thun par ma bskor ba skye bo mang po la phan pa dang / skye bo mang po la bde ba dang / 'jig rten la snying brtse ba dang / lha dang mi rnams kyi don dang / phan pa dang / bde ba'i phyir</text></item>
<item><p>65b1</p><section>mdo sde</section><text>bskor bas lha'i rigs mngon par 'phel zhing lha ma yin gyi ris yongs su nyams so zhes dbyangs bsgrags so/ /sa bla'i gnod sbyin rnams kyi sgra thos nas nam mkha' la rgyu ba'i gnod sbyin dang / rgyal chen bzhi'i</text></item>
<item><p>65b2</p><section>mdo sde</section><text>ris dang / sum bcu rtsa gsum pa'i lha dang / 'thab bral dang / dga' ldan dang / 'phrul dga' dang / gzhan 'phrul dbang byed kyi lha rnams nas skad cig de dang / thang cig de dang / yud tsam de dang / skad cig dang / thang</text></item>
<item><p>65b3</p><section>mdo sde</section><text>cig de dang yud tsam de dang skad cig dang thang cig dang / yud tsam de la tshangs pa'i 'jig rten gyi rab tu sgra grags so/ /tshangs ris kyi lha rnams kyis kyang sgra sgrogs par byed de/ grogs po dag bcom ldan 'das kyis</text></item>
<item><p>65b4</p><section>mdo sde</section><text>bA ra Na sIr drang srong smra ba'i ri dgas kyi nags su lan gsum du bzlas te rnam pa bcu gnyis kyi 'khor lo chos dang ldan pa dge sbyong ngam/ bram ze 'am/ lha 'am/ bdud dam/ tshangs pa 'am/ sus kyang 'jig rten du chos dang</text></item>
<item><p>65b5</p><section>mdo sde</section><text>'thun par 'ga' tsam yang ma bskor ba/ skye bo mang po la phan pa dang / skye bo mang po la bde ba dang / 'jig rten la snying brtse ba dang / lha dang mi rnams kyi don dang / phan pa dang bde ba'i phyir bskor bas lha'i ris mngon</text></item>
<item><p>65b6</p><section>mdo sde</section><text>par 'phel zhing lha ma yin gyi ris yongs su nyams so zhes dbyangs bsgrags so/ /bcom ldan 'das kyis bA ra Na sIr drang srong smra ba ri dgas kyi nags su lan gsum du bzlas te rnam pa bcu gnyis su chos kyi</text></item>
<item><p>65b7</p><section>mdo sde</section><text>'khor lo chos dang ldan pa bskor bas de'i phyir chos kyi rnam grangs 'di la chos kyi 'khor lo bskor ba zhes tshig bla dgas su btags so/ /de nas bcom ldan 'das kyis lan gnyis su yang lnga sde'i dge slong rnams</text></item>
<item><p>65b8</p><section>mdo sde</section><text>la bka' stsal pa/ dge slong dag 'phags pa'i bden pa bzhi ni 'di dag yin te/ bzhi gang zhe na/ sdug bsngal 'phags pa'i bden pa dang / sdug bsngal kun 'byung ba dang / sdug bsngal 'gog pa dang / sdug</text></item>
<item><p>66a1</p><section>mdo sde</section><text>bsngal 'gog par 'gro ba'i lam 'phags pa'i bden pa'o/ /sdug bsngal 'phags pa'i bden pa gang zhe na/ skye ba sdug bsngal ba dang / rga ba sdug bsngal ba dang / na ba sdug bsngal ba dang / 'chi</text></item>
<item><p>66a2</p><section>mdo sde</section><text>ba sdug bsngal ba dang / sdug pa dang bral ba sdug bsngal ba dang / mi sdug pa dang phrad pa sdug bsngal ba dang / gang 'dod pa btsal te ma rnyed pa de yang sdug bsngal ba dang / mdor na nye bar len pa'i phung po lnga sdug</text></item>
<item><p>66a3</p><section>mdo sde</section><text>bsngal ba ste/ de yongs su shes par bya ba'i phyir 'phags pa'i lam yan lag brgyad pa bsgom par bya'o/ /sdug bsngal kun 'byung ba 'phags pa'i bden pa gang zhe na/ yang srid pa'i sred pa dga' ba'i 'dod</text></item>
<item><p>66a4</p><section>mdo sde</section><text>chags dang ldan pa de dang de la mngon par 'dod pa ste/ de spang ba'i phyir 'phags pa'i lam yan lag brgyad pa bsgom par bya'o/ /sdug bsngal 'gog pa 'phags pa'i bden pa gang zhe na/ yang srid pa'i sred pa</text></item>
<item><p>66a5</p><section>mdo sde</section><text>dga' ba'i 'dod chags dang ldan pa de dang de la mngon par dga' ba gang yin pa de nyid ma lus par spangs pa dang / bor ba dang / bsal ba dang / zad pa dang / 'dod chags dang bral ba dang / 'gags pa dang / nye bar zhi ba</text></item>
<item><p>66a6</p><section>mdo sde</section><text>dang nub pa ste de mngon sum du bya ba'i phyir 'phags pa'i lam yan lag brgyad pa bsgom par bya'o/ /sdug bsngal 'gog par 'gro ba'i lam 'phags pa'i bden pa gang zhe na/ 'phags pa'i lam yan lag</text></item>
<item><p>66a7</p><section>mdo sde</section><text>brgyad pa ste/ 'di lta ste/ yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang /</text></item>
<item><p>66a8</p><section>mdo sde</section><text>yang dag pa'i ting nge 'dzin te de yang bsgom par bya'o/ /chos kyi rnam grangs 'di bshad pa na tshe dang ldan pa kun shes kauN+Di n+ya len pa med par zag pa las sems rnam par grol lo/ /lnga sde'i dge slong lhag ma rnams la</text></item>
<item><p>66b1</p><section>mdo sde</section><text>ni chos rnams la chos kyi mig rdul med cing dri ma dang bral ba skyes so/ /de'i tshe 'jig rten na dgra bcom pa gcig dang gnyis pa ni bcom ldan 'das so/ /de nas bcom ldan 'das kyis yang dge slong lnga sde'i lhag ma rnams la</text></item>
<item><p>66b2</p><section>mdo sde</section><text>bka' stsal pa/ dge slong dag gzugs ni bdag ma yin no/ /dge slong dag gal te gzugs bdag yin na gzugs la gnod pa dang sdug bsngal bar mi 'gyur zhing / gzugs la bdag gi gzugs 'di lta bur gyur cig 'di lta bur</text></item>
<item><p>66b3</p><section>mdo sde</section><text>ma gyur cig snyam na yang 'thob par 'gyur ro/ /dge slong dag gang gi phyir gzugs bdag ma yin pa de'i phyir gzugs la gnod pa dang sdug bsngal bar 'gyur zhing gzugs la bdag gi gzugs 'di lta bur gyur cig /'di lta bur</text></item>
<item><p>66b4</p><section>mdo sde</section><text>ma gyur cig snyam pa yang 'thob par mi 'gyur ro/ /dge slong dag tshor ba dang / 'du shes dang / 'du byed dang / rnam par shes pa ni bdag ma yin no/ /dge slong dag gal te rnam par shes pa bdag yin na rnam par shes pa la</text></item>
<item><p>66b5</p><section>mdo sde</section><text>gnod pa dang sdug bsngal bar mi 'gyur zhing / rnam par shes pa la bdag gi rnam par shes pa 'di lta bur gyur cig /'di lta bur ma gyur cig snyam na yang 'thob par 'gyur ro/ /dge slong dag gang gi phyir rnam par shes pa bdag ma</text></item>
<item><p>66b6</p><section>mdo sde</section><text>yin pa de'i phyir rnam par shes pa la gnod pa dang / sdug bsngal bar 'gyur zhing rnam par shes pa la bdag gi rnam par shes pa 'di lta bur gyur cig /'di lta bur ma gyur cig snyam na yang 'thob par mi 'gyur ro/ /dge slong</text></item>
<item><p>66b7</p><section>mdo sde</section><text>dag ji snyam du sems/ gzugs rtag gam mi rtag /btsun pa mi rtag lags so/ /mi rtag pa gang yin pa de sdug bsngal yin nam sdug bsngal ma yin/ btsun pa sdug bsngal ba lags so/ /mi rtag pa sdug bsngal</text></item>
<item><p>66b8</p><section>mdo sde</section><text>ba rnam par 'gyur ba'i chos can gang yin pa de la cig 'phags pa nyan thos pa dang ldan pa de la 'di ni bdag go/ /bdag ni 'di yin no/ /'di ni bdag gi bdag go zhes bdag tu khas len tam/ btsun pa ma lags so/ /</text></item>
<item><p>67a1</p><section>mdo sde</section><text>dge slong dag ji snyam du sems tshor ba dang / 'du shes dang / 'du byed dang / rnam par shes pa rtag gam mi rtag /btsun pa mi rtag lags so/ /mi rtag pa gang yin pa de sdug bsngal yin nam/ sdug</text></item>
<item><p>67a2</p><section>mdo sde</section><text>bsngal ma yin/ btsun pa sdug bsngal lags so/ /mi rtag pa sdug bsngal ba rnam par 'gyur ba'i chos can gang yin pa de la cig 'phags pa nyan thos thos pa dang ldan pa 'di ni bdag go/ /bdag ni 'di yin no/</text></item>
<item><p>67a3</p><section>mdo sde</section><text>'di ni bdag gi zhes bdag go zhes bdag tu khas len tam/ btsun pa ma lags so/ dge slong dag de lta bas na gzugs gang yin pa de ci yang rung ba 'das pa 'am/ ma 'ongs pa 'am/ da ltar byung ba 'am/ nang gi 'am/</text></item>
<item><p>67a4</p><section>mdo sde</section><text>phyi'i 'am/ rags pa 'am/ phra ba 'am/ ngan pa 'am/ gya nom pa 'am/ gang dag thag ring ba 'am/ gang dag thag nye ba de dag thams cad ni bdag ma yin/ bdag ni de ma yin de ni bdag gi bdag ma yin no zhes ji lta ba</text></item>
<item><p>67a5</p><section>mdo sde</section><text>bzhin du yang dag pa'i shes rab kyis blta bar bya'o/ /dge slong dag de lta bas na tshor ba dang / 'du shes dang / 'du byed dang / rnam par shes pa ji snyed pa gang ci yang rung ba 'das pa 'am/ ma 'ongs pa 'am/ da ltar</text></item>
<item><p>67a6</p><section>mdo sde</section><text>byung ba 'am/ nang gi 'am/ phyi'i 'am/ rags pa 'am/ phra ba 'am/ ngan pa 'am/ gya nom pa 'am/ gang dag thag ring ba 'am/ gang dag thag nye ba de dag thams cad ni bdag ma yin/ bdag ni de ma yin/ de ni</text></item>
<item><p>67a7</p><section>mdo sde</section><text>bdag gi bdag ma yin no zhes ji lta ba de bzhin du yang dag pa'i shes rab kyis blta bar bya'o/ /dge slong dag 'di ltar 'phags pa nyan thos thos pa dang ldan pa ni nye bar len pa'i phung po lnga po 'di bdag ma yin</text></item>
<item><p>67a8</p><section>mdo sde</section><text>bdag gi ma yin par lta ste/ de de ltar lta ba na 'jig rten na ci yang len pa med do/ /len pa med pa na yongs su gdung ba med do/ /yongs su gdung ba med na bdag nyid yongs su mya ngan las 'das pa ste bdag</text></item>
<item><p>67b1</p><section>mdo sde</section><text>gi skye ba zad do/ /tshangs par spyod pa la bsten to/ /bya ba byas so/ /srid pa 'di las gzhan mi shes so zhes bya bar 'gyur ro/ /chos kyi rnam grangs 'di bshad pa na lnga sde'i dge slong lhag ma rnams kyis len pa med</text></item>
<item><p>67b2</p><section>mdo sde</section><text>par zag pa las sems rnam par grol lo/ /de'i tshe dgra bcom pa lnga dang drug pa ni bcom ldan 'das so/ /de nas bcom ldan 'das bA ra Na sI'i 'bab chu gnod pa can gyi 'gram na bzhugs so/ /de'i tshe bA ra Na sI na rigs</text></item>
<item><p>67b3</p><section>mdo sde</section><text>kyi gtso bo zhes bya ba'i bu grags pa zhes bya ba zhig gnas te/ de nyi ma re re zhing bud med kyis byas pa'i rol mos rtse bar byed/ dga' dgur spyod par byed pas lus snyom lus dub/ lus rgud pas myur du gnyid</text></item>
<item><p>67b4</p><section>mdo sde</section><text>log par gyur to/ /bud med de rnams kyang lus snyom/ lus dub/ lus rgud pas gnyid log par gyur to/ /rigs kyi gtso bo'i bu grags pa mtshan mo gnyid sad pa na bud med de dag thams cad brdol zhing sgren</text></item>
<item><p>67b5</p><section>mdo sde</section><text>mor byung la skra zhig /lag pa brkyang ste byung rgyal du bla ba mthong ngo / /mthong nas kyang de dag gis chung ma la dur khrod kyi 'du shes skyes par gyur to/ /de nas rigs kyi gtso bo'i bu grags pa ma la chen po la babs</text></item>
<item><p>67b6</p><section>mdo sde</section><text>te/ rin po che'i lham brgya stong ri ba zung cig gyon nas nyal khang gi sgo ga na ba der song ste/ phyin nas grogs po bdag ni gtses so/ /grogs po bdag ni nyams so zhes skad ngan phyung ba dang / de'i sgo mi ma yin pa</text></item>
<item><p>67b7</p><section>mdo sde</section><text>rnams kyis phye nas skad kyang mi grag par byas so/ /de nas rigs kyi gtso bo'i bu grags pa khyim gang na ba der song ste phyin nas grogs po bdag ni gtses so/ /grogs po bdag ni nyams so zhes skad ngan phyung ba</text></item>
<item><p>67b8</p><section>mdo sde</section><text>dang / de'i sgo mi ma yin pa rnams kyis phye nas skad kyang mi grag par byas so/ /de nas rigs kyi gtso bo'i bu grags pa grong khyer gyi sgo gang na ba der stong ste phyin nas grogs po bdag ni gtses so/ /grogs</text></item>
<item><p>68a1</p><section>mdo sde</section><text>po bdag ni nyams so zhes skad ngan phyung ba dang / de'i sgo mi ma yin pa rnams kyis phye nas skad kyang mi grag par byas so/ /de nas rigs kyi gtso bo'i bu grags pa 'bab chu gnod pa can de gang na ba der</text></item>
<item><p>68a2</p><section>mdo sde</section><text>song ba na/ de'i tshe bcom ldan 'das 'bab chu gnod pa can gyi 'gram na gtsug lag khang gi phyi rol bla gab med pa na rigs kyi gtso bo'i bu grags pa 'ong ba la yang dang yang du bzhengs shing 'chag pas 'chag go/ /rigs kyi</text></item>
<item><p>68a3</p><section>mdo sde</section><text>gtso bo'i bu grags pas bcom ldan 'das 'bab chu gnod pa can gyi 'gram na 'chag pa rgyang ring po nas mthong ngo / /mthong nas kyang dge sbyong bdag ni gtses so/ /dge sbyong bdag ni nyams so zhes skad ngan phyung ngo / /de nas</text></item>
<item><p>68a4</p><section>mdo sde</section><text>bcom ldan 'das kyis rigs kyi gtso bo'i bu grags pa la 'di skad ces bka' stsal to/ /gzhon nu tshur shog /gnas 'di ni khyod la 'tshe ba med pa yin/ 'di ni nyams pa med pa yin no/ /de nas rigs kyi gtso bo'i bu</text></item>
<item><p>68a5</p><section>mdo sde</section><text>grags pa rin po che'i lham brgya stong ri ba zung cig po 'bab chu gnod pa can gyi 'gram du phud nas 'bab chu gnod pa can rgal te bcom ldan 'das gang na ba der song ste phyin nas/ bcom ldan 'das kyi zhabs gnyis</text></item>
<item><p>68a6</p><section>mdo sde</section><text>la mgo bos phyag byas te phyogs gcig tu 'dug go/ /de nas bcom ldan 'das kyis rigs kyi gtso bo'i bu grags pa khrid de nyid kyi gtsug lag khang gang na ba der gshegs nas byon pa dang gdan bshams pa nyid la</text></item>
<item><p>68a7</p><section>mdo sde</section><text>bzhugs so/ /bzhugs nas bcom ldan 'das kyis rigs kyi gtso bo'i bu grags pa la chos dang ldan pa'i gtam gyis yang dag par bstan/ yang dag par 'dzin du bcug /yang dag par gzeng bstod/ yang dag</text></item>
<item><p>68a8</p><section>mdo sde</section><text>par rab tu dga' bar mdzad do/ /sangs rgyas bcom ldan 'das rnams kyi thog ma'i dus su chos kyi gtam gleng ba gang yin pa 'di lta ste/ sbyin pa'i gtam dang / tshul khrims kyi gtam dang / mtho ris kyi gtam dang 'dod</text></item>
<item><p>68b1</p><section>mdo sde</section><text>pa rnams la mnog chung zhing nyes dmigs dang / kun nas nyon mongs pa dang / rnam par byang ba dang / nges par byung ba dang / rab tu bden pa'i rjes su bsgrags pa dang / rnam par byang ba'i phyogs kyi chos rnams rgya</text></item>
<item><p>68b2</p><section>mdo sde</section><text>cher bshad do/ /gang gi tshe de bcom ldan 'das kyis dga' ba'i sems dang / dge ba'i sems dang / mgu ba'i sems dang / sgrib pa dang bral ba'i sems dang / skal ba dang ldan pa dang / yang dag phul gyi chos bshad na shes</text></item>
<item><p>68b3</p><section>mdo sde</section><text>par nus par gzigs pa de'i tshe sangs rgyas bcom ldan 'das rnams kyi yang dag phul gyi chos bshad pa gang yin pa 'di lta ste 'phags pa'i bden pa bzhi po sdug bsngal ba dang / kun 'byung ba dang / 'gog pa dang / lam de</text></item>
<item><p>68b4</p><section>mdo sde</section><text>rgya cher bshad do/ /dper na gos gtsang ma nag nog med pa tshon rtsi 'os pa'i nang du bcug na tshon rtsi legs par 'dzin du btub pa de bzhin du rigs kyi gtso bo'i bu grags pa stan de nyid la 'dug bzhin du 'phags pa'i</text></item>
<item><p>68b5</p><section>mdo sde</section><text>bden pa bzhi po 'di lta ste/ sdug bsngal ba dang / kun 'byung ba dang / 'gog pa dang / lam rtogs so/ /de nas rigs kyi gtso bo'i bu grags pa chos mthong ba dang / chos thob pa dang / chos rig pa dang / chos kyi gting</text></item>
<item><p>68b6</p><section>mdo sde</section><text>slebs pa dang / som nyi las rgal ba dang / the tshom las rgal ba dang / gzhan gyi dring mi 'jog pa dang / gzhan gyis mi bkri ba dang / ston pas bstan pa'i chos rnams la mi 'jigs pa thob nas stan las langs</text></item>
<item><p>68b7</p><section>mdo sde</section><text>te bla gos phrag pa gcig tu gzar nas bcom ldan 'das gang na ba der logs su thal mo sbyar ba btud de bcom ldan 'das la 'di skad ces gsol to/ /btsun pa bdag ni 'phags so/ /mngon par 'phags so/ /bdag</text></item>
<item><p>68b8</p><section>mdo sde</section><text>bcom ldan 'das dang / chos dang / dge 'dun la skyabs su mchis lags kyis bdag dge bsnyen du gzung du gsol/ deng slan chad ji srid 'tsho'i bar du srog dang yang bsdos te skyabs su mchi bar mngon par dad</text></item>
<item><p>69a1</p><section>mdo sde</section><text>lags so/ /bran mo zhig de nyid kyi mtshan mo gnyid log pa las sad na/ gzhon nu grags pa mal chen po na mi snang bar mthong ngo / /mthong nas kyang khyim bdag rigs kyi gtso bo gang na ba der song ste phyin nas</text></item>
<item><p>69a2</p><section>mdo sde</section><text>khyim bdag rigs kyi gtso bo la 'di skad ces gsol to/ /jo bo mkhyen par mdzod cig /gzhon nu grags pa ni rang gi mal chen po na mi gda' lags so/ /de nas khyim bdag rigs kyi gtso bo 'di snyam du sems te/ gzhon</text></item>
<item><p>69a3</p><section>mdo sde</section><text>nu nor gyi phyir chom rkun nam/ g.yon can rnams kyis phyi rol tu khrid par ma gyur grang snyam du sems shing phyogs bzhir pho nya rta pa dag bkye nas rang nyid mi lag na sgron ma thogs pa rnams dang lhan cig tu 'bab chu gnod pa</text></item>
<item><p>69a4</p><section>mdo sde</section><text>can gang na ba de logs su song ba dang / khyim bdag rigs kyi gtso bos 'bab chu gnod pa can gyi 'gram na rin po che'i lham brgya stong ri ba zung cig phud pa mthong ngo / /mthong nas kyang de 'di snyam du sems te/ gzhon nu ni nor</text></item>
<item><p>69a5</p><section>mdo sde</section><text>gyi phyir chom rkun nam g.yon can rnams kyis phyi rol du khrid kyi 'di ltar 'bab chu gnod pa can gyi 'gram na rin po che'i lham brgya stong ri ba zung gcig phud pa las na gzhon nu 'bab chu gnod pa can gyi ngogs 'di nyid las rgal bar</text></item>
<item><p>69a6</p><section>mdo sde</section><text>ma gyur grang / 'di ltar 'bab chu gnod pa can gyi 'gram na rin po che'i lham brgya stong ri ba zung gcig bor ro snyam du bsams nas 'bab chu gnod pa can gyi ngogs de nyid las rgal te bcom ldan 'das gang na ba der song ngo / /bcom</text></item>
<item><p>69a7</p><section>mdo sde</section><text>ldan 'das kyis khyim bdag rigs kyi gtso bo rgyang ring po nas gzigs so/ /gzigs nas kyang 'di snyam du dgongs te ci nas kyang ngas rdzu 'phrul mngon par 'du bya ba ji lta bu mngon par 'du byas pas khyim bdag rigs kyi</text></item>
<item><p>69a8</p><section>mdo sde</section><text>gtso bos gzhon nu grags pa stan 'di nyid la 'dug bzhin du mi mthong ba de lta bu zhig bya'o snyam nas/ de nas bcom ldan 'das kyis rdzu 'phrul mngon par 'du bya ba ji lta bu mngon par 'du mdzad pas khyim bdag rigs kyi</text></item>
<item><p>69b1</p><section>mdo sde</section><text>gtso bos gzhon nu grags pa stan de nyid la 'dug bzhin du mi mthong ba de lta bu mdzad do/ /de nas khyim bdag rigs kyi gtso bo bcom ldan 'das gang na ba der song ste phyin nas bcom ldan 'das la 'di skad ces gsol</text></item>
<item><p>69b2</p><section>mdo sde</section><text>to/ /bcom ldan 'das ci ga gzhon nu grags pa gzigs sam/ khyim bdag de'i phyir 'dug shig dang / stan 'di kho na la gzhon nu grags pa mthong bar 'gyur ba'i gnas gang yin pa de yod do/ /de nas khyim bdag rigs</text></item>
<item><p>69b3</p><section>mdo sde</section><text>kyi gtso bo 'di snyam du sems te/ gdon mi za bar bcom ldan 'das kyis gzhon nu grags pa gzigs par gyur te 'di ltar bcom ldan 'das 'di skad ces khyim bdag de'i phyir 'dug shig dang stan 'di kho na la</text></item>
<item><p>69b4</p><section>mdo sde</section><text>gzhon nu grags pa 'dug pa mthong bar 'gyur ba'i gnas gang yin pa de yod do zhes bka' stsal to snyam du rig nas dga' ba dang / mgu ba dang / mchog tu dga' ba dang / dga' ba rgya chen po dang / yid bde ba skyes nas</text></item>
<item><p>69b5</p><section>mdo sde</section><text>bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug pa dang / khyim bdag rigs kyi gtso bo la bcom ldan 'das kyis chos dang ldan pa'i gtam gyis yang</text></item>
<item><p>69b6</p><section>mdo sde</section><text>dag par bstan pa la sogs pa ni snga ma bzhin no/ /chos kyi rnam grangs 'di bshad pa na khyim bdag rigs kyi gtso bo chos rnams la chos kyi mig rdul med cing dri ma dang bral ba skyes so/ /tshe dang ldan pa grags pa</text></item>
<item><p>69b7</p><section>mdo sde</section><text>yang rgyan thams cad kyis brgyan bzhin du len pa med par zag pa rnams las sems rnam par grol bar gyur to/ /de nas bcom ldan 'das kyis rdzu 'phrul mngon par 'du mdzad pa de slar brtul nas de'i tshe</text></item>
<item><p>69b8</p><section>mdo sde</section><text>tshigs su bcad pas bka' stsal pa/ rgyan gyis brgyan bzhin du ni chos spyad de/ /dul zhing yang dag sdom pa tshangs spyod la/ /'byung po kun la chag pa spangs pa ni/ /de ni bram ze dge sbyong dge slong yin/ /de'i tshe 'jig</text></item>
<item><p>70a1</p><section>mdo sde</section><text>rten na dgra bcom pa drug dang bdun pa ni bcom ldan 'das so/ /khyim bdag rigs kyi gtso bos gzhon nu grags pa stan de nyid la 'dug pa mthong ngo / /mthong nas kyang gzhon nu grags pa la 'di</text></item>
<item><p>70a2</p><section>mdo sde</section><text>skad ces smras so/ /gzhon nu tshur shog /khyod kyi ma lus ngal zhing lus dub pas smre sngags 'don gyis khyim du 'dong / de nas bcom ldan 'das kyis khyim bdag rigs kyi gtso bo la 'di skad ces bka' stsal to/ /khyim</text></item>
<item><p>70a3</p><section>mdo sde</section><text>bdag ji snyam du sems/ gang gis mi slob pa'i shes pa dang mi slob pa'i lta bas 'phags pa'i bden pa bzhi po 'di lta ste/ sdug bsngal dang kun 'byung dang / 'gog pa dang / lam mngon par rtogs pa de ji ga khyim pa khyim na</text></item>
<item><p>70a4</p><section>mdo sde</section><text>gnas pa 'am sogs 'jog gi longs spyod kyis 'dod pa la longs spyod par 'gyur ram/ btsun pa ma lags so/ /khyim bdag ji ltar khyod kyis slob pa'i shes pa dang / slob pa'i lta bas 'phags pa'i bden pa</text></item>
<item><p>70a5</p><section>mdo sde</section><text>bzhi po 'di lta ste/ sdug bsngal dang / kun 'byung dang / 'gog pa dang / lam mngon par rtog pa de bzhin du gzhon nu grags pas mi slob pa'i ye shes dang mi slob pa'i lta bas 'phags pa'i bden pa bzhi po</text></item>
<item><p>70a6</p><section>mdo sde</section><text>'di lta ste/ sdug bsngal dang / kun 'byung dang / 'gog pa dang / lam mngon par rtogs so/ /btsun pa gzhon nu grags pas gang gis na mi slob pa'i shes pa dang mi slob pa'i lta bas 'phags pa'i bden pa bzhi po 'di</text></item>
<item><p>70a7</p><section>mdo sde</section><text>lta ste sdug bsngal dang kun 'byung dang 'gog pa dang / lam mngon par rtogs pa ni rnyed pa legs par rnyed lags so/ /bcom ldan 'das slad bzhin du 'brang ba'i dge sbyong grags pa dang / thugs brtse ba nye bar</text></item>
<item><p>70a8</p><section>mdo sde</section><text>bzung ste rigs kyi gtso bo gang na ba der gshegs na legs so/ /bcom ldan 'das kyis khyim bdag rigs kyi gtso bo la cang mi gsung bas gnang ngo / /de nas khyim bdag rigs kyi gtso bos bcom ldan 'das cang mi</text></item>
<item><p>70b1</p><section>mdo sde</section><text>gsung bas gnang bar rig nas bcom ldan 'das kyi zhabs gnyis la mgo bos phyag byas te/ bcom ldan 'das kyi spyan snga nas song ngo / /de nas bcom ldan 'das de nyid kyi mtshan mo 'das nas snga dro na bza' sham thabs</text></item>
<item><p>70b2</p><section>mdo sde</section><text>mnabs/ lhung bzed dang / chos gos bsnams te phyi bzhin 'brang ba'i dge sbyong tshe dang ldan pa grags pa dang / khyim bdag rigs kyi gtso bo'i khyim gang na ba der gshegs so/ /de'i tshe tshe dang ldan pa grags pa'i ma dang /</text></item>
<item><p>70b3</p><section>mdo sde</section><text>chung ma gnyis bcom ldan 'das la yang dang yang du bsu ba'i phyir bar sgo na sdod do/ /tshe dang ldan pa grags pa'i ma dang / chung ma gnyis kyis bcom ldan 'das rgyang ring po nas mthong ngo / /mthong nas kyang bcom ldan 'das</text></item>
<item><p>70b4</p><section>mdo sde</section><text>kyi phyir gdan bshams nas 'di skad ces gsol to/ /bcom ldan 'das tshur spyon/ bcom ldan 'das byon pa legs so/ /bcom ldan 'das gdan bshams pa nyid la bzhugs su gsol zhes gsol nas</text></item>
<item><p>70b5</p><section>mdo sde</section><text>bcom ldan 'das gdan bshams pa nyid la bzhugs so/ /de nas tshe dang ldan pa grags pa'i ma dang chung ma gnyis kyis bcom ldan 'das kyi zhabs gnyis la mgo bos phyag byas nas phyogs gcig tu 'khod do/ /</text></item>
<item><p>70b6</p><section>mdo sde</section><text>phyogs gcig tu 'khod nas/ bcom ldan 'das kyis tshe dang ldan pa grags pa'i ma dang / chung ma gnyis la chos dang ldan pa'i gtam gyis yang dag par bstan/ yang dag par 'dzin du bcug /yang dag par gzeng bstod/</text></item>
<item><p>70b7</p><section>mdo sde</section><text>yang dag par rab tu dga' bar mdzad de/ sangs rgyas bcom ldan 'das rnams kyi thog ma'i dus su chos kyi gtam gleng ba gang yin pa 'di lta ste/ sbyin pa'i gtam dang / tshul khrims kyi gtam dang / mtho ris kyi</text></item>
<item><p>70b8</p><section>mdo sde</section><text>gtam dang / 'dod pa rnams la mnog chung zhing nyes dmigs dang / kun nas nyon mongs pa dang / rnam par byang ba dang / nges par 'byung ba dang / rab tu dben pa'i rjes su bsngags pa dang / rnam par byang ba'i phyogs kyi</text></item>
<item><p>71a1</p><section>mdo sde</section><text>chos rnams rgya cher bshad do/ /gang gi tshe de gnyis bcom ldan 'das kyis dga' ba'i sems dang / mgu ba'i sems dang / sgrib pa dang bral ba'i sems dang / skal ba dang ldan pa dang / yang dag</text></item>
<item><p>71a2</p><section>mdo sde</section><text>phul gyi chos bshad na shes par nus par gzigs pa de'i tshe sangs rgyas bcom ldan 'das rnams kyi yang dag phul gyi chos bshad pa gang yin pa 'di lta ste/ 'phags pa'i bden pa bzhi po sdug bsngal ba dang /</text></item>
<item><p>71a3</p><section>mdo sde</section><text>kun 'byung dang / 'gog pa dang / lam rgya cher bshad do/ /dper na gos gtsang ma nag nog med pa tshon rtsi 'os pa'i nang du bcug na tshon rtsi legs par 'jen du btub pa de bzhin du tshe dang ldan pa grags pa'i ma dang /</text></item>
<item><p>71a4</p><section>mdo sde</section><text>chung ma gnyis kyis stan de nyid la 'khod bzhin du 'phags pa'i bden pa bzhi po 'di lta ste/ sdug bsngal dang / kun 'byung dang / 'gog pa dang / lam mngon par rtogs so/ /de nas tshe dang ldan pa grags pa'i ma dang /</text></item>
<item><p>71a5</p><section>mdo sde</section><text>chung ma gnyis kyis chos mthong ba dang / chos thos pa dang / chos kyi gting slebs pa dang / som nyi las rgal ba dang / the tsom las rgal ba dang / gzhan gyi dring mi 'jog pa dang / gzhan gyis mi bkri ba dang / ston</text></item>
<item><p>71a6</p><section>mdo sde</section><text>pas bstan pa'i chos rnams la mi 'jigs pa thob nas stan las langs te/ bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/ /btsun pa bdag</text></item>
<item><p>71a7</p><section>mdo sde</section><text>cag ni 'phags so/ /bdag cag ni mngon par 'phags lags te/ bcom ldan 'das dang / chos dang / dge slong gi dge 'dun la skyabs su mchi lags kyis dge bsnyen du gzung du gsol/ deng slan chad ji srid 'tsho'i</text></item>
<item><p>71a8</p><section>mdo sde</section><text>bar du srog dang yang bsdos te skyabs su mchi bar mngon par dad lags so/ /btsun pa de'i slad du 'dir zhal zas kyi mdzad pa mdzad du gsol/ bcom ldan 'das kyis tshe dang ldan pa grags pa'i ma dang / chung ma</text></item>
<item><p>71b1</p><section>mdo sde</section><text>gnyis la cang mi gsung bas gnang ngo / /de nas tshe dang ldan pa grags pa'i ma dang / chung ma gnyis kyis bcom ldan 'das cang mi gsung bas gnang bar rig nas bcom ldan 'das gdan la bde bar</text></item>
<item><p>71b2</p><section>mdo sde</section><text>bzhugs pa dang / gtsang zhing bsod pa'i bza' ba dang / bca' ba dag rang gi lag nas stobs shing tshim par byed de rnam grangs du mar gtsang zhing bsod pa'i bza' ba dang / bca' ba dag rang gi lag nas</text></item>
<item><p>71b3</p><section>mdo sde</section><text>bstabs shing tshim par byas nas/ bcom ldan 'das kyis gsol zin cing phyag bcabs te lhung bzed gyu bar rig nas stan ches dma' ba zhig blangs te/ bcom ldan 'das kyi spyan sngar chos nyan pa</text></item>
<item><p>71b4</p><section>mdo sde</section><text>'i phyir 'khod do/ /de nas bcom ldan 'das kyis tshe dang ldan pa grags pa'i ma dang / chung ma gnyis la chos dang ldan pa'i gtam gyis yang dag par ston/ yang dag par 'dzin du 'jug par mdzad/ yang dag</text></item>
<item><p>71b5</p><section>mdo sde</section><text>par gzeng bstod par mdzad/ yang dag par rab tu dga' bar mdzad de/ rnam grangs du mar chos dang ldan pa'i gtam gyis yang dag par bstan/ yang dag par 'dzin du bcug /yang dag par gzeng bstod/</text></item>
<item><p>71b6</p><section>mdo sde</section><text>yang dag par rab tu dga' bar mdzad nas gdan las bzhengs te gshegs so/ /bA ra Na sI na khyim bdag rigs kyi gtso bo'i bu gnyis pa dang / gsum pa dang / bzhi pa dang / lnga pa gang po dang / dri</text></item>
<item><p>71b7</p><section>mdo sde</section><text>med dang / ba lang bdag dang / lag bzangs te/ rigs kyi gtso bo'i bu dag gis rigs kyi gtso bo'i bu grags pa skra dang kha spu bregs te gos ngur smrig bgos nas dad pa yang dag pa kho nas khyim nas</text></item>
<item><p>71b8</p><section>mdo sde</section><text>khyim med par rab tu byung ngo zhes thos so/ /thos nas kyang de dag 'di snyam du sems te/ kye ma'o sangs rgyas ni mchog ma yin pa ma yin zhing chos bstan pa yang mchog ma yin pa ma yin te/ gang gi phyir</text></item>
<item><p>72a1</p><section>mdo sde</section><text>de ltar gyi rigs kyi gtso bo'i bu grags pa re shig shin du gzhon pa/ shin du bde ba 'dod pa yang skra dang / kha spu bregs te gos ngur smrig bgos nas dad pas yang dag pa kho nas khyim nas khyim med</text></item>
<item><p>72a2</p><section>mdo sde</section><text>par rab tu byung gis/ ma la bdag cag gis kyang skra dang kha spu bregs te gos ngur smrig bgos nas/ dad pas yang dag pa kho nas khyim nas khyim med par rab tu byung bar bya'o snyam mo/ /de nas rigs kyi gtso bo'i bu gnyis</text></item>
<item><p>72a3</p><section>mdo sde</section><text>pa dang / gsum pa dang / bzhi pa dang / lnga pa gang po dang / dri med dang / ba lang bdag dang / lag bzangs te/ rigs kyi gtso bo'i bu rnams bA ra Na se nas byung nas bcom ldan 'das gang na ba der dong ste lhags nas/ bcom</text></item>
<item><p>72a4</p><section>mdo sde</section><text>ldan 'das kyi zhabs gnyis la mgo bos phyag byas te phyogs gcig tu 'khod do/ /phyogs gcig tu 'khod nas rigs kyi gtso bo'i bu gnyis pa dang / gsum pa dang / bzhi pa dang / lnga pa gang po dang / dri ma med dang / ba lang</text></item>
<item><p>72a5</p><section>mdo sde</section><text>bdag dang / lag bzangs te/ rigs kyi gtso bo'i bu rnams kyis bcom ldan 'das la 'di skad ces gsol to/ /btsun pa legs par gsungs pa'i chos 'dul ba la bdag cag rab tu 'byung ba dang / bsnyen par rdzogs par</text></item>
<item><p>72a6</p><section>mdo sde</section><text>dge slong gi dngos po gnang na/ bdag cag bcom ldan 'das kyi spyan sngar tshangs par spyod pa spyad par bgyi'o/ /tshe dang ldan pa de dag gis legs par gsungs pa'i chos 'dul ba la rab tu byung ba dang / bsnyen par rdzogs par</text></item>
<item><p>72a7</p><section>mdo sde</section><text>dge slong gi dngos po thob ste/ de ltar rab tu byung nas tshe dang ldan pa de dag gcig pu dben pa bag yod pa rtun pa dang ldan pa bdag nyid gtod par gnas so/ /gcig pu dben pa bag yod pa/ rtun pa dang ldan pa bdag nyid gtod</text></item>
<item><p>72a8</p><section>mdo sde</section><text>par gnas pa na gang gi phyir rigs kyi bu de dag skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung bar byed pa/ tshangs par spyod pa'i mtha' bla na med pa tshe 'di nyid</text></item>
<item><p>72b1</p><section>mdo sde</section><text>la rang gi mngon par shes pas mngon sum du byas te bsgrubs nas bdag cag gi skye ba zad do/ /tshangs par spyod pa bsten to/ /bya ba byas so/ /srid pa 'di las gzhan mi shes so zhes go bar byed cing tshe dang ldan pa de dag</text></item>
<item><p>72b2</p><section>mdo sde</section><text>sems shin du rnam par grol ba kun shes pa dang ldan pa'i dgra bcom par gyur to/ /de'i tshe 'jig rten na dgra bcom pa bcu dang / bcu gcig pa ni bcom ldan 'das so/ /bA ra Na sI na grong mi gtso bo rnams kyi khye'u lnga</text></item>
<item><p>72b3</p><section>mdo sde</section><text>bcus rigs kyi gtso bo'i bu dang po dang / gnyis pa dang / gsum pa dang / bzhi pa dang / lnga pa ste grags pa dang / gang po dang / dri med dang / ba lang bdag dang / lag bzangs te rigs kyi gtso bo'i bu rnams skra dang kha spu</text></item>
<item><p>72b4</p><section>mdo sde</section><text>bregs te gos ngur smrig bgos nas dad pa yang dag pa kho nas khyim nas khyim med par rab tu byung ngo zhes thos so/ /thos nas kyang de dag 'di snyam du sems te/ kye ma sangs rgyas ni mchog ma yin pa ma yin zhing / chos</text></item>
<item><p>72b5</p><section>mdo sde</section><text>bstan pa yang mchog ma yin pa ma yin te/ gang gi phyir da ltar rigs kyi gtso bo'i bu dang po dang / gnyis pa dang / gsum pa dang / bzhi pa dang / lnga pa ste grags pa dang / gang po dang / dri med dang / ba lang bdag dang / lag bzangs te</text></item>
<item><p>72b6</p><section>mdo sde</section><text>rigs kyi gtso bo'i bu rnams ni re shig shin du gzhon pa/ shin du bde ba 'dod pa yang skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung gis/ ma la bdag</text></item>
<item><p>72b7</p><section>mdo sde</section><text>cag kyang skra dang kha spu bregs nas gos ngur smrig bgos nas dad pa yang dag pa kho nas khyim nas khyim med par rab tu 'byung ngo snyam mo/ /de nas grong khyer gyi gtso bo rnams kyi khye'u lnga bcu po dag bA ra Na sI nas byung nas</text></item>
<item><p>72b8</p><section>mdo sde</section><text>bcom ldan 'das gang na ba der song ste lhags pa dang / bcom ldan 'das kyi zhabs la mgo bos phyag byas te/ phyogs gcig tu 'khod do/ /phyogs gcig tu 'khod nas grong mi'i gtso bo'i khye'u lnga bcu po dag gis</text></item>
<item><p>73a1</p><section>mdo sde</section><text>bcom ldan 'das la 'di skad ces gsol to/ /btsun pa bdag cag legs par gsungs pa'i chos 'dul ba la rab tu byung ba dang / bsnyen par rdzogs pa dge slong gi dngos po gnang na bdag cag bcom</text></item>
<item><p>73a2</p><section>mdo sde</section><text>ldan 'das kyi spyan sngar tshangs par spyod pa spyad par bgyi'o/ /tshe dang ldan pa de dag legs par gsungs pa'i chos 'dul ba la rab tu byung ba dang / bsnyen par rdzogs pa dge slong gi dngos po thob ste/ de ltar</text></item>
<item><p>73a3</p><section>mdo sde</section><text>rab tu byung nas tshe dang ldan pa de dag gcig pu dben pa bag yod pa rtun pa dang ldan pa/ bdag nyid gtod par gnas so/ /gcig pu dben pa bag yod pa rtun pa dang ldan pa bdag nyid gtod par gnas pa na</text></item>
<item><p>73a4</p><section>mdo sde</section><text>gang gi phyir rigs kyi bu de dag snga ma bzhin du ji srid sems shin du rnam par grol ba kun shes pa dang ldan pa'i dgra bcom par gyur to/ /de'i tshe 'jig rten na dgra bcom pa drug bcu dang / drug bcu gcig pa ni bcom</text></item>
<item><p>73a5</p><section>mdo sde</section><text>ldan 'das so/ /de nas bcom ldan 'das bA ra Na sI'i drang srong smra ba ri dgas kyi nags na bzhugs so/ /de nas bcom ldan 'das kyis dge slong rnams la bka' stsal pa/ dge slong dag nga ni lha dang mi'i 'ching ba gang</text></item>
<item><p>73a6</p><section>mdo sde</section><text>yin pa thams cad las grol ba yin no/ /dge slong dag khyed kyang lha dang mi rnams kyi 'ching ba gang yin pa thams cad las grol ba yin gyis/ dge slong dag skye bo mang po la phan pa dang / skye bo mang po la bde ba dang / 'jig rten</text></item>
<item><p>73a7</p><section>mdo sde</section><text>la snying brtse ba dang / lha dang mi rnams la phan pa dang / bde ba'i ched du rgyu zhing deng la khyed gnyis shig ni gcig tu ma 'gro zhig /nga yang lteng rgyas kyi grong khyer sde can gang na ba der rgyu zhing gshegs so/ /de nas bdud</text></item>
<item><p>73a8</p><section>mdo sde</section><text>sdig can 'di snyam du sems te/ dge sbyong gau ta ma 'di bA ra Na sI'i drang srong smra ba ri dgas kyi nags su 'dug nas de nyan thos rnams la 'di skad ces chos ston to/ dge slong dag nga ni lha dang mi'i 'ching ba gang yin pa</text></item>
<item><p>73b1</p><section>mdo sde</section><text>thams cad las grol ba yin no/ /dge slong dag khyed kyang lha dang mi'i 'ching ba gang yin pa thams cad las grol ba yin gyis/ dge slong dag skye bo mang po la phan pa dang zhes bya ba nas rgyu zhing deng shig ces bya</text></item>
<item><p>73b2</p><section>mdo sde</section><text>ba'i bar du ste/ nga yang lteng rgyas kyi grong khyer sde can gang na ba der rgyu zhing 'gro'o zhes zer gyis/ ma la bdag gis de la 'di lta ste/ dkrug pa'i las shig bya ba'i phyir nye bar 'gro'o snyam mo/ /de nas bdud sdig can bram</text></item>
<item><p>73b3</p><section>mdo sde</section><text>ze'i khye'u yi cha byad du bdag nyid mngon par sprul te/ bcom ldan 'das gang na ba der dong ste phyin nas bcom ldan 'das kyi spyan sngar 'dug ste tshigs su bcad pas gsol pa/ ma grol grol bar 'du shes na/ /ji ltar</text></item>
<item><p>73b4</p><section>mdo sde</section><text>bdag nyid grol bar sems/ /bdag gis dge sbyong ma bkrol bas/ /'ching ba chen pos bcings pa yin/ /de nas bcom ldan 'das 'di snyam du dgongs te/ e ma'o 'di ni bdud sdig can yin te/ 'di lta ste dkrug pa'i</text></item>
<item><p>73b5</p><section>mdo sde</section><text>las kyi phyir nye bar 'ongs so snyam du thugs su chud nas tshigs su bcad de bka' stsal pa/ nga ni lha dang mi rnams kyi/ /'ching ba gang yin kun las grol/ /bar chad byed pa khyod bcom par/ /sdig can de ltar shes par</text></item>
<item><p>73b6</p><section>mdo sde</section><text>gyis/ /de nas bdud sdig can 'di snyam du sems te/ dge sbyong gau ta ma'i sems kyis bdag shes so snyam du rig nas sdug bsngal zhing yid mi bde la yid gcags nas de nyid du mi snang bar gyur to/ /de nas bcom ldan 'das kyis</text></item>
<item><p>73b7</p><section>mdo sde</section><text>lan gnyis su yang dge slong rnams la bka' stsal pa/ dge slong dag nga ni lha dang mi rnams kyi 'ching ba gang yin pa thams cad las grol ba yin no/ /dge slong dag khyed kyang lha dang mi rnams kyi 'ching ba gang yin pa thams cad</text></item>
<item><p>73b8</p><section>mdo sde</section><text>las grol ba yin gyis/ dge slong dag skye bo mang po la phan pa dang zhes bya ba nas/ rgyu zhing deng shig ces bya ba'i bar gong ma bzhin du'o/ /nga yang lteng rgyas kyi grong khyer sde can gang na ba der gshegs so/ /btsun pa bka'</text></item>
<item><p>74a1</p><section>mdo sde</section><text>bzhin 'tshal lo zhes dge slong rnams kyis bcom ldan 'das las mnyan nas ljongs rgyu zhing dong ngo / /de nas bcom ldan 'das kyis bA ra Na sIr ji tsam bzhed kyi bar du bzhugs nas lteng rgyas kyi grong khyer</text></item>
<item><p>74a2</p><section>mdo sde</section><text>sde can gang na ba der rgyu zhing gshegs te/ rim gyis rgyu zhing gshegs pa dang grong khyer sde can du byon to/ /de nas bcom ldan 'das ras bal can gyi nags tshang tshing gang na ba der gshegs te byon nas shing zhig gi</text></item>
<item><p>74a3</p><section>mdo sde</section><text>drung du brten te nyin par gyi gnas pas bzhugs so/ /de'i tshe drug bcu sde bzang po'i tshogs grong khyer sde can gyi phyi rol du nyi ma re re zhing bud med kyis byas pa'i rol mos rtse bar byed/ dga' bar byed dga' dgu spyod</text></item>
<item><p>74a4</p><section>mdo sde</section><text>par byed pa na de rnams las bud med cig dam bcas pa dral te bros so/ /de nas drug bcu sde bzang po'i tshogs bud med de tshol zhing ras bal gyi nags tshang tshing gang na ba der dong ba dang / drug bcu sde bzang po'i tshogs</text></item>
<item><p>74a5</p><section>mdo sde</section><text>kyis bcom ldan 'das mdzes pa/ dad par 'os pa/ dbang po zhi ba/ thugs zhi ba/ thugs mchog tu dul ba/ zhi ba dang / dul ba dang ldan pa/ gser gyi mchod sdong lta bur dpal gyis 'bar zhing shing zhig gi drung na brten te</text></item>
<item><p>74a6</p><section>mdo sde</section><text>bzhugs pa mthong ngo / /mthong nas kyang bcom ldan 'das gang na ba der dong ste lhags nas bcom ldan 'das la 'di skad ces gsol to/ /bcom ldan 'das ji ga bud med gcig gzigs sam/ gzhon nu dag bud</text></item>
<item><p>74a7</p><section>mdo sde</section><text>med de khyed cag gi cir 'ong / btsun pa 'di na bdag cag drug bcu sde bzang po'i tshogs grong khyer sde can gyi slad rol du bud med kyis bgyis pa'i rol mos rtse bar bgyid/ dga' bar bgyid dga' dgur spyod par</text></item>
<item><p>74a8</p><section>mdo sde</section><text>bgyid de/ de rnams dang bdag cag rtse bar bgyid/ dga' bar bgyid/ dga' dgur spyod par bgyid pa na/ bud med gcig dam bcas pa dral te bros nas bdag cag tshol lags so/ /gzhon nu dag ji snyam du sems/</text></item>
<item><p>74b1</p><section>mdo sde</section><text>bud med tshol ba gang yin pa dang / bdag nyid tshol ba gang bdam/ btsun pa bdag cag la bud med kyis ci bgyis/ bdag cag ni bdag nyid tshol ba gang lags pa de bdam lags so/ /gzhon nu dag de'i phyir 'dug</text></item>
<item><p>74b2</p><section>mdo sde</section><text>shig dang khyed la chos bshad do/ /de nas drug bcu sde bzang po'i tshogs kyis bcom ldan 'das kyi zhabs gnyis la mgo bos phyag byas te phyogs gcig tu 'khod do/ /phyogs gcig du 'khod nas bcom</text></item>
<item><p>74b3</p><section>mdo sde</section><text>ldan 'das kyis drug bcu sde bzang po'i tshogs la chos dang ldan pa'i gtam gyis yang dag par bstan pa la sogs pa snga ma bzhin no/ /de nas drug bcu sde bzang po'i tshogs kyis stan de nyid la 'khod bzhin</text></item>
<item><p>74b4</p><section>mdo sde</section><text>du 'phags pa'i bden pa bzhi po 'di lta ste/ sdug bsngal ba dang / kun 'byung ba dang / 'gog pa dang / lam mngon par rtogs so/ /de nas drug bcu sde bzang po'i tshogs kyis chos mthong ba dang / chos thob</text></item>
<item><p>74b5</p><section>mdo sde</section><text>pa dang / chos rig pa dang / chos kyi gting slebs pa dang / som nyi las rgal ba dang / the tsom las rgal ba dang / gzhan gyi dring mi 'jog pa dang / gzhan gyis mi bkri ba dang / ston pas bstan pa'i chos</text></item>
<item><p>74b6</p><section>mdo sde</section><text>rnams la mi 'jigs pa thob nas stan las langs te bla gos phrag pa gcig tu gzar te bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/ /</text></item>
<item><p>74b7</p><section>mdo sde</section><text>btsun pa bdag cag 'phags so/ /mngon par 'phags so/ /bdag cag bcom ldan 'das dang / chos dang / dge slong gi dge 'dun la skyabs su mchi lags kyis bdag cag dge bsnyen du gzung du gsol/</text></item>
<item><p>74b8</p><section>mdo sde</section><text>deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so/ /de nas drug bcu sde bzang po'i tshogs bcom ldan 'das kyis bka' stsal pa la mngon par dga'</text></item>
<item><p>75a1</p><section>mdo sde</section><text>ste rjes su yi rang nas bcom ldan 'das kyi zhabs gnyis la mgo bos phyag byas te/ bcom ldan 'das kyi spyan snga nas dong ngo / /de nas bcom ldan 'das de'i nub mo 'das nas snga dro na bza' sham</text></item>
<item><p>75a2</p><section>mdo sde</section><text>thabs mnabs/ lhung bzed dang chos gos bsnams te grong khyer sde can du bsod snyoms la zhugs so/ /de nas bcom ldan 'das grong khyer sde can du bsod snyoms la zhugs pa na 'di snyam du dgongs te/ ma la</text></item>
<item><p>75a3</p><section>mdo sde</section><text>ngas grong khyer sde can der thog mar su zhig la chos bshad snyam pa las/ de nas bcom ldan 'das 'di snyam du dgongs te/ ngas grong pa'i bu mo dga' mo dang / dga' stobs ma la thog mar chos bshad par bya ste/ de</text></item>
<item><p>75a4</p><section>mdo sde</section><text>dag gis nga sngon sdug bsngal spong ba'i rnal 'byor la rjes su brtson pas gnas pa na 'dis mar gsar dang 'o thug sbrang rtsi ltar mngar bas bsnyen bkur byas so snyam mo/ /de nas bcom ldan 'das grong pa</text></item>
<item><p>75a5</p><section>mdo sde</section><text>'i bu mo dga' mo dang / dga' stobs ma'i khyim gang na ba der gshegs so/ /grong pa'i bu mo dga' mo dang / dga' stobs mas bcom ldan 'das rgyang ring po nas mthong ngo / /mthong nas kyang bcom ldan 'das</text></item>
<item><p>75a6</p><section>mdo sde</section><text>kyi ched du gdan bshams nas 'di skad ces kyang gsol to/ /bcom ldan 'das tshur spyon/ bcom ldan 'das byon pa legs so/ /bcom ldan 'das gdan bshams pa nyid la bzhugs su gsol/</text></item>
<item><p>75a7</p><section>mdo sde</section><text>zhes gsol nas/ bcom ldan 'das gdan bshams pa de nyid la bzhugs so/ /de nas grong pa'i bu mo dga' mo dang / dga' stobs mas bcom ldan 'das kyi zhabs gnyis la mgo bos phyag byas te</text></item>
<item><p>75a8</p><section>mdo sde</section><text>phyogs gcig tu 'dug go/ /phyogs gcig tu 'dug nas bcom ldan 'das kyis grong pa'i bu mo dga' mo dang / dga' stobs ma la chos dang ldan pa'i gtam gyis yang dag par bstan ces bya ba nas/</text></item>
<item><p>75b1</p><section>mdo sde</section><text>mngon par dad nas skyabs su song ngo zhes bya ba'i bar du gong ma bzhin no/ /de nas grong pa'i bu mo dga' mo dang / dga' stobs mas bcom ldan 'das la 'di skad ces gsol to/ /btsun pa de'i slad du 'dir</text></item>
<item><p>75b2</p><section>mdo sde</section><text>zhal zas kyi mdzad pa mdzad du gsol/ bcom ldan 'das kyis grong pa'i bu mo dga' mo dang / dga' stobs ma la cang mi gsung bas gnang ngo / /de nas grong pa'i bu mo dga' mo dang / dga' stobs mas bcom</text></item>
<item><p>75b3</p><section>mdo sde</section><text>ldan 'das cang mi gsung bas gnang bar rig cing bcom ldan 'das bde bar bzhugs par rig nas gtsang zhing bsod pa'i bza' ba dang gca' ba dag rang gi lag nas stobs shing tshim par byed de rnam grangs du</text></item>
<item><p>75b4</p><section>mdo sde</section><text>mar gtsang zhing bsod pa'i bza' ba dang bca' ba dag rang gi lag nas bstabs shing tshim par byas so/ /bcom ldan 'das kyis gsol zin te phyag bcabs shing lhung bzed gyur bar rig nas stan ches dma' ba</text></item>
<item><p>75b5</p><section>mdo sde</section><text>zhig blangs te/ bcom ldan 'das kyi spyan sngar chos mnyan pa'i phyir 'khod do/ /de nas bcom ldan 'das kyis grong pa'i bu mo dga' mo dang / dga' stobs ma la chos dang ldan pa'i gtam gyis yang dag par bstan/ yang dag</text></item>
<item><p>75b6</p><section>mdo sde</section><text>par 'dzin du bcug /yang dag par gzeng bstod/ yang dag par rab tu dga' bar mdzad nas gdan las bzhengs te gshegs so/ /de nas bcom ldan 'das grong khyer sde can nas gshegs pa na 'di snyam du dgongs te/</text></item>
<item><p>75b7</p><section>mdo sde</section><text>ngas yul ma ga d+hA 'dir ngang tshul bzang por bkur ba'i dge sbyong ngam bram ze gang zhig dbang du byas na de dbang du gyur pas tshegs chung ngus skye bo'i tshogs chen po dbang du 'gyur ba su zhig yod snyam mo/ /de'i tshe lteng rgyas</text></item>
<item><p>75b8</p><section>mdo sde</section><text>'od srung ral pa can btsas nas lo brgya nyi shu lon pa rgas pa 'khogs gtugs pa zhig yod pa de ma ga d+hA'i mi rnams kyis bkur stir bya ba dang / bla mar bya ba dang / rjed par bya ba dang / mchod par bya bas dgra bcom par bkur cing</text></item>
<item><p>76a1</p><section>mdo sde</section><text>'khor lnga brgya dang nai rany+dza nA'i chu klung gi 'gram gyi bsti gnas na dka' thub spyod do/ /de nas bcom ldan 'das 'di snyam du dgongs te/ lteng rgyas 'od srung ral pa can btsas nas lo brgya nyi shu lon pa rgas</text></item>
<item><p>76a2</p><section>mdo sde</section><text>'khogs gtugs pa 'di ma ga d+hA'i mi rnams kyis zhes bya ba nas dka' thub spyod do zhes bya ba'i bar gong ma bzhin du ste/ ma la ngas lteng rgyas 'od srung ral pa can dbang du bya ste 'di dbang du gyur na tshegs chung ngus</text></item>
<item><p>76a3</p><section>mdo sde</section><text>skye bo'i tshogs chen po dbang du 'gyur ro snyam mo/ /de nas bcom ldan 'das lteng rgyas 'od srung ral pa can gyi bsti gnas ga na ba der gshegs so/ /lteng rgyas 'od srung ral pa can gyis bcom ldan 'das rgyang ring po nas</text></item>
<item><p>76a4</p><section>mdo sde</section><text>mthong ngo / /mthong nas kyang bcom ldan 'das kyi ched du gdan bshams nas 'di skad ces kyang gsol to/ /dge sbyong chen po tshur spyon/ dge sbyong chen po byon pa legs so/ /dge sbyong chen po yun ring po zhig</text></item>
<item><p>76a5</p><section>mdo sde</section><text>lags na gang nas 'khor 'dir byon/ dge sbyong chen po gdan gshams pa nyid la bzhugs shig ces gsol to/ /bcom ldan 'das kyis gdan bshams pa nyid la bzhugs so/ /de nas lteng rgyas 'od srung</text></item>
<item><p>76a6</p><section>mdo sde</section><text>ral pa can dang / bcom ldan 'das lhan cig mngon du yang dag par dga' bar 'gyur ba dang / mgu bar 'gyur ba'i gtam rnam pa sna tshogs mdzad nas phyogs gcig tu 'dug pa dang / bcom ldan 'das kyis lteng</text></item>
<item><p>76a7</p><section>mdo sde</section><text>rgyas 'od srung ral pa can la 'di skad ces bka' stsal to/ /'od srung gal te khyod la mi bde ba med na khyod kyi me khang du nga zhag gcig cig 'dug go/ /dge sbyong chen po bdag la mi bde ba ma mchis na/ 'on kyang de</text></item>
<item><p>76a8</p><section>mdo sde</section><text>na klu gdug pa zhig gnas te des khyod mtho brtsams par 'gyur du mchi'o/ /'od srung khyod kyis re shig gnang bar gyis shig dang mtho brtsams par mi 'gyur ro/ /dge sbyong chen po gal te khyod la mtho mi 'tsham</text></item>
<item><p>76b1</p><section>mdo sde</section><text>na dge sbyong chen po ci bde kho nar bzhugs shig /de nas bcom ldan 'das lteng rgyas 'od srung ral pa can gyi me khang gang na ba der gshegs te byon nas me khang gi phyi 'ol du zhabs bsil nas me khang gi nang du zhugs te/</text></item>
<item><p>76b2</p><section>mdo sde</section><text>nyid kyis rtswa'i gding ba bshams nas sku drang por bsrang ste skyil mo dkrung bcas nas dran pa mngon du phyogs par bzhag ste bzhugs so/ /klu gdug pas bcom ldan 'das rgyang ring po nas mthong ngo / /mthong nas kyang khros</text></item>
<item><p>76b3</p><section>mdo sde</section><text>pa'i mthus dud pa phyung ngo / /bcom ldan 'das kyis kyang rdzu 'phrul gyi mthus dud pa phyung ngo / /klu gdug pas khro ba'i mthus 'bar bar byas so/ /bcom ldan 'das kyis kyang me'i khams la snyoms par zhugs so/ /de</text></item>
<item><p>76b4</p><section>mdo sde</section><text>nas klu gdug pa khros pa'i mthu dang / bcom ldan 'das kyi rdzu 'phrul gyi mthus me khang thams cad 'bar rab tu 'bar kun du rab tu 'bar te/ me lce gcig tu gyur pas sreg par byed do/ /lteng rgyas 'od srung ral pa can</text></item>
<item><p>76b5</p><section>mdo sde</section><text>mtshan mo rgyu skar la lta ba na me khang thams cad 'bar rab tu 'bar/ kun du rab tu 'bar te/ me lce gcig tu gyur nas sreg pa mthong ngo / /mthong nas kyang 'di snyam du sems te/ dge sbyong chen po gau ta ma 'di ltar</text></item>
<item><p>76b6</p><section>mdo sde</section><text>mdzes pa klu gdug pas thal bar byas par ma gyur grang / kyi hud nyon mongs bdag gi tshig ma nyan to snyam mo/ /de nas bcom ldan 'das 'di snyam du dgongs te/ nga lteng rgyas 'od srung ral pa can 'khor dang bcas</text></item>
<item><p>76b7</p><section>mdo sde</section><text>pas phya spyad kyis ma la ngas rdzu 'phrul ji lta bur mngon par 'du bya ba la sems mnyam par bzhag na mes klu gdug pa'i me zil kyis mnan la/ des kyang de'i lus la gnod par mi byed cing de dul bar byas nas lhung bzed</text></item>
<item><p>76b8</p><section>mdo sde</section><text>kyi nang du bcug ste/ lteng rgyas 'od srung ral pa can de la sbyin pa de lta bu zhig bya'o snyam mo/ /de nas bcom ldan 'das kyis rdzu 'phrul ji lta bu mngon par 'du mdzad pa la thugs mnyam par bzhag na mes klu gdug pa'i me</text></item>
<item><p>77a1</p><section>mdo sde</section><text>zil kyis mnan la/ des kyang de'i lus la gnod pa mi byed pa de lta bu mngon par 'du mdzad de/ de dul bar mkhyen nas lhung bzed du bcug ste/ lteng rgyas 'od srung gang na ba der bsnams te gshegs so/ /lteng</text></item>
<item><p>77a2</p><section>mdo sde</section><text>rgyas 'od srung ral pa can gyis bcom ldan 'das rgyang ring po nas mthong ngo / /mthong nas kyang bcom ldan 'das la 'di skad ces gsol to/ /dge sbyong chen po gson pa lta zhig /'od srung gson no/ /dge sbyong chen po khyod kyi</text></item>
<item><p>77a3</p><section>mdo sde</section><text>lhung bzed na bsnams te byon pa ci/ 'od srung klu gdug pa gang gi mthus khyod kyi me khang du mir gyur pa/ rdzu 'phrul dang mi ldan pa gnas su mi ster ba de ngas btul nas lhung bzed du bcug nas khyer te 'ongs so/ /de nas</text></item>
<item><p>77a4</p><section>mdo sde</section><text>lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te ya mtshan che mod kyi bdag cag kyang dgra bcom pa yin no snyam mo/ /de nas bcom ldan 'das lteng rgyas 'od</text></item>
<item><p>77a5</p><section>mdo sde</section><text>srung ral pa can gyi bsti gnas gyi nags tshang tshing na bzhugs so/ /de'i tshe lteng rgyas 'od srung ral pa can gyi bsti gnas na bram ze'i khye'u lnga brgya tsam me la yongs su spyod pa re re'i me thab gsum gsum ste/ me thab stong</text></item>
<item><p>77a6</p><section>mdo sde</section><text>lnga brgya yod do/ /de nas bram ze'i khye'u de rnams me la yongs su spyod par 'dod na me spar bar ma nus so/ /de nas bram ze'i khye'u de rnams lteng rgyas 'od srung ral pa can gang na ba der song ste phyin nas/ lteng rgyas/</text></item>
<item><p>77a7</p><section>mdo sde</section><text>'od srung ral pa can la 'di skad ces smras so/ /mkhan po mkhyen par mdzod cig /'dir bdag cag zhugs la yongs su spyod par 'tshal na zhugs te spar bar rngo ma thog lags so/ /de nas lteng rgyas 'od srung</text></item>
<item><p>77a8</p><section>mdo sde</section><text>ral pa can 'di snyam du sems te/ dge sbyong chen po bdag gi nye 'khor na gnas na de'i mthu zhig ma byung grang snyam mo/ /de nas lteng rgyas 'od srung ral pa can bcom ldan 'das gang na ba der song ste phyin nas/</text></item>
<item><p>77b1</p><section>mdo sde</section><text>bcom ldan 'das la 'di skad ces gsol to/ /dge sbyong chen po mkhyen par mdzod cig /'dir bdag gi bram ze'i khye'u lnga brgya tsam me la yongs su spyod par 'tshal na/ me de spar bar rngo ma thog nas bdag 'di snyam du</text></item>
<item><p>77b2</p><section>mdo sde</section><text>sems te/ bdag gi nye 'khor na dge sbyong chen po bzhugs na de'i mthu zhig ma byung grang snyam bgyid do/ /'od srung me spar bar 'dod dam dge sbyong chen po spar du gsol/ de nas 'di ltar sangs rgyas rnams kyi sangs rgyas</text></item>
<item><p>77b3</p><section>mdo sde</section><text>kyi mthu dang / lha rnams kyi lha'i mthus me de rang nyid 'bar bar gyur to/ /de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te ya mtshan che mod kyi/ bdag kyang</text></item>
<item><p>77b4</p><section>mdo sde</section><text>dgra bcom pa yin no snyam mo/ /de nas bram ze'i khye'u de rnams me la yongs su spyad nas me gsad par 'dod na gsad par ma nus so/ /de nas bram ze'i khye'u de rnams lteng rgyas 'od srung ral pa can gang na ba der dong ste</text></item>
<item><p>77b5</p><section>mdo sde</section><text>lhags nas lteng rgyas 'od srung ral pa can la 'di skad ces smras so/ /mkhan po mkhyen par mdzod cig /'dir bdag cag zhugs la yongs su spyad nas zhugs dgum par 'tshal na dgum pa'i rngo ma thog lags so/ /</text></item>
<item><p>77b6</p><section>mdo sde</section><text>de nas lteng rgyas 'od srung ral pa can 'di snyam du sems te/ dge slong chen po bdag gi nye 'khor na gnas na de'i mthu zhig ma byung grang snyam mo/ /de nas lteng rgyas 'od srung ral pa can bcom ldan 'das gang na ba der dong de</text></item>
<item><p>77b7</p><section>mdo sde</section><text>phyin nas bcom ldan 'das la 'di skad ces gsol to/ /dge sbyong chen po mkhyen par mdzad du gsol/ /'dir bdag gi bram ze'i khye'u rnams zhugs la yongs su spyad nas zhugs dgum par 'tshal na dgum pa'i rngo ma</text></item>
<item><p>77b8</p><section>mdo sde</section><text>thog nas bdag 'di snyam du sems te/ bdag gi nye 'khor na dge sbyong chen po bzhugs na de'i mthu zhig ma byung grang snyam bgyid do/ /'od srung me de bsad dam/ dge sbyong chen po dgum du gsol/ de nas 'di ltar sangs</text></item>
<item><p>78a1</p><section>mdo sde</section><text>rgyas rnams kyi sangs rgyas kyi mthu dang / lha rnams kyi lha'i mthus me de rang nyid shi'o/ /de nas lteng rgyas 'od srung ral pa can 'di snyam du sems te/ 'di ltar dge sbyong chen po ni rdzu 'phrul che zhing mthu che ba</text></item>
<item><p>78a2</p><section>mdo sde</section><text>yin te ya mtshan che mod kyi bdag kyang dgra bcom pa yin no snyam mo/ /de nas yang dus gzhan zhig na lteng rgyas 'od srung ral pa can rang nyid me la yongs su spyod par 'dod na spar bar ma nus so zhes bya ba nas/ bdag</text></item>
<item><p>78a3</p><section>mdo sde</section><text>kyang dgra bcom pa yin no zhes bya ba'i bar du gong ma bzhin no snyam mo/ /de bzhin du yongs su spyad nas bsad par 'dod na zhes bya ba nas/ bdag kyang dgra bcom pa yin no zhes bya ba'i bar du gong ma bzhin no/ /de</text></item>
<item><p>78a4</p><section>mdo sde</section><text>nas dus gzhan zhig na lteng rgyas 'od srung ral pa can gyi me khang thams cad 'bar rab tu 'bar/ kun du rab tu 'bar te me lce gcig tu gyur nas sreg par byed pa de la lteng rgyas 'od srung ral pa can 'khor dang</text></item>
<item><p>78a5</p><section>mdo sde</section><text>bcas pa dang / gzhan yang skye bo'i tshogs chen po rnams kyis bsgrims kyang bsad par ma nus so/ /de nas lteng rgyas 'od srung ral pa can 'di snyam du sems te/ bdag gi nye 'khor na dge sbyong chen po gnas</text></item>
<item><p>78a6</p><section>mdo sde</section><text>na de'i mthu zhig byung bar ma gyur grang snyam mo/ /de nas lteng rgyas 'od srung ral pa can bcom ldan 'das gang na ba der song ste phyin nas bcom ldan 'das la 'di skad ces gsol to/ /dge sbyong chen po mkhyen par</text></item>
<item><p>78a7</p><section>mdo sde</section><text>mdzad du gsol/ dge sbyong chen po 'dir bdag gi me khang thams cad 'bar rab tu 'bar/ kun du rab tu 'bar te/ me lce gcig tu gyur nas sreg par bgyid pa de la bdag 'khor dang bcas pa dang / gzhan</text></item>
<item><p>78a8</p><section>mdo sde</section><text>yang skye bo'i tshogs chen pos bsgrims na zhugs dgum pa'i rngo ma thog nas bdag 'di snyam du sems te/ bdag gi nye 'khor na dge sbyong chen po bzhugs na de'i mthu zhig byung bar ma gyur grang snyam bgyid do/ /</text></item>
<item><p>78b1</p><section>mdo sde</section><text>'od srung me de zhi bar bya 'am/ dge sbyong chen po zhi bar mdzad du gsol/ de nas 'di ltar sangs rgyas rnams kyi sangs rgyas kyi mthu dang / lha rnams kyi lha'i mthus me khang de rang nyid zhi bar gyur to/ /de nas</text></item>
<item><p>78b2</p><section>mdo sde</section><text>lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te ya mtshan che mod kyi bdag kyang dgra bcom pa yin no snyam mo/ /de nas bcom ldan</text></item>
<item><p>78b3</p><section>mdo sde</section><text>'das lteng rgyas 'od srung ral pa can gyi bsti gnas kyi nags tshang tshing na bzhugs so/ /de nas rgyal po chen po bzhi po dag kha dog 'phags pas mtshan mo la bab pa na bcom ldan 'das gang na ba der dong ste</text></item>
<item><p>78b4</p><section>mdo sde</section><text>lhags nas bcom ldan 'das kyi zhabs la mgo bos phyag byas te de rnams dper na me'i phung po 'bar rab tu 'bar/ kun du rab tu 'bar te/ me lce gcig tu gyur nas sreg par byed pa bzhi mthong ngo / /mthong nas</text></item>
<item><p>78b5</p><section>mdo sde</section><text>kyang 'di snyam du sems te/ dge sbyong chen po yang me la yongs su spyod de 'di ltar de'i spyan snga na me'i phung po 'bar rab tu 'bar/ kun du rab tu 'bar te me lce gcig tu gyur nas sreg par byed pa bzhi yod do snyam mo/</text></item>
<item><p>78b6</p><section>mdo sde</section><text>de nas lteng rgyas 'od srung ral pa can nang par sngar langs te bcom ldan 'das gang na ba der song ste phyin nas bcom ldan 'das la 'di skad ces gsol to/ /dge sbyong chen po mkhyen par mdzad du gsol/</text></item>
<item><p>78b7</p><section>mdo sde</section><text>'dir bdag ma dang sum rgyu skar rnams la lta ba na dge sbyong chen po'i spyan snga na zhugs kyi phung po 'bar rab tu 'bar/ kun du rab tu 'bar te me lce gcig tu gyur te sreg par byed pa bzhi mthong ngo / /</text></item>
<item><p>78b8</p><section>mdo sde</section><text>mthong nas kyang 'di snyam du sems te/ dge sbyong chen po yang me la yongs su spyod do/ /'di ltar de'i spyan snga na me'i phung po 'bar rab tu 'bar kun du rab tu 'bar te/ me lce gcig tu gyur nas sreg par</text></item>
<item><p>79a1</p><section>mdo sde</section><text>bgyid pa bzhi mchis so snyam mo/ /'od srung ci nga me la yongs su spyod dam/ nga me la yongs su mi spyod de/ mkhas pa kun nas nyon mongs las/ /sems ni yongs su zlog byed kyi/ /me 'am</text></item>
<item><p>79a2</p><section>mdo sde</section><text>yang na chu dag la/ /yongs bsten yon tan ci zhig yod/ /de lta mod kyi 'dir mdang sum rgyal po chen po bzhi po dag kha dog 'phags pas mtshan mo la bab pa na nga gang na ba der 'ongs te lhags nas nga'i</text></item>
<item><p>79a3</p><section>mdo sde</section><text>zhabs gnyis la mgo bos phyag byas te de rnams dper na me'i phung po 'bar rab tu 'bar/ kun du rab tu 'bar te/ me lce gcig tu gyur nas sreg par byed pa bzhi po lta bu'i lus kyis phyogs</text></item>
<item><p>79a4</p><section>mdo sde</section><text>gcig tu 'dug pa yin no/ /de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te ya mtshan che mod kyi bdag kyang dgra bcom pa yin no</text></item>
<item><p>79a5</p><section>mdo sde</section><text>snyam mo/ /de nas lha rnams kyi dbang po brgya byin kha dog 'phags pas mtshan mo la bab pa na bcom ldan 'das gang na ba der song ste phyin nas bcom ldan 'das kyi zhabs gnyis la mgo bos phyag byas te/</text></item>
<item><p>79a6</p><section>mdo sde</section><text>de dper na me'i phung po 'bar rab tu 'bar/ kun du rab tu 'bar te/ me lce gcig tu gyur pa bzhi po de dag pas ches lhag cing ches 'phags la ches bzang ba lta bu'i lus kyis phyogs gcig tu 'dug</text></item>
<item><p>79a7</p><section>mdo sde</section><text>go/ /lteng rgyas 'od srung ral pa can de nyid kyi mtshan mo rgyu skar rnams la lta ba na/ bcom ldan 'das kyi spyan snga na me'i phung po 'bar zhes bya ba nas/ dge sbyong chen po rdzu 'phrul che zhing mthu che ba yin te/</text></item>
<item><p>79a8</p><section>mdo sde</section><text>ya mtshan che mod kyi bdag kyang dgra bcom pa yin no snyam mo zhes bya ba'i bar du gong ma bzhin no/ /de nas mi mjed gyi bdag po tshangs pa kha dog 'phags pas mtshan mo la bab pa na bcom ldan 'das</text></item>
<item><p>79b1</p><section>mdo sde</section><text>gang na ba der song ste phyin nas/ bcom ldan 'das kyi zhabs la mgo bos phyag byas te/ de dper na me'i phung po bzhi po de dag nyid snga ma bzhin du sreg pa zhes bya ba nas/ me'i phung po chen po lnga po de me lce</text></item>
<item><p>79b2</p><section>mdo sde</section><text>gcig tu gyur nas sreg par byed do zhes bya ba'i bar de dag pas kyang lhag cing ches 'phags la ches bzang ba lta bu'i lus kyis phyogs gcig tu 'dug go/ /lteng rgyas 'od srung ral pa can de nyid kyi mtshan mo rgyu skar rnams</text></item>
<item><p>79b3</p><section>mdo sde</section><text>la lta ba na bcom ldan 'das kyi spyan snga na me'i phung po chen po 'bar zhes bya ba nas/ dge sbyong chen po rdzu 'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo zhes bya ba'i bar du</text></item>
<item><p>79b4</p><section>mdo sde</section><text>gong ma bzhin no/ /de'i tshe lteng rgyas 'od srung ral pa can gyi 'dug gnas na mchod sbyin zhag bdun pa byed pa la bab bo/ /de nas lteng rgyas 'od srung ral pa can 'di snyam du sems te gal te ma ga d+hA'i mi rnams kyis dge sbyong</text></item>
<item><p>79b5</p><section>mdo sde</section><text>chen po 'di ltar rdzu 'phrul che zhing mthu che ba yin par shes na de nyid la bya ba byed par sems kyi bdag la ni de lta ma yin pa'i gnas yod kyis kye ma dge sbyong chen po zhag bdun zhig 'di nas gzhan du song yang ci ma rung snyam mo/ /</text></item>
<item><p>79b6</p><section>mdo sde</section><text>de nas bcom ldan 'das kyi thugs kyis lteng rgyas 'od srung ral pa can gyi sems mkhyen nas zhag bdun gzhan du bzhud do/ /de'i tshe zhag bdun du lteng rgyas 'od srung ral pa can la rnyed pa dang / bkur sti chen po byung nas/</text></item>
<item><p>79b7</p><section>mdo sde</section><text>bza' ba dang / bca' ba rab tu mang po dang ldan pa skye bo'i tshogs chen po yang dbang du gyur to/ /de nas lteng rgyas 'od srung ral pa can gyi 'dug gnas na mchod sbyin zhag bdun du byas zin pa dang 'di snyam du sems</text></item>
<item><p>79b8</p><section>mdo sde</section><text>te/ zhag bdun po 'di la bdag la rnyed pa dang / bkur sti chen po byung nas bza' ba dang / bca' ba rab tu mang po dang ldan/ skye bo'i tshogs chen po yang dbang du gyur gyis kye ma da ni dge sbyong chen po 'ongs kyang ci ma rung</text></item>
<item><p>80a1</p><section>mdo sde</section><text>bdag gis de yang de la bsod snyoms spyod du gzhug go snyam mo/ /de nas bcom ldan 'das kyi thugs kyis lteng rgyas 'od srung ral pa can gyi sems mkhyen nas lteng rgyas 'od srung ral pa can gang na ba der</text></item>
<item><p>80a2</p><section>mdo sde</section><text>gshegs so/ /lteng rgyas 'od srung ral pa can gyis bcom ldan 'das rgyang ring po nas mthong ngo / /mthong nas kyang bcom ldan 'das la 'di skad ces gsol to/ /dge sbyong chen po byon tam/ 'od srung 'ongs so/ /dge sbyong</text></item>
<item><p>80a3</p><section>mdo sde</section><text>chen po khyod ci'i slad du zhag bdun 'di nas bzhud lags/ 'od srung khyod kyi 'dug gnas na mchod sbyin zhag bdun du byed pa la bab nas 'di snyam du gal te ma ga d+hA'i mi rnams kyis dge sbyong chen po ni 'di ltar rdzu 'phrul</text></item>
<item><p>80a4</p><section>mdo sde</section><text>che zhing 'di ltar mthu che ba yin no bar shes na de kho na la bya ba byed par sems kyi bdag la ni de lta ma yin pa'i gnas 'di yod par 'gyur gyis kye ma dge sbyong chen po zhag bdun zhig 'di nas gzhan du song yang ci ma rung</text></item>
<item><p>80a5</p><section>mdo sde</section><text>snyam sems pa ma yin nam/ /nga'i thugs kyis khyod kyi sems shes nas zhag bdun 'di nas gzhan du song ngo / /'o na ci'i slad du 'dir byon lags/ 'od srung khyod kyi mchod sbyin zhag bdun du byas zin nas 'di snyam du</text></item>
<item><p>80a6</p><section>mdo sde</section><text>bdag la zhag bdun du rnyed pa dang / bkur sti chen po byung zhing bza' ba dang / bca' ba rab tu mang po dang yang ldan skye bo'i tshogs chen po yang dbang du gyur gyis kye ma dge sbyong chen po 'ongs kyang ci ma rung bdag gis de</text></item>
<item><p>80a7</p><section>mdo sde</section><text>yang de la yongs su longs spyod du gzhug go snyam du sems pa ma yin nam dge sbyong chen po de lta lags so/ /nga'i thugs kyis khyod kyi sems shes nas nga 'ongs pa yin no/ /dge sbyong chen po ci bde ba kho nar</text></item>
<item><p>80a8</p><section>mdo sde</section><text>longs spyad du gsol/ de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo/ /de nas</text></item>
<item><p>80b1</p><section>mdo sde</section><text>lteng rgyas 'od srung ral pa can gyis bcom ldan 'das la 'di skad ces gsol to/ /dge sbyong chen po de'i slad du bdag gi nye 'khor du bzhugs shig dang bdag gis khyod la chos dang mthun pa'i 'tsho ba sbyar ro/ /</text></item>
<item><p>80b2</p><section>mdo sde</section><text>bcom ldan 'das kyis lteng rgyas 'od srung ral pa can la cang mi gsung bas gnang ngo / /de nas lteng rgyas 'od srung ral pa can gyis bcom ldan 'das kyi ched du rang kho nas g.yos byas nas bcom ldan 'das</text></item>
<item><p>80b3</p><section>mdo sde</section><text>gang na ba der song ste phyin nas bcom ldan 'das la 'di skad ces gsol to/ /dge sbyong chen po gdugs tshod lags shing mchis na dge sbyong chen po da de'i dus la bab par dgongs su gsol/ 'od</text></item>
<item><p>80b4</p><section>mdo sde</section><text>srung de'i phyir song shig nga yang 'ong ngo / /de nas bcom ldan 'das kyis lteng rgyas 'od srung ral pa can song nas ring po ma lon par mkhyen nas ji ltar thugs mnyam par bzhag na shing 'dzam bu zhes bya</text></item>
<item><p>80b5</p><section>mdo sde</section><text>ba gang gis 'dzam bu gling du gdags pa de las kha dog dang dri dang ro dang ldan pa'i 'dzam bu'i snye ma rnams kyis lhung bzed bkang nas bsnams te/ lteng rgyas 'od srung ral pa can gyi bsti gnas gang na ba</text></item>
<item><p>80b6</p><section>mdo sde</section><text>der gshegs pa de lta bu'i ting nge 'dzin la snyoms par zhugs te byon nas gdan bshams pa nyid la bzhugs so/ /de nas de'i 'og tu lteng rgyas 'od srung ral pa can 'ongs nas lteng rgyas 'od srung ral pa</text></item>
<item><p>80b7</p><section>mdo sde</section><text>can gyis bcom ldan 'das bsti gnas kyi gdan bshams pa nyid la bzhugs pa mthong ngo / /mthong nas kyang 'di skad ces gsol to/ /dge sbyong chen po byon tam/ 'od srungs 'ongs so/ /dge</text></item>
<item><p>80b8</p><section>mdo sde</section><text>sbyong chen po khyod kyi lhung bzed na ci mchis/ 'dir ngas 'od srungs khyod song nas ring po ma lon par mkhyen nas/ ji ltar thugs mnyam par bzhag na shing 'dzam bu zhes bya ba gang gis 'dzam bu</text></item>
<item><p>81a1</p><section>mdo sde</section><text>gling du gdags pa de las kha dog dang dri dang ro dang ldan pa'i 'dzam bu'i snye ma rnams kyis lhung bzed bkang nas 'dir phyin pa de lta bu'i ting nge 'dzin la snyoms par zhugs kyis gal te</text></item>
<item><p>81a2</p><section>mdo sde</section><text>'dod na longs spyod cig / dge sbyong chen po ci bde ba kho nar 'tshal lags so/ /de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba</text></item>
<item><p>81a3</p><section>mdo sde</section><text>yin te/ ya mtshan che mod kyi bdag kyang dgra bcom pa yin no snyam mo/ /shing 'dzam bu zhes bya ba gang gis 'dzam bu'i gling du gdags pa de dang / ha cang mi ring ba zhig na a ru ra'i nags dang / bil ba'i</text></item>
<item><p>81a4</p><section>mdo sde</section><text>nags dang ka pid tha'i nags dang / skyu ru ra'i nags kyang de bzhin no/ /byang gi sgra mi snyan gyi gling du gshegs nas ma rmos ma btab pa'i 'bras sA lus lhung bzed bkang ste bsnams nas lteng rgyas 'od srung ral</text></item>
<item><p>81a5</p><section>mdo sde</section><text>pa can gyi bsti gnas gang na ba der gshegs te byon nas gdan bshams pa nyid la bzhugs so/ /de nas de'i 'og tu lteng rgyas 'od srung ral pa can 'ongs nas lteng rgyas 'od srung ral pa can gyis bcom ldan 'das</text></item>
<item><p>81a6</p><section>mdo sde</section><text>bsti gnas kyi gdan bshams pa nyid la bzhugs pa mthong ngo / /mthong nas kyang 'di skad ces gsol to/ /dge sbyong chen po byon tam/ 'od srung 'ongs so/ /dge sbyong chen po khyod kyi lhung bzed na ci mchis</text></item>
<item><p>81a7</p><section>mdo sde</section><text>'dir ngas 'od srung khyod song nas ring po ma lon par mkhyen nas ji ltar thugs mnyam par bzhag na byang gi sgra mi snyan gyi gling du gshegs nas ma rmos ma btab pa'i 'bras sA lu'i 'bras lhung bzed</text></item>
<item><p>81a8</p><section>mdo sde</section><text>bkang nas 'dir phyin pa de lta bu'i ting nge 'dzin la snyoms par zhugs kyis gal te 'dod na longs spyod cig /dge slong chen po ci bde ba kho nar 'tshal lags so/ /de nas lteng rgyas 'od</text></item>
<item><p>81b1</p><section>mdo sde</section><text>srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te ya mtshan che mod kyi bdag kyang dgra bcom pa yin no snyam mo/ /de nas bcom ldan 'das kyis lteng rgyas 'od srung ral</text></item>
<item><p>81b2</p><section>mdo sde</section><text>pa can las bsod snyoms bzhes nas phyogs gzhan zhig du bzhugs nas zhal zas kyi bya ba mdzad do/ /de nas bcom ldan 'das la chus chu'i dgos pa zhig byung ngo / /de nas lha'i dbang po brgya byin gyis bcom ldan 'das</text></item>
<item><p>81b3</p><section>mdo sde</section><text>la chus chu'i dgos pa byung bar shes nas bcom ldan 'das gang na ba der song ste phyin nas/ bcom ldan 'das kyi spyan sngar lag pas sa la bsnun pa dang / de nas bkod ma chen po zhig byung ste chu bab pa de la bcom</text></item>
<item><p>81b4</p><section>mdo sde</section><text>ldan 'das kyis chus chu'i bya ba mdzad do/ /lteng rgyas 'od srung ral pa can bsti gnas na 'chag pa na bkod ma chen po byung ste chu bab pa mthong ngo / /mthong nas 'di snyam du sems te/ chu 'di sngon ni med na chu 'di da ltar gang nas</text></item>
<item><p>81b5</p><section>mdo sde</section><text>byung snyam mo/ /de nas lteng rgyas 'od srung ral pa can bcom ldan 'das gang na ba der song ste phyin nas bcom ldan 'das la 'di skad ces gsol to/ /dge sbyong chen po mkhyen par mdzad du gsol/ bdag 'dir bsti gnas na</text></item>
<item><p>81b6</p><section>mdo sde</section><text>'chag pa na bkod ma chen po'i chab cig mthong ngo / /mthong nas kyang bdag 'di snyam du sems te/ chu 'di sngon ma mchis na da ltar chu 'di gang nas bab snyam bgyid do/ /'od srung 'dir khyod las bsod snyoms bzhes</text></item>
<item><p>81b7</p><section>mdo sde</section><text>nas phyogs 'dir bzhugs te zhal zas kyi bya ba mdzad pa na nga la chus chu'i dgos pa zhig byung ngo / /de nas lha rnams kyi dbang po brgya byin gyis nga la chus chu'i dgos pa byung bar shes nas nga gang na ba der 'ongs te</text></item>
<item><p>81b8</p><section>mdo sde</section><text>phyin nas nga'i mdun du lag pas sa la bsnun pa las de nas bkod ma chen po zhig byung ba de la ngas chus chu'i bya ba mdzad do/ /'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu</text></item>
<item><p>82a1</p><section>mdo sde</section><text>che ba yin te/ ya mtshan che mod kyi bdag kyang dgra bcom pa yin no snyam mo/ /de nas bcom ldan 'das phyi ma red du yang dag 'jog las bzhengs nas rdzing lag pas brkos pa gang na ba der gshegs te</text></item>
<item><p>82a2</p><section>mdo sde</section><text>byon nas rdzing lag pas brkos pa'i 'gram gyi mtha' gcig tu na bza' chos gos rnams bzhag ste rdzing lag pas brkos par zhugs nas sku khrus mdzad nas/ rdzing lag pas brkos pa nas byung bar bzhed pa</text></item>
<item><p>82a3</p><section>mdo sde</section><text>na shing ardzu na gang na ba de logs su phyag brkyang ngo / /de nas ardzu na'i yal ga chen po dud par gyur te/ de la bcom ldan 'das kyis gzung nas rdzing lag pas brkos pa nas byung ngo / /lteng rgyas 'od srung ral pa can</text></item>
<item><p>82a4</p><section>mdo sde</section><text>bsti gnas na 'chag pa ni rdzing lag pas brkos pa'i 'gram na ardzu na'i yal ga chen po dud pa zhig mthong ngo / /mthong nas kyang 'di snyam du sems te/ ardzu na'i yal ga 'di sngon ni dud par ma gyur na/</text></item>
<item><p>82a5</p><section>mdo sde</section><text>ardzu na'i yal ga chen po 'di da su zhig gis btud snyam mo/ /de nas lteng rgyas 'od srung ral pa can bcom ldan 'das gang na ba der song ste phyin nas bcom ldan 'das la 'di skad ces gsol to/ /</text></item>
<item><p>82a6</p><section>mdo sde</section><text>dge sbyong chen po mkhyen par mdzad du gsol/ bdag 'dir bsti gnas na 'chag pa na rdzing lag pas brkos pa'i 'gram na ardzu na'i yal ga chen po dud par mthong ngo / /mthong nas kyang bdag 'di</text></item>
<item><p>82a7</p><section>mdo sde</section><text>snyam du sems te/ ardzu na'i yal ga chen po 'di sngon ni dud par ma gyur na da su zhig gis btud snyam bgyid do/ /'od srung 'dir phye ma red nang du yang dag 'jog las bzhengs nas/ rdzing lag pas brkos</text></item>
<item><p>82a8</p><section>mdo sde</section><text>pa'i 'gram gang na ba der gshegs te byon nas rdzing lag pas brkos pa'i 'gram gyi mtha' gcig tu na bza' chos gos rnams bzhag ste rdzing lag pas brkos par zhugs te lus khrus byas nas/</text></item>
<item><p>82b1</p><section>mdo sde</section><text>rdzing lag pas brkos pa nas byung bar 'dod nas shing ardzu na 'di dag gang na ba de logs su lag pa brkyang ba dang / de nas ardzu na'i yal ga chen po 'di dud par gyur te/ de la ngas 'jus nas</text></item>
<item><p>82b2</p><section>mdo sde</section><text>rdzing lag pas brkos pa nas byung ngo / /'od srung 'di ni ardzu na lag pas bzung ba zhes bya'o/ /de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che</text></item>
<item><p>82b3</p><section>mdo sde</section><text>zhing mthu che ba yin te/ ya mtshan che mod kyi bdag kyang dgra bcom pa yin no snyam mo/ /de'i tshe bcom ldan 'das kyis phyag dar khrod pa'i sha na'i ras dag brnyes nas/ de nas bcom ldan 'das 'di</text></item>
<item><p>82b4</p><section>mdo sde</section><text>snyam du dgongs te/ nga'i phyag dar khrod pa'i sha na'i ras gang du bkru snyam mo/ /de nas lha rnams kyi dbang po brgya byin gyi sems kyis bcom ldan 'das kyi dgongs pa shes nas ri brag gcig las rdo leb che</text></item>
<item><p>82b5</p><section>mdo sde</section><text>la ring ba zhig blangs nas bcom ldan 'das gang na ba der song ste phyin nas bcom ldan 'das la 'di skad ces gsol to/ /bcom ldan 'das phyag dar khrod pa'i sha na'i ras dag 'di la bkru bar gsol/ de la</text></item>
<item><p>82b6</p><section>mdo sde</section><text>bcom ldan 'das kyis phyag dar khrod pa'i sha na'i ras rnams bkrus so/ /de nas bcom ldan 'das 'di snyam du dgongs te/ nga'i phyag dar khrod pa'i sha na'i ras rnams gang du dgram snyam pa dang / de nas</text></item>
<item><p>82b7</p><section>mdo sde</section><text>lha rnams kyi dbang po brgya byin gyi sems kyis bcom ldan 'das kyi dgongs pa shes nas brag gcig las rdo leb che la ring ba zhig khyer nas/ bcom ldan 'das gang na ba der song ste phyin nas bcom</text></item>
<item><p>82b8</p><section>mdo sde</section><text>ldan 'das la 'di skad ces gsol to/ /bcom ldan 'das 'di la phyag dar khrod pa'i sha na'i ras rnams dgram du gsol/ de la bcom ldan 'das kyis phyag dar khrod pa'i sha na'i ras dag</text></item>
<item><p>83a1</p><section>mdo sde</section><text>bkram mo/ /lteng rgyas 'od srung ral pa can bsti gnas na 'chag pa na rdo leb che la ring ba dag mthong ngo / /mthong nas kyang 'di snyam du sems te/ rdo leb che la ring ba 'di dag</text></item>
<item><p>83a2</p><section>mdo sde</section><text>sngon ni med na rdo leb che la ring ba 'di dag da su zhig gis khyer te 'ongs snyam mo/ /de nas lteng rgyas 'od srung ral pa can bcom ldan 'das gang na ba der song ste phyin nas bcom ldan 'das</text></item>
<item><p>83a3</p><section>mdo sde</section><text>la 'di skad ces gsol to/ /dge sbyong chen po mkhyen par mdzad du gsol/ 'dir bdag bsti gnas na 'chag pa na rdo leb che la ring ba dag cig mthong ngo / /mthong nas kyang bdag 'di</text></item>
<item><p>83a4</p><section>mdo sde</section><text>snyam du sems te/ rdo leb che la ring ba 'di dag sngon ni ye ma mchis na/ rdo leb che la ring ba 'di dag da su zhig gis 'tshal te mchis snyam bgyid do/ /'od srung 'dir ngas phyag dar khrod</text></item>
<item><p>83a5</p><section>mdo sde</section><text>pa'i sha na'i ras dag brnyes so/ /de nas nga 'di snyam du dgongs te/ phyag dar khrod pa'i sha na'i ras dag gang du bkru snyam pa dang / de nas lha rnams kyi dbang po brgya byin gyi sems gyis nga'i</text></item>
<item><p>83a6</p><section>mdo sde</section><text>dgongs pa shes nas/ brag gcig las rdo leb che la ring ba zhig blangs te nga gang na ba der 'ongs te phyin nas nga la 'di skad ces gsol to/ /bcom ldan 'das 'di la phyag dar khrod pa'i sha na'i ras</text></item>
<item><p>83a7</p><section>mdo sde</section><text>rnams bkru bar gsol/ ngas de la phyag dar khrod pa'i sha na'i ras rnams bkrus so/ /nga 'di snyam du dgongs te/ ngas phyag dar khrod pa'i sha na'i ras rnams gang du dgram snyam pa dang / de nas lha</text></item>
<item><p>83a8</p><section>mdo sde</section><text>rnams kyi dbang po brgya byin gyis sems kyis nga'i dgongs pa shes nas brag gcig las rdo leb che la ring ba zhig blangs te nga gang na ba der 'ongs te byin nas nga la 'di skad ces gsol to/ /bcom</text></item>
<item><p>83b1</p><section>mdo sde</section><text>ldan 'das 'di la phyag dar khrod pa'i sha na'i ras rnams dgram du gsol/ ngas de la phyag dar khrod pa'i sha na'i ras rnams bkram mo/ /'od srung rdo leb che zhing ring ba 'di dag ni gnod sbyin gyis blangs</text></item>
<item><p>83b2</p><section>mdo sde</section><text>pa zhes bya'o/ /de nas lteng rgyas 'od srung ral pa can 'di snyam du sems te 'di ltar dge sbyong chen po rdzu 'phrul che zhing mthu che ba yin te ya mtshan che mod kyi bdag kyang dgra bcom pa yin no snyam mo/ /</text></item>
<item><p>83b3</p><section>mdo sde</section><text>de nas bcom ldan 'das lteng rgyas 'od srung ral pa can gyi bsti gnas kyi nags tshang tshing na bzhugs so/ /de'i tshe nai rany+dza nA'i chu cher brub nas bab po/ /de nas bcom ldan 'das chu klung mi gang bas</text></item>
<item><p>83b4</p><section>mdo sde</section><text>lhag pas khebs pa'i steng na rdul gyis yog pa bla gab med pa la 'chag pas 'chag par mdzad do/ /de nas lteng rgyas 'od srung ral pa can 'di snyam du sems te/ dge sbyong chen po de ltar mdzes pa chu</text></item>
<item><p>83b5</p><section>mdo sde</section><text>chen po brub pas khyer bar ma gyur grang / ma la bdag gis dge sbyong chen po btsal snyam du bsams nas shing gcig pa'i gru'i nang du zhugs te/ bcom ldan 'das btsal ba na lteng rgyas 'od</text></item>
<item><p>83b6</p><section>mdo sde</section><text>srung ral pa can gyis bcom ldan 'das chu klung mi gang bas lhag par khebs pa'i steng nas rdul gyis yog pa bla gab med pa na 'chag pas 'chag pa mthong ngo / /mthong nas kyang bcom ldan 'das la</text></item>
<item><p>83b7</p><section>mdo sde</section><text>'di skad ces gsol to/ /dge sbyong chen po gson nam/ 'od srung gson no/ /dge sbyong chen po zhugs shing gcig pa'i grur 'jug gam 'od srung 'jug go/ /de nas bcom ldan 'das 'di snyam du</text></item>
<item><p>83b8</p><section>mdo sde</section><text>dgongs te/ ma la ngas ji ltar thugs mnyam par bzhag na shing gcig pa'i gru ji ltar chu la 'jug pa de lta bu'i rdzu 'phrul mngon par 'du bya ba 'du bya'o snyam nas/ de nas bcom ldan 'das kyis</text></item>
<item><p>84a1</p><section>mdo sde</section><text>ji ltar thugs mnyam par bzhag nas shing gcig pa'i gru ji lta bar chu la 'jug par de lta bu'i rdzu 'phrul mngon par 'du mdzad do/ /de nas lteng rgyas 'od srung ral pa can 'di snyam du sems</text></item>
<item><p>84a2</p><section>mdo sde</section><text>to/ 'di ltar dge sbyong chen po rdzu 'phrul che zhing mthu che ba yin te ya mtshan che mod kyi bdag kyang dgra bcom pa yin no snyam mo/ /de nas bcom ldan 'das kyi thugs kyis lteng rgyas 'od srung ral pa can gyi</text></item>
<item><p>84a3</p><section>mdo sde</section><text>sems mkhyen nas lteng rgyas 'od srung ral pa can la 'di skad ces bka' stsal to/ /'od srung ral pa can khyod ni dgra bcom pa ma yin/ dgra bcom pa'i 'bras bu mngon sum du bya ba'i phyir zhugs</text></item>
<item><p>84a4</p><section>mdo sde</section><text>pa ma yin te/ dgra bcom pa'i lam gang yin pa de yang mi shes so/ /de nas lteng rgyas 'od srung ral pa can 'di snyam du sems te/ dge sbyong chen po gau ta ma'i thugs kyis bdag gi sems mkhyen</text></item>
<item><p>84a5</p><section>mdo sde</section><text>to snyam du rig nas bcom ldan 'das la 'di skad ces gsol to/ /dge sbyong chen po bdag legs par gsungs pa'i chos 'dul ba la rab tu byung ba dang / bsnyen pa rdzogs pa dge slong gi dngos</text></item>
<item><p>84a6</p><section>mdo sde</section><text>po 'thob pa lta na dge sbyong chen po'i spyan sngar bdag tshangs par spyod pa spyad par bgyi'o/ /'od srung khyod kyi 'khor la ltas sam/ dge sbyong chen po ma ltas lags so/ /'od srung de'i phyir</text></item>
<item><p>84a7</p><section>mdo sde</section><text>re shig 'khor la ltos shig /'dir khyod lta bu'i mi grags pa dang ldan pa shes nyen can rnams kyis ni 'khor la lta ba legs pa yin no/ /de nas lteng rgyas 'od srung ral pa can rang gi bsti gnas</text></item>
<item><p>84a8</p><section>mdo sde</section><text>gang na ba der song ste phyin nas bram ze'i khye'u rnams la smras pa/ bram ze'i khye'u dag shes par gyis shig /bram ze'i khye'u kho bo ni dge sbyong chen po'i spyan sngar tshangs par spyod pa spyad na/ shes</text></item>
<item><p>84b1</p><section>mdo sde</section><text>ldan dag ci byed/ mkhan po bdag cag gis cung zad ci 'tshal ba de thams cad ni mkhan po la rten nas lags pas gal te mkhan po dge sbyong chen po'i spyan sngar tshangs par spyod pa spyad na</text></item>
<item><p>84b2</p><section>mdo sde</section><text>bdag cag kyang mkhan por rab tu byung ba'i rjes su rab tu 'byung ngo / /bram ze'i khye'u dag khyed kyis de'i phyir g.yang gzhi dang shing shun dang / 'khar ba dang / ril ba spyi blugs dang / blugs gzar 'di</text></item>
<item><p>84b3</p><section>mdo sde</section><text>dag chu klung nai rany+dza nA'i 'gram du 'or cig /mkhan po bka' bzhin 'tshal zhes bram ze'i khye'u de rnams kyis g.yang gzhi dang / shing shun dang / mkhar ba dang / ril pa spyi blugs dang / blugs gzar</text></item>
<item><p>84b4</p><section>mdo sde</section><text>rnams chu klung nai rany+dza nA'i 'gram du bor nas lteng rgyas 'od srung ral pa can gang na ba der song ste phyin nas lteng rgyas 'od srung ral pa can la 'di skad ces smras so/ /mkhan po 'di ltar bdag cag</text></item>
<item><p>84b5</p><section>mdo sde</section><text>gis bdag cag gi bgyi ba gang lags pa de bgyis lags so/ /de nas lteng rgyas 'od srung ral pa can 'khor lnga brgya dang bcom ldan 'das gang na ba der song ste phyin nas bcom ldan 'das la</text></item>
<item><p>84b6</p><section>mdo sde</section><text>'di skad ces gsol to/ /dge sbyong chen po bdag gis 'khor la bltas lags te bdag legs par gsungs pa'i chos 'dul ba la rab tu byung ba dang bsnyen par rdzogs pa dge slong gi dngos po</text></item>
<item><p>84b7</p><section>mdo sde</section><text>'thob pa lta na bdag dge sbyong chen po'i spyan sngar tshangs par spyod pa spyad par bgyi'o/ /'od srung tshur shog /tshangs par spyad pa spyad cig /de nyid kyis tshe dang ldan pa de dag rab tu byung ba dang /</text></item>
<item><p>84b8</p><section>mdo sde</section><text>des bsnyen par rdzogs pa dang / des dge slong gi dngos por gyur to/ /de'i tshe lteng rgyas 'od srung ral pa can gyi spun chu klung 'od srung dang / ga yA 'od srung gnyis 'khor nyis brgya lnga bcu nyis brgya</text></item>
<item><p>85a1</p><section>mdo sde</section><text>lnga bcu dang / chu klung nai rany+dza nA'i mjug gi 'gram gyi bsti gnas na dka' thub spyod do/ /chu klung 'od srung dang / ga yA 'od srung spun gyis g.yang gzhi dang / shing shun dang / mkhar ba</text></item>
<item><p>85a2</p><section>mdo sde</section><text>dang / ril ba spyi blugs dang / blugs gzar de dag chu klung nai rany+dza nAs khyer ba mthong ngo / /mthong nas kyang de dag 'di snyam du sems te/ bdag cag gi tshangs pa mtshungs par spyod pa rnams</text></item>
<item><p>85a3</p><section>mdo sde</section><text>rgyal po 'am/ chom rkun nam/ me 'am chus nyes dmigs 'ga' zhig byung bar ma gyur grang / ma la bdag gis tshangs pa mtshungs par spyod pa rnams btsal lo snyam mo/ /de nas chu klung</text></item>
<item><p>85a4</p><section>mdo sde</section><text>'od srung dang / ga yA 'od srung spun dag lteng rgyas 'od srung ral pa can tshol zhing lteng rgyas 'od srung ral pa can gyi bsti gnas gang na ba der dong ba de'i tshe tshe dang ldan pa lteng rgyas 'od srung ral pa</text></item>
<item><p>85a5</p><section>mdo sde</section><text>can skra phyi snam sbyar bgos nas 'khor lnga brgya dang / bcom ldan 'das kyi spyan snga na chos mnyan pa'i phyir 'khod do/ /chu klung 'od srung dang / ga yA 'od srung gis lteng rgyas 'od srung ral pa can</text></item>
<item><p>85a6</p><section>mdo sde</section><text>skra phyi snam sbyar bgos nas bcom ldan 'das kyi spyan snga na chos mnyan pa'i phyir 'dug pa mthong ngo / /mthong nas kyang tshe dang ldan pa lteng rgyas 'od srung ral pa can la 'di skad ces smras so/ /</text></item>
<item><p>85a7</p><section>mdo sde</section><text>'od srung 'di mchog yin la de mchog ma yin nam/ 'od srung dag 'di ni mchog yin te de ni ma yin no/ /de nas chu klung 'od srung dang / ga yA 'od srung spun dag 'di snyam du sems te/ sangs</text></item>
<item><p>85a8</p><section>mdo sde</section><text>rgyas bcom ldan 'das ni mchog ma yin pa ma yin zhing chos bshad pa yang mchog ma yin pa ma yin te/ gang gi phyir da ltar lteng rgyas 'od srung ral pa can btsas nas lo brgya nyi shu lhag</text></item>
<item><p>85b1</p><section>mdo sde</section><text>lon pa rgas 'khogs gtugs pa ma ga d+hA'i mi rnams kyis bkur stir byas/ bla mar byas/ rjed par byas/ mchod par byas shing dgra bcom par bkur ba de yang lan gnyis kyi bar du</text></item>
<item><p>85b2</p><section>mdo sde</section><text>dge sbyong chen po'i spyan sngar rab tu byung bar khas blangs kyis ma la bdag cag kyang dge sbyong chen po'i spyan sngar tshangs par spyod pa spyad par bya'o snyam du bsams nas bcom ldan 'das la 'di</text></item>
<item><p>85b3</p><section>mdo sde</section><text>skad ces gsol to/ /dge sbyong chen po bdag cag legs par gsungs pa'i chos 'dul ba la rab tu byung ba dang / bsnyen par rdzogs pa dge slong gi dngos po 'thob pa lta na/ bdag cag</text></item>
<item><p>85b4</p><section>mdo sde</section><text>dge sbyong chen po'i spyan sngar tshangs par spyod pa spyad par bgyi'o/ /khyod kyis 'khor la bltas sam/ dge sbyong chen po ma bltas lags so/ /'od srung dag de'i phyir re shig 'khor la</text></item>
<item><p>85b5</p><section>mdo sde</section><text>bltos shig /'di ltar khyod lta bu'i mi grags pa dang ldan pa/ shes nyen can dag gis ni 'khor la blta ba legs pa yin no/ /de nas chu klung 'od srung dang / ga yA 'od srung spun rang gi bsti</text></item>
<item><p>85b6</p><section>mdo sde</section><text>gnas gang na ba der dong ste phyin nas bram ze'i khye'u rnams la 'di skad ces smras so/ /bram ze'i khye'u dag shes par gyis shig /kho bo cag ni dge sbyong chen po'i spyan sngar tshangs par spyad pa</text></item>
<item><p>85b7</p><section>mdo sde</section><text>spyod na/ shes ldan dag ci byed/ mkhan po dag bdag cag cung zad ci 'tshal ba de thams cad ni mkhan po dag la brten nas lags pas gal te mkhan po dag dge sbyong chen po'i spyan sngar</text></item>
<item><p>85b8</p><section>mdo sde</section><text>tshangs par spyad pa spyod na/ bdag cag kyang mkhan po dag rab tu byung ba'i rjes su rab tu 'byung ngo / /bram ze'i khye'u dag de'i dus nga yin par shes par gyis shig /de nas chu klung 'od srung</text></item>
<item><p>86a1</p><section>mdo sde</section><text>dang / ga yA 'od srung spun 'khor nyis brgya lnga bcu nyis brgya lnga bcu dang / bcom ldan 'das gang na ba der dong ste lhags nas bcom ldan 'das la 'di skad ces gsol to/ /dge</text></item>
<item><p>86a2</p><section>mdo sde</section><text>sbyong chen po bdag cag gis 'khor la bltas lags te/ dge sbyong chen po bdag cag legs par gsungs pa'i chos 'dul ba la rab tu byung ba dang / bsnyen par rdzogs pa dge slong gi dngos</text></item>
<item><p>86a3</p><section>mdo sde</section><text>po 'thob pa lta na bdag cag kyang dge sbyong chen po'i spyan sngar tshangs par spyod pa spyad par bgyi'o/ /'od srung dag tshur shog /tshangs par spyad pa spyod cig de nyid kyis tshe dang ldan pa de rnams rab tu</text></item>
<item><p>86a4</p><section>mdo sde</section><text>byung ba dang des bsnyen pa rdzogs pa dang / des dge slong gi dngos por gyur to/ /de nas bcom ldan 'das kyis ral pa can stong po de dag rab tu byung bsnyen par rdzogs par mdzad nas lteng rgyas su ji</text></item>
<item><p>86a5</p><section>mdo sde</section><text>tsam bzhed kyi bar du bzhugs nas/ ga yA 'od srung gang na ba der rgyu zhing gshegs te rim gyis rgyu zhing gshegs pa na ga yAr byon nas ga yA'i mchod rten la sngon gyi ral pa can thams cad rab tu</text></item>
<item><p>86a6</p><section>mdo sde</section><text>byung ba'i dge slong stong dang thabs gcig tu bzhugs so/ /de nas bcom ldan 'das kyis dge slong stong po de la cho 'phrul rnam pa gsum gyis 'doms par mdzad de/ rdzu 'phrul gyi cho</text></item>
<item><p>86a7</p><section>mdo sde</section><text>'phrul dang / kun rjod pa'i cho 'phrul dang rjes su bstan pa'i cho 'phrul lo/ /de la bcom ldan 'das kyi rdzu 'phrul gyi cho 'phrul ni 'di yin te/ de nas bcom ldan 'das kyis ji ltar</text></item>
<item><p>86a8</p><section>mdo sde</section><text>thugs mnyam par bzhag pa nyid kyi gdan gyi nang du mi snang bar gyur cing shar phyogs kyi steng gi bar snang la mngon par 'phags nas spyod lam rnam pa bzhi mdzad de/ 'di lta ste/ 'chag pa</text></item>
<item><p>86b1</p><section>mdo sde</section><text>dang / bzhengs pa dang / bzhugs pa dang / mnal bar mdzad do/ /me'i ting nge 'dzin la snyoms par zhugs par mdzad de/ me'i ting nge 'dzin la snyoms par zhugs pa na/ sangs rgyas</text></item>
<item><p>86b2</p><section>mdo sde</section><text>bcom ldan 'das kyi sku las 'od zer rnam pa sna tshogs dag 'byin par mdzad do/ /'di lta ste/ sngon po dang / ser po dang / dmar po dang / dkar po dang / le brgan dang / shel gyi kha dog go/ /cho</text></item>
<item><p>86b3</p><section>mdo sde</section><text>'phrul zung du ston par mdzad de sku'i smad nas me 'bar bar mdzad la/ sku'i stod las chu grang mo'i rgyun 'bebs par mdzad do/ /sku'i stod nas me 'bar bar mdzad la/ sku'i smad nas chu grang mo'i</text></item>
<item><p>86b4</p><section>mdo sde</section><text>rgyun 'bebs par mdzad pa de lta bu'i ting nge 'dzin la snyoms par zhugs so/ /shar phyogs la ji lta ba bzhin du lho dang / nub dang / byang phyogs su yang de bzhin no/ /phyogs bzhir rdzu 'phrul</text></item>
<item><p>86b5</p><section>mdo sde</section><text>gyi cho 'phrul rnam pa bzhi bstan nas rdzu 'phrul mngon par 'du mdzad pa rnams bsdus te/ dge slong gi dge 'dun gyi gung la gdan bshams pa nyid la bzhugs te/ de la 'di ni bcom ldan 'das</text></item>
<item><p>86b6</p><section>mdo sde</section><text>kyi rdzu 'phrul gyi cho 'phrul yin no/ /de la bcom ldan 'das kyi kun rjod pa'i cho 'phrul ni 'di yin te/ dge slong dag khyod kyi sems ni 'di lta bu'o/ /khyod kyi yid ni 'di lta bu'o/ /rnam par shes pa ni</text></item>
<item><p>86b7</p><section>mdo sde</section><text>'di lta ba'o/ /'di ni rtog cig /'di ni ma rtog cig /'di ni yid la byos shig /'di ni yid la ma byed cig /'di ni spongs shig /'di ni ma spang zhig /'di ni lus kyis mngon sum du</text></item>
<item><p>86b8</p><section>mdo sde</section><text>byas la rdzogs par gyis te mnos shig /'di ni bcom ldan 'das kyi kun rjod pa'i cho 'phrul yin no/ /de la bcom ldan 'das kyi rjes su bstan pa'i cho 'phrul ni 'di yin te/</text></item>
<item><p>87a1</p><section>mdo sde</section><text>dge slong dag 'di thams cad ni kun du 'bar ba yin no/ /dge slong dag thams cad kun du 'bar ba de ci yin zhe na/ dge slong dag mig dang / gzugs dang / mig gi rnam par</text></item>
<item><p>87a2</p><section>mdo sde</section><text>shes pa dang / mig gi 'dus te reg pa kun du 'bar ba yin zhing mig gi 'dus te reg pa'i rkyen gyis nang gi tshor ba bde ba 'am/ sdug bsngal ba 'am/ bde ba yang ma yin sdug bsngal ba</text></item>
<item><p>87a3</p><section>mdo sde</section><text>yang ma yin pa 'byung ba gang yin pa de yang kun du 'bar ba yin no/ /dge slong dag rna ba dang / sna dang / lce dang / lus dang / yid dang / chos dang / yid kyi rnam par shes pa dang / yid kyi 'dus te reg</text></item>
<item><p>87a4</p><section>mdo sde</section><text>pa ni kun du 'bar ba yin zhing yid kyi 'dus te reg pa'i rkyen gyis nang gi tshor ba bde ba 'am/ sdug bsngal ba 'am/ bde ba yang ma yin/ sdug bsngal ba yang ma yin pa 'byung ba gang yin pa de yang</text></item>
<item><p>87a5</p><section>mdo sde</section><text>kun du 'bar ba yin no/ /gang gis kun du 'bar ba 'dod chags kyi me dang / zhe sdang gi me dang / gti mug gi mes kun du 'bar ba/ skye ba dang / rga ba dang / na ba dang / 'chi ba dang / mya ngan dang / smre</text></item>
<item><p>87a6</p><section>mdo sde</section><text>sngags 'don pa dang / sdug bsngal ba dang / yid mi bde ba dang / 'khrug pa ste/ sdug bsngal gyis kun du 'bar ba'o zhes smra'o/ /de la 'di ni bcom ldan 'das kyis rjes su bstan pa'i cho 'phrul</text></item>
<item><p>87a7</p><section>mdo sde</section><text>yin no/ /chos kyi rnam grangs 'di bshad pa na/ sngon thams cad ral pa can du gyur pa'i dge slong de dag len pa med par zag pa rnams las sems rnam par grol lo/ /de nas bcom ldan 'das</text></item>
<item><p>87a8</p><section>mdo sde</section><text>ga yA'i mgo'i mchod rten la sngon thams cad ral pa can du gyur pa'i dge slong stong po thams cad kyang dgra bcom pa/ zag pa zad pa/ bya ba byas pa/ byed pa byas pa/ khur bor ba/ rang gi</text></item>
<item><p>87b1</p><section>mdo sde</section><text>don rjes su thob pa/ srid par kun du sbyor ba yongs su zad pa/ yang dag pa'i shes pas sems shin du rnam par grol ba sha stag dang thabs gcig tu bzhugs so/ /rgyal po gzugs can snying po</text></item>
<item><p>87b2</p><section>mdo sde</section><text>'i zho shas 'tsho ba'i mi rnams ljongs rgyu ba na/ shAkya rnams kyi gzhon nu gangs ri'i ngos chu bo skal ldan shing rta'i 'gram drang srong ser skya'i bsti gnas dang / ha cang yang mi ring ba zhig tu byung ba de bram</text></item>
<item><p>87b3</p><section>mdo sde</section><text>ze mtshan mkhan dang / ltas mkhan rnams kyis gal te khyim par gyur te/ khyim na gnas na ni 'khor los sgyur ba'i rgyal po chos dang ldan pa chos kyi rgyal po mtha' bzhir rnam par rgyal ba rin</text></item>
<item><p>87b4</p><section>mdo sde</section><text>po che sna bdun dang ldan par 'gyur te/ de'i rin po che sna bdun ni 'di lta bu dag yin par 'gyur ro/ /'di lta ste/ 'khor lo rin po che dang / glang po rin po che dang / rta rin po che dang / nor bu rin po</text></item>
<item><p>87b5</p><section>mdo sde</section><text>che dang / bud med rin po che dang / khyim bdag rin po che dang / bdun pa blon po rin po che yin no/ /de la bu stong yang tshang bar 'byung bar 'gyur te/ dpa' ba rtul phod pa/ yan lag mchog gi gzugs</text></item>
<item><p>87b6</p><section>mdo sde</section><text>dang ldan pa/ pha rol gyi sde rab tu 'joms pa de rgya mtsho la thugs pa'i sa chen po ma lus par gnon par bde ba med cing 'tshe ba med pa 'di nyid chad pa med cing mtshon gyis bda' ba med la chos dang</text></item>
<item><p>87b7</p><section>mdo sde</section><text>'thun zhing snyoms pas legs par phab ste gnas par 'gyur ro/ /gal te skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung bar</text></item>
<item><p>87b8</p><section>mdo sde</section><text>gyur na/ de bzhin gshegs pa dgra bcom pa yang dag par rdzogs pa'i sangs rgyas su 'jig rten du sgra rnam par grag par 'gyur bar lung bstan to zhes thos so/ /thos nas kyang ma ga d+hA'i</text></item>
<item><p>88a1</p><section>mdo sde</section><text>rgyal po bzo sbyangs gzugs can snying po gang na ba der song ste phyin nas ma ga d+hA'i rgyal po bzo sbyangs gzugs can snying po la 'di skad ces smras so/ /lha mkhyen par mdzad du</text></item>
<item><p>88a2</p><section>mdo sde</section><text>gsol bdag cag 'dir lha'i yul na rgyu ba na shAkya rnams kyi gzhon nu gangs ri'i ngos zhes bya ba nas/ de bzhin gshegs pa dgra bcom pa yang dag par rdzogs pa'i sangs rgyas su 'jig rten du</text></item>
<item><p>88a3</p><section>mdo sde</section><text>sgra rnam par grags par 'gyur bar lung bstan pa zhig thos so zhes bya ba'i bar gong ma bzhin du'o/ /lha de khum shig /lha bas gtso bo bas ches gtso bor 'gyur du mchi'o/ /grong pa dag shAkya</text></item>
<item><p>88a4</p><section>mdo sde</section><text>rnams kyi gzhon nu gangs ri'i ngos zhes bya ba nas/ grags par 'gyur ro zhes bya ba'i bar gong ma bzhin te/ lha de khum shig /lha bas gtso bo bas ches gtso bor 'gyur du mchi'o zhes khyed cag</text></item>
<item><p>88a5</p><section>mdo sde</section><text>de skad ma smra shig /de ci'i phyir zhe na/ grong pa dag shAkya rnams kyi gzhon nu zhes bya ba nas byung ba zhes bya ba'i bar gong ma bzhin du ste/ gal te 'khor los sgyur ba'i rgyal por gyur na de'i g.yog bya'o/</text></item>
<item><p>88a6</p><section>mdo sde</section><text>gal te skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung bar gyur te/ de bzhin gshegs pa dgra bcom pa yang dag par rdzogs pa'i</text></item>
<item><p>88a7</p><section>mdo sde</section><text>sangs rgyas su 'jig rten du sgra rnam par grags par gyur na de'i nyan thos su khas blang bar bya'o/ /de nas ma ga d+hA'i rgyal po bzo sbyangs gzugs can snying po steng gi khang bzangs kyi gzhi la 'dug</text></item>
<item><p>88a8</p><section>mdo sde</section><text>nas smon pa'i gzhi lnga la smon par byed de/ kye ma'o bdag gi yul du 'jig rten gyi ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang / zhabs su ldan pa/</text></item>
<item><p>88b1</p><section>mdo sde</section><text>bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa bcom ldan 'das byung ba dang de la yang blta ba'i phyir bdag nye bar 'gro</text></item>
<item><p>88b2</p><section>mdo sde</section><text>ba dang / nye bar song ba na des kyang bdag la chos bshad pa dang / bdag gis kyang chos bshad pa de shes pa dang / bdag gis chos shes nas bslab pa bcas shing bslab pa de yang bdag gis blangs te</text></item>
<item><p>88b3</p><section>mdo sde</section><text>gnas kyang ci ma rung snyam mo/ /de nas bcom ldan 'das kyis dge slong rnams la bka' stsal pa/ dge slong dag ma ga d+hA'i rgyal po bzo sbyangs gzugs can snying po de steng gi khang bzangs kyi gzhi la 'dug nas/</text></item>
<item><p>88b4</p><section>mdo sde</section><text>smon pa'i gzhi lnga smon par byed de/ kye ma'o bdag gi yul du 'jig rten gyi ston pa de bzhin gshegs pa dgra bcom pa yang dag par rdzogs pa'i sangs rgyas zhes bya ba'i bar gong ma bzhin no/</text></item>
<item><p>88b5</p><section>mdo sde</section><text>ma ga d+hA'i rgyal po bzo sbyangs gzugs can snying po'i zho shas 'tsho ba dag cig ljongs rgyu ba na/ shAkya rnams kyi gzhon nu gangs ri'i ngos chu bo skal ldan shing rta'i 'gram drang srong ser skya'i</text></item>
<item><p>88b6</p><section>mdo sde</section><text>bsti gnas dang ha cang yang mi ring ba zhig tu byung ba gang yin pa de bram ze mtshan mkhan dang ltas mkhan zhes bya ba nas 'jig rten du sgra rnam par grags par 'gyur ro zhes lung bstan pa</text></item>
<item><p>88b7</p><section>mdo sde</section><text>zhes bya ba'i bar gong ma bzhin du'o/ /de skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung ba de bla na med pa yang dag</text></item>
<item><p>88b8</p><section>mdo sde</section><text>par rdzogs pa'i byang chub mngon par rdzogs par sangs rgyas pas de ga yA na ga yA'i mgo'i mchod rten la sngon thams cad ral pa can du gyur pa'i dge slong stong thams cad kyang dgra</text></item>
<item><p>89a1</p><section>mdo sde</section><text>bcom pa zag pa zad pa bya ba byas pa/ byed pa byas pa/ khur bor ba/ bdag gi don rjes su thob pa/ srid par kun du sbyor ba yongs su zad pa/ yang dag pa'i shes pas</text></item>
<item><p>89a2</p><section>mdo sde</section><text>sems shin du rnam par grol ba sha stag dang thabs gcig tu bzhugs so zhes thos so/ /thos nas kyang ma ga d+hA'i rgyal po bzo sbyongs gzugs can snying po gang na ba der dong ste lhags nas</text></item>
<item><p>89a3</p><section>mdo sde</section><text>ma ga d+hA'i rgyal po bzo sbyangs gzugs can snying po la 'di skad ces smras so/ /lha mkhyen par mdzad du gsol/ bdag cag 'di na lha'i yul na rgyu ba na/ shAkya rnams kyi gzhon nu gang</text></item>
<item><p>89a4</p><section>mdo sde</section><text>lags pa de zhes bya ba nas/ 'jig rten du sgra rnam par grags par 'gyur ro zhes bya ba'i bar gong ma bzhin du ste/ de skra dang kha spu bregs te gos ngur smrig bgos nas dad pa yang dag</text></item>
<item><p>89a5</p><section>mdo sde</section><text>pa kho nas khyim nas khyim med par rab tu byung ba de bla na med pa yang dag par rdzogs pa'i byang chub mngon par rdzogs par sangs rgyas nas/ de ga yA na ga yA'i mchod rten la sngon thams cad ral</text></item>
<item><p>89a6</p><section>mdo sde</section><text>pa can du gyur pa'i dge slong thams cad kyang dgra bcom pa/ zag pa zad pa zhes bya ba nas/ yang dag pa'i shes pas sems shin du rnam par grol ba sha stag dang thabs gcig tu bzhugs so zhes</text></item>
<item><p>89a7</p><section>mdo sde</section><text>bya ba'i bar du ste/ lha de dag la bkur sti mdzod cig dang / de lta na lha gtso bo bas ches gtso bor 'gyur ro/ /de nas ma ga d+hA'i rgyal po bzo sbyangs gzugs can snying pos mi zhig la bsgo ba/ kwa'i</text></item>
<item><p>89a8</p><section>mdo sde</section><text>nang rje tshur khyod bcom ldan 'das gang na ba der song nas/ kho bo'i tshig 'di dag gis bcom ldan 'das kyi zhabs gnyis la mgo bos phyag byos la gnod pa chung ngam/ nyam nga ba chung ngam/ 'tsho 'am/ bskyod pa yang</text></item>
<item><p>89b1</p><section>mdo sde</section><text>ngam/ stobs dang / bde ba dang / sku nyams dang ldan nam/ rag par spyod dam zhes zhus la 'di skad ces kyang gsol cig /bcom ldan 'das dge slong gi dge 'dun dang thabs gcig la ji srid 'tsho'i bar du na bza' chos</text></item>
<item><p>89b2</p><section>mdo sde</section><text>gos dang / bsod snyoms dang gzims cha dang / snyun dpyad kyi rkyen sman dang / yo byad rnams kyis bsnyen bkur bgyid na/ bcom ldan 'das rgyal po'i khab du gshegs su gsol zhes gsol cig /lha bka' bzhin 'tshal</text></item>
<item><p>89b3</p><section>mdo sde</section><text>zhes mi des ma ga d+hA'i rgyal po bzo sbyangs gzugs can snying po las mnyan nas bcom ldan 'das gang na ba der song ste phyin nas/ bcom ldan 'das kyi zhabs gnyis la mgo bos phyag 'tshal te phyogs gcig tu 'dug</text></item>
<item><p>89b4</p><section>mdo sde</section><text>nas/ bcom ldan 'das la mi des 'di skad ces gsol to/ /btsun pa bcom ldan 'das kyi zhabs gnyis la ma ga d+hA'i rgyal po bzo sbyangs gzugs can snying po mgo bos phyag 'tshal nas/ gnod pa chung ngam/ nyam nga ba chung ngam</text></item>
<item><p>89b5</p><section>mdo sde</section><text>zhes bya ba nas/ reg par spyod dam zhes bya ba'i bar du gong ma bzhin du ste snyun gsol lags so/ /kye mi khyod dang ma ga d+hA'i rgyal po bzo sbyangs gzugs can snying po bde bar gyur cig /btsun pa ma ga d+hA'i rgyal po</text></item>
<item><p>89b6</p><section>mdo sde</section><text>bzo sbyangs gzugs can snying po'i mchid nas/ 'di skad ces bdag bcom ldan 'das dge slong gi dge 'dun dang / thabs gcig la ji srid 'tsho'i bar du na bza' dang / chos gos dang / bsod snyoms dang / gzims cha</text></item>
<item><p>89b7</p><section>mdo sde</section><text>dang / snyun dpyad kyi rkyen sman dang / yo byad rnams kyis bsnyen bkur bgyid na bcom ldan 'das rgyal po'i khab tu gshegs su gsol zhes mchi lags so/ /bcom ldan 'das kyis de la cang mi gsung bas gnang ngo / /de nas</text></item>
<item><p>89b8</p><section>mdo sde</section><text>mi des bcom ldan 'das cang mi gsung bas gnang bar rig nas/ bcom ldan 'das kyi zhabs gnyis la mgo bos phyag byas te/ bcom ldan 'das kyi spyan snga nas song ngo / /de nas bcom ldan 'das sngon thams cad ral pa can du gyur pa'i</text></item>
<item><p>90a1</p><section>mdo sde</section><text>dge slong gi dge 'dun chen po thams cad kyang dgra bcom pa zag pa zad pa zhes bya ba nas/ yang dag pa'i shes pas sems shin du rnam par grol ba zhes bya ba'i bar sha stag dang thabs gcig tu ma ga d+hA'i ljongs</text></item>
<item><p>90a2</p><section>mdo sde</section><text>rgyu zhing gshegs pa na/ yul ma ga d+hA pa rnams kyi mchod rten legs par rab gnas ltang brang gi tshal yod pa gang na ba der gshegs so/ /de nas bcom ldan 'das legs par rab gnas su byon nas/ ma ga d+hA pa rnams kyi mchod rten legs</text></item>
<item><p>90a3</p><section>mdo sde</section><text>par rab gnas ltang brang gi tshal yod pa na bzhugs so/ /ma ga d+hA'i rgyal po bzo sbyangs gzugs can snying pos bcom ldan 'das sngon thams cad ral pa can du gyur pa'i dge slong gi dge 'dun chen po stong gi dge slong gi dge 'dun chen</text></item>
<item><p>90a4</p><section>mdo sde</section><text>po zhes bya ba nas/ sems shin du rnam par grol ba zhes bya ba'i bar du ste/ ma ga d+hA'i ljongs rgyu zhing gshegs pa na/ ma ga d+hA pa rnams kyi mchod rten legs par rab gnas ltang brang gi tshal yod pa gang na ba der gshegs te/</text></item>
<item><p>90a5</p><section>mdo sde</section><text>ma ga d+hA pa rnams kyi mchod rten legs par rab gnas ltang brang gi tshal yod pa na bzhugs so zhes thos so/ /thos nas kyang shing rta bzang po'i nang du zhugs te/ rgyal po'i mthu chen po dang / rgyal po'i 'byor pa chen pos rta dang shing rta</text></item>
<item><p>90a6</p><section>mdo sde</section><text>brgya stong snyed dang lhan cig 'khor brgya phrag du ma dang rgyal po'i khab nas byung nas bcom ldan 'das la blta ba dang bsnyen bkur bya ba'i phyir bcom ldan 'das kyi spyan sngar song ba na/ de'i shing rta'i 'khor lo sa'i nang du bying bar gyur</text></item>
<item><p>90a7</p><section>mdo sde</section><text>to/ /des bsams pa bdag gis las skyon can cung zad cig byas par ma gyur grang snyam mo/ /lha rnams kyis de la smras pa/ rgyal po chen po khyod kyis las skyon can ma byas mod kyi khyod dang lhan cig las mtshungs par spyod pa gang</text></item>
<item><p>90a8</p><section>mdo sde</section><text>yin pa de dag btson ra na 'dug gis de dag thon cig /rgyal pos smras pa/ gal te de lta na gdon no zhes rgyal pos btson rnams 'don du bcug go/ /yang rgyal po phyir byung bar brtsams pa na de'i dbu rgyan sgo la thug go/ /de nas yang</text></item>
<item><p>90b1</p><section>mdo sde</section><text>bsams pa/ bdag gis ni gdon mi za bar las skyon can zhig byas te des na bdag la ltas ngan pa gzhan sgo la dbu rgyan thug pa 'di byung ngo snyam mo/ /lha de rnams kyis yang smras pa/ rgyal po chen po khyod kyis las</text></item>
<item><p>90b2</p><section>mdo sde</section><text>skyon can ma byas mod kyi khyod dang lhan cig las mtshungs par spyad pa gang yin pa de dag kha cig ni 'dus kyang kha cig ni yul ljongs gzhan ga ge mo zhes bya ba dag na las kyi mtha' byed cing 'dug pa de dag sbron cig /rgyal pos yul</text></item>
<item><p>90b3</p><section>mdo sde</section><text>de na gnas pa'i skye bo'i tshogs thams cad kyang bkug go/ /de nas rgyal po gzugs can snying po shing rta khri nyis stong dang / zhabs 'bring ba rta pa'i tshogs khri brgyad stong dang / ma ga d+hA'i bram ze dang khyim bdag brgya stong phrag du ma</text></item>
<item><p>90b4</p><section>mdo sde</section><text>dang lhan cig rgyal po'i khab nas byung ste/ bcom ldan 'das la blta ba dang / bsnyen bkur bya ba'i phyir bcom ldan 'das kyi spyan sngar song ngo / /de ji tsam bzhon pa'i sa'i bar du bzhon pas song ste/ bzhon pa las babs nas rkang</text></item>
<item><p>90b5</p><section>mdo sde</section><text>pa kho nas kun dga' ra bar zhugs so/ /ma ga d+hA'i rgyal po bzo sbyangs gzugs can snying pos thag ji tsam nas bcom ldan 'das mthong ba'i bar de nas rgyal po'i mtshan ma lnga po ze'u kha dang / gdugs dang / ral gri dang / nor</text></item>
<item><p>90b6</p><section>mdo sde</section><text>bu'i rnga yab dang / lham khra bo rnams phud do/ /de nas ma ga d+hA'i rgyal po bzo sbyangs gzugs can snying pos rgyal po'i mtshan ma lnga bzhag nas bcom ldan 'das ga na ba der song ste phyin pa dang bla gos phrag pa gcig tu gzar nas</text></item>
<item><p>90b7</p><section>mdo sde</section><text>bcom ldan 'das gang na ba de logs su thal mo sbyar ba btud de de rang gi ming nas phyung ste lan gsum du gsol pa/ btsun pa bdag ni ma ga d+hA'i rgyal po bzo sbyangs gzugs can snying po lags so/ /btsun pa bdag ni ma</text></item>
<item><p>90b8</p><section>mdo sde</section><text>ga d+hA'i rgyal po bzo sbyangs gzugs can snying po lags so/ /rgyal po legs so/ /rgyal po de de bzhin no/ /de de bzhin te/ rgyal po chen po khyod ma ga d+hA'i rgyal po bzo sbyangs gzugs can snying po yin no rgyal po chen po khyod ma ga d+hA'i</text></item>
<item><p>91a1</p><section>mdo sde</section><text>rgyal po bzo sbyangs gzugs can snying po yin no/ /rgyal po yin no/ /rgyal po chen po khyod rang gi stan ji lta ba la 'dug shig /de nas ma ga d+hA'i rgyal po bzo sbyangs gzugs can snying pos bcom ldan 'das</text></item>
<item><p>91a2</p><section>mdo sde</section><text>kyi zhabs gnyis la mgo bos phyag byas te phyogs gcig tu 'dug go/ /ma ga d+hA'i bram ze dang / khyim bdag kha cig ni bcom ldan 'das kyi zhabs gnyis la mgo bos phyag byas te/ phyogs gcig tu 'khod do/ /kha cig ni</text></item>
<item><p>91a3</p><section>mdo sde</section><text>bcom ldan 'das dang lhan cig mngon du yang dag par dga' ba dang / yang dag par mgu bar 'gyur ba'i gtam rnam pa sna tshogs byas te phyogs gcig tu 'khod do/ /kha cig ni bcom ldan 'das gang na ba de logs su thal</text></item>
<item><p>91a4</p><section>mdo sde</section><text>mo sbyar ba btud de 'khod do/ /kha cig gis ni bcom ldan 'das rgyang ring po nas mthong nas cang mi smra bar phyogs gcig tu 'khod do/ /de'i tshe tshe dang ldan pa lteng rgyas 'od srung 'khor dang bcas te de nyid du 'dus shing</text></item>
<item><p>91a5</p><section>mdo sde</section><text>'dug par gyur to/ /de nas ma ga d+hA'i bram ze dang / khyim bdag rnams 'di snyam du sems te/ ci dge sbyong chen po lteng rgyas 'od srung ral pa can gyi tshangs par spyod pa la spyad dam/ 'on te lteng rgyas 'od srung ral pa can dge</text></item>
<item><p>91a6</p><section>mdo sde</section><text>sbyong chen po'i tshangs par spyad pa la spyod snyam mo/ /de nas bcom ldan 'das kyi thugs kyis ma ga d+hA'i bram ze dang / khyim bdag rnams kyi sems mkhyen nas tshe dang ldan pa lteng rgyas 'od srung ral pa can la tshigs</text></item>
<item><p>91a7</p><section>mdo sde</section><text>su bcad pa'i dbyangs kyis dri ba smras pa/ lteng rgyas gnas pa khyod 'dir ci mthong na/ /me spangs nas ni brtul shugs 'di dag spyod/ khyod kyis ji ltar me yi mchod spangs pa/ /don de 'od srung nga la smra bar gyis/ /lteng rgyas 'od</text></item>
<item><p>91a8</p><section>mdo sde</section><text>srung gis gsol pa/ 'di na kha cig zas skom de bzhin ro/ /'dod pa dag dang bud med kho na smra/ /de dag phung po'i dri mar rab mthong ste/ /des bdag mchod sbyin mi dga' bsreg blugs min/ /khyod ni 'dod dang bza' dang btung ba</text></item>
<item><p>91b1</p><section>mdo sde</section><text>dang / /de bzhin ro la yid ni mi dga' na/ /lha mi 'jig rten la ci khyod kyi yid/ /dga' ba yin nam 'od srung dri yis smros/ /phung po ma mchis zhi ba ci ma mchis/ /'dod sred ma chags gzhan du 'gyur ma mchis/ /gzhan gyis</text></item>
<item><p>91b2</p><section>mdo sde</section><text>mi bkri'i go 'phang mchog mthong ste/ /des bdag mchod sbyin mi dga' bsreg blugs min/ /go 'phang mi nyams mchog ni ma mthong bas/ /mchod sbyin brtul zhugs dang ni zhugs dag gis/ /grol snyam bdag gi yid ni</text></item>
<item><p>91b3</p><section>mdo sde</section><text>rmongs gyur te/ /dmus long gyur nas skye shi'i rjes bzhin mthong / /skyob pa gtso bo mchog gis legs bshad pa/ /go 'phang 'dus ma byas te bzod mthong na/ /thub pa gau tam rnam par 'dren khyod ni/ /skye bo phal chen don brtson</text></item>
<item><p>91b4</p><section>mdo sde</section><text>bden la zhugs/ /bcom ldan 'das kyis bka' stsal pa/ khyod kyis rtogs pa legs rtogs te/ /khyod kyis nyes par bsams ma yin/ /rab tu phye ba'i chos rnams las/ /gtso bo gang yin de blangs so/ /'od</text></item>
<item><p>91b5</p><section>mdo sde</section><text>srung 'khor skyo ba skyed cig /de nas tshe dang ldan pa lteng rgyas 'od srung bcom ldan 'das kyis skabs phye nas ji ltar sems mnyam par bzhag na rang gi stan gyi nang du mi snang bar gyur to/ /shar phyogs kyi steng gi</text></item>
<item><p>91b6</p><section>mdo sde</section><text>bar snang la mngon par 'phags nas spyod lam rnam pa bzhi byed de/ snga ma bzhin du phyogs bzhir rdzu 'phrul gyi cho 'phrul rnam pa bzhi bstan nas rdzu 'phrul mngon par 'du bya ba dag bsdus te bla gos phrag pa</text></item>
<item><p>91b7</p><section>mdo sde</section><text>gcig tu gzar nas pus mo g.yas pa'i lha nga sa la btsugs te bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das ni bdag gi ston pa</text></item>
<item><p>91b8</p><section>mdo sde</section><text>lags so/ /bdag ni bcom ldan 'das kyi nyan thos lags so/ /bcom ldan 'das ni bdag gi ston pa lags so/ /bdag ni bcom ldan 'das kyi nyan thos lags so/ /'od srung de de bzhin no/ /de de bzhin</text></item>
<item><p>92a1</p><section>mdo sde</section><text>te/ 'od srung nga ni khyod kyi ston pa yin no/ /khyod ni nga'i nyan thos yin no/ /'od srung nga ni khyod kyi ston pa yin no/ /khyod ni nga'i nyan thos yin no/ /'od srung khyod rang gi stan ji lta ba la 'dug shig /de nas</text></item>
<item><p>92a2</p><section>mdo sde</section><text>tshe dang ldan pa lteng rgyas 'od srung gis bcom ldan 'das kyi zhabs gnyis la mgo bos phyag byas te phyogs gcig tu 'dug go/ /de nas ma ga d+hA'i bram ze dang khyim bdag rnams 'di snyam du sems te/ dge sbyong chen po ni lteng</text></item>
<item><p>92a3</p><section>mdo sde</section><text>rgyas 'od srung ral pa can gyi tshangs par spyod pa la mi spyod kyi lteng rgyas 'od srung ral pa can nyid ni dge sbyong chen po'i tshangs par spyod pa la spyod do snyam mo/ /de nas bcom ldan 'das kyis ma ga d+hA'i rgyal po bzo</text></item>
<item><p>92a4</p><section>mdo sde</section><text>sbyangs gzugs can snying po la bka' stsal pa/ rgyal po chen po gzugs la skye ba yang yod/ 'jig pa yang yod/ de'i skye ba dang 'jig pa yang rig par bya'o/ /rgyal po chen po tshor ba dang / 'du shes dang / 'du byed dang</text></item>
<item><p>92a5</p><section>mdo sde</section><text>rnam par shes pa la skye ba yang yod/ 'jig pa yang yod/ de'i skye ba dang / 'jig pa yang rig par bya'o/ /rgyal po chen po yang rigs kyi bus gzugs kyi skye ba dang 'jig pa'i chos nyid rig nas gzugs de yongs su</text></item>
<item><p>92a6</p><section>mdo sde</section><text>shes so/ /rgyal po chen po rigs kyi bus tshor ba dang / 'du shes dang / 'du byed dang / rnam par shes pa'i skye ba dang / 'jig pa'i chos nyid rig nas rnam par shes pa de yongs su shes so/ /rgyal po chen po rigs kyi bus</text></item>
<item><p>92a7</p><section>mdo sde</section><text>gzugs yongs su shes na gzugs la bdag gam bdag gir khas mi len na mi 'dzin lhag par mi gnas mngon par zhen par mi byed do/ /rgyal po chen po rigs kyi bus tshor ba dang / 'du shes dang / 'du byed dang / rnam par</text></item>
<item><p>92a8</p><section>mdo sde</section><text>shes pa yongs su shes na bdag gam bdag gir khas mi len na mi 'dzin lhag par mi gnas mngon par zhen par mi byed do/ /rgyal po chen po rigs kyi bus gzugs la bdag gam bdag gir khas mi len/ mi 'dzin/ lhag</text></item>
<item><p>92b1</p><section>mdo sde</section><text>par mi gnas/ mngon par zhen par mi byed na tshad med cing grangs med pa'i mya ngan las 'das pa yin no zhes smra'o/ /rgyal po chen po rigs kyi bus tshor ba dang / 'du shes dang / 'du byed dang / rnam par shes pa la bdag gam</text></item>
<item><p>92b2</p><section>mdo sde</section><text>bdag gir khas mi len mi 'dzin/ lhag par mi gnas/ mngon par zhen par mi byed na tshad med cing grangs med pa'i mya ngan las 'das pa yin no zhes smra'o/ /de nas ma ga d+hA'i bram ze dang khyim bdag rnams 'di snyam du</text></item>
<item><p>92b3</p><section>mdo sde</section><text>sems te/ gal te gzugs bdag ma yin/ tshor ba dang / 'du shes dang / 'du byed dang / rnam par shes pa bdag ma yin na/ 'o na bdag gam/ sems can nam/ srog gam/ skye ba po 'am/ gso ba po 'am/ gang zag gam/ shed</text></item>
<item><p>92b4</p><section>mdo sde</section><text>las skyes sam/ shed bu 'am/ byed pa po 'am/ byed du 'jug pa po 'am/ shes pa po 'am/ kun nas shes pa po 'am/ slong ba po 'am/ kun nas slong ba po 'am/ smra ba po 'am/ kun nas smra ba po 'am/ tshor ba po 'am/ kun nas</text></item>
<item><p>92b5</p><section>mdo sde</section><text>tshor ba po gang yin pa nam yang ma byung 'byung bar mi 'gyur zhing da ltar yang yod pa gang gis de dang dge ba dang / sdig pa'i las byas pa rnams kyi rnam par smyin pa so sor nyams su myong zhing gang gis phung po 'di bor te phung po</text></item>
<item><p>92b6</p><section>mdo sde</section><text>gzhan dang nying mtshams sbyor ba de su zhig yin par 'gyur snyam mo/ /de nas bcom ldan 'das kyi thugs kyis ma ga d+hA'i bram ze dang khyim bdag rnams kyi sems mkhyen nas dge slong rnams la bka' stsal pa/ dge slong dag</text></item>
<item><p>92b7</p><section>mdo sde</section><text>bdag bdag ces bya ba ni byis pa so so'i skye bo thos pa dang mi ldan pas btags pa'i rjes su ltung ba yin te/ 'di la bdag ce 'am/ bdag gi med kyi dge slong dag skye ba na sdug bsngal 'di skye zhing 'gag pa na yang sdug</text></item>
<item><p>92b8</p><section>mdo sde</section><text>bsngal 'di 'gag go/ /skye ba na 'du byed rnams skye zhing 'gag pa na 'ang 'du byed rnams 'gag par 'gyur te/ rgyu de dang rkyen de la brten nas sems can rnams kyi 'du byed kyi rgyud 'jug go/ /dge slong dag de bzhin gshegs pas 'du</text></item>
<item><p>93a1</p><section>mdo sde</section><text>byed kyi nying mtshams sbyor ba thugs su chud nas sems can rnams kyi 'chi 'pho dang skye ba dang 'dogs par mdzad de/ dge slong dag ngas lha'i spyan rnam par dag pa'i mi las 'das pas sems can rnams kyi 'chi</text></item>
<item><p>93a2</p><section>mdo sde</section><text>'pho zhes bya ba nas/ bde 'gro mtho ris kyi 'jig rten du lha rnams su skye bar 'gyur ro zhes bya bar mkhyen to zhes bya ba'i bar du gong ma bzhin no/ /dge slong dag ngas de ltar mkhyen cing de ltar gzigs pas nga 'di skad ces</text></item>
<item><p>93a3</p><section>mdo sde</section><text>bdag gam/ sems can nam zhes bya ba nas tshor ba po zhes bya ba'i bar gong ma bzhin du ste/ gang nam yang ma byung 'byung bar mi 'gyur zhing da ltar yang yod pa ma yin pas gang gis de dang der sdig pa'i las byas pa rnams kyi</text></item>
<item><p>93a4</p><section>mdo sde</section><text>rnam par smin pa so sor nyams su myong zhing gang gis phung po 'di bor te phung po gzhan dang nying mtshams sbyor ba de chos su brdar btags pa ma gtogs pa 'di yin no zhes mi gsungs so/ /de la chos kyi brdar btags pa ni 'di</text></item>
<item><p>93a5</p><section>mdo sde</section><text>yin te/ 'di lta ste/ 'di yod pas 'di yod/ 'di skyes pas 'di skye ba ste/ 'di lta ste/ ma rig pa'i rkyen kyis 'du byed/ 'du byed kyi rkyen kyis rnam par shes pa/ rnam par shes pa'i rkyen kyis ming dang gzugs/ ming dang gzugs</text></item>
<item><p>93a6</p><section>mdo sde</section><text>kyi rkyen kyis skye mched drug /skye mched drug kyi rkyen kyis reg pa/ reg pa'i rkyen kyis tshor ba/ tshor ba'i rkyen kyis sred pa/ sred pa'i rkyen kyis len pa/ len pa'i rkyen kyis srid pa/ srid pa'i rkyen kyis skye ba/ skye ba'i rkyen kyis</text></item>
<item><p>93a7</p><section>mdo sde</section><text>rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'byung ste/ de ltar sdug bsngal gyi phung po chen po 'ba' shig po 'di 'byung bar 'gyur ro/ /'di lta ste/ 'di med pas</text></item>
<item><p>93a8</p><section>mdo sde</section><text>'di med la/ 'di 'gags pas 'di 'gag par 'gyur te/ 'di lta ste/ ma rig pa 'gags pas/ 'du byed 'gag /'du byed 'gags pas rnam par shes pa 'gag /rnam par shes pa 'gags pas ming dang gzugs</text></item>
<item><p>93b1</p><section>mdo sde</section><text>'gag ming dang gzugs 'gags pas skye mched drug 'gag /skye mched drug 'gags pas reg pa 'gag /reg pa 'gags pas tshor ba 'gag /tshor ba 'gags pas sred pa 'gag /sred pa 'gags pas len</text></item>
<item><p>93b2</p><section>mdo sde</section><text>pa 'gag /len pa 'gags pas srid pa 'gag /srid pa 'gags pas skye ba 'gag /skye ba 'gags pas rga shi dang mya ngan dang / smre sngags 'don pa dang sdug bsngal ba dang yid mi bde ba dang / 'khrug pa rnams</text></item>
<item><p>93b3</p><section>mdo sde</section><text>'gags te/ de ltar na sdug bsngal gyi phung po chen po 'ba' zhig po 'di 'gag par 'gyur ro/ /dge slong dag 'du byed rnams ni sdug bsngal lo/ /mya ngan las 'das pa ni zhi ba'o/ /rgyu kun 'byung bas sdug</text></item>
<item><p>93b4</p><section>mdo sde</section><text>bsngal kun 'byung zhing rgyu 'gags pas sdug bsngal 'gag ste/ rgyun bcad pas mi 'byung zhing nying mtshams sbyor ba med pas 'gags pa 'di nyid ni sdug bsngal gyi mtha' yin no/ /dge slong dag de la yongs su mya ngan</text></item>
<item><p>93b5</p><section>mdo sde</section><text>las 'das pa gang zhe na/ gzhan med kyi sdug bsngal 'gag pa gang yin pa de ni nye bar zhi ba/ de ni bsil bar gyur pa/ de ni nub pa ste/ dge slong dag zhi ba'i gnas ni 'di yin te/ 'di lta ste/ phung po thams cad</text></item>
<item><p>93b6</p><section>mdo sde</section><text>spangs pa sred pa zad pa 'dod chags dang bral ba 'gags pa mya ngan las 'das pa yin no/ /de nas bcom ldan 'das kyis yang ma ga d+hA'i rgyal po bzo sbyangs gzugs can snying po la lan gnyis su bka' stsal pa/</text></item>
<item><p>93b7</p><section>mdo sde</section><text>rgyal po chen po ji snyam du sems/ gzugs rtag gam/ mi rtag btsun pa 'di ni mi rtag lags so/ /mi rtag pa gang yin pa de sdug bsngal yin nam/ sdug bsngal ma yin/ btsun pa 'di ni sdug bsngal lags so/ /</text></item>
<item><p>93b8</p><section>mdo sde</section><text>mi rtag pa sdug bsngal ba 'gyur ba'i chos can gang yin pa de la cig 'phags pa'i nyan thos thos pa dang ldan pa 'di ni bdag yin na/ /bdag ni 'di yin no/ /'di ni bdag gi bdag go zhes bdag tu khas len par byed dam/</text></item>
<item><p>94a1</p><section>mdo sde</section><text>btsun pa ma lags so/ /rgyal po chen po ji snyam du sems/ tshor ba dang / 'du shes dang / 'du byed dang / rnam par shes pa rtag gam mi rtag /btsun pa 'di ni mi rtag lags so/ /mi rtag pa gang yin pa de sdug</text></item>
<item><p>94a2</p><section>mdo sde</section><text>bsngal yin nam sdug bsngal ma yin/ btsun pa 'di ni sdug bsngal lags so/ /mi rtag pa sdug bsngal bar 'gyur ba'i chos can gang yin pa de la ci ga 'phags pa'i nyan thos thos pa dang ldan pa 'di ni bdag yin no/</text></item>
<item><p>94a3</p><section>mdo sde</section><text>bdag ni 'di yin no/ /'di ni bdag gi bdag go zhes bdag tu khas len par byed dam/ btsun pa ma lags so/ /rgyal po chen po de lta bas na khyod kyis gzugs gang ci yang rung / 'das pa dang / ma 'ongs pa 'am/ da ltar byung ba</text></item>
<item><p>94a4</p><section>mdo sde</section><text>'am/ nang gi 'am/ phyi'i 'am/ ngan pa 'am/ gya nom pa 'am/ gang dag thag ring ba 'am/ gang dag thag nye ba yang rung ste/ de thams cad la 'di ni bdag ma yin no/ /bdag ni 'di ma yin no/ /'di ni bdag gi bdag ma yin no zhes de</text></item>
<item><p>94a5</p><section>mdo sde</section><text>bzhin du yang dag pa'i shes rab kyis ji lta ba bzhin du blta bar bya'o/ /rgyal po chen po de lta bas na khyod kyis tshor ba dang / 'du shes dang / 'du byed gang ci yang rung ba dang / rnam par shes pa gang ci yang rung ba 'das pa 'am/ ma 'ongs pa</text></item>
<item><p>94a6</p><section>mdo sde</section><text>'am/ da ltar byung ba 'am/ nang gi 'am/ phyi'i 'am/ rags pa 'am/ phra ba 'am/ ngan pa 'am/ gya nom pa 'am/ gang dag thag ring ba 'am/ gang dag thag nye ba yang rung ste/ de dag thams cad la 'di ni bdag ma yin no/ /bdag</text></item>
<item><p>94a7</p><section>mdo sde</section><text>ni 'di ma yin no/ /'di ni bdag gi bdag ma yin no zhes de bzhin du yang dag pa'i shes rab kyis ji lta ba bzhin du blta bar bya'o/ /rgyal po chen po 'phags pa nyan thos thos pa dang ldan pa de ltar mthong ba ni gzugs la</text></item>
<item><p>94a8</p><section>mdo sde</section><text>yang yid 'byung bar 'gyur ro/ /tshor ba dang / 'du shes dang / 'du byed dang / rnam par shes pa la yang yid 'byung bar 'gyur ro/ /yid byung na 'dod chags dang 'bral lo/ /'dod chags dang bral na rnam par grol bar 'gyur ro/ /</text></item>
<item><p>94b1</p><section>mdo sde</section><text>rnam par grol na bdag gi skye ba zad do/ /tshangs par spyod pa bsten to/ /bya ba byas so/ /srid pa 'di las gzhan mi shes so zhes rnam par grol ba'i ye shes mthong bar 'gyur ro/ /chos kyi rnam grangs 'di bshad</text></item>
<item><p>94b2</p><section>mdo sde</section><text>pa na ma ga d+hA'i rgyal po bzo sbyangs gzugs can snying po dang / lha brgyad khri dang / ma ga d+hA'i bram ze dang / khyim bdag 'bum phrag du ma chos rnams la chos kyi mig rdul med cing dri ma dang bral ba skyes so/ /de nas ma ga d+hA'i</text></item>
<item><p>94b3</p><section>mdo sde</section><text>rgyal po bzo sbyongs gzugs can snying pos chos mthong ba dang / chos thob pa dang / chos rig pa dang / chos kyi gting slebs pa dang / som nyi las rgal ba dang / the tsom las rgal ba dang / gzhan gyi dring mi 'jog pa dang /</text></item>
<item><p>94b4</p><section>mdo sde</section><text>gzhan gyis mi bkri ba dang / ston pas bstan pa'i chos rnams la mi 'jigs pa thob nas stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud te/</text></item>
<item><p>94b5</p><section>mdo sde</section><text>bcom ldan 'das la 'di skad ces gsol to/ /btsun pa bdag ni 'phags so/ /mngon par 'phags so/ /bdag btsun pa bcom ldan 'das dang / chos dang / dge slong gi dge 'dun la skyabs su mchi lags kyis</text></item>
<item><p>94b6</p><section>mdo sde</section><text>dge bsnyen du gzung du gsol/ deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so/ /bcom ldan 'das bdag bcom ldan 'das dang / dge slong gi dge 'dun du bcas</text></item>
<item><p>94b7</p><section>mdo sde</section><text>pa la ji srid 'tsho'i bar du na bza' chos gos dang / bsod snyoms dang / gzims cha dang / bsnyun dpyad kyi rkyen sman gyi yo byad rnams kyis bsnyen bkur bgyid lags na/ bcom ldan 'das rgyal po'i khab du gshegs</text></item>
<item><p>94b8</p><section>mdo sde</section><text>su gsol/ bcom ldan 'das rgyal po'i khab kyi ma ga d+hA'i rgyal po bzo sbyangs gzugs can snying po la cang mi gsung bas gnang ngo / /de nas ma ga d+hA'i rgyal po bzo sbyangs gzugs can snying pos bcom ldan 'das</text></item>
<item><p>95a1</p><section>mdo sde</section><text>cang mi gsung bas gnang bar rig nas bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas song ngo / /de nas bcom ldan 'das ma ga d+hA nas ljongs rgyu</text></item>
<item><p>95a2</p><section>mdo sde</section><text>zhing gshegs pa dang rgyal po'i khab tu byon nas rgyal po'i khab bya ka lan da ka gnas pa na bzhugs so/ /de'i tshe rgyal po'i khab na mu stegs yang dag rgyal ba can zhes bya ba skyes nas ring po ma lon par de</text></item>
<item><p>95a3</p><section>mdo sde</section><text>rnams kyi ston pa dus byas par gyur pa dang / de rnams kyi nang na nye rgyal dang / pang nas skyes zhes bya ba gnyis tshogs yongs su sdud pa dang / tshogs kyi 'dren par gyur pa gang yin pa de yongs su 'dren pa na de gnyis</text></item>
<item><p>95a4</p><section>mdo sde</section><text>kyis 'di ltar yu bu cag las gcig gis bdud rtsi sngar rnyed kyang de gcig la gcig smra bar bya'o zhes dam bca' ba byas so/ /de nas tshe dang ldan pa rta thul snga dro sham thabs bgos/ lhung bzed dang / chos gos thogs</text></item>
<item><p>95a5</p><section>mdo sde</section><text>te 'gro ba dang / ldog pa dang / cung zad lta ba dang / rnam par lta ba dang / bskum pa dang / brkyang ba dang / snam sbyar dang / chos gos dang / lhung bzed thogs pa mdzes pas rgyal po'i khab tu bsod snyoms la zhugs so/ /</text></item>
<item><p>95a6</p><section>mdo sde</section><text>de'i tshe na kun du rgyu nye rgyal rgyal po'i khab tu bya ba zhig gi phyir spyod yul du zhugs pas tshe dang ldan pa rta thul 'gro ba dang / ldog pa dang / cung zad lta ba dang / rnam par lta ba dang / bskum pa dang / brkyang ba dang / snam</text></item>
<item><p>95a7</p><section>mdo sde</section><text>sbyar dang / chos gos dang / lhung bzed thogs pa mdzes pas rgyal po'i khab na bsod snyoms la rgyu ba thag ring po kho nas mthong ngo / /mthong nas kyang 'di snyam du sems te/ rgyal po'i khab 'dir rab tu byung</text></item>
<item><p>95a8</p><section>mdo sde</section><text>ba ji snyed lhags shing gnas pa dag las 'di lta ste/ rab tu byung ba 'di'i spyod lam 'di lta bu ni bdag gis sngon chad 'ga' yang ma mthong gis ma la bdag de'i gan du song ste/ dge slong khyed kyi sten pa ni gang yin/ gang gi</text></item>
<item><p>95b1</p><section>mdo sde</section><text>phyir ni rab tu byung / su'i chos la ni dga' zhes dri'o snyam du rig nas lam po che rub pa zhig na 'gro ba dang ldog pas shas cher sdod cing 'dug go/ /de nas tshe dang ldan pa rta thul kun du rgyu nye rgyal ga la ba der song ngo / /de nas kun du</text></item>
<item><p>95b2</p><section>mdo sde</section><text>rgyu nye rgyal gyis tshe dang ldan pa rta thul la 'di skad ces smras so/ /dge slong khyod kyi ston pa ni gang yin/ gang gi phyir ni rab tu byung / su'i chos la ni dga'/ tshe dang ldan pa shAkya'i sras kyi dge sbyong gau ta ma shAkya'i rigs las skra</text></item>
<item><p>95b3</p><section>mdo sde</section><text>dang kha spu bregs nas gos ngur smrig dag bgos te dad pa yang dag pa kho nas khyim nas khyim med par rab tu byung ba zhig yod do/ de bla na med pa yang dag par rdzogs pa'i byang chub mngon par rdzogs par sangs rgyas nas kho</text></item>
<item><p>95b4</p><section>mdo sde</section><text>bo'i ston pa ni bcom ldan 'das de yin no/ /kho bo de'i phyir rab tu byung ngo / /kho bo de'i chos la dga'o/ /dge slong de'i phyir chos ston cig /tshe dang ldan pa kho bo ni na gzhon pa dang / rab tu byung ba gsar pas de'i phyir kho bos</text></item>
<item><p>95b5</p><section>mdo sde</section><text>bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de'i bstan pa rgya cher yang dag par rab tu bstan par sla ba ma yin te/ 'on kyang 'di ltar de'i don bstan par bya'o/ /dge slong kho bo la</text></item>
<item><p>95b6</p><section>mdo sde</section><text>ni don dgos kyi tshig ni shin du mang pos kyang ci bya ste/ khyod kyis don mang yang rung nyung yang rung ston cig /de nas tshe dang ldan pa rta thul gyis de'i tshe tshigs su bcad pas smras pa/ chos rnams gang dag rgyu las byung</text></item>
<item><p>95b7</p><section>mdo sde</section><text>ba dang / /de yi rgyu dang de 'gog gang yin pa 'ang / /de bzhin gshegs pa nyid kyis bka' stsal to/ /de skad gsung pa'i tshul can dge sbyong che/ /chos kyi rnam grangs 'di bshad pa na/ kun du rgyu nye rgyal chos rnams la</text></item>
<item><p>95b8</p><section>mdo sde</section><text>chos kyi mig rdul med cing dri ma dang bral ba skyes so/ /de nas kun du rgyu nye rgyal chos mthong ba dang / chos rig pa dang / chos kyi gting slebs pa dang / som nyi las rgal ba dang / the tshom las rgal ba dang / gzhan gyi dring</text></item>
<item><p>96a1</p><section>mdo sde</section><text>mi 'jog pa dang / gzhan gyis mi bkri ba dang / ston pas bstan pa'i chos rnams la mi 'jigs pa thob nas ro stod bsrang nas lag pa g.yas pa brkyang ste/ tshe dang ldan pa rta thul ga la ba de logs su thal</text></item>
<item><p>96a2</p><section>mdo sde</section><text>mo sbyar ba btud te de'i tshe tshigs su bcad pa smras pa/ skyob pa rnams kyi chos 'di yin/ /bskal pa bye ba khrag khrig du/ /sngon chad ma mthong ma thos pa/ /'chi med mya ngan 'das pa yi/ /go 'phang 'di la rjes su rtogs/ /</text></item>
<item><p>96a3</p><section>mdo sde</section><text>tshe dang ldan pa bcom ldan 'das de da lta ga la bzhugs/ tshe dang ldan pa rgyal po'i khab na 'od ma'i tshal ka lan da ka'i gnas 'di nyid na'o/ /de nas kun du rgyu nye rgyal tshe dang ldan pa rta thul gyis smras pa la mngon par</text></item>
<item><p>96a4</p><section>mdo sde</section><text>bstod pa dang rjes su yi rang ba byas te/ tshe dang ldan pa rta thul gyi rkang pa gnyis la mgo bos phyag 'tshal nas tshe dang ldan pa rta thul la lan gsum bskor ba byas te song nas kun du rgyu pang nas skyes ga la ba der song ngo / /</text></item>
<item><p>96a5</p><section>mdo sde</section><text>kun du rgyu pang nas skyes kyis kun du rgyu nye rgyal thag ring po kho na nas mthong ngo / /mthong nas kyang kun du rgyu nye rgyal la 'di skad ces smras so/ /tshe dang ldan pa khyod kyi dbang po rnams ni rnam par dang / gzhin gyi mdog</text></item>
<item><p>96a6</p><section>mdo sde</section><text>ni yongs su dag lpags pa'i mdog ni yongs su dkar na khyod kyis bdud rtsi rnyed dam/ tshe dang ldan pa rnyed do/ /tshe dang ldan pa de'i phyir chos ston cig /de nas kun du rgyu nye rgyal gyis de'i tshe tshigs su bcad pa smras pa/</text></item>
<item><p>96a7</p><section>mdo sde</section><text>chos rnams gang dag rgyu las byung ba dang / /de yi rgyu dang de 'gog gang yin pa/ /de bzhin gshegs pa nyid kyis bka' stsal to/ /de skad gsung pa'i tshul can dge sbyong che/ /tshe dang ldan pa da dung yang lan cig rjod cig /</text></item>
<item><p>96a8</p><section>mdo sde</section><text>tshe dang ldan pa brjod par bya'o/ /chos rnams gang dag rgyu las byung ba dang / /zhes pa la sogs pa snga ma bzhin no/ /chos kyi rnam grangs 'di bshad pa na kun du rgyu pang nas skyes chos rnams la chos kyi mig rdul med cing</text></item>
<item><p>96b1</p><section>mdo sde</section><text>dri ma dang bral ba skyes so/ /de nas kun du rgyu pang nas skyes chos mthong ba dang / chos thob pa dang / chos rag pa dang / chos kyi gting slebs pa dang / som nyi las rgal ba dang / the tsom las rgal ba dang / gzhan gyi dring</text></item>
<item><p>96b2</p><section>mdo sde</section><text>mi 'jog pa dang / gzhan gyis mi bkri ba dang / ston pas bstan pa'i chos rnams la mi 'jigs pa thob nas ro stod bsrang nas lag pa g.yas pa brkyang ste/ kun du rgyu nye rgyal ga la ba de logs su thal mo sbyar ba</text></item>
<item><p>96b3</p><section>mdo sde</section><text>btud de de'i tshe tshigs su bcad pa smras pa/ skyob pa rnams kyi chos 'di yin/ /bskal pa bye ba khrag khrig tu/ /sngon chad ma mthong ma thos pa/ /'chi med mya ngan med pa yi/ /go 'phang 'di la rjes su rtogs/ /tshe dang</text></item>
<item><p>96b4</p><section>mdo sde</section><text>ldan pa bcom ldan 'das de da lta ga la bzhugs/ tshe dang ldan pa rgyal po'i khab 'od ma'i tshal ka lan da ka'i gnas 'di nyid na'o/ /tshe dang ldan pa tshur shog /bcom ldan 'das de'i spyan sngar tshangs par spyod pa</text></item>
<item><p>96b5</p><section>mdo sde</section><text>spyad par bya'o/ /tshe dang ldan pa de'i phyir ji 'khor la blta bar bya ste/ bdag cag lta bu mi grags pa dang ldan pa/ shes par gyur pa dag gis 'khor la blta ba ni legs pa yin no/ /de nas kun du rgyu nye rgyal dang /</text></item>
<item><p>96b6</p><section>mdo sde</section><text>pang nas skyes gnyis kyis bram ze'i khye'u rnams la smras pa/ bram ze'i khye'u rnams shes par gyis shig /kho bo cag gnyis ni bcom ldan 'das kyi spyan sngar tshangs par spyod pa spyod par byed na khyed cag ji ltar</text></item>
<item><p>96b7</p><section>mdo sde</section><text>byed/ mkhan po gnyis bdag cag cung zad ci 'tshal ba gang lags pa de dag thams cad mkhan po gnyis las brten nas 'tshal ba lags na/ gal te mkhan po gnyis bcom ldan 'das kyi spyan sngar tshangs par spyad pa spyod</text></item>
<item><p>96b8</p><section>mdo sde</section><text>na/ bdag cag kyang mkhan po gnyis rab tu byung ba'i rjes su rab tu 'byung bar bgyi'o/ /bram ze'i khye'u rnams da de'i dus la bab par shes par gyis shig /de nas kun du rgyu nye rgyal dang / pang nas skyes gnyis 'khor nyis brgya</text></item>
<item><p>97a1</p><section>mdo sde</section><text>lnga bcu lnga bcu dang / bcom ldan 'das ga la ba der dong ngo / /de'i tshe na bcom ldan 'das dge slong gi 'khor brgya phrag du ma'i gung la chos ston cing bzhugs so/ /bcom ldan 'das kyis kun du rgyu nye rgyal dang /</text></item>
<item><p>97a2</p><section>mdo sde</section><text>pang nas skyes gnyis thag ring po kho nas gzigs so/ /gzigs nas kyang dge slong rnams la bka' stsal pa/ dge slong dag khyod kyis grogs po'i tshogs yongs su sdud pa/ tshogs yongs su 'dren pa/ tshogs kyi mdun</text></item>
<item><p>97a3</p><section>mdo sde</section><text>nas 'ong ba 'di lta ste/ nye rgyal dang / pang nas skyes gnyis mthong ngam/ btsun pa mthong ngo / /'di gnyis ni nyan thos zung dang / zung gi mchog dang / zung bzang por gyur te/ gcig ni rdzu 'phrul dang ldan pa rnams kyi mchog tu</text></item>
<item><p>97a4</p><section>mdo sde</section><text>'gyur la/ gcig shos ni shes rab dang ldan pa rnams kyi mchog tu 'gyur ro/ /de nas dge slong zhig gis de'i tshe tshigs su bcad pa smras pa/ ston pa dgongs yul mtha' yas pa/ /skyes bu'i dbang po mkhyen mthar byon/ /</text></item>
<item><p>97a5</p><section>mdo sde</section><text>bcom ldan srid pa mthar mdzad pas/ /grogs po nye rgyal pang nas skyes/ /'od ma'i tshal du ma phyin par/ /de ltar mchi ba gzigs gyur nas/ tshogs mchog dbus su de gnyis ni/ /'di gnyis nga yi nyan thos kyi/ /zung</text></item>
<item><p>97a6</p><section>mdo sde</section><text>mchog 'gyur zhes des bstan te/ /gcig ni rdzu 'phrul ldan pa'i mchog /gcig shos shes rab ldan pa yi/ /mchog tu 'gyur bar lung bstan mdzad/ /de nas kun du rgyu nye rgyal dang / pang nas skyes gnyis bcom</text></item>
<item><p>97a7</p><section>mdo sde</section><text>ldan 'das ga la ba der dong ste phyin nas bcom ldan 'das kyi zhabs gnyis la mgo bos phyag 'tshal te bcom ldan 'das la 'di skad ces gsol to/ /btsun pa bdag cag legs par gsungs pa'i chos 'dul ba la rab tu byung</text></item>
<item><p>97a8</p><section>mdo sde</section><text>ba dang / bsnyen par rdzogs pa dge slong gi dngos por gnang na bdag cag bcom ldan 'das kyi spyan sngar tshangs par spyod pa spyad par bgyi'o/ /bcom ldan 'das kyis de gnyis la dge slong tshur shog ces bya bas rab tu byung zhing dge</text></item>
<item><p>97b1</p><section>mdo sde</section><text>slong dag tshur shog /tshangs par spyad pa spyod cig ces bka' stsal pa dang / de dag bcom ldan 'das kyi bka'i mjug kho nar skra byi ba dang / snam sbyar gyon par gyur to lag na lhung bzed thogs pa skra dang kha spu zhag bdun skyes pa</text></item>
<item><p>97b2</p><section>mdo sde</section><text>tsam dang / dge slong bsnyen par rdzogs nas lo brgya lon pa'i spyod lam lta bur gnas par gyur to/ /yang smras pa/ de bzhin gshegs pas tshur shog bka' stsal pas/ /skra byi snam sbyar gyon pa'i lus ldan zhing / /mod la dbang po</text></item>
<item><p>97b3</p><section>mdo sde</section><text>rab zhir gnas gyur te/ /sangs rgyas dgongs pas lus gzugs bkab par gyur/ /de nas dge slong rab tu mang po dag snga dro sham thabs bgos/ lhung bzed dang chos gos thogs te/ rgyal po'i khab tu bsod snyoms la</text></item>
<item><p>97b4</p><section>mdo sde</section><text>zhugs pa dang / de nas rgyal po'i khab kyi mi gang dag yang dag rgyal ba can gyi mu stegs can gyi gnas rab tu byung zhing bsnyen par rdzogs nas ring po ma lon pas yid ma rangs shing mngon par mi dga' ba de dag gis dge slong de dag</text></item>
<item><p>97b5</p><section>mdo sde</section><text>mthong nas co 'dri zhing tshigs su bcad pa smras pa/ sangs rgyas ma ga d+hA dag gi/ /grong mchog rgyal po'i khab gshegs pas/ /yang dag rgyal ba'i kun khrid na/ /phyin chad ci zhig bkri bar bya/ /des dge slong rnams dpa' gong zhing mi</text></item>
<item><p>97b6</p><section>mdo sde</section><text>dga' ba dang / mi 'jigs pa med par gyur to/ /de nas dge slong rab tu mang po dag rgyal po'i khab tu bsod snyoms rgyus nas zas kyi bya ba byas te/ phyi dro bsod snyoms mi len pas lhung bzed dang chos gos mkhos su phab nas/</text></item>
<item><p>97b7</p><section>mdo sde</section><text>rkang pa gnyis bkrus te/ sdug bsngal zhing yid mi bde bas bcom ldan 'das ga la ba der dong ste phyin nas bcom ldan 'das kyi zhabs gnyis la mgo bos phyag 'tshal te phyogs gcig tu 'khod do/ /phyogs gcig tu 'khod nas</text></item>
<item><p>97b8</p><section>mdo sde</section><text>bcom ldan 'das la dge slong rab tu mang po dag gis 'di skad ces gsol to/ /btsun pa 'di na bdag cag dge slong rab tu mang po dag snga dro sham thabs 'tshal/ lhung bzed dang chos gos dag thogs te/ rgyal po'i khab tu bsod</text></item>
<item><p>98a1</p><section>mdo sde</section><text>snyoms la zhugs pa dang / de nas rgyal po'i khab kyi mi gang dag yang dag rgyal ba can gyi mu stegs can gyi gnas nas rab tu phyung zhing bsnyen par rdzogs nas ring po ma lags pas/ yang dag rgyal ba'i kun</text></item>
<item><p>98a2</p><section>mdo sde</section><text>khri ngan/ phyin chad yid ma rangs shing mngon par mi dga' ba de dag gis dge slong de dang / de dag mthong nas co 'dri zhing tshigs su bcad pa smras pa/ sangs rgyas ma ga d+hA dag gi/ grong mchog rgyal po'i khab gshegs pas/ /yang dag</text></item>
<item><p>98a3</p><section>mdo sde</section><text>rgyal ba'i kun khrid na/ /phyin chad ci zhig bkri bar bya/ /zhes mchi nas des bdag cag rnams dpa' gong zhing mi dga' ba dang / mi 'jigs pa ma mchis par gyur to/ /bcom ldan 'das kyis bka' stsal pa/ dge slong dag rgyal</text></item>
<item><p>98a4</p><section>mdo sde</section><text>po'i khab kyi mi de skad zer ba rnams la 'di skad ces/ 'di la dpa' chen bde gshegs dag /dam pa'i chos kyis khrid mdzad de/ /de dag chos kyis khrid mdzad la/ /mkhas pa su zhig mi bzod byed/ /ces brjod na rgyal po'i</text></item>
<item><p>98a5</p><section>mdo sde</section><text>khab kyi mi de skad zer ba rnams kyi rlom pa tsam 'am/ slobs pa tsam gang yin pa de thams cad kyi thams cad du med par gyur to/ /de nas dge slong rab tu mang po dag snga dro sham thabs bgos/ lhung bzed dang chos gos thogs te</text></item>
<item><p>98a6</p><section>mdo sde</section><text>rgyal po'i khab tu bsod snyoms la zhugs pa dang / de nas rgyal po'i khab kyi mi gang dag yang dag rgyal ba can gyi mu stegs can gyi gnas nas rab tu byung zhing bsnyen par rdzogs nas ring po ma lon pas yid ma rangs shing mngon par mi</text></item>
<item><p>98a7</p><section>mdo sde</section><text>dga' ba de dag gis dge slong de dang de dag mthong nas co 'dri zhing tshigs su bcad pa smras pa/ sangs rgyas ma ga d+hA dag gi/ /grong mchog rgyal po'i khab gshegs pas/ /yang dag rgyal ba'i kun khrid na/ /phyin chad ci zhig bkri</text></item>
<item><p>98a8</p><section>mdo sde</section><text>bar bya/ /de nas dge slong zhig gis de'i tshe tshigs su bcad pa smras pa/ 'di na dpa' chen bde gshegs dag /dam pa'i chos kyis khrid mdzad de/ /de dag chos kyis khrid mdzad la/ /mkhas pa su zhig bzod mi byed/ /de skad</text></item>
<item><p>98b1</p><section>mdo sde</section><text>ces smras pa dang / rgyal po'i khab kyi mi de skad zer ba rnams kyi rlom pa tsam 'am/ spobs pa tsam gang yin pa de thams cad kyi thams cad du med par gyur to/ /de nas sangs rgyas bcom ldan 'das rgyal bu rgyal byed kyi</text></item>
<item><p>98b2</p><section>mdo sde</section><text>tshal mgon med zas sbyin gyi kun dga' ra ba na bzhugs so/ /ko sa la'i rgyal po gsal rgyal gyis rgyal po zas gtsang la spring yig bskur ba/ lha dgyes pa bskyed du gsol/ khyod kyi sras kyis bdud rtsi thob nas bdud</text></item>
<item><p>98b3</p><section>mdo sde</section><text>rtsis 'gro ba tshim par byed do zhes spring ba rgyal po zas gtsang gis thos nas pho nya btang ba las de de nyid du rab tu byung ste/ pho nya gang dang gang btang ba de dang de nyid du legs par gsungs pa'i chos 'dul ba nyid la rab tu byung</text></item>
<item><p>98b4</p><section>mdo sde</section><text>bar gyur to/ /rgyal po zas gtsang lag pa 'gram pa la gtad nas pho nya gang dang gang btang ba de dang de dag de nyid du legs par gsungs pa'i chos 'dul ba nyid la rab tu byung ngo snyam nas sems khong du chud cing 'dug pa 'char</text></item>
<item><p>98b5</p><section>mdo sde</section><text>kas mthong nas smras pa/ lha khyod ci'i slad du phyag la zhal btad nas thugs mi bgyes shing bzhugs/ des smras pa/ 'char ka gang gi tshe/ gzhon nu don thams cad grub pa dga' ba spyod pa de'i tshe kho bos spring yig skyel ba'i</text></item>
<item><p>98b6</p><section>mdo sde</section><text>mi btang ba las de dag kho bo'i gan du 'ongs nas gzhon nu don thams cad grub pa bzhugs pa 'di dang 'dis bzhugs so zhes smra'o/ /de ni kho bos spring yig skyel ba'i mi gtang na dka' yang phrin yig khyer te mi 'ong na ji</text></item>
<item><p>98b7</p><section>mdo sde</section><text>ltar sems khong du chud par mi 'gyur/ 'char kas smras pa/ lha bdag mchis te bka' mchid 'tshal la slar mchi'o/ /rgyal po zas gtsang gis smras pa/ 'char ka gang dang gang song ba de dang de'i bstan pa phun sum tshogs</text></item>
<item><p>98b8</p><section>mdo sde</section><text>pa mthong nas de nyid du 'dug pas khyod kyang song na de nyid du 'dug par 'gyur ba'i gnas gang yin pa de yod do/ /'char kas smras pa/ lha slar mchis lags so/ /de nas rgyal po zas gtsang rang nyid kyis spring yig bris pa/</text></item>
<item><p>99a1</p><section>mdo sde</section><text>lhums su zhugs pa bzung nas su/ khyod ni bdag gis cher bskrun te/ /nyon mongs me rab 'bar bzhin du/ /rgyal ba ljon shing la bsten na/ /de nyid khyod kyi slob ma yi/ /yal ga lcug ma 'phel 'gyur</text></item>
<item><p>99a2</p><section>mdo sde</section><text>bas/ gzhan ni bde bas dga' bar 'gyur/ /bdag ni sdug bsngal skal bar ldan/ /gzhan yang gang gis khyod ni ljon shing lcug phran mtshungs tsam na/ /bdag gi bu ni 'di yin snyam nas chung nas bskrun bskrun te/ /bu gcig</text></item>
<item><p>99a3</p><section>mdo sde</section><text>yul mis 'bras bu yongs su spyad pa thob gyur na/ /de la yon tan 'bras bu mi ster khyod la snying rje med/ /gang tshe thog ma bltam pa na/ /nyid don bsgrubs nas gnyen rnams ni/ /shin du che dang phan gdags zhes/ /khyod</text></item>
<item><p>99a4</p><section>mdo sde</section><text>kyis dam bcas mdzad pas na/ /khyod kyis zhi gnas de brnyes na/ /bdag dang gnyen gyi tshogs rnams la/ /thugs brtses rjes su gzung mdzod de/ /gshegs par dgongs pa mdzad du gsol/ /zhes spring ba'i yi ge</text></item>
<item><p>99a5</p><section>mdo sde</section><text>mchar kas khyer nas chas te rim gyis mnyan yod du phyin pa dang / lam gyis dub pa ngal bsos nas bcom ldan 'das gang na ba der song ste phyin nas bcom ldan 'das rgyal po zas gtsang gis gsol ba'i yi ge lags so/ /</text></item>
<item><p>99a6</p><section>mdo sde</section><text>zhes bcom ldan 'das la yi ge phul ba dang / bcom ldan 'das nyid kyis bzhes nas klags so/ /klags nas yi ge mtha' gcig tu bzhag pa dang / 'char kas gsol pa/ bcom ldan 'das ci lags/ ser skya'i gzhir</text></item>
<item><p>99a7</p><section>mdo sde</section><text>mi bzhud dam/ bcom ldan 'das kyis bka' stsal pa/ 'char ka 'dong ngo / /'char ka sngon bcom ldan 'das dang lhag par 'dris pa yin pas de sngon gyi 'dris pa kho nas gsol pa/ bcom ldan 'das gal te mi bzhud</text></item>
<item><p>99a8</p><section>mdo sde</section><text>dang bdag gi mthus bkri bar bgyi lags so/ /de nas bcom ldan 'das kyis byung ba 'di la tshigs su bcad de bka' stsal pa/ gang zhig yul gyi rgyal mor ma chags shing / /sred 'gas bkri ba yod pa ma yin pa'i/ /sangs rgyas</text></item>
<item><p>99b1</p><section>mdo sde</section><text>spyod yul mtha' yas mnga' ba de/ /gzhi med na ni gang gi gzhi yis bkri/ /gang zhig yul gyi rgyal mor ma chags shing / /sred 'gas bkri ba yod pa ma yin pa'i/ /sangs rgyas mtha' yas pa yi rtsal mnga' de/ /gzhi</text></item>
<item><p>99b2</p><section>mdo sde</section><text>med na ni gang gi gzhi yis bkri/ /gang zhig bcom nas brtsegs pa med gyur cing / /'jig rten ma bcom chung zad yod min pa/ /sangs rgyas spyod yul mtha' yas mnga' ba de/ /gzhi med na ni gang gi gzhi yis bkri/ /</text></item>
<item><p>99b3</p><section>mdo sde</section><text>lan la spobs pa med nas gsol pa/ bcom ldan 'das mchi ste/ rgyal po zas gtsang ma la rig par bgyi'o/ /'char ka sangs rgyas kyi pho nya ni 'di lta bu ma yin no/ /'char kas gsol pa/ bcom ldan 'das ci 'dra ba</text></item>
<item><p>99b4</p><section>mdo sde</section><text>zhig lags/ rab tu byung ba yin gyis khyod kyang rab tu byung shig /bcom ldan 'das bdag gis rgyal po zas gtsang la slar mchi bar dam bcas lags so/ /bcom ldan 'das kyis bka' stsal pa/ 'char ka rab tu byung la</text></item>
<item><p>99b5</p><section>mdo sde</section><text>ji ltar dam bcas pa bzhin du gyis shig /'di ltar bcom ldan 'das sngon byang chub sems dpar gyur pa na yab dang / yum dang / mkhan po dang / slob dpon dang / bla ma dang / bla ma'i gnas lta bu rnams kyis chos dang</text></item>
<item><p>99b6</p><section>mdo sde</section><text>'thun pa'i tshig lan 'ga' yang slar ma bzlog pas/ 'char kas gsol pa/ bcom ldan 'das gal te de lta na rab tu 'byung lags so/ /de nas bcom ldan 'das kyis tshe dang ldan pa shA ri'i bu la bka' stsal pa/</text></item>
<item><p>99b7</p><section>mdo sde</section><text>shA ri'i bu 'char ka 'di ni yun ring po'i don dang / phan pa dang / bde ba'i phyir rab tu phyung shig /btsun pa bka' bzhin 'tshal zhes tshe dang ldan pa shA ri'i bus bcom ldan 'das la mnyan nas 'char ka rab tu byung ste/</text></item>
<item><p>99b8</p><section>mdo sde</section><text>bsnyen par rdzogs par byas nas kun du spyod pa'i chos dag de la rgyas par smras nas/ 'char ka 'di ni khyod kyi bya ba yin te/ deng phan chad bud med dang lhan cig khang pa gcig tu nyal bar mi bya'o zhes bya ba dag go/ /btsun pa bka'</text></item>
<item><p>100a1</p><section>mdo sde</section><text>bzhin 'tshal zhes 'char kas tshe dang ldan pa shA ri'i bu'i rkang pa gnyis la mgo bos phyag byas te song nas bcom ldan 'das gang na ba der song ste phyin pa dang bcom ldan 'das kyi zhabs gnyis</text></item>
<item><p>100a2</p><section>mdo sde</section><text>la mgo bos phyag byas te/ bcom ldan 'das la 'di skad ces gsol to/ /bcom ldan 'das ser skya'i gzhir mchi lags so/ /bcom ldan 'das kyis bka' stsal pa/ 'char ka song la khyod mod kho nar rgyal po'i</text></item>
<item><p>100a3</p><section>mdo sde</section><text>khab tu ma 'jug par sgo la sdod la shAkya'i dge slong 'ongs so zhes brjod par bya'o/ /gal te nang du spyon cig zer na 'jug par bya'o/ /zhugs nas gal te shAkya'i dge slong gzhan yang yod dam zhes zer na/ yod do</text></item>
<item><p>100a4</p><section>mdo sde</section><text>zhes brjod par bya'o/ /gal te gzhon nu don thams cad grub pa yang 'di 'dra zhing cha byad 'di 'dra 'am zhes 'dri na/ 'di 'dra zhing cha byad 'di 'dra'o zhes brjod par bya'o/ /khyod kyis rgyal po'i khab tu yang gnas par</text></item>
<item><p>100a5</p><section>mdo sde</section><text>mi bya'o/ /gal te gzhon nu don thams cad grub pa yang rgyal po'i khab tu gnas par mi byed dam zhes 'dri na/ mi bzhugs so zhes brjod par bya'o/ /gal te gang du gnas par byed ces 'dri na/ dgon pa 'am/</text></item>
<item><p>100a6</p><section>mdo sde</section><text>gtsug lag khang du'o zhes brjod par bya'o/ /gal te gtsug lag khang ci 'dra zhes 'dri na/ rgyal bu rgyal byed kyi tshal gyi rnam pa bris te bstan par bya'o/ /gal te gzhon nu don thams cad grub pa byon nam zhes 'dri</text></item>
<item><p>100a7</p><section>mdo sde</section><text>na/ byon no zhes brjod par bya'o/ /ji srid cig na byon zhes 'dri na/ zhag bdun lon na'o zhes brjod par bya'o/ /des gsol pa/ bcom ldan 'das mchi lags so/ /bcom ldan 'das kyis bka' stsal pa/</text></item>
<item><p>100a8</p><section>mdo sde</section><text>song shig sa bdag rnams ni tshig gis te/ /lha rnams bsams pas 'grub 'gyur zhing / /de bzhin bsam gtan pa rnams kyi/ /sems bskyed pas ni thams cad 'grub/ /bcom ldan 'das kyis tshe dang ldan pa 'char</text></item>
<item><p>100b1</p><section>mdo sde</section><text>ka de ji ltar skad cig de nyid la grong khyer ser skya'i gzhir song ba de ltar byin gyis brlabs pa dang / tshe dang ldan pa 'char ka bcom ldan 'das la dad pa drag po skyes pa de rgyal po'i khab kyi sgor bsdad nas smras pa/ shes ldan</text></item>
<item><p>100b2</p><section>mdo sde</section><text>dag rgyal po la shAkya'i dge slong mchis so zhes gsol cig /de rnams kyis smras pa/ ci shAkya'i dge slong gzhan dag kyang yod dam/ shes ldan dag yod do/ /de rnams kyis rgyal po la smras pa/ shAkya'i dge slong mchis so/ /</text></item>
<item><p>100b3</p><section>mdo sde</section><text>rgyal pos smras pa/ nang du thong shig /de nang du zhugs pa rgyal po zas gtsang gis mthong nas smras pa/ 'char ka rab tu byung ngam/ lha rab tu byung ngo / /khyod slar 'ong ngo zhes smras pa ma yin nam 'di ci yin/ 'char kas smras</text></item>
<item><p>100b4</p><section>mdo sde</section><text>pa/ lha bcom ldan 'das kyis sangs rgyas kyi pho nya ni 'di lta bu ma yin no zhes bka' stsal nas chos 'dul ba legs par gsungs pa'i phyir bdag rab tu phyung mod kyi bdag rang gi dad pas kyang rab tu byung ngo / /rgyal pos</text></item>
<item><p>100b5</p><section>mdo sde</section><text>yan lag thams cad kyis 'khyud nas stan bshams pa nyid la 'dug tu bcug ste/ de'i don du chur btsags pa dang / 'bras bu btags pa gtsang sbra byas te zar bcug go/ /tshe dang ldan pa 'char ka mchog tu nye bar zhi ba dang /</text></item>
<item><p>100b6</p><section>mdo sde</section><text>dul bar gnas pa dang ldan zhing ji skad rjes su bstan pa'i cho gas yongs su longs spyod do/ /rgyal pos de la brtags nas ngo mtshar skyes te smras pa/ 'char ka ci gzhon nu don thams cad grub pa yang 'di 'dra bar nye bar zhi ba</text></item>
<item><p>100b7</p><section>mdo sde</section><text>yin nam/ 'char kas smras pa/ lha bdag gi dul ba dang nye bar zhi ba ni cung zad tsam lags so/ /dper ji lta bu ri rab dang yungs 'bru bzhin no/ /rgya mtsho dang rmig rjes bzhin no/ /nyi ma dang srin bu me khyer bzhin no/ /nam</text></item>
<item><p>100b8</p><section>mdo sde</section><text>mkha' dang pad ma'i rtsa ba'i bu ga bzhin no/ /rgyal po zas gtsang gis smras pa/ 'char ka gzhon nu don thams cad grub pa yang 'di 'dra zhing cha byad 'di 'dra 'am/ lha 'di 'dra zhing cha byad kyang 'di 'dra'o/ /rgyal po zas gtsang brgyal</text></item>
<item><p>101a1</p><section>mdo sde</section><text>nas sa la 'gyel ba dang / chu mang du btab nas dbugs slar phyung ste smras pa/ 'char ka gzhon nu don thams cad grub pa byon nam/ 'char kas smras pa/ lha byon no/ /dus ji tsam na dgung bdun lon na'o/ /rgyal po</text></item>
<item><p>101a2</p><section>mdo sde</section><text>zas gtsang gis blon po rnams la bsgo ba/ shes ldan gzhon nu don thams cad grub pa byon par 'gyur gyis/ rgyal po'i khab dang pho brang byi dor byos shig /'char kas smras pa/ bcom ldan 'das ni pho brang du bzhugs par mi</text></item>
<item><p>101a3</p><section>mdo sde</section><text>mdzad do/ /rgyal pos smras pa/ gang du bzhugs/ 'char kas smras pa/ dgon pa 'am gtsug lag khang du'o/ /rgyal po zas gtsang gis smras pa/ 'char ka gtsug lag khang ci 'dra ba yin/ tshe dang ldan pa 'char kas rgyal bu</text></item>
<item><p>101a4</p><section>mdo sde</section><text>rgyal byed kyi tshal gyi rnam pa ri mor bris te bstan to/ /de nas rgyal pos blon po rnams la smras pa/ shes ldan dag n+ya gro d+ha'i kun dga' ra bar rgyal bu rgyal byed kyi tshal gyi rnam pa gtsug lag khang chen po bcu drug dang / khang</text></item>
<item><p>101a5</p><section>mdo sde</section><text>phran drug bcu brtsig tu chug shig /lha bka' bzhin 'tshal zhes blon po rnams kyis rgyal po zas gtsang las mnyan nas n+ya gro d+ha'i kun dga' ra bar rgyal bu rgyal byed kyi tshal gyi rnam pa gtsug lag khang chen po bcu drug dang /</text></item>
<item><p>101a6</p><section>mdo sde</section><text>khang phran drug bcu brtsig tu bcug go/ /de nas bcom ldan 'das kyis tshe dang ldan pa maud gal gyi bu chen po la 'di skad ces bka' stsal te/ maud gal gyi bu song la dge slong rnams la bcom ldan 'das ser skya'i gzhir gshegs te</text></item>
<item><p>101a7</p><section>mdo sde</section><text>yab sras gdan 'dzom na/ khyod cag las su zhig lta bar spro ba de chos gos dag long shig ces bsgo shig /btsun pa bka' bzhin 'tshal zhes tshe dang ldan pa maud gal gyi bu chen pos bcom ldan 'das las mnyan nas</text></item>
<item><p>101a8</p><section>mdo sde</section><text>dge slong rnams la smras pa/ tshe dang ldan pa dag bcom ldan 'das ser skya'i gzhir gshegs te/ yab sras gdan 'dzom na/ khyed cag las su lta bar spro ba de chos gos dag long shig ces bka' stsal to/ /de nas bcom ldan 'das</text></item>
<item><p>101b1</p><section>mdo sde</section><text>dul ba 'khor dul ba/ zhi ba 'khor zhi ba/ grol ba 'khor grol ba/ dbugs phyin pa/ 'khor dbugs phyin pa/ rnam par dul ba 'khor rnam par dul ba/ dgra bcom pa 'khor dgra bcom pa/ 'dod chags dang bral</text></item>
<item><p>101b2</p><section>mdo sde</section><text>ba 'khor 'dod chags dang bral ba/ mdzes pa 'khor mdzes pa/ khyu mchog ba lang gi tshogs kyis bskor ba lta bu/ glang po che glang po'i phrug gu'i tshogs kyis bskor ba lta bu/ seng ge mche ba can gyi tshogs kyis bskor</text></item>
<item><p>101b3</p><section>mdo sde</section><text>ba lta bu/ ngang pa'i rgyal po ngang pa'i tshogs kyis bskor ba lta bu/ nam mkha' lding bya'i tshogs kyis bskor ba lta bu/ bram ze slob ma'i tshogs kyis bskor ba lta bu/ sman pa mkhas pa nad pa'i tshogs kyis bskor ba</text></item>
<item><p>101b4</p><section>mdo sde</section><text>lta bu/ dpa' bo ru ba'i tshogs kyis bskor ba lta bu/ lam mkhan 'dron po'i tshogs kyis bskor ba lta bu/ ded dpon tshong pa'i tshogs kyis bskor ba lta bu/ khams kyi rgyal po blon po'i tshogs kyis bskor ba lta bu/ 'khor</text></item>
<item><p>101b5</p><section>mdo sde</section><text>los sgyur ba'i rgyal po bu stong gis bskor ba lta bu/ zla ba rgyu skar gyi tshogs kyis bskor ba lta bu/ nyi ma 'od zer stong gis bskor ba lta bu/ yul 'khor skyong dri za'i tshogs kyis bskor ba lta bu/ 'phags skyes po grul</text></item>
<item><p>101b6</p><section>mdo sde</section><text>bum gyi tshogs kyis bskor ba lta bu/ mig mi bzang klu'i tshogs kyis bskor ba lta bu/ rnam thos kyi bu gnod sbyin gyi tshogs kyis bskor ba lta bu/ thang bzangs ris lha ma yin gyi tshogs kyis bskor ba lta bu/ brgya byin</text></item>
<item><p>101b7</p><section>mdo sde</section><text>sum bcu rtsa gsum pa'i tshogs kyis bskor ba lta bu/ tshangs pa tshangs ris kyi tshogs kyis bskor ba lta bu/ rgya mtsho g.yo ba med pa lta bu/ sprin chu dang bcas pa lta bu/ glang po dam pa dregs pa dang bral ba ltar dbang po</text></item>
<item><p>101b8</p><section>mdo sde</section><text>rnams shin du dul bas spyod lam gyi tshul ma 'khrugs pa sku skyes bu chen po'i mtshan sum cu rtsa gnyis kyis kun nas brgyan pa/ dpe byad bzang po brgyad cus rnam par mdzes par byas pa/ 'od 'dom gang gis brgyan pa'i sku</text></item>
<item><p>102a1</p><section>mdo sde</section><text>nyi ma'i 'od zer stong bas lhag pa'i 'od can/ rin po che'i ri bo 'gro ba ltar kun nas mdzes pa/ stobs bcu dang / mi 'jigs pa bzhi dang / ma 'dres pa'i dran pa nye bar gzhag pa gsum dang / thugs rje chen</text></item>
<item><p>102a2</p><section>mdo sde</section><text>po dang ldan pa/ dge slong gi dge 'dun chen po dang thabs gcig tu 'bab chu ro hi ta kar byon to/ /rgyal po zas gtsang gis gzhon nu don thams cad grub pa 'bab chu ro hi ta kar byon to zhes thos so/ /thos nas kyang rgyal po zas gtsang</text></item>
<item><p>102a3</p><section>mdo sde</section><text>gis grong khyer ser skya'i gzhi rdo ba dang gyo mo dang / gseg ma rnams bsal nas tsan dan gyi chus chag chag btab/ dri shin du zhim po'i pog por nye bar bshams/ dar gyi chun 'phyang mang po spyangs te/ gang yang 'bab chu ro hi ta ka nas gang</text></item>
<item><p>102a4</p><section>mdo sde</section><text>yang n+ya gro d+ha'i kun dga' ra ba de'i bar gyi lam shin du mdzes par byas te/ sa phyogs yangs shing rgya che bar gdan rnam par bkra ba dag shom du bcug go/ /de nas 'bab chu ro hi ta ka la dge slong kha cig ni lag pa 'khru bar byed do/ /kha cig</text></item>
<item><p>102a5</p><section>mdo sde</section><text>ni so shing 'dor bar byed do/ /kha cig ni khrus byed do/ /ser skya'i gzhi na gnas pa'i shAkya rnams kyis gzhon nu don thams cad grub pa gshegs so zhes thos so/ /thos nas kyang kha cig ni sngon gyi dge ba'i rtsa bas bskul/ kha cig ni ya</text></item>
<item><p>102a6</p><section>mdo sde</section><text>mtshan skyes nas thams cad n+ya gro d+ha'i kun dga' ra ba nas byung ste/ ci yab sras kyi zhabs la phyag byed dam/ 'on te sras yab kyi zhabs la phyag byed dam/ 'on te sras yab kyi zhabs la phyag byed pa blta'o snyam mo/ /de nas bcom</text></item>
<item><p>102a7</p><section>mdo sde</section><text>ldan 'das 'di snyam du dgongs te/ gal te nga zhabs kyis ser skya'i gzhir gshegs na shAkya'i nga rgyal can rnams kye ma'o gzhon nu don thams cad grub pas dka' thub kyi nags su gshegs nas ltog po zhig grub pa lta zhig ste/ de lta</text></item>
<item><p>102a8</p><section>mdo sde</section><text>brgya stong phrag du mas zhabs 'bring byas nas steng gi nam mkha' las gshegs te des de srid du dka' ba brgya stong spyad pas bdud rtsi thob nas nga zhabs kyis gshegs pa lta zhes ma dad pa skyes par 'gyur ro snyam nas/ de nas bcom ldan</text></item>
<item><p>102b1</p><section>mdo sde</section><text>'das kyis thugs mnyam par bzhag na/ shar phyogs kyi steng gi bar snang la mngon par 'phags nas spyod lam rnam pa bzhi mdzad de/ 'di lta ste/ 'chag pa dang / bzhengs pa dang / bzhugs pa dang / mnal ba mdzad do/ /me'i ting nge</text></item>
<item><p>102b2</p><section>mdo sde</section><text>'dzin la yang snyoms par 'jug par mdzad de/ me'i ting nge 'dzin la snyoms par zhugs pa na sangs rgyas bcom ldan 'das kyi sku las 'od zer rnam pa sna tshogs dag 'byin par mdzad de/ 'di lta ste/ sngon po dang / ser po dang / dmar</text></item>
<item><p>102b3</p><section>mdo sde</section><text>po dang / dkar po dang / len rgan dang / shel gyi kha dog dag go/ /cho 'phrul zung du yang ston par mdzad de/ sku'i smad nas me 'bar bar mdzad la/ sku'i stod nas chu grang mo'i rgyun 'bebs par mdzad de/ sku'i stod nas me 'bar bar mdzad la/</text></item>
<item><p>102b4</p><section>mdo sde</section><text>sku'i smad nas chu grang mo'i rgyun 'bebs par mdzad pa de lta bu'i ting nge 'dzin la snyoms par zhugs so/ /shar phyogs la ji lta bar lho dang / nub dang byang phyogs su yang de bzhin no/ /phyogs bzhir rdzu 'phrul gyi cho 'phrul rnam pa bzhi bstan nas/</text></item>
<item><p>102b5</p><section>mdo sde</section><text>rdzu 'phrul gyi mngon par 'du mdzad pa de bsdus te ta la bdun gyi srid tsam na bzhugs so/ /dge slong rnams ni ta la drug gi srid tsam na'o/ /bcom ldan 'das drug gi srid tsam na ni dge slong rnams lnga'i srid tsam na'o/ /bcom ldan 'das lnga</text></item>
<item><p>102b6</p><section>mdo sde</section><text>'i srid tsam na ni dge slong rnams bzhi'i srid tsam na'o/ /bcom ldan 'das bzhi'i srid tsam na ni dge slong rnams gsum gyi srid tsam na'o/ /bcom ldan 'das gsum gyi srid tsam na ni dge slong rnams gnyis kyi srid tsam na'o/ /bcom</text></item>
<item><p>102b7</p><section>mdo sde</section><text>ldan 'das gnyis kyi srid tsam na ni dge slong rnams ta la gcig gi srid tsam na'o/ /bcom ldan 'das mi bdun gyi srid tsam na bzhugs na ni dge slong rnams mi drug gi srid tsam na'o/ /bcom ldan 'das drug gi srid tsam na</text></item>
<item><p>102b8</p><section>mdo sde</section><text>ni dge slong rnams lnga'i srid tsam na'o/ /bcom ldan 'das lnga'i srid tsam na ni dge slong rnams bzhi'i srid tsam na'o/ /bcom ldan 'das bzhi'i srid tsam na ni dge slong rnams gsum gyi srid tsam na'o/ /bcom ldan 'das</text></item>
<item><p>103a1</p><section>mdo sde</section><text>gsum gyi srid tsam na ni dge slong rnams gnyis kyi srid tsam na'o/ /bcom ldan 'das gnyis kyi srid tsam na ni dge slong rnams mi gang lhag tsam na'o/ /bcom ldan 'das mi gang lhag tsam na ni dge slong</text></item>
<item><p>103a2</p><section>mdo sde</section><text>rnams sa la'o/ /rgyal po zas gtsang gis cho 'phrul de lta bu de dang / dge slong mang po mthong nas de la bcom ldan 'das gang yin pa ma shes te rmongs par gyur to/ /de nas tshe dang ldan pa 'char ka la smras pa/ 'char ka 'di na ngur</text></item>
<item><p>103a3</p><section>mdo sde</section><text>smrig gyon pa'i rab tu byung ba mang po zhig yod na de la gzhon nu gang yin/ tshe dang ldan pa 'char kas bcom ldan 'das bstan nas smras pa/ 'di ni bcom ldan 'das lags so/ /srid pa'i mthar byed sems kyi dbang phyug</text></item>
<item><p>103a4</p><section>mdo sde</section><text>'dren pa lags/ /'di ni nyon mongs sel mdzad nyin byed don ni kun du ston mdzad lags/ /'di ni dgongs pa bzhin brnyes stobs bcu mnga' bas kun gyi pha rol gshegs pa lags/ /dri med btsal ba chos kyi dbang</text></item>
<item><p>103a5</p><section>mdo sde</section><text>phyug khyod kyi sras lags mi dbang de gzigs shig /de nas rgyal po zas gtsang gis lus btud nas zhabs la phyag byas te tshigs su bcad pas gsol pa/ blo gros yangs pa khyod la 'di dang ni/ /kun spyan zhabs la lan gsum</text></item>
<item><p>103a6</p><section>mdo sde</section><text>phyag bgyis te/ /bltam pa'i tshe na sa ni g.yos pa dang / /'dzam bu'i grib mas sku las ma 'das pa'o/ /de nas shAkya dang shAkya mo rnams kyis rgyal po zas gtsang bcom ldan 'das kyi zhabs la gtugs pa mthong nas de ltar yab sras</text></item>
<item><p>103a7</p><section>mdo sde</section><text>kyi zhabs la phyag byed pa ci'i tha tshig ces ma dad pa bskyed do/ /rgyal po zas gtsang gis shAkya dang shAkya mo rnams la go bar bya ba'i phyir 'di skad ces smras so/ /shes ldan dag da gdod kho bos gzhon nu don thams cad grub</text></item>
<item><p>103a8</p><section>mdo sde</section><text>pa'i zhabs la phyag byas pa ma yin te/ gang gi tshe na gzhon nu don thams cad grub pa bltam pa na sa chen po g.yos par gyur cing 'jig rten 'di thams cad snang ba rgya chen pos gsal bar gyur te/ 'jig rten na</text></item>
<item><p>103b1</p><section>mdo sde</section><text>'jig rten gyi bar gyi mun pa mun nag smag tu gyur pa nyi ma dang / zla ba 'di gnyis 'di ltar rdzu 'phrul che ba 'di ltar mthu che ba'i 'od kyi snang ba nyams su ma myong ba gang yin pa de yang de'i tshe snang ba chen pos gsal bar</text></item>
<item><p>103b2</p><section>mdo sde</section><text>gyur nas sems can gang dag skyes pa de dag snang ba des sems can dag gcig gis gcig mthong nas/ shes ldan dag sems can gzhan dag kyang 'dir skyes pa lta/ shes ldan dag sems can gzhan dag kyang 'dir skyes pa</text></item>
<item><p>103b3</p><section>mdo sde</section><text>lta zhes ngo shes par gyur pa de'i tshe yang kho bos byang chub sems dpa'i zhabs la mgo bos phyag byas so/ /gang gi tshe gzhon nu don thams cad grub pa zhing las kyi mtha' la gzigs pa na shing 'dzam bu'i grib ma la bzhugs nas</text></item>
<item><p>103b4</p><section>mdo sde</section><text>'dod pa rnams las dben pa/ sdig pa mi dge ba'i chos rnams las dben pa/ rtog pa dang bcas dpyod pa dang bcas pa/ dben pa las skyes pa'i dga' ba dang bde ba zag pa med pa dang mtshungs pa'i bsam gtan dang po bsgrubs te</text></item>
<item><p>103b5</p><section>mdo sde</section><text>bzhugs pa na/ shing gzhan rnams kyi grib ma ni shar phyogs su gzhol/ shar phyogs su 'bab/ shar phyogs su bab kyang shing 'dzam bu'i grib ma ni byang chub sems dpa'i sku las ma 'das par gyur pa de'i tshe yang ngo mtshar</text></item>
<item><p>103b6</p><section>mdo sde</section><text>rmad du byung ba'i chos des kho bo'i yid bsdus pas/ bcom ldan 'das kyi zhabs la yang phyag byas te/ 'di dang bcom ldan 'das kyi zhabs la lan gsum phyag byas so/ /de bas na 'di skad ces/ blo gros yangs pa khyod la</text></item>
<item><p>103b7</p><section>mdo sde</section><text>'di dang ni/ /kun spyan zhabs la lan gsum phyag bgyis te/ bltam pa'i tshe na sa 'di g.yos pa dang / /'dzam bu'i grib ma sku las ma 'das pa'o/ /zhes smras so/ /de nas bcom ldan 'das kyis rdzu 'phrul mngon par</text></item>
<item><p>103b8</p><section>mdo sde</section><text>'du mdzad pa de brtul nas 'khor brgya phrag du ma zil gyis mnan nas dge slong gi dge 'dun gyi gung la gdan bshams pa nyid la bzhugs so/ /de nas rgyal po zas gtsang skad 'dzer cing mig mchi mas gang bas bcom</text></item>
<item><p>104a1</p><section>mdo sde</section><text>ldan 'das la tshigs su bcad pa'i dbyangs kyis zhu ba zhus pa/ gzhal med khang gi gnas rnams las/ /yab kyi khab na bzhugs pa las/ /dgon pa 'jigs dang bcas rnams su/ /ji lta bur ni 'ba'</text></item>
<item><p>104a2</p><section>mdo sde</section><text>zhig bzhugs/ /bcom ldan 'das kyis bka' stsal pa/ mi yi bdag po gang du ni/ /khyim gyi 'ching ba las grol ba/ /'phags pa yi ni gnas pa bcus/ /thub pa rnams ni gnas par mdzad/ /rgyal pos gsol pa/ ba so</text></item>
<item><p>104a3</p><section>mdo sde</section><text>gser gyi rtsa ba can/ /shin du bde ba bting ba yi/ /khri la mnal bar mdzad pa las/ /gding ba la ni ji ltar mnal/ /bcom ldan 'das kyis bka' stsal pa/ rgyal po rnam grol gnas mal ni/ /dga' ba byang</text></item>
<item><p>104a4</p><section>mdo sde</section><text>chub yan lag gi/ me tog bkram par chags med cing / /yongs su gdung ba rnam spangs mnal/ /rgyal pos gsol pa/ dpa' bo nyid kyi pho brang na/ /glang po shing rta rtas bzhud pa/ /tsher mar bcas pa'i sa gzhi la/ /</text></item>
<item><p>104a5</p><section>mdo sde</section><text>zhabs kyis ji ltar gshegs par mdzad/ /bcom ldan 'das kyis bka' stsal pa/ nga yi shing rta rdzu 'phrul rkang / /yang dag rtsol ba'i gzhol ba yis/ /sa kun rnam par rgyu na yang / /nyon mongs tsher mas gnod pa med/ /</text></item>
<item><p>104a6</p><section>mdo sde</section><text>rgyal po zas gtsang gis gsol pa/ dpa' bo sngon ni ka shi ka'i/ /na bza' mnabs nas mdzes pa las/ /ngur smrig rtsub po'i gos banabs pa/ /ji ltar khyod kyi sku yis bzod/ /bcom ldan 'das kyis bka' stsal</text></item>
<item><p>104a7</p><section>mdo sde</section><text>pa/ rgyal po nga'i gos ngo tsha shes/ /nga yi bgo ba snam sbyar te/ /de bgos thub pa zhi ba rnams/ /nags khrod na ni mdzes par 'gyur/ /rgyal po zas gtsang gis gsol pa/ 'di ltar khyod sngon gser gyi gzhong pa nas/ /du ma'i ro ldan</text></item>
<item><p>104a8</p><section>mdo sde</section><text>'bras chan gsol ba las/ /'di ltar gtso bo da lta'i bsod snyoms ni/ /phal pa gsol ba ji ltar mgul du mchi/ /bcom ldan 'das kyis bka' stsal pa/ zas kyi srid pa thams cad spangs nas ni/ /nges par byung dang</text></item>
<item><p>104b1</p><section>mdo sde</section><text>mnyam par bzhag ldan pa'i/ /nga yi chos kyi ro mchog gsol mod kyi/ /'jig rten la snying brtse ba'i phyir spyod do/ /rgyal po zas gtsang gis gsol pa/ mgur du bde ba mang bgyid pa'i/ /rgun skyems kha ra'i chab gsol</text></item>
<item><p>104b2</p><section>mdo sde</section><text>na/ /rnyog pa can la dri nga ba'i/ /chab ni ji lta zhig tu gsol/ /bcom ldan 'das kyis bka' stsal pa/ mi yi bdag po gang 'thungs na/ /bdag la 'thung ba thams cad ni/ dug dang 'dra bar snang gyur pa/ /chab kyi ro mchog nga 'thung ngo / /</text></item>
<item><p>104b3</p><section>mdo sde</section><text>rgyal po zas gtsang gis gsol pa/ 'di ltar khyod sngon bsil khang gzhal med khang / /khang bzangs steng na ji lta'i dus bzhin bzhugs/ /da ltar gcig pu nags khrod khyod bzhugs pa/ /blo bzangs ji ltar bsnyengs</text></item>
<item><p>104b4</p><section>mdo sde</section><text>pa med par bzhugs/ /bcom ldan 'das kyis bka' stsal pa/ gau tam 'jigs pa'i rtsa ba gang yin pa/ /dri ma bag chags bcas par yang spangs pas/ /nga ni mya ngan 'jigs pa med gnas te/ /nga la 'di na 'jigs pa chung</text></item>
<item><p>104b5</p><section>mdo sde</section><text>zad med/ /rgyal po zas gtsang gis gsol pa/ khyod sngon khrus khang shin du yid 'ong bar/ /khrus mchog khyad par 'phags pas rtag bsil na/ /gcig pu khyod ni nags khrod gnas ldan par/ /thub dbang da ltar su yis khrus mdzad 'gyur/ /</text></item>
<item><p>104b6</p><section>mdo sde</section><text>bcom ldan 'das kyis bka' stsal pa/ gau tam chos kyi mtsho phran dri med pa/ /tshul khrims 'jug ngogs dam pas bsngags pa ste/ /de la reg pa'i yon tan mi bkru na/ /lus mi gsher bar pha rol rab tu rgal/ /rgyal po zas</text></item>
<item><p>104b7</p><section>mdo sde</section><text>gtsang gis gsol pa/ dpa' bo nyid kyi khab na ni/ /gser dngul bum pas khrus mdzad na/ /rnyog pa can la dri nga ba/ /chab kyis ji ltar khrus mdzad lags/ /bcom ldan 'das kyis bka' stsal pa/ gau tam dad pa'i 'bab chu rnyog pa</text></item>
<item><p>104b8</p><section>mdo sde</section><text>med/ /bsod nams 'jug ngogs dam pas bsngags pa ste/ /de la rig pa'i yon tan mi bkrus na/ /lus mi gsher bar pha rol rab tu rgal/ /rgyal po zas gtsang gis gsol pa/ dpa' bo khyod sngon ser skya yis/ /tsan dan gyis ni sku bkrus</text></item>
<item><p>105a1</p><section>mdo sde</section><text>shing / /ka shi'i mchog gnas mdzes pa las/ /de dang bral nas mdzes ma lags/ /bcom ldan 'das kyis bka' stsal pa/ tshul khrims nga yi rgyan yin te/ /tshul khrims nyid ni byug pa yin/ /gser dang nor bu rna cha dag /</text></item>
<item><p>105a2</p><section>mdo sde</section><text>rmongs skyes nga la ci zhig bya/ /rgyal po zas gtsang gis gsol pa/ gang gis khyod ni khyad du gsod/ /gang las 'jigs su rung ba skye/ /yid 'byung ba yang ga las skye/ /zhus pa de dag bdag la gsungs/ /bcom ldan 'das kyis</text></item>
<item><p>105a3</p><section>mdo sde</section><text>bka' stsal pa/ gang gis nga ni khyod gsod dang / /gang zhig las ni 'jigs pa dang / /gang las yid 'byung skyes pa dag /nyon mongs khyod la bshad par bya/ /rga dang na dang 'chi ba ste/ /gal te 'di gsum yod min na/ /nga yang shin du</text></item>
<item><p>105a4</p><section>mdo sde</section><text>yid 'ong ba'i/ /yul rnams la ni dga' bar 'gyur/ /rgyal po zas gtsang gis gsol pa/ shAkya rnams kyi rigs dga' ba/ /legs par 'khrungs pa'i dpa' bo legs/ /khyod ni 'jig rten chos brgyad kyis/ /ji lta bur yang ma gos so/ /</text></item>
<item><p>105a5</p><section>mdo sde</section><text>de nas rab dga' dad pa rgyas byas nas/ /drang srong dge 'dun bskor ba byas nas ni/ /thub pa'i zhabs la mgo bos phyag byas te/ /bde bar gshegs la kun nas rtog cing 'dug /de nas rgyal po zas gtsang 'di snyam du sems te/ gang bdag</text></item>
<item><p>105a6</p><section>mdo sde</section><text>gi bus yon tan gyi tshogs 'di lta bu thob pa na bdag gi rnyed pa legs par rnyed do snyam mo/ /de nas bcom ldan 'das kyis n+ya gro d+ha'i kun dga' ra bar 'khor de'i bsam pa dang / bag la nyal ba dang / khams dang / rang bzhin mkhyen nas de dang</text></item>
<item><p>105a7</p><section>mdo sde</section><text>'thun pa'i chos bshad pa mdzad de/ de thos pas zas dkar la sogs pa shAkya bdun khri bdun stong gis rgyun du zhugs pa'i 'bras bu mngon sum du byas te rgyal po zas gtsang ni ma gtogs so/ /lha sbyin nga rgyal las nga rgyal can sdig pa</text></item>
<item><p>105a8</p><section>mdo sde</section><text>'dod pa des bden pa mthong bar ma byas pas khro bas kun nas dkris pa dang bcas pas smras pa/ gal te bdag gis 'di 'dra ba'i sgyu mas dbang du byed pa shes na/ bdag gis kyang 'jig rten thams cad dbang du bya ba zhig /de la shAkya</text></item>
<item><p>105b1</p><section>mdo sde</section><text>rnams kyis gshe ba'i tshig gis smras pa/ lha sbyin bcom ldan 'das ni rdzu 'phrul che ba yin gyis de skad ma smra shig ces bzlog nas cang mi smra bar 'dug go/ /tshangs pas bskor ba'i skyed mos tshal du 'di lta bu'i chos bshad pa</text></item>
<item><p>105b2</p><section>mdo sde</section><text>mdzad de/ de thos pas rgyal po zas gtsang ma gtogs par bre bo zas la sogs pa shAkya drug khri drug stong gis rgyun du zhugs pa'i 'bras bu mngon sum du byas pa na yang lha sbyin de kho na bzhin du zer ro/ /ro hi ta ka'i bskyed</text></item>
<item><p>105b3</p><section>mdo sde</section><text>mos tshal du 'di lta bu'i chos bshad pa mdzad de/ de thos pas rgyal po zas gtsang ma gtogs par bdud rtsi zas la sogs pa shAkya bdun khri lnga stong gis rgyun du zhugs pa'i 'bras bu mngon sum du byas pa na yang</text></item>
<item><p>105b4</p><section>mdo sde</section><text>lha sbyin de kho na bzhin du zer ro/ /'khor lhag ma rnams las kha cig gis ni nyan thos kyi byang chub tu sems bskyed do/ /kha cig gis ni rang sangs rgyas kyi byang chub tu kha cig gis ni bla na med pa yang dag par rdzogs</text></item>
<item><p>105b5</p><section>mdo sde</section><text>pa'i byang chub tu/ kha cig gis ni rgyun du zhugs pa'i 'bras bu mngon sum du byas/ kha cig gis ni lan cig phyir 'ong ba'i 'bras bu/ kha cig gis ni phyir mi 'ong ba'i 'bras bu/ kha cig gis ni rab tu byung nas nyon mongs pa</text></item>
<item><p>105b6</p><section>mdo sde</section><text>thams cad spangs te dgra bcom par gyur/ kha cig gis ni sangs rgyas la skyabs su song / kha cig gis ni chos la/ kha cig gis ni dge 'dun la ste 'khor de dag phal cher yang sangs rgyas la gzhol/ chos la 'bab/ dge</text></item>
<item><p>105b7</p><section>mdo sde</section><text>'dun la bab par bkod do/ /de nas rgyal po zas gtsang 'di snyam du sems te/ sngon ni bcom ldan 'das lha dang lha ma yin gyi 'gro bar bcas pas mchod pa dang / rjed pa dang mngon du smra bar gyur na/ da lta ni mis mchod kyis</text></item>
<item><p>105b8</p><section>mdo sde</section><text>lhas ni ma yin no snyam mo/ /de nas shAkya gzhon nu zhig gis tshigs su bcad de gsol pa/ drang srong chen po smra mchog dam chos kyi/ /char pas 'gro ba 'di ni tshim mdzad de/ /mi bzad lam du lhung ba'i 'jig rten 'di/ /drongs te</text></item>
<item><p>106a1</p><section>mdo sde</section><text>thar pa'i lam la sbyor bar mdzod/ /de nas bcom ldan 'das 'di snyam du dgongs te/ rgyal po zas gtsang ni 'di snyam du bdag gi bu 'ba' shig /'di ltar rdzu 'phrul che zhing 'di ltar mthu che ba yin</text></item>
<item><p>106a2</p><section>mdo sde</section><text>no snyam ste lhag par dga' ba las gyur kyis mdor na de'i dregs pa spong du gzhug go/ /rgyu gnyis kyis bden pa rnams mthong bar mi 'gyur te/ ha cang zhum pa dang shin du dga' ba'o/ /de la zhum pa'i sems dang shin du dga'</text></item>
<item><p>106a3</p><section>mdo sde</section><text>ba yod kyis ma la ngas de'i zhum pa dang shin du dga' ba gnyis spong du gzhug go snyam nas/ de nas bcom ldan 'das kyis tshe dang ldan pa maud gal gyi bu chen po la bka' stsal pa/ maud gal gyi bu rgyal po zas gtsang ma la soms</text></item>
<item><p>106a4</p><section>mdo sde</section><text>shig btsun pa bka' bzhin 'tshal zhes tshe dang ldan pa maud gal gyi bu chen pos bcom ldan 'das las mnyan nas rgyal po zas gtsang gang na ba der song ba dang / rgyal po zas gtsang gis tshe dang ldan pa maud gal gyi bu chen po</text></item>
<item><p>106a5</p><section>mdo sde</section><text>rgyang ring po nas 'ong ba mthong ngo / /mthong nas kyang tshe dang ldan pa maud gal gyi bu chen po la 'di skad ces smras so/ /btsun pa maud gal gyi bu chen po tshur spyon/ maud gal gyi bu chen po khyod byon pa legs so/ /btsun pa maud gal gyi</text></item>
<item><p>106a6</p><section>mdo sde</section><text>bu chen po gdan bshams pa nyid la bzhugs shig /tshe dang ldan pa maud gal gyi bu chen pos gdan bshams pa nyid la 'dug go/ /de nas tshe dang ldan pa maud gal gyi bu chen pos sems ji ltar mnyam par bzhag na/ rang gi stan</text></item>
<item><p>106a7</p><section>mdo sde</section><text>las mi snang bar gyur te shar phyogs kyi steng gi bar snang la mngon par 'phags nas spyod lam rnam pa bzhi byed de/ 'di lta ste/ 'chag pa dang / 'greng ba dang / 'dug pa dang / nyal bar byed do/ /me'i ting nge 'dzin la yang</text></item>
<item><p>106a8</p><section>mdo sde</section><text>snyoms par 'jug par byed de/ me'i ting nge 'dzin la snyoms par zhugs pa na/ tshe dang ldan pa maud gal gyi bu chen po'i lus las 'od zer rnam pa sna tshogs dag 'byin par byed de/ 'di lta ste/ sngon po dang / ser po dang / dmar po</text></item>
<item><p>106b1</p><section>mdo sde</section><text>dang dkar po dang / len rgan dang / shel gyi kha dog dag go/ /cho 'phrul zung du yang ston par byed do/ /lus kyi smad nas me 'bar bar byed la lus kyi stod nas chu grang mo'i rgyun 'bebs par byed do/ /lus kyi stod nas me 'bar bar byed la</text></item>
<item><p>106b2</p><section>mdo sde</section><text>lus kyi smad nas chu grang mo'i rgyun 'bebs par byed pa de lta bu'i ting nge 'dzin la snyoms par zhugs so/ /shar phyogs la ji lta ba bzhin du lho dang / nub dang / byang phyogs su yang de bzhin no/ /phyogs bzhir rdzu 'phrul gyi cho</text></item>
<item><p>106b3</p><section>mdo sde</section><text>'phrul rnam pa bzhi bstan nas rdzu 'phrul mngon par 'du bya ba sdus te stan bshams pa nyid la 'dug go/ /de nas rgyal po zas gtsang gis tshe dang ldan pa maud gal gyi bu chen po la 'di skad ces smras so/ /btsun pa mo+od gal</text></item>
<item><p>106b4</p><section>mdo sde</section><text>gyi bu chen po bcom ldan 'das kyi nyan thos 'di ltar rdzu 'phrul che ba 'di ltar mthu che ba gzhan yang mchis lags sam/ rgyal po chen po mchis so zhes tshigs su bcad de smras pa/ mthu che ba dag gsum rig dang / sems</text></item>
<item><p>106b5</p><section>mdo sde</section><text>kyi rnam grangs shes pa dang / /zag zad dgra bcom gang yin pa/ /thub pa'i nyan thos mang du mchis/ /de nas rgyal po zas gtsang 'di snyam du sems te/ bdag gi bu 'ba' zhig 'di ltar rdzu 'phrul che zhing mthu che bar ma zad de 'di ltar rdzu</text></item>
<item><p>106b6</p><section>mdo sde</section><text>'phrul che zhing mthu che ba'i rab tu byung ba gzhan yang yod do snyam nas de shin du dga' ba gang yin pa de dang bral bar gyur to/ /skabs der bcom ldan 'das kyis 'jig rten pa'i thugs bskyed pa mdzad de/ kye ma brgya byin dang tshangs</text></item>
<item><p>106b7</p><section>mdo sde</section><text>pa la sogs pa lha rnams 'ongs na/ lha'i 'khor dag pa la chos bshad do/ /snyam pa dang / chos nyid kyis gang gi tshe sangs rgyas bcom ldan 'das rnams kyis 'jig rten pa'i thugs bskyed pa mdzad pa de'i tshe/ srog chags grog spur</text></item>
<item><p>106b8</p><section>mdo sde</section><text>rnams kyi sems kyis kyang bcom ldan 'das kyis dgongs pa shes par 'gyur na/ brgya byin dang tshangs pa la sogs pa lha rnams kyis lta smos kyang ci dgos/ gang gi tshe 'jig rten las 'das pa'i thugs bskyed pa de'i tshe nyan thos chen</text></item>
<item><p>107a1</p><section>mdo sde</section><text>po rnams kyi sems kyis kyang bcom ldan 'das kyi dgongs pa mi shes na brgya byin dang / tshangs pa la sogs te lha rnams kyis lta ci smos/ srog chags grog sbur rnams kyis lta ga la shes/ de nas lha rnams kyi dbang po</text></item>
<item><p>107a2</p><section>mdo sde</section><text>brgya byin 'di snyam du sems te/ bcom ldan 'das ci'i phyir 'jig rten pa'i thugs bskyed pa mdzad snyam pa las de 'di snyam du sems te/ lha'i 'khor dag pa rnams la chos 'chad par bzhed do snyam nas des lha'i bu bzo thams cad pa la sgo ba/</text></item>
<item><p>107a3</p><section>mdo sde</section><text>bzo thams cad pa bcom ldan 'das lha'i 'khor dag pa la chos 'chad par bzhed kyis n+ya gro d+ha'i kun dga' ra bar rin po che sna bzhi'i khang pa brtseg ma gdan sna tshogs bshams pa zhig sprul cig /ko+o shi ka khyod kyi gsung mchog tu bzang ngo zhes lha'i bu bzo</text></item>
<item><p>107a4</p><section>mdo sde</section><text>thams cad pas lha'i dbang po brgya byin las mnyan te n+ya grog d+ha'i kun dga' ra bar rin po che sna bzhi'i khang pa brtseg ma gdan sna tshogs bshams pa zhig sprul to/ /de la rgyal po chen po bzhi sgo bzhi na 'khod pa ni yul 'khor skyong dang / 'phags</text></item>
<item><p>107a5</p><section>mdo sde</section><text>skyes po dang / mig mi bzang dang / lus ngan po ste/ shar sgo na ni yul 'khor skyong dpung rgyan dang / rna cha gdub 'khor dang / phreng ba dang / rgyan sna tshogs kyis brgyan pa'o/ /lho phyogs na ni 'phags skyes po lha'i rgyan thams cad kyis brgyan pa'o/ /nub phyogs</text></item>
<item><p>107a6</p><section>mdo sde</section><text>na ni mig mi bzang rin po che sna bdun gyis brgyan pa'o/ /byang phyogs na ni lus ngan po rgyan thams cad kyis brgyan pa'o/ /de nas lha rnams kyi dbang po brgya byin gyis n+ya gro d+ha'i kun dga' ra ba che thang du brgyan du bcug ste/ bcom ldan 'das gang na ba</text></item>
<item><p>107a7</p><section>mdo sde</section><text>der song ste phyin pa dang / bcom ldan 'das la don de rgyas par gsol to/ /de nas brgya byin dang / tshangs pa la sogs pa lha brgya stong phrag du mas yongs su bskor nas khang pa brtsegs par zhugs te lha'i 'khor phal po che'i gung la rin po</text></item>
<item><p>107a8</p><section>mdo sde</section><text>che sna tshogs kyis brgyan pa'i seng ge'i khri la bzhugs so/ /de nas tshe dang ldan pa maud gal gyi bu chen po rgyal po zas gtsang khrid de bcom ldan 'das gang na ba der song ste phyin nas/ tshe dang ldan pa maud gal gyi bu chen po nang du zhugs pa dang / rgyal po</text></item>
<item><p>107b1</p><section>mdo sde</section><text>zas gtsang la rgyal po chen po yul 'khor skyong gis rgyal po chen po nang du ma 'gro bar sdod cig ces bzlog go/ /ci'i phyir/ bcom ldan 'das lha'i 'khor dag pa la chos 'chad de der mir gyur pa 'jug tu mi dbang ngo / /bzhin bzangs khyod su</text></item>
<item><p>107b2</p><section>mdo sde</section><text>zhig rgyal po chen po bdag ni yul 'khor skyong ngo / /de nas rgyal po zas gtsang lho sgor song ba dang / rgyal po chen po 'phags skyes pos mthong nas smras pa/ rgyal po chen po nang du ma 'jug par sdod cig /rgyal po zas gtsang gis mthong nas smras pa/</text></item>
<item><p>107b3</p><section>mdo sde</section><text>bzhin bzangs khyod su zhig /'phags skyes pos smras pa/ rgyal po chen po bdag ni 'phags skyes po'o/ /ci'i phyir/ bcom ldan 'das lha'i 'khor dag pa la chos 'chad de/ der mir gyur pa 'jug tu mi dbang ngo / /de nas rgyal po</text></item>
<item><p>107b4</p><section>mdo sde</section><text>zas gtsang nub sgor song ba dang / rgyal po chen po mig mi bzang gis mthong nas smras pa/ rgyal po chen po nang du ma 'jug par sdod cig /rgyal po zas gtsang gis mthong nas smras pa/ bzhin bzangs khyod su zhig /mig mi bzang gis</text></item>
<item><p>107b5</p><section>mdo sde</section><text>smras pa/ rgyal po chen po bdag ni mig mi bzang ngo / /ci'i phyir/ bcom ldan 'das lha'i 'khor dag pa la chos 'chad de/ der mir gyur pa 'jug tu mi dbang ngo / /de nas rgyal po zas gtsang byang sgor song ba dang / rgyal po chen po rnam thos kyi</text></item>
<item><p>107b6</p><section>mdo sde</section><text>bus mthong nas smras pa/ rgyal po chen po nang du ma 'jug par sdod cig /rgyal po zas gtsang gis smras pa/ bzhin bzangs khyod su zhig /rnam thos kyi bus smras pa/ rgyal po chen po bdag ni rnam thos kyi bu'o/ /ci'i phyir/ bcom ldan 'das</text></item>
<item><p>107b7</p><section>mdo sde</section><text>lha'i 'khor dag pa la chos 'chad de/ der mir gyur pa 'jug tu mi dbang ngo / /de nas rgyal po zas gtsang kye ma'o bcom ldan 'das lha'i 'khor dag pa la chos 'chad pa de bdag gis blta'o snyam pa'i 'dod pa skyes so/ /de nas rgyal po zas</text></item>
<item><p>107b8</p><section>mdo sde</section><text>gtsang gis zhum pa'i rgyud gang yin pa de dang bral bar gyur to/ /de nas bcom ldan 'das kyis dgongs pa rgyal po zas gtsang gis gal te nga ma mthong na khrag dron po skyugs nas 'chi bar 'gyur ba'i gnas skabs gang yin pa de yod</text></item>
<item><p>108a1</p><section>mdo sde</section><text>kyis de la thabs shig bsham par bya'o snyam nas bcom ldan 'das kyis rin po che sna bzhi'i khang pa brtsegs pa gang yin pa de shel las byas par sprul pa dang / de nas rgyal po zas gtsang gis sangs rgyas kyi sku sgrib pa</text></item>
<item><p>108a2</p><section>mdo sde</section><text>med par mthong ngo / /mthong nas kyang dga' ba dang mgu ba skyes nas bcom ldan 'das kyi zhabs gnyis la mgo bos phyag 'tshal te phyogs gcig tu 'dug go/ /de nas bcom ldan 'das kyis rgyal po zas gtsang gi bsam pa dang / bag nyal ba</text></item>
<item><p>108a3</p><section>mdo sde</section><text>dang khams dang / rang bzhin mkhyen nas 'phags pa'i bden pa bzhi so sor rtogs par 'gyur ba de lta bu'i chos bshad pa mdzad de/ de thos pas rgyal po zas gtsang gis 'jig tshogs la lta ba'i ri'i rtse mo nyi shu mtho ba ye shes kyi rdo rjes</text></item>
<item><p>108a4</p><section>mdo sde</section><text>bcom nas rgyun tu zhugs pa'i 'bras bu mngon sum du byas te/ de bden pa mthong nas lan gsum du ched du brjod pa ched du brjod pa/ btsun pa bdag la phas ma bgyis mas ma lags/ rgyal pos ma lags/ lha rnams kyis ma lags/ sngon gyi</text></item>
<item><p>108a5</p><section>mdo sde</section><text>'das pa rnams kyis ma lags/ dge sbyong dang / bram ze rnams kyis ma lags/ sdug pa dang / rang gi skye bo dang gnyen gyi tshogs kyis ma lags pa gang lags pa de ni bcom ldan 'das kyis bdag la mdzad de/ khrag dang mchi ma'i rgya mtsho ni skams/</text></item>
<item><p>108a6</p><section>mdo sde</section><text>rus pa'i ri bo las ni sgral/ ngan song gi sgo rnams ni bkum/ mtho ris dang thar pa'i sgo rnams ni phye/ bdag lha dang mi rnams su ni bzhag go/ /yang gsol pa/ pha la lan du phan gdags pa/ /dam pa'i bus ni bgyi ba gang / /khyod kyis</text></item>
<item><p>108a7</p><section>mdo sde</section><text>bdag la mdzad lags te/ /sems ni grol bar gzhol bar bgyis/ /khyod kyis bdag ni ngan 'gro las/ /drangs te mtho ris thar pa las/ /bsgrim mi 'tshal bar bzhag lags te/ /khyod kyis dga' ba mdzad pa legs/ /mgon</text></item>
<item><p>108a8</p><section>mdo sde</section><text>po byams pa khyed kyis ni/ /bdag gi tshong pa rnyed ldan ltar/ /mtho ris rnyed pa srid pa yi/ /longs spyod dag ni rnyed par mdzad/ /de nas rgyal po zas gtsang stan las langs te bla gos phrag pa gcig tu gzar nas bcom ldan 'das gang na</text></item>
<item><p>108b1</p><section>mdo sde</section><text>ba der logs su thal mo sbyar ba btud de bcom ldan 'das la 'di skad ces gsol to/ /bcom ldan 'das dge slong gi dge 'dun dang thabs gcig tu sang bdag gi sdum par gdugs tshod sbyor zhing mchis na gnang bar</text></item>
<item><p>108b2</p><section>mdo sde</section><text>mdzad du gsol/ bcom ldan 'das kyis rgyal po zas gtsang la cang mi gsung bas gnang ngo / /de nas rgyal po zas gtsang bcom ldan 'das cang mi gsung bas gnang bar rig nas bcom ldan 'das kyi zhabs gnyis la mgo bos</text></item>
<item><p>108b3</p><section>mdo sde</section><text>phyag byas te/ bcom ldan 'das kyi spyan snga nas chas te zas dkar gang na ba der song ste phyin nas zas dkar la 'di skad ces smras so/ /gzhon nu rgyal srid thob kyis rgyal srid khyer cig /ci'i slad du/ ngas bcom ldan 'das kyi spyan</text></item>
<item><p>108b4</p><section>mdo sde</section><text>sngar bden pa mthong bas so/ /gang gi gdugs la lags/ de ring kho na'o/ /bdag gis kyang bcom ldan 'das gang gi nyi ma la n+ya gro d+ha'i kun dga' ra bar chos bshad pa de'i nyi ma la shAkya bdun khri bdun stong dang lhan cig bden pa mthong</text></item>
<item><p>108b5</p><section>mdo sde</section><text>lags so/ /de bzhin du bre bo zas la rgyal srid khyer cig ces smras pa dang / des smras pa/ bdag gis kyang bcom ldan 'das kyis gang gi tshe tshangs pas bskor ba'i skyed mos tshal du chos bshad pa de'i tshe shAkya drug khri drug stong dang bden</text></item>
<item><p>108b6</p><section>mdo sde</section><text>pa mthong lags so/ /de bzhin du bdud rtsi zas la rgyal srid khyer cig ces smras pa dang / bdag gis kyang gang gi tshe bcom ldan 'das nyid kyis ro hi ta ka'i bskyed mos tshal du chos bshad pa de'i tshe shAkya bdun khri lnga stong dang lhan cig bden pa</text></item>
<item><p>108b7</p><section>mdo sde</section><text>mthong lags so/ /gal te de ltar gyur na nga su zhig rgyal srid la gzhag /de rnams kyis smras pa/ shAkya'i rgyal po bzang ldan gyis bgyi'o zhes de rnams 'dus nas shAkya'i rgyal po bzang ldan rgyal srid kyi dbang phyug la dbang bskur ro/ /de nas</text></item>
<item><p>108b8</p><section>mdo sde</section><text>rgyal po zas gtsang gis de nyid kyi mtshan mo nas gtsang zhing bsod pa'i bza' ba dang bca' ba dag sta gon byas nas nang par sngar langs te gdan bshams shing nor bu chu snod bzhag nas bcom ldan 'das la spyan 'dren gyis dus tshod gsol</text></item>
<item><p>109a1</p><section>mdo sde</section><text>pa/ btsun pa bcom ldan 'das gdugs tshod lags na/ da de'i dus la bab par dgongs su gsol/ bcom ldan 'das snga dro na bza' dang sham thabs banabs/ lhung bzed dang chos gos bsnams te dge slong gi tshogs</text></item>
<item><p>109a2</p><section>mdo sde</section><text>kyis yongs su bskor cing / dge slong gi dge 'dun gyis mdun du bdar nas/ rgyal po zas gtsang gi bkad sa gang na ba der gshegs te byon nas dge slong gi dge 'dun gyi gung la gdan bshams pa nyid la bzhugs so/ /de nas rgyal po zas</text></item>
<item><p>109a3</p><section>mdo sde</section><text>gtsang gis sangs rgyas la sogs pa dge slong gi dge 'dun bde bar bzhugs par rig nas gtsang zhing bsod pa'i bza' ba dang bca' bas rang gi lag nas stobs shing tshim par byed de/ rnam grangs du mar gtsang zhing bsod pa'i bza'</text></item>
<item><p>109a4</p><section>mdo sde</section><text>ba dang bca' bas rang gi lag nas bstabs shing tshim par byas te/ bcom ldan 'das kyis gsol zin nas phyag bcabs te lhung bzed gyu bar rig nas gser gyi bya ma bum blangs te/ bcom ldan 'das la n+ya gro d+ha'i kun dga' ra ba phul lo/ /</text></item>
<item><p>109a5</p><section>mdo sde</section><text>bcom ldan 'das kyis yan lag lnga dang ldan pa'i gsung dbyangs kyis yon bsngo bar mdzad pa/ sbyin pa'i bsod nams gang yin 'dis/ /shAkya rnams kyis bsams pa yi/ /yid la re ba rdzogs nas ni/ /rtag pa'i gnas ni</text></item>
<item><p>109a6</p><section>mdo sde</section><text>thob par shog /de nas bcom ldan 'das ser skya'i gzhi shing n+ya gro d+ha'i kun dga' ra ba na bzhugs so/ /de bzhin du bsam gtan rnams kyis kyang mdo sde la bcom ldan 'das ser skya'i gzhi shing n+ya gro d+ha'i kun dga' ra ba na</text></item>
<item><p>109a7</p><section>mdo sde</section><text>bzhugs so zhes gdags pa byas so/ /bcom ldan 'das ser skya'i gzhi de nyid na bzhugs nas nyi ma gcig ni rgyal po'i pho brang du gdugs tshod gsol/ nyi ma gcig ni btsun mo'i nang du gsol lo/ /rgyal po zas gtsang gis</text></item>
<item><p>109a8</p><section>mdo sde</section><text>ral pa can las rab tu byung ba'i dge slong rnams spyod lam zhi zhing sems dang ba yin na dka' thub drag pa'i brtul shugs kyi khyad par dag gis lus gdungs pas lus mi mdzes par mthong ngo / /mthong nas kyang 'di snyam du</text></item>
<item><p>109b1</p><section>mdo sde</section><text>sems te/ 'di ltar ral pa can 'di dag spyod lam zhi zhing sems dang ba yin mod kyi/ lus mdzes pa ma yin na 'khor ci 'dra ba zhig gis bcom ldan 'das mdzes par 'gyur snyam pa las des bsams pa shAkya'i 'khor gyis</text></item>
<item><p>109b2</p><section>mdo sde</section><text>yin no snyam nas/ de nas shAkya thams cad bsogs te smras pa/ shes ldan dag gal te gzhon nu don thams cad grub pa rab tu byung bar ma gyur na ji ltar 'gyur 'khor los sgyur ba'i rgyal por 'gyur ro/ /khyed cag ci zhig byed par 'gyur/</text></item>
<item><p>109b3</p><section>mdo sde</section><text>g.yog bgyid par 'gyur ro/ /da ltar gzhon nu don thams cad grub pa bla na med pa chos kyi rgyal por 'gyur na/ khyed cag ci'i phyir g.yog mi byed/ lha ci rab tu 'byung ngam/ rab tu byung shig /ci thams cad dam/ khyim re nas re re'o/ /</text></item>
<item><p>109b4</p><section>mdo sde</section><text>bka' bzhin 'tshal/ rgyal po zas gtsang gis grong khyer ser skya'i gzhir dril sgrogs su bcug pa/ rgyal po'i zhal nas nga'i yul na gnas pa'i shAkya rnams kyis khyim re nas/ re re rab tu byung shig ces de skad bka' stsal to/ /</text></item>
<item><p>109b5</p><section>mdo sde</section><text>bre bo zas la bu gnyis yod pa ma 'gags pa dang ming chen no/ /ming chen ni zhing blas kyi mtha' la lhag par brtson no/ /ma 'gags pa ni steng gi khang bzangs kyi gzhi la 'dug nas skyes pa med pa'i rol mos rtse bar byed dga'</text></item>
<item><p>109b6</p><section>mdo sde</section><text>dgur spyod par byed do/ /ming chen la mas smras pa/ bu rgyal pos dril sgrogs su bcug pa shAkya rnams las khyim re nas re re rab tu phyung shig ces bsgos khyod rab tu byung shig /des smras pa/ bdag ni rab tu mi 'byung gis/</text></item>
<item><p>109b7</p><section>mdo sde</section><text>khyod kyi bu sdug pa dang bde ba dang ldan par gnas pa gang yin pa de rab tu phyung shig /bu bsod nams kyi dbang thang chen po can gyi sems can de la khyod 'gran ma tshol cig /yum khyod gang la dgyes pa de bsod nams kyi dbang thang chen</text></item>
<item><p>109b8</p><section>mdo sde</section><text>po can lags mod/ de ring la cung zad kyang ma bskur dang / ci bsod nams kyi dbang thang chen po lags sam ma lags mngon par 'gyur ro/ /bu de bzhin du byas te yid ches par bya'o/ /des gzeb stong pa rdze'u yis bkang nas kha</text></item>
<item><p>110a1</p><section>mdo sde</section><text>ras dkar pos dkris te rgya skegs la rgyas btab nas/ bu mo mngag gzhug ma'i lag tu bskur nas bsgo ba/ gal te de na ci yod ces 'dri ba dang / ci yang ma mchis so zhes smros shig /des de khyer nas song ba dang / lha</text></item>
<item><p>110a2</p><section>mdo sde</section><text>rnams kyi dbang po brgya byin gyi shes pa mthong ba ni 'og tu 'jug pa yin pas/ des bsams pa/ rang sangs rgyas kun shes la bsod snyoms phul ba gang yin pa de deng ci'i phyir zas kyis phongs par bya/ de'i zan sbyar bar bya'o zhes des</text></item>
<item><p>110a3</p><section>mdo sde</section><text>rdze'u de rnams sran tshod dang / tshod ma sna tshogs ro dang ldan pa'i zas kyis bkang ngo / /ji tsam na mngag gzhug mas der khyer nas ma 'gags pa'i drung du phyin pa dang / des smras pa/ bu mo 'o ni na ci yod/ des smras pa/ gzhon nu ci yang</text></item>
<item><p>110a4</p><section>mdo sde</section><text>ma mchis so/ /ma 'gags pas bsams pa/ bdag la ma byams na 'di stong par ci ste bskur gdon mi za bar 'di ci yang ma yin pa zhes bya ba'i zas shig bskur gyis re shig blta'o zhes ji tsam na kha phye ba dang / bskyed mos tshal de</text></item>
<item><p>110a5</p><section>mdo sde</section><text>thams cad zas kyi dri zhim pos gang bar gyur te/ de snams nas ma 'gags pa mchog tu ya mtshan skyes so/ /de ma la gus pa yin pas des ma la zas kyi phud bskur nas spring ba/ yum gdugs re re zhing zas ci yang ma yin zhes</text></item>
<item><p>110a6</p><section>mdo sde</section><text>bgyi ba 'di lta bu bskur ba'i rigs so/ /des kyang mthong nas mchog tu ya mtshan skyes te/ /des ming chen la bstan nas bu mthong ngam/ yum mthong lags so/ /khyod la kho mos sngar bsod nams kyi dbang thang chen po'i</text></item>
<item><p>110a7</p><section>mdo sde</section><text>sems can mi'i skal ba bzang po dang ldan pa la khyod 'gran ma tshol cig ces ma smras sam/ des smras pa/ yum de bsod nams kyi dbang thang chen po dang ldan yang rung / mi ldan yang rung / bdag ni rab tu mi 'byung ngo zhes ji</text></item>
<item><p>110a8</p><section>mdo sde</section><text>ltar ming chen gnas skabs thams cad du rab tu 'byung bar khas len du ma btub bo/ /de nas des ma 'gags pa la smras pa/ bu rgyal pos dril sgrogs tu bcug pa shAkya rnams la khyim re nas re re rab tu byung shig ces bsgo na/</text></item>
<item><p>110b1</p><section>mdo sde</section><text>khyod ci rab tu byung ngam/ 'on te khyim par 'dug /des smras pa/ yum rab tu byung ba la phan yon ci mchis/ nye dmigs ci mchis/ khyim par mchis pa la phan yon ci mchis/ nyes dmigs ci mchis/ bu rab tu byung bas legs</text></item>
<item><p>110b2</p><section>mdo sde</section><text>par bsgrubs na/ mya ngan las 'das pa thob par 'gyur ro/ /legs par ma bsgrubs na lha dang mi 'thob par 'gyur ro/ /khyim par 'dug ste legs par bskyangs na lha dang mi 'thob bo/ /ma bskyangs na sems can</text></item>
<item><p>110b3</p><section>mdo sde</section><text>dmyal ba dang / dud 'gro dang / yi dgas 'thob bo/ /yum rab tu byung ba'i nyes dmigs gang lags pa de ni khyim na gnas pa'i phan yon lags pas de bas na khyim na gnas pa mi 'tshal gyis gnang bar mdzod cig dang / rab tu 'byung ngo / /</text></item>
<item><p>110b4</p><section>mdo sde</section><text>des smras pa/ bu legs kyis de bzhin du gyis shig /ma 'gags pa'i ne'u zla shAkya'i rgyal po bzang ldan yin pas de de'i drung du song ngo / /de'i tshe shAkya'i rgyal po bzang ldan pi bang len te/ pi bang len pa na rgyun chad nas sgra</text></item>
<item><p>110b5</p><section>mdo sde</section><text>gzhan du gyur to/ /ma 'gags pa pi bang la byang ba yin pas des sgra ci 'dra bar gyur pa'i rtags bzung nas sgor bsdad de/ /sgo srungs kyi mi la smras pa/ kye nang rje song la rgyal po bzang ldan la ma 'gags pa lha'i zhal</text></item>
<item><p>110b6</p><section>mdo sde</section><text>mthong bar 'tshal nas sgo na sdod cing mchis so zhes gsol cig /sgo srungs song nas shAkya'i rgyal po bzang ldan la smras pa/ lha ma 'gags pa lha'i zhal mthong bar 'tshal nas chab sgo na sdod cing mchis so/ /des</text></item>
<item><p>110b7</p><section>mdo sde</section><text>smras pa/ shes ldan ma 'gags pa la su 'gog /shes ldan ma 'gags pa nang du thong shig /de nang du zhugs pa dang / rgyal pos 'khyud nas 'dug tu bcug ste smras pa/ khyod 'ongs nas ci srid lon/</text></item>
<item><p>110b8</p><section>mdo sde</section><text>des smras pa/ gang gi tshe khyod pi bang len pa na rgyun chad nas sgra gzhan du gyur pa nas so/ /de mchog tu ya mtshan skyes nas/ des smras pa/ khyod pi bang len pa la byang ba yin no/ /shAkya'i rgyal po bzang ldan</text></item>
<item><p>111a1</p><section>mdo sde</section><text>gyis smras pa/ gzhon nu don ci zhig la 'ongs/ ma 'gags pas smras pa/ lha rgyal po zas gtsang gis dril sgrogs su bcug pa/ shAkya rnams las khyim re nas re re rab tu byung shig par bsgo bas da khyod kyis</text></item>
<item><p>111a2</p><section>mdo sde</section><text>mkhyen par mdzod cig /rab tu 'byung ngo / /rgyal pos smras pa/ gal te de lta na kho bo yang rab tu 'byung ste gros bya ba yod kyis khyod de ring 'di nyid du gnas thob shig /de de nyid du gnas btab bo/ /mal 'cha' bas rims bag gi dri</text></item>
<item><p>111a3</p><section>mdo sde</section><text>can gyi gos kyis bting zhing me tog gi sil mas bkram pa'i mal du ma 'gags pa nyal ba dang / de'i 'og na me tog gi rtsa ba yod pa'i reg pa de'i nyams su myong nas smras pa/ ci 'di'i 'og tu rdo phre'u yod dam/ de rnams kyis</text></item>
<item><p>111a4</p><section>mdo sde</section><text>brtag pa brtsams pa na me tog gi rtsa ba zhig mthong nas de rnams mchog tu ngo mtshar skyes so/ /ma 'gags pa mtshan mo mi bde zhing nyal nas nam langs so/ /rgyal pos smras pa/ ma 'gags pa ci ga bde bar gnyid log gam/</text></item>
<item><p>111a5</p><section>mdo sde</section><text>des smras pa lha bde bar gnyid ma log go/ /rgyal pos smras pa/ ci'i phyir ma 'gags pas smras pa/ /lha rims bag gi dri can gyi gos bting bar me tog sil ma bkram pa'i me tog gi rtsa bas lus snang lags so/ /rgyal pos mal 'cha'</text></item>
<item><p>111a6</p><section>mdo sde</section><text>ba bkug nas khyod kyis rims bag gi dri can gyi gos bting ste ci bya/ mal 'cha' bas smras pa/ lha bdag la dkor bas gtad pa lags so/ /rgyal pos dkor pa bkug nas smras pa/ khyod kyis rims bag</text></item>
<item><p>111a7</p><section>mdo sde</section><text>gi dri can gyi gos phog ste ci bya/ des smras pa/ lha bdag la tha ga pas gtad pa lags so/ /rgyal pos tha ga pa bkug nas smras pa/ khyod kyis ci'i phyir rims bag gi dri can gyi gos 'bul/ tha ga pas smras pa/ lha</text></item>
<item><p>111a8</p><section>mdo sde</section><text>snam bu 'thag pa'i 'phro cung zhig lus pa na/ bdag rims kyis thebs bzhin bgyis pa lags so/ /rgyal pos smras pa/ gzhon nu khyod kyis ji ltar shes/ des smras pa/ tsha ba'i reg pa nyams su myong bas rims bag gi dri</text></item>
<item><p>111b1</p><section>mdo sde</section><text>lags so/ /rgyal po mchog tu ya mtshan skyes te smras pa/ shes ldan ma 'gags pa ni shAkya'i skal ba bzang po dang ldan pa yin no/ /de nas shAkya'i rgyal po bzang ldan gyis smras pa/ gzhon nu gal te kho bo</text></item>
<item><p>111b2</p><section>mdo sde</section><text>rab tu byung na/ lha sbyin shAkya rnams kyi rgyal por 'gyur te/ de shAkya rnams la gnod pa byed par 'gyur gyis/ ma la bdag cag thams cad 'dus la lha sbyin spro ba bskyed par bya'o zhes shAkya'i rgyal po bzang ldan</text></item>
<item><p>111b3</p><section>mdo sde</section><text>gyis de bkug ste de nas thams cad 'dus nas smras pa/ lha sbyin kho bo cag thams cad rab tu 'byung na/ khyod ci byed/ lha sbyin gyis bsams pa/ gal te rab tu mi 'byung ngo zhes smras pa dang / shAkya'i</text></item>
<item><p>111b4</p><section>mdo sde</section><text>rgyal po bzang ldan rab tu byung bar mi 'gyur gyis de la thabs zhig bsham par bya ste bslu'o/ /gzhan yang bcom ldan 'das kyis gang gi nyi ma la n+ya gro d+ha'i kun dga' ra bar sgyu ma'i cho 'phrul</text></item>
<item><p>111b5</p><section>mdo sde</section><text>bstan pa de'i tshe bdag blo skyes pa/ ji ltar 'di'i sgyu mas skye bo'i tshogs chen po dbang du byed pa de bzhin du bdag gis kyang dbang du bya'o zhes bsams so snyam nas smras pa/ khyed cag rab tu</text></item>
<item><p>111b6</p><section>mdo sde</section><text>'byung na bdag ci ste 'dug /shAkya'i rgyal po bzang ldan gyis bsams pa/ 'di ni brdzun du smra ba yin gyis dam 'char bcug la 'gro ba mang pos so sor rig par bya'o snyam mo/ /de nas rgyal pos tshig de</text></item>
<item><p>111b7</p><section>mdo sde</section><text>glegs bu la bris nas grong khyer ser skya'i gzhir dril sgrogs su bcug pa/ grong khyer ser skya'i gzhi na gnas pa'i shes ldan dag nyon cig /bzang ldan dang / nam gru dang / ma 'gags pa dang / lha sbyin la sogs te shAkya lnga brgya</text></item>
<item><p>111b8</p><section>mdo sde</section><text>rab tu 'byung bar 'gyur gyis thos par gyis la rab tu dga' ba skyed cig ces bsgo'o/ /lha sbyin gyis de thos nas sdug bsngal chen po dang yid mi bde ba skyes nas/ gal te bdag gis shAkya'i rgyal po bzang ldan nges par rab tu 'byung</text></item>
<item><p>112a1</p><section>mdo sde</section><text>bar shes par gyur dang bdag khas len par mi 'gyur ba zhig /de ni gal te rab tu ma byung na brdzun du smra ba yin no zhes rgyal srid kyang thob par mi 'gyur bas thams cad kyi thams cad du dus 'dir zad dam/ ci rab tu byung la</text></item>
<item><p>112a2</p><section>mdo sde</section><text>bdag rab tu byung bzhin du rgyal srid bya'o snyam mo/ /de nas rgyal po zas gtsang 'di snyam du sems te/ shAkya rnams kyi tha ma'i 'byor pa la blta'o snyam nas des grong khyer de gseg ma dang gyo mo bsal/ tsan dan gyi chus chag chag btab/</text></item>
<item><p>112a3</p><section>mdo sde</section><text>gdugs dang / rgyal mtshan bsgreng / dar gyi chun 'phyang mang po spyangs/ shin tu dri zhim po'i pog por nye bar bzhag /me tog sna tshogs kyi sil mas dga' dga' ltar byed du bcug go/ /de nas shAkya brgya stong du mas yongs su</text></item>
<item><p>112a4</p><section>mdo sde</section><text>bskor nas grong khyer gyi sgo na seng ge'i khri la 'dug go/ /shAkya mo dang / shAkya gzhon nu ngo mtshar skyes pa rnams kyang skar khung khol ma can dang / skar khung dang / stegs bu dag la 'dug go/ /shAkya rnams kyi 'byor pa la lta</text></item>
<item><p>112a5</p><section>mdo sde</section><text>bar 'dod pa'i skyes pa'i tshogs yul sna tshogs nas lhags pa dag kyang lam po che dang / tshong 'dus dang / bzhi mdo dang / sum mdo rnams su 'dug go/ /shAkya las su dag gis ni mnyes par 'gyur/ su dag</text></item>
<item><p>112a6</p><section>mdo sde</section><text>gis ni thugs byung bar 'gyur brtag pa'i bram ze mtshan mkhan dang / ltas mkhan dag bkug go/ /shAkya rnams do shal dang / gdu bu dang / dpung rgyan dang / rgyan gyis brgyan pa rnams kyis pha dang / ma dag la bltas nas/</text></item>
<item><p>112a7</p><section>mdo sde</section><text>so so'i shing rtar zhugs te phyir 'byung bar brtsams pa na/ shAkya'i rgyal po bzang ldan sna la byung ba mtshan mkhan rnams kyis mthong nas de dag gis smras pa/ ri shig 'dis ni mnyes par byed par 'gyur ro/ /de</text></item>
<item><p>112a8</p><section>mdo sde</section><text>bzhin du nam gru dang / ma 'gags pa la sogs pa phyir byung ba na/ de rnams kyang mtshan mkhan rnams kyis lung bstan to/ /de nas lha sbyin phyir byung ste/ de phyir byung ba na bya khras gtsug gi nor bu phrogs pa mtshan</text></item>
<item><p>112b1</p><section>mdo sde</section><text>mkhan rnams kyis mthong nas de rnams kyis smras pa/ 'di'i rtags dang sbyar na gdon mi za bar ston pa la 'khus nas dmyal bar gzhol bar 'gyur ro/ /ko ka li ka dang / khan dra drab bya dang / ka ta mo ra ka dang / rgyal dang /</text></item>
<item><p>112b2</p><section>mdo sde</section><text>rgya mtshos sbyin rnams phyir byung ba na/ bong bu'i skad grag nas de dag kyang mtshan mkhan rnams kyis lung bstan pa/ 'di dag gis kyang nyan thos chen po rnams la tshig ngan pa smras nas dmyal bar gzhol bar 'gyur ro/ /nye dga'</text></item>
<item><p>112b3</p><section>mdo sde</section><text>glang po che la zhon nas phan tshun du lta bar byed pa na mu tig gi do shal lhung ba dang / de glang po che las babs te blangs so/ /de yang de rnams kyis lung bstan pa/ 'di ha cang 'dod chen ches pas sems can dmyal ba</text></item>
<item><p>112b4</p><section>mdo sde</section><text>rnams su skye bar 'gyur ro/ /de nas bzang ldan dang / nam gru dang / ma 'gags pa lha sbyin la sogs pa shAkya lnga brgya po de rnams bskyed mos tshal du dus ston la 'gro ba bzhin du bzang pos 'gran cing bcom ldan</text></item>
<item><p>112b5</p><section>mdo sde</section><text>'das gang na ba der dong ngo / /bcom ldan 'das kyis dgongs pa/ gal te ngas shAkya rnams la dge slong tshur shog ces bya bas rab tu byung na kha cig gis ni mnyes par byed par 'gyur/ kha cig gis ni mnyes par byed</text></item>
<item><p>112b6</p><section>mdo sde</section><text>par mi 'gyur te/ mnyes par byed par mi 'gyur ba gang dag yin pa de dag gzhan du sems la/ dge slong tshur shog ces bya ba ni thams cad srid pa tha ma pa yin pas/ ma la ngas thams cad dge</text></item>
<item><p>112b7</p><section>mdo sde</section><text>slong rnams kyis gsol ba dang bzhi'i las kyis rab tu byung ba dang / bsnyen par rdzogs su gzhug go snyam du dgongs nas dge slong rnams la bka' stsal pa/ dge slong dag ser skya'i gzhi'i shAkya rnams gsol ba dang bzhi'i las</text></item>
<item><p>112b8</p><section>mdo sde</section><text>kyis rab tu byung ba dang bsnyen par rdzogs par gyis shig /btsun pa bka' bzhin 'tshal zhes dge slong de rnams kyis bcom ldan 'das las mnyen to/ /rgyal po zas gtsang gis shAkya rnams kyi 'dreg mkhan nye</text></item>
<item><p>113a1</p><section>mdo sde</section><text>bar 'khor zhes bya ba/ de rnams rab tu 'byin pa na skra 'breg par btang nas shAkya'i rgyal po bzang ldan gyi skra 'breg pa na/ de ngom zung gnag cing mchi ma 'dzag cing skad 'dzer cing dbugs brtsegs</text></item>
<item><p>113a2</p><section>mdo sde</section><text>pas skra 'dreg par byed do/ /shAkya'i rgyal po bzang ldan gyis smras pa/ nye bar 'khor ci'i phyir du/ de snying rje rje skad du gcom chung ngur dal bus tshig re re nas smras pa/ lha bdag 'dzam bu'i gling gi skyes bu gtso bo</text></item>
<item><p>113a3</p><section>mdo sde</section><text>rnams la bsnyen bkur bgyid bgyid pa mi phal ba rnams la yang bsnyen bkur bgyid par 'gyur ba lta zhig /khyed kyis spangs te gson pa bas na gum mi bsngo'o/ /shAkya'i rgyal po bzang ldan gyis smras pa/</text></item>
<item><p>113a4</p><section>mdo sde</section><text>nye bar 'khor khyod kyis jo bo la snying nye ba'i mnyes par bya ba bstan zin te chog gis mya ngan ma byed cig /ngas ji ltar mi phal che ba rnams la bsnyen bkur byed par mi 'gyur ba de ltar bya'o zhes smras nas des</text></item>
<item><p>113a5</p><section>mdo sde</section><text>phyogs gcig tu ras gcig bting nas shAkya'i gzhon nu rnams la smras pa/ shes ldan gzhon nu dag nyon cig /'dreg mkhan nye bar 'khor 'dis bdag cag la bkur sti byas la bdag cag kyang slar khyim du mi</text></item>
<item><p>113a6</p><section>mdo sde</section><text>gnas kyis rgyan rnams de'i 'tsho ba'i rkyen du ras kyi steng du zhog shig /de rnams kyi se mo do dang / do shal dang / mgul rgyan dang / gdu bu dang / dpung rgyan dang / rna rgyan la sogs pa rin po che sna tshogs kyis brgyan pa'i</text></item>
<item><p>113a7</p><section>mdo sde</section><text>rgyan khyad par can rnams kyis ras kyi steng du phung po chen por spungs so/ /nye bar 'khor gyis de rnams kyi mthar gyis skra bregs te de rnams khrus la dong ba dang / des bsams pa/ re shig gzhon nu 'di dag rigs</text></item>
<item><p>113a8</p><section>mdo sde</section><text>dang 'byor pa dang / lang tsho la bab cing chung ma dang ldan la mdzod dang / bang mdzod kyis rgyas pa yang spangs nas rab tu byung na bdag rgyan 'di tsam la chags pa ni tshul ma yin pas sdug bsngal bar 'gyur ro/ /</text></item>
<item><p>113b1</p><section>mdo sde</section><text>gal te bdag rigs ngan du ma skyes na bdag kyang legs par gsungs pa'i chos 'dul ba la rab tu 'byung zhing chu bo la rgal ba dang / sbyor ba las yang dag par 'da' bar bya ba'i phyir btsal ba dang 'bad pa la brtson</text></item>
<item><p>113b2</p><section>mdo sde</section><text>par bya ba zhig snyam mo/ /'di ni chos nyid yin te/ ji ltar sangs rgyas bcom ldan 'das rnams nyin lan gsum mtshan lan gsum sangs rgyas kyi spyan gyis 'jig rten la gzigs pa de bzhin du nyan thos chen po rnams</text></item>
<item><p>113b3</p><section>mdo sde</section><text>kyang byed pas/ tshe dang ldan pa shA ra dwa ti'i bus 'dreg mkhan nye bar 'khor lhag par skyo ba skyes pa mthong ngo / /mthong nas kyang 'dreg mkhan nye bar 'khor gang na ba der song ste phyin nas 'dreg mkhan nye bar 'khor la 'di skad</text></item>
<item><p>113b4</p><section>mdo sde</section><text>ces smras so/ /nye bar 'khor khyod ci'i phyir shin du mi dga' bas lag pa 'gram pa la gtad nas sems khongs su chud cing 'dug /nye bar 'khor gyis smras pa/ btsun pa shA ra dwa ti'i bu gang gi phyir da ltar gzhon nu</text></item>
<item><p>113b5</p><section>mdo sde</section><text>'di dag rigs dang 'byor pa dang / lang tsho la bab cing chung ma dang ldan la bang mdzod dang / bang mdzod kyis rgyas pa yang spangs nas rab tu 'byung na/ bdag rgyan 'di tsam la chags pa ni tshul ma yin pas sdug</text></item>
<item><p>113b6</p><section>mdo sde</section><text>bsngal bar 'gyur ro/ /gal te bdag rigs ngan du ma skyes na bdag kyang legs par gsungs pa'i chos 'dul ba la rab tu 'byung zhing chu bo las rgal ba dang / sbyor ba las yang dag par 'da' bar bya ba'i phyir btsal</text></item>
<item><p>113b7</p><section>mdo sde</section><text>ba dang / 'bad pa la brtson par bgyi ba zhig na bdag ci'i phyir sems khong du chud par mi 'gyur/ tshe dang ldan pa shA ra dwa ti'i bus smras pa/ bzhin bzangs thub pa'i dbang po'i gsung rab 'di la ni rigs snying por</text></item>
<item><p>113b8</p><section>mdo sde</section><text>byed pa ma yin/ rus snying por byed pa ma yin/ rgyud snying por byed pa ma yin/ thos pa snying por byed pa ma yin te/ 'di ltar thub pa'i dbang po'i gsung rab 'di la ni sgrub pa snying por byed pa yin no/ /de bzhin</text></item>
<item><p>114a1</p><section>mdo sde</section><text>gshegs rnams rigs dang ni/ /rgyud dang rus la rtog mi mdzad/ /'das nas yun ring lon pa yi/ /las rnams la ni rtog par mdzad/ /gal te legs par gsungs pa'i chos 'dul ba la rab tu byung ba dang bsnyen par rdzogs</text></item>
<item><p>114a2</p><section>mdo sde</section><text>pa dge slong gi dngos po 'dod na tshur bcom ldan 'das kyi spyan sngar 'dong dang / bcom ldan 'das kyis rab tu 'byin par 'gyur ro/ /des khas blangs so/ /de nas tshe dang ldan pa sha ra dwa ti'i bus 'dreg mkhan nye bar 'khor khrid de bcom</text></item>
<item><p>114a3</p><section>mdo sde</section><text>ldan 'das gang na ba der dong nas phyin pa dang / bcom ldan 'das kyi zhabs gnyis la mgo bos phyag byas te/ bcom ldan 'das la 'di skad ces gsol to/ /btsun pa nye bar 'khor 'di legs par gsungs pa'i chos 'dul ba</text></item>
<item><p>114a4</p><section>mdo sde</section><text>la rab tu 'byung ba dang bsnyen par rdzogs pa dge slong gi dngos po 'tshal lags na thugs brtse bar nye bar bzung ste/ bcom ldan 'das kyis 'di rab tu dbyung ba dang bsnyen par rdzogs par mdzad du gsol/ bcom ldan 'das kyis</text></item>
<item><p>114a5</p><section>mdo sde</section><text>de la bka' stsal pa/ dge slong tshur shog /tshangs par spyad pa spyod cig ces bcom ldan 'das kyis bka' stsal pa'i mod kho nar skra byi ba dang / snam sbyar gyon pa dang / lag pa lhung bzed dang bya ma bum gyis 'brel ba dang skra dang</text></item>
<item><p>114a6</p><section>mdo sde</section><text>kha spu skyes nas zhag bdun lon pa tsam dang / dge slong bsnyen par rdzogs nas lo brgya lon pa'i spyod lam lta bur gnas par gyur to/ /smras pa/ de bzhin gshegs pas tshur shog bka' stsal pas/ skra byi snam sbyar gyon pa'i</text></item>
<item><p>114a7</p><section>mdo sde</section><text>lus ldan zhing / mod la dbang po rab zhir gnas gyur te/ /sangs rgyas dgongs pas lus gzugs bkab par gyur/ /shAkya rab tu byung ba'i rnams ni rgan rims ji lta ba bzhin du 'dud pa byed pas/ shAkya'i rgyal po bzang ldan</text></item>
<item><p>114a8</p><section>mdo sde</section><text>'dud par byed pa na nye bar 'khor gyi rkang pa yin par shes so/ /de nas des gdong bteg ste gsol pa/ bcom ldan 'das 'di ni nye bar 'khor lags na ci bdag gis 'di'i rkang pa gnyis la yang gdud par bgyi 'am/ bcom ldan 'das</text></item>
<item><p>114b1</p><section>mdo sde</section><text>kyis bka' stsal pa/ bu nga rgyal spangs pa'i phyir rab tu byung ba yin te/ 'di rgan gyis nga rgyal gyi dregs pa chog la thud cig /des de'i rkang pa la gtugs pa na sa chen po lan drug tu g.yos par gyur te/ sa chen po 'di g.yos</text></item>
<item><p>114b2</p><section>mdo sde</section><text>rab tu g.yos/ kun tu rab tu g.yos/ ldeg rab tu ldeg /kun du rab tu ldeg ste/ shar phyogs mtho na nub phyogs dma'/ nub phyogs mtho na shar phyogs dma'/ lho phyogs mtho na byang phyogs dma'/ byang phyogs mtho na lho</text></item>
<item><p>114b3</p><section>mdo sde</section><text>phyogs dma'/ dbus mtho na mtha' dma'/ mtha' mtho na dbus dma' bar gyur te/ de ltar thams cad kyis rims bzhin du gtugs so/ /lha sbyin gyis ma btud pa dang bcom ldan 'das kyis bka' stsal pa/ bu nga</text></item>
<item><p>114b4</p><section>mdo sde</section><text>rgyal spang ba'i phyir rab tu byung ba yin gyis thud cig /des gsol pa/ bdag gis de'i rkang pa la ma gtugs na khyod la gnod pa ci mchis zhes te 'dud du ma btub ste der thog mar bcom ldan 'das kyi bka' lhas sbyin gyis</text></item>
<item><p>114b5</p><section>mdo sde</section><text>bcag go/ /sangs rgyas bcom ldan 'das yul ser skya'i gzhi n+ya gro d+ha'i kun dga' ra ba na bzhugs so/ /de nas ser skya'i gzhi na gnas pa'i shAkya rab tu mang po 'dun khang du tshogs shing 'dus nas bar skabs kyi gtam 'di lta bu dag</text></item>
<item><p>114b6</p><section>mdo sde</section><text>gleng bar byed de/ shes ldan dag shAkya rnams ni gang las skyes/ thog ma ni gang yin/ rgyu ni ci zhig yin/ shAkya rnams kyi sngon gyi rigs rgyud ni gang yin/ gal te bdag cag gi drung du 'ga' zhig 'ongs nas 'di skad 'dri ste/ shes ldan dag shAkya rnams ni</text></item>
<item><p>114b7</p><section>mdo sde</section><text>gang las skyes/ thog ma ni gang yin/ rgyu ni ci zhig yin/ shAkya rnams kyi sngon gyi rigs rgyud ni gang yin zhes de skad du 'dri na/ bdag cag gis ni shAkya rnams gang las skyes pa dang / thog ma gang yin pa dang / rgyu ni ci zhig yin pa dang / shAkya rnams kyi sngon gyi</text></item>
<item><p>114b8</p><section>mdo sde</section><text>rigs rgyud ni gang yin pa yang mi shes na ji skad du lung bstan/ tshur bdag cag bcom ldan 'das gang na ba der dong la lhags pa dang / bcom ldan 'das la don de nyid zhus nas bcom ldan 'das kyis bdag cag la ji skad du lung bstan pa de bzhin du gzung</text></item>
<item><p>115a1</p><section>mdo sde</section><text>bar bya'o/ /de nas ser skya'i gzhi na gnas pa'i shAkya rab tu mang po bcom ldan 'das gang na ba der dong ste lhags nas/ bcom ldan 'das kyi zhabs gnyis la mgo bos phyag byas te phyogs gcig tu 'dug</text></item>
<item><p>115a2</p><section>mdo sde</section><text>go/ /phyogs gcig tu 'dug nas ser skya'i gzhi'i shAkya rnams kyis 'di skad ces gsol to/ /btsun pa 'dir bdag ser skya'i gzhi'i shAkya rab tu mang po 'dun khang du 'tshogs shing 'dus nas bar skabs kyi bka'</text></item>
<item><p>115a3</p><section>mdo sde</section><text>mchid 'di lta bu dag gleng ste/ shAkya rnams ni gang las skyes thog ma ni gang yin/ rgyu ni ci zhig yin/ shAkya rnams kyi sngon gyi rigs rgyud ni gang yin gal te bdag cag gi drung du 'ga' zhig 'ongs nas 'di skad 'dri ste</text></item>
<item><p>115a4</p><section>mdo sde</section><text>shes ldan dag shAkya rnams ni gang las skyes/ thog ma ni gang yin/ rgyu ni ci zhig yin/ shAkya rnams kyi sngon gyi rigs rgyud ni gang yin zhes de skad du 'dri na/ bdag cag gis shAkya rnams ni gang las skyes/ thog</text></item>
<item><p>115a5</p><section>mdo sde</section><text>ma ni gang yin/ rgyu ni ci zhig yin/ shAkya rnams kyi sngon gyi rigs rgyud gang yin pa yang mi shes na ji skad du lung bstan/ tshur bdag cag bcom ldan 'das gang na ba der dong la lhags pa dang / bcom ldan</text></item>
<item><p>115a6</p><section>mdo sde</section><text>'das la don 'di nyid zhus te/ bcom ldan 'das kyis bdag cag la ji skad du lung bstan pa de bzhin du gzung bar bgyi'o snyam nas de'i slad du bcom ldan 'das la bdag cag don 'di nyid zhu lags na/ bcom</text></item>
<item><p>115a7</p><section>mdo sde</section><text>ldan 'das shAkya rnams ni gang las skyes lags/ thog ma ni gang lags/ rgyu ni ci zhig lags/ shAkya rnams kyi sngon gyi rigs rgyud ni gang lags/ de nas bcom ldan 'das 'di snyam du dgongs te/ gal te ngas</text></item>
<item><p>115a8</p><section>mdo sde</section><text>shAkya rnams kyi sngon gyi rigs rgyud las brtsams nas chos kyi gtam glengs na/ mu stegs can dang / kun du rgyu gzhan dag 'di skad ces dge slong gau ta ma ni ci 'dod pa de lung ston pas bdag nyid bstod par byed do</text></item>
<item><p>115b1</p><section>mdo sde</section><text>zhes smra ba gang yin pa'i gnas 'di yod pas nga'i nyan thos las shAkya rnams kyi sngon gyi rigs rgyud las brtsams nas chos kyi gtam glengs par nus pa su yod snyam mo/ /de'i tshe tshe dang ldan pa maud gal gyi bu chen po 'khor</text></item>
<item><p>115b2</p><section>mdo sde</section><text>de nyid du 'dus shing 'dug par gyur to/ /de nas bcom ldan 'das kyis tshe dang ldan pa maud gal gyi bu chen po la bka' stsal pa/ maud gal gyi bu nga rgyab snyung bas re shig de bsal gyis khyod kyis shAkya rnams kyi sngon gyi rigs</text></item>
<item><p>115b3</p><section>mdo sde</section><text>rgyud las brtsams nas dge slong rnams la chos kyi gtam bya bar spobs par gyis shig /tshe dang ldan pa mau gal gyi bu chen pos bcom ldan 'das la cang mi smra bas khas blangs so/ /de nas bcom ldan 'das kyis tshe</text></item>
<item><p>115b4</p><section>mdo sde</section><text>dang ldan pa maud gal gyi bu chen pos cang mi smra bas khas blangs par thugs su chud nas snam sbyar bltab ste sngas su bcug nas/ glo g.yas pas phab ste/ zhabs kyi steng du zhabs bzhag nas snang ba'i 'du shes dang / dran</text></item>
<item><p>115b5</p><section>mdo sde</section><text>pa dang / shes bzhin dang ldan pa'i 'du shes kho na yid la mdzad pas mnal to/ /de nas tshe dang ldan pa maud gal gyi bu chen po 'di snyam du sems te/ ma la bdag gis sems ji ltar mnyam par bzhag na shAkya rnams</text></item>
<item><p>115b6</p><section>mdo sde</section><text>gang las skyes pa dang / thog ma gang yin pa dang / rgyu ni ci yin pa dang / shAkya rnams kyi sngon gyi rigs rgyud gang yin pa mthong bar 'gyur ba de lta bu'i ting nge 'dzin la snyoms par 'jug par bya'o snyam nas/ tshe dang ldan pa</text></item>
<item><p>115b7</p><section>mdo sde</section><text>maud gal gyi bu chen pos sems ji ltar mnyam par bzhag na/ shAkya rnams kyi sngon gyi rigs rgyud mthong bar 'gyur ba de lta bu'i ting nge 'dzin la snyoms par zhugs pa dang / tshe dang ldan pa maud gal gyi bu chen pos shAkya</text></item>
<item><p>115b8</p><section>mdo sde</section><text>rnams kyi sngon gyi rigs rgyud shAkya rnams gang las skyes pa dang / thog ma gang yin pa dang / rgyu ni ci zhig yin pa dang / shAkya rnams kyi sngon gyi rigs rgyud ni gang yin pa mthong ngo / /mthong nas ting nge 'dzin de las langs</text></item>
<item><p>116a1</p><section>mdo sde</section><text>te dge slong gi dge 'dun gyi gung la stan bshams pa nyid la 'dug go/ /'dug nas tshe dang ldan pa maud gal gyi bu chen pos ser skya'i gzhi'i shAkya rnams la smras pa/ gau ta ma dag 'jig rten 'di 'jig cing 'jig rten zhig</text></item>
<item><p>116a2</p><section>mdo sde</section><text>nas/ sems can phal cher 'od gsal gyi lha'i ris su skye bar 'gyur te/ de rnams de na yid las byung ba'i gzugs phun sum tshogs pa dbang po ma nyam shing ma tshang ba med pa yan lag dang / nying lag thams cad dang</text></item>
<item><p>116a3</p><section>mdo sde</section><text>ldan pa/ kha dog bzang pos gnas pa/ rang gi 'od can/ nam mkha' la 'gro ba/ dga' ba za zhing dga' ba'i zas kyis tshe ring zhing yun ring du gnas so/ /de'i tshe sa chen po 'di chu 'ba' shig du 'gyur zhing mtsho gcig tu</text></item>
<item><p>116a4</p><section>mdo sde</section><text>'gyur ro/ /sa chen po 'di chu 'ba' shig gi mtsho gcig tu gyur pa'i steng du rlung gis pris ma chags pa dang / mkhregs pa dang / khebs par byed do/ /dper na 'o ma bskol ba grangs bar gyur pa'i steng du rlung gis pris ma</text></item>
<item><p>116a5</p><section>mdo sde</section><text>chags pa dang / mkhregs pa dang / khebs pa de bzhin du sa chen po 'di chu 'ba' zhig gis mtsho gcig tu gyur pa'i steng du rlung gi pris ma chags pa dang / mkhregs pa dang / khebs par byed do/ /sa'i bcud de ni la kha dog</text></item>
<item><p>116a6</p><section>mdo sde</section><text>phun sum tshogs pa/ dri phun sum tshogs pa ro phun sum tshogs pa yin zhing kha dog ni 'di lta bu yin te/ dper na mar sar lta bu'o/ /ro ni 'di lta bu yin te/ dper na sbrang ma'i sbrang rtsi btsir ba lta bu'i dus gang yin pa de yod</text></item>
<item><p>116a7</p><section>mdo sde</section><text>do/ /gau ta ma dag 'jig rten gang yin pa 'di 'chags shing 'jig rten chags na/ de nas sems can kha cig tshe zad las zad bsod nams zad nas 'od gsal gyi lha'i ris nas shi 'phos nas 'di lta bur mi rnams</text></item>
<item><p>116a8</p><section>mdo sde</section><text>dang skal ba mnyam par 'ong zhing de rnams 'di na yid las byung ba'i gzugs phun sum tshogs pa/ dbang po ma nyams shing ma tshang ba med pa/ yan lag dang / nying lag thams cad dang ldan zhing kha dog bzang pos gnas</text></item>
<item><p>116b1</p><section>mdo sde</section><text>pa rang gi 'od can/ mkha' la 'gro ba/ dga' ba za zhing dga' ba'i zas kyis tshe ring zhing yun ring du gnas par 'gyur ro/ /de'i tshe nyi ma dang zla ba yang 'jig rten du mi 'byung ste/ rgyu skar rnams kyang med/ skad cig dang thang cig</text></item>
<item><p>116b2</p><section>mdo sde</section><text>dang yud tsam yang med/ mtshan mo dang nyin mo yang med/ zla ba dang / zla ba phyed dang / dus tshigs dang / lo rnams kyang 'jig rten du 'byung ba med do/ /skyes pa dang bud med du mngon pa yang med kyi gzhan du na sems can sems can</text></item>
<item><p>116b3</p><section>mdo sde</section><text>zhes bya ba'i grangs su 'gro'o/ /de nas sems can brkam chags kyi rang bzhin can zhig gis 'dzub mo'i rtse mos sa'i bcud myang bar byed do/ ji lta ji ltar myangs pa de lta de ltar sred do/ /ji lta ji ltar sred pa de lta de ltar</text></item>
<item><p>116b4</p><section>mdo sde</section><text>kham gyi zas rim gyis za'o/ /sems can gzhan dag gis kyang sems can de 'dzub mo'i rtse mos sa'i bcud myang bar byed de/ ji lta ji ltar myangs pa de lta de ltar sred la/ ji lta ji ltar sred pa de lta de ltar kham gyi zas rim</text></item>
<item><p>116b5</p><section>mdo sde</section><text>gyis za ba mthong ngo / /mthong nas kyang de rnams kyis kyang 'dzub mo'i rtse mos sa'i bcud myang bar rtsom ste/ ji lta ji ltar myangs pa de lta de ltar sred do/ /ji lta ji ltar sred pa de lta de ltar kham gyi zas rim gyis za'o/ /</text></item>
<item><p>116b6</p><section>mdo sde</section><text>gang gi tshe sems can de rnams kyis sa'i bcud la kham gyi zas rim gyis zos pa de'i tshe/ de rnams kyi lus la mkhrang ba dang lci ba zhugs par gyur to/ /de rnams kyi kha dog bzang po'i gsal ba gang yin pa de yang nub par</text></item>
<item><p>116b7</p><section>mdo sde</section><text>gyur pas 'jig rten du mun pa byung bar gyur to/ /gau ta ma dag chos nyid kyis 'jig rten du mun pa byung ba na nyi ma dang zla ba gnyis 'jig rten du 'byung bar 'gyur ro/ /rgyu skar dang / skad cig dang / thang cig dang / yud tsam dang /</text></item>
<item><p>116b8</p><section>mdo sde</section><text>mtshan mo dang / nyin mo dang / zla ba dang / zla ba phyed dang / dus tshigs dang / lo 'jig rten du 'byung bar 'gyur ro/ /de rnams de za zhing zas su za ba la tshe ring zhing yun ring du gnas so/ /de rnams las zas la ches nyung</text></item>
<item><p>117a1</p><section>mdo sde</section><text>zad tu za ba gang yin pa de ni kha dog dang ldan par 'gyur ro/ /kha zas la ches mang du za ba gang yin pa de ni kha dog ngan par 'gyur te/ kha zas kyi tshad gnyis la brten nas kha dog gi rnam pa gnyis mngon te/ kha dog</text></item>
<item><p>117a2</p><section>mdo sde</section><text>rnam pa gnyis yod pas/ kye sems can kho bo ni kha dog dang ldan no/ /khyod ni kha dog ngan pa yin no zhes sems can gyis sems can la khyad du gsod do/ /kha dog gi mngon pa'i nga rgyal can de rnams sdig pa mi dge ba'i</text></item>
<item><p>117a3</p><section>mdo sde</section><text>chos de dag nyid blangs pa'i rgyus sa'i bcud de nub par gyur to/ /gau ta ma dag sa'i bcud de nub pa na sems can de rnams tshogs shing 'dus nas 'di skad ces/ kyi hud bro ba kyi hud bro ba zhes smra zhing smre sngags 'don</text></item>
<item><p>117a4</p><section>mdo sde</section><text>la mya ngan dang sdug bsngal bar gyur to/ /dper na da ltar mi rnams kyis zas zhim po chung zad cig zos nas sngon gyi yi ge dang / tshig dang / tshig 'bru de nyid rjes su dran nas 'di skad ces/ kyi hud bro ba kyi hud bro ba zhes</text></item>
<item><p>117a5</p><section>mdo sde</section><text>smra ba de bzhin du sems can de rnams sa'i bcud de nub pa na tshogs shing 'dus nas 'di skad ces/ kyi hud bro ba kyi hud bro ba zhes smra zhing smre sngags 'don la mya ngan dang / sdug bsngal bar gyur kyang smras pa 'di'i don ni</text></item>
<item><p>117a6</p><section>mdo sde</section><text>'di yin/ smras pa 'di'i don ni 'di yin no zhes de'i don ni mi shes so/ /gau ta ma dag sems can de rnams kyi sa'i bcud de nub pa na/ sa'i zhag kha dog phun sum tshogs pa ro phun sum tshogs pa byung bar 'gyur te/ kha dog</text></item>
<item><p>117a7</p><section>mdo sde</section><text>ni 'di lta bu yin te/ dper na dong ka'i me tog lta bu'o/ /ro ni 'di lta bu yin te/ dper na sbrang ma'i sbrang rtsi btsir ba lta bu'o/ /de rnams de za zhing de zas su za ba la tshe ring zhing yun ring du gnas so/ /de rnams las kha zas la ches</text></item>
<item><p>117a8</p><section>mdo sde</section><text>nyung du za ba gang yin pa de ni kha dog dang ldan par gyur to/ /kha zas la ches mang du za ba gang yin pa de ni kha dog ngan par gyur to/ /zas kyi tshad gnyis la brten nas kha dog rnam pa gnyis mngon te/ kha dog rnam pa gnyis</text></item>
<item><p>117b1</p><section>mdo sde</section><text>yod pas/ kye sems can kho bo ni kha dog dang ldan la khyod ni kha dog ngan pa yin no zhes sems can gyis sems can la khyad du gsod par byed do/ /kha dog gi mngon pa'i nga rgyal can de rnams sdig pa mi dge ba'i chos de dag</text></item>
<item><p>117b2</p><section>mdo sde</section><text>nyid blangs pa'i rgyus sa'i zhag nub par gyur to/ /gau ta ma dag sa'i zhag de nub par gyur pa na sems can de rnams tshogs shing 'dus nas 'di skad ces/ kyi hud bro ba kyi hud bro ba zhes smra zhing smre sngags 'don la mya ngan</text></item>
<item><p>117b3</p><section>mdo sde</section><text>gyis sdug bsngal bar byed do/ /dper na da ltar mi rnams sdug bsngal ba dang yid mi bde ba 'ba' shig gis rig pa na sngon gyi yi ge dang / tshig dang / tshig 'bru de nyid rjes su dran nas 'di skad ces e ma'o kyi hud e</text></item>
<item><p>117b4</p><section>mdo sde</section><text>ma'o kyi hud ces smra ba de bzhin du sems can de rnams sa zhag de nub pa na tshogs shing 'dus nas 'di skad ces kyi hud bro ba kyi hud bro ba zhes smra zhing smre sngags 'don la mya ngan dang / sdug bsngal bar 'gyur kyang smras pa</text></item>
<item><p>117b5</p><section>mdo sde</section><text>'di'i don ni 'di yin smras pa 'di'i don ni 'di yin no zhes bya bar mi shes so/ /gau ta ma dag sems can de rnams kyi sa zhag de nub pa na/ myu gu'i tshal kha dog phun sum tshogs pa/ dri phun sum tshogs pa/ ro phun</text></item>
<item><p>117b6</p><section>mdo sde</section><text>sum tshogs pa 'byung bar 'gyur zhing kha dog ni 'di lta bu yin te/ dper na shing ka dam pa ka'i me tog lta bu'o/ /ro ni 'di lta bu yin te/ dper na sbrang ma'i sbrang rtsi btsir ba lta bu'o/ /de rnams de za zhing de zas su za ba la</text></item>
<item><p>117b7</p><section>mdo sde</section><text>tshe ring zhing yun ring du gnas so/ /de rnams las kha zas la ches nyung bar za ba gang yin pa de ni kha dog dang ldan par gyur to/ /kha zas la ches mang du za ba gang yin pa de ni kha dog ngan par gyur to/ /zas kyi tshad gnyis</text></item>
<item><p>117b8</p><section>mdo sde</section><text>la brten nas kha dog rnam pa gnyis mngon no/ /kha dog rnam pa gnyis yod pas/ kye sems can kho bo ni kha dog dang ldan la khyod ni kha dog ngan pa yin no zhes sems can gyis sems can la khyad du gsod par byed do/ /kha dog</text></item>
<item><p>118a1</p><section>mdo sde</section><text>gi mngon pa'i nga rgyal can de rnams sdig pa mi dge ba'i chos de dag nyid blangs pa'i rgyus myu gu'i tshal de nub par gyur to/ gau ta ma dag myu gu'i tshal de nub par gyur pa na sems can de rnams tshogs shing 'dus</text></item>
<item><p>118a2</p><section>mdo sde</section><text>nas 'di skad ces/ mdun nas phar song / mdun nas phar song zhes smra zhing smre sngags 'don la mya ngan dang sdug bsngal bar gyur to/ /dper na da ltar mi rnams 'ga' zhig la drag po'i tshar gcad par 'dod pa na sngon</text></item>
<item><p>118a3</p><section>mdo sde</section><text>gyi yi ge dang / tshig dang / tshig 'bru de dag nyid rjes su zlos shing 'di skad du/ mdun nas phar song / mdun nas phar song zhes smra ba de bzhin du sems can de rnams myu gu'i tshal nub pa dang / tshogs shing 'dus nas 'di skad</text></item>
<item><p>118a4</p><section>mdo sde</section><text>ces mdun nas phar song mdun nas phar song zhes smra zhing smre sngags 'don la mya ngan dang sdug bsngal bar gyur kyang / smras pa 'di'i don ni 'di yin smras pa/ 'di'i don ni 'di yin no zhes bya bar de'i don ni mi shes so/ /gau ta</text></item>
<item><p>118a5</p><section>mdo sde</section><text>ma dag sems can de rnams kyi myu gu'i tshal nub nas/ ma rmos ma btab pa'i 'bras sA lu'i 'bras bu tshon bzhi pa phub ma med/ sbun ma med pa/ shun pa med pa/ dag pa gtsang ma skye ste/ de nub brngas na nang skye zhing</text></item>
<item><p>118a6</p><section>mdo sde</section><text>smin par 'gyur/ nang brngas nub skye zhing smin par 'gyur bas/ /brngas shing brngas kyang slar skye bas brngas par yang mi mngon no/ /de rnams de za zhing zas su za ba la tshe ring zhing yun ring du gnas so/ /gang nas</text></item>
<item><p>118a7</p><section>mdo sde</section><text>sems can de rnams kyis ma rmos ma btab pa'i 'bras sA lu'i 'bras bu la kham gyi zas su rim gyis zos pa de nas de rnams kyi dbang po tha dad pa byung bar gyur te/ kha cig la ni skyes pa'i dbang po'o/ /kha cig la ni bud</text></item>
<item><p>118a8</p><section>mdo sde</section><text>med kyi dbang po'o/ /de na bud med kyi dbang po can gang yin pa rnams dang / skyes pa'i dbang po can gang yin pa rnams gcig la gcig mig gis mig tshugs su blta'o/ /ji lta ji ltar gcig la gcig mig gis mig</text></item>
<item><p>118b1</p><section>mdo sde</section><text>tshugs su lta ba de lta de ltar kun du chags so/ /ji lta ji ltar kun du chags pa de lta de ltar zhen no/ /ji lta ji ltar zhen pa de lta de ltar log par zhugs so/ /sems can gzhan dag gis kyang sems can gyis sems can la</text></item>
<item><p>118b2</p><section>mdo sde</section><text>log par zhugs pa mthong ngo / /mthong nas kyang sa dang / bong ba dang / gseg ma dang / gyo mos gtor nas 'di skad ces/ sems can ngan pa tha chad rnams ni bya ba ma yin pa byed do/ /sems can ngan pa tha chad rnams ni bya</text></item>
<item><p>118b3</p><section>mdo sde</section><text>ba ma yin pa byed pa yin gyis kwa'e sems can khyod kyis da ji ltar sems can sun dbyung zhes smra'o/ /dper na da ltar gyi mi rnams bag ma blangs pa na phye ma dang / dri dang / phreng ba dang / gos dang / 'bras yos kyis gtor</text></item>
<item><p>118b4</p><section>mdo sde</section><text>nas 'di skad ces bag ma bde bar gyur cig ces zer ba de bzhin du sems can rnams kyis sems can la log par zhugs pa mthong ba na sas gtor cing bong ba dang / gseg ma dang / gyo mo rnams kyis kyang gtor</text></item>
<item><p>118b5</p><section>mdo sde</section><text>nas kyang 'di skad ces sems can ngan pa tha chad rnams ni bya ba ma yin pa byed do/ /sems can ngan pa tha chad rnams ni bya ba ma yin pa byed kyis/ kwa'i sems can khyod kyis da ji ltar sems can sun dbyung zhes bya ba</text></item>
<item><p>118b6</p><section>mdo sde</section><text>smra ba'i dus gang yin pa de yod do/ /gau ta ma dag de ltar na sngon chos ma yin par 'dod pa gang yin pa dang / sngon gyi 'dul ba ma yin par 'dod pa gang yin pa de ni da ltar chos su 'dod do/ /'dul bar 'dod do/ /sngon smad par</text></item>
<item><p>118b7</p><section>mdo sde</section><text>bya bar 'dod pa gang yin pa de ni da ltar bsngags par bya bar 'dod/ /de rnams kyis de zhag gcig cig spangs pa nas zhag gnyis dang / gsum dang / bdun du yang spangs so/ /gang na sems can de rnams sdig pa can dam</text></item>
<item><p>118b8</p><section>mdo sde</section><text>pa ma yin pa'i chos de la lhag par sdig pa can gyi brtul zhugs spyod pa de rnams khang pa brtsig pa la brtson par byed do/ /'dir bdag cag bya ba ma yin pa spyad do/ /'dir bdag cag bya ba ma yin pa spyad do zhes zer</text></item>
<item><p>119a1</p><section>mdo sde</section><text>bas khyim khyim zhes bya bar grags te/ gau ta ma dag 'di ni 'jig rten du khang pa'i las kyi mtha' rnams byung ba'i rtsom pa dang po yin no/ /de yang chos kyis yin gyi chos ma yin pas ma yin te/ de la rgyal ba'i</text></item>
<item><p>119a2</p><section>mdo sde</section><text>dbang po'i chos la 'di ni gtso bo yin no/ /de rnams nub bza' ba don du gnyer ba yang dgongs ka /nang bza' ba don du gnyer ba yang nang par sA lu'i ched du 'dong bar byed do/ /de nas sems can snyom las rang bzhin</text></item>
<item><p>119a3</p><section>mdo sde</section><text>gis nang par gyi sA lu nub blangs so/ /de nas sems can gzhan zhig gis sems can de la 'di skad ces smras so/ /kye sems can khyod tshur sA lu'i phyir 'dong ngo / /de nas sems can des sems can de la 'di skad</text></item>
<item><p>119a4</p><section>mdo sde</section><text>ces smras so/ /kye sems can khyod rang gi sA lu la soms shig /kho bos ni nang par gyi sA lu nub blangs so/ /de nas sems can de 'di snyam du sems te/ kye ma de ni legs so/ /kye ma de ni shin du legs kyis ma la</text></item>
<item><p>119a5</p><section>mdo sde</section><text>bdag gis zhag gnyis kyi dang / zhag gsum gyi dang / zhag bdun gyi bar gyi sA lu blang ngo snyam nas/ des zhag gnyis kyi dang / zhag gsum gyi dang / zhag bdun gyi bar gyi sA lu blangs so/ /de nas sems can zhig gis sems</text></item>
<item><p>119a6</p><section>mdo sde</section><text>can de la 'di skad ces smras so/ /kye sems can khyod tshur sA lu'i phyir 'dong ngo / /de nas sems can des sems can de la 'di skad ces smras so/ /kye sems can khyod rang gi sA lu la soms shig /kho bos ni zhag gnyis kyi</text></item>
<item><p>119a7</p><section>mdo sde</section><text>dang / gsum gyi dang / zhag bdun gyi bar gyi sA lu blangs zin no/ /de nas sems can de 'di snyam du sems te/ kye ma de ni legs so/ /kye ma de ni shin du legs kyis/ ma la bdag gis zla ba phyed dang / zla ba gcig gi sA lu</text></item>
<item><p>119a8</p><section>mdo sde</section><text>blang ngo snyam nas/ des zla ba phyed dang / zla ba gcig gi sA lu blangs so/ /gang nas sems can de rnams kyis ma rmos ma btab pa'i 'bras sA lu'i 'bru sogs 'jog gi yongs su longs spyad pas zos pa de nas sA lu de'i</text></item>
<item><p>119b1</p><section>mdo sde</section><text>'bras bu phub ma dang / sbun pa dang / shun pas yog par gyur to/ /brngas shing brngas na sang phyir mi skye bas brngas par yang mngon la/ sA lu yang sbubs sam yal ga'i sbubs la yod par gyur to/ /de nas sems can de rnams</text></item>
<item><p>119b2</p><section>mdo sde</section><text>tshogs shing 'dus nas shes ldan dag bdag cag sngon yid las byung ba'i gzugs phun sum tshogs pa/ dbang po ma nyams shing ma tshang ba med pa/ yan lag dang nying lag thams cad dang ldan pa/ kha dog bzang pos</text></item>
<item><p>119b3</p><section>mdo sde</section><text>gnas pa/ rang gi 'od dang ldan pa/ nam mkha' la 'gro zhing dga' ba za zhing dga' ba'i zas kyis tshe ring zhing yun ring du gnas la bdag cag la sa'i bcud kha dog phun sum tshogs pa/ dri phun sum tshogs pa/ ro phun sum</text></item>
<item><p>119b4</p><section>mdo sde</section><text>tshogs pa byung bar gyur te/ bdag cag sa'i bcud la kham gyi zas kyi rim gyis zos te/ gang gi tshe bdag cag gis sa'i bcud la kham gyi rim gyis zos pa de'i tshe bdag cag gi lus la rtsub pa nyid dang / lci ba nyid du</text></item>
<item><p>119b5</p><section>mdo sde</section><text>zhugs par gyur te/ kha dog bzang po'i gsal ba gang yin pa de ni nub par gyur pas 'jig rten du mun pa byung bar gyur to/ /bdag cag de za zhing zas su za ba la tshe ring zhing yun ring du gnas par gyur to/ /bdag cag las</text></item>
<item><p>119b6</p><section>mdo sde</section><text>kha zas la ches nyung du za ba gang yin pa de ni kha dog bzang por gyur/ kha zas ches mang du za ba gang yin pa de ni kha dog ngan par gyur te/ kha zas kyi tshad gnyis la brten nas kha dog gi rnam pa gnyis mngon te/ kha</text></item>
<item><p>119b7</p><section>mdo sde</section><text>dog rnam pa gnyis yod pas/ kwa'e sems can kho bo ni kha dog dang ldan la khyod ni kha dog ngan pa yin no zhes sems can gyis sems can la khyad du gsod par byed do/ /bdag cag kha dog gi mngon pa'i nga rgyal can rnams</text></item>
<item><p>119b8</p><section>mdo sde</section><text>sdig pa mi dge ba'i chos de dag nyid blangs pa'i rgyus sa'i bcud de nub par gyur to/ /sa'i bcud de nub pa nas zhag kha dog phun sum tshogs pa/ dri phun sum tshogs pa/ ro phun sum tshogs pa byung bar gyur te/ bdag</text></item>
<item><p>120a1</p><section>mdo sde</section><text>cag de za zhing de zas su za ba la tshe ring zhing yun ring du gnas so/ /bdag cag las kha zas ches nyung du za ba gang yin pa de ni kha dog dang ldan par gyur/ kha zas ches mang du za ba gang yin pa de ni kha dog ngan par gyur te</text></item>
<item><p>120a2</p><section>mdo sde</section><text>zas kyi tshad gnyis la brten nas kha dog gi rnam pa gnyis mngon no/ /kha dog rnam pa gnyis yod pas/ kwa'e sems can kho bo ni kha dog dang ldan la khyod ni kha dog ngan pa yin no zhes sems can gyis sems can la khyad du</text></item>
<item><p>120a3</p><section>mdo sde</section><text>gsod par byed do/ /bdag cag kha dog gi mngon pa'i nga rgyal can rnams sdig pa mi dge ba'i chos de dag nyid blangs pa'i rgyus sa zhag de nub par gyur to/ /sa zhag de nub pa na myu gu'i tshal kha dog phun sum tshogs pa/ dri phun</text></item>
<item><p>120a4</p><section>mdo sde</section><text>sum tshogs pa/ ro phun sum tshogs pa byung bar gyur te bdag cag de za zhing de zas su za ba la tshe ring zhing yun ring du gnas so/ /bdag cag rnams las kha zas ches nyung du za ba gang yin pa de ni kha dog dang ldan par gyur</text></item>
<item><p>120a5</p><section>mdo sde</section><text>kha zas ches mang du za ba gang yin pa de ni kha dog ngan par gyur te/ kha dog gi rnam pa gnyis mngon no/ /kha dog rnam pa gnyis yod pas/ kwa'e sems can kho bo ni kha dog dang ldan la khyod ni kha dog ngan pa yin no zhes sems</text></item>
<item><p>120a6</p><section>mdo sde</section><text>can gyis sems can la khyad du gsod par byed do/ /bdag cag kha dog gi mngon pa'i nga rgyal can rnams sdig pa mi dge ba'i chos de dag nyid blangs pa'i rgyus myu gu'i tshal te nub par gyur to/ /myu gu'i tshal de nub pa na ma</text></item>
<item><p>120a7</p><section>mdo sde</section><text>rmos ma btab pa'i 'bras sA lu'i 'bru tshon bzhi pa phub ma med pa/ sbun pa med pa/ shun pa med pa/ dag pa/ gtsang ma skye ste/ de nub brngas na nang skye zhing smin par 'gyur/ nang brngas na nub skye zhing smin par 'gyur bas brngas</text></item>
<item><p>120a8</p><section>mdo sde</section><text>shing brngas kyang slar yang skye bas brngas par yang mi mngon te/ bdag cag de za zhing zas su za ba la tshe ring zhing yun ring du gnas so/ /gang nas bdag cag gis ma rmos ma btab pa'i 'bras sA lu'i 'bru sogs 'jog gi</text></item>
<item><p>120b1</p><section>mdo sde</section><text>yongs su longs spyad pas zos pa de nas sA lu de'i 'bras bu phub ma dang / sbun pa dang / shun pas yog par gyur to/ /brngas shing brngas na yang slar mi skye bas brngas par yang mngon la/ sA lu yang sbubs sam yal ga'i sbubs la</text></item>
<item><p>120b2</p><section>mdo sde</section><text>yod par gyur pas/ ma la bdag cag tshogs shing 'dus la zhing gzhal te mtshams bcad la/ 'di ni khyod kyi'o/ /'di ni nga'i 'o zhes mu thug bre bar bya'o zhes de rnams tshogs shing 'dus nas zhing bgos te mtshams su mu</text></item>
<item><p>120b3</p><section>mdo sde</section><text>thug bres so/ /gau ta ma dag 'di ni 'jig rten du mu thug bre ba'i las kyi mtha' rnams byung ba'i rtsom pa dang po yin no/ /de yang chos kyis yin gyi chos ma yin pas ma yin pas de la rgyal ba'i dbang po'i chos la 'di ni</text></item>
<item><p>120b4</p><section>mdo sde</section><text>chos kyi mchog yin no/ /de nas sems can zhig gis rang gi sA lu yod bzhin du gzhan gyi sA lu ma byin par blangs so/ /sems can gzhan dag gis sems can des rang gi sA lu yod bzhin du gzhan gyi sA lu ma</text></item>
<item><p>120b5</p><section>mdo sde</section><text>byin par blangs pa mthong ngo / /mthong nas sems can de la 'di skad ces smras so/ /kwa'e sems can khyod rang gi sA lu yod bzhin du gzhan gyi sA lu ma byin par ci'i phyir blang zhes de phar drangs tshur drangs nas ci tsam na</text></item>
<item><p>120b6</p><section>mdo sde</section><text>'khor mi'i nang du khrid de/ shes ldan dag sems can 'di rang gi sA lu yod bzhin du lan gsum gyi bar du gzhan gyi sA lu ma byin par len to zhes spyos so/ /de nas sems can de rnams kyis sems can de la 'di skad</text></item>
<item><p>120b7</p><section>mdo sde</section><text>ces smras so/ /kwa'e sems can khyod rang gi sA lu yod bzhin du gzhan gyi sA lu ma byin par ci'i phyir blang / kwa'e sems can khyod song la phyin chad de ltar ma byed cig /de nas sems can des sems can de rnams</text></item>
<item><p>120b8</p><section>mdo sde</section><text>la 'di skad ces smras so/ /shes ldan dag sems can 'dis bdag sA lu'i phyir phar drangs tshur drangs nas ji tsam na 'khor gyi nang du yang phyung nas spyos so/ /de nas sems can de rnams kyis sems can de la 'di</text></item>
<item><p>121a1</p><section>mdo sde</section><text>smras so/ / kwa'e sems can khyod kyis sems can la sA lu'i phyir phar drangs tshur drangs nas ji tsam na 'khor gyi nang du yang phyung nas ci'i phyir spyo/ kwa'e sems can khyod song la phyin chad de ltar ma byed cing /</text></item>
<item><p>121a2</p><section>mdo sde</section><text>de nas sems can de rnams 'di snyam du sems te/ shes ldan dag sA lu'i phyir phar 'dren tshur 'dren cing ci tsam na 'khor gyi nang du spyo ba yang snang bas/ ma la bdag cag tshogs shing 'dus la bdag cag gi nang na sems</text></item>
<item><p>121a3</p><section>mdo sde</section><text>can lhag par gzugs bzang ba/ lhag par blta na sdug pa/ lhag par mdzes pa/ lhag par bsod nams che bar grags pa gang yin pa de ni bdag cag gi zhing rnams kyi bdag por bskos dang / des bdag cag chad pas gcad</text></item>
<item><p>121a4</p><section>mdo sde</section><text>par bya ba rnams ni chad pas gcod par 'gyur/ phan bdags par bya ba rnams la ni phan 'dogs par 'gyur te/ bdag cag gi zhing dag las 'khrungs pa gang yin pa de las de la chos bzhin du thog shas sbyin par bya'o snyam nas</text></item>
<item><p>121a5</p><section>mdo sde</section><text>de rnams tshogs shing 'dus te/ de rnams kyi nang nas lhag par gzugs bzang ba/ lhag par blta na sdug pa/ lhag par mdzes pa/ lhag par bsod nams che bar grags pa gang yin pa de zhing rnams kyi bdag por bskos</text></item>
<item><p>121a6</p><section>mdo sde</section><text>te/ 'di skad ces kye sems can khyod tshur shog /kho bo cag las chad pas gcad par bya ba rnams la ni chad pas chod cig /phan gdags par bya ba rnams la ni phan thogs shig /kho bo cag gi zhing dag la 'khrungs pa gang</text></item>
<item><p>121a7</p><section>mdo sde</section><text>yin pa de las khyod la kho bo cag gis chos bzhin du thog shas sbyin no/ /de de rnams la chad pas gcad par bya ba la ni chad pas gcod/ phan gdags par bya ba rnams la ni phan 'dogs par byed cing de la de rnams kyi zhing dag</text></item>
<item><p>121a8</p><section>mdo sde</section><text>las 'khrungs pa gang yin pa de las chos bzhin du thog shas dbul te/ skye bo'i tshogs chen pos bkur zhing skye bo'i tshogs chen pos bkur bas mang pos bkur ba mang pos bkur ba zhes grags so/ /zhing de rnams kyi</text></item>
<item><p>121b1</p><section>mdo sde</section><text>bdag por gyur pa na nyams pa las skyob par byed pas rgyal rigs rgyal rigs zhes bya bar grags so/ /chos kyis skye dgu mgu bar byed cing tshul khrims nyams su blangs te gnas/ shes rab nyams su blangs te gnas</text></item>
<item><p>121b2</p><section>mdo sde</section><text>pas rgyal po rgyal po zhes bya bar grags so/ /gau ta ma dag rgyal po mang pos bkur gyi tshe mi rnams kyi ming sems can sems can zhes bya bar gyur to/ /gau ta ma dag rgyal po mang pos bkur ba'i bu 'od mdzes zhes bya ste/</text></item>
<item><p>121b3</p><section>mdo sde</section><text>gau ta ma dag rgyal po 'od mdzes kyi tshe mi rnams kyi ming tshur shog /tshur shog ces bya bar gyur to/ /'od mdzes kyi bu dge ba zhes bya ste/ gau ta ma dag rgyal po dge ba'i tshe mi rnams kyi ming sme ba can sme ba can zhes bya bar gyur to/ /gau ta</text></item>
<item><p>121b4</p><section>mdo sde</section><text>ma dag dge ba'i bu dge mchog ces bya ste/ gau ta ma dag rgyal po dge mchog gi tshe mi rnams kyi ming sprin mgrin sprin mgrin zhes bya bar gyur to/ /dge mchog gi bu gso sbyong 'phags zhes bya ste/ gau ta ma dag rgyal po gso sbyong</text></item>
<item><p>121b5</p><section>mdo sde</section><text>'phags kyi tshe mi rnams kyi ming ta la'i rkang ta la'i rkang zhes bya bar gyur to/ /rgyal po gso sbyong 'phags kyi spyi bor sha rmen zhig skyes pa 'jam zhing shin du mnyen te/ dper na shing bal gyi 'da' ba 'am/ ras bal gyi 'da'</text></item>
<item><p>121b6</p><section>mdo sde</section><text>ba bzhin du chung zad kyang gnod pa mi skyed do/ /de smin nas brtol ba dang / khye'u gzugs bzang ba/ blta na sdug pa/ mdzes pa/ skyes bu chen po'i mtshan sum bcu rtsa gnyis kyis kun nas brgyan pa zhig byung ste/ spyi bo las</text></item>
<item><p>121b7</p><section>mdo sde</section><text>skyes pas spyi bo skyes zhes bya bar gyur to/ /gzhon nu byung ma thag tu rgyal po gso sbyong 'phags kyi btsun mo drug khri'i nang du bkri ba dang / de thams cad kyi nu ma la 'o ma zag nas re res nga las nu nga las nu zhes smras pas nga las</text></item>
<item><p>121b8</p><section>mdo sde</section><text>nu nga las nu zhes bya bar grags so/ /gau ta ma dag rgyal po nga las nu gang gi tshe rgyal srid byed pa de'i tshe mi rnams sems par byed/ 'jal bar byed/ nye bar rtog par byed de/ de rnams bsams gzhal nye bar brtags nas</text></item>
<item><p>122a1</p><section>mdo sde</section><text>bzo'i gnas dang / las kyi gnas tha dad pa dag byed du 'jug pas des na/ de rnams yid las skyes yid las skyes zhes bya bar grags so/ /gau ta ma dag rgyal po drug po 'di dag ni tshe tshad med cing tshe dpag tu med pa yin no/ /gau ta</text></item>
<item><p>122a2</p><section>mdo sde</section><text>ma dag rgyal po nga las nu'i brla g.yas par sha rmen zhig skyes pa 'jam zhing shin du mnyen te/ dper na shing bal gyi 'da' ba 'am/ ras bal gyi 'da' ba bzhin du chung zad kyang gnod pa mi skyed do/ /de smin nas brtol ba dang /</text></item>
<item><p>122a3</p><section>mdo sde</section><text>khye'u gzugs bzang zhing blta na sdug pa/ mdzes pa/ skyes bu chen po'i mtshan sum bcu rtsa gnyis kyis kun nas brgyan pa zhig byung ste/ brla g.yas pa las skyes pas ming mdzes pa mdzes pa zhes bya bar gyur to/ /gzhon nu de</text></item>
<item><p>122a4</p><section>mdo sde</section><text>rdzu 'phrul che zhing mthu che ba yin pas da dung yang gling bzhi la rgyal srid kyi dbang phyug la dbang byed du 'jug go/ /gau ta ma dag rgyal po mdzes pa'i brla g.yon par sha rmen zhig skyes pa 'jam zhing shin du mnyen te/ dper na shing bal</text></item>
<item><p>122a5</p><section>mdo sde</section><text>gyi 'da' ba 'am/ ras bal gyi 'da' ba bzhin du chung zad kyang gnod pa mi skyed do/ /de smin nas brtol ba dang / khye'u gzugs bzang ba/ blta na sdug pa/ mdzes pa skyes bu chen po'i mtshan sum bcu rtsa gnyis kyis kun</text></item>
<item><p>122a6</p><section>mdo sde</section><text>nas brgyan pa zhig byung ste/ brla g.yon pa las skyes pas ming nye mdzes nye mdzes zhes bya bar gyur to/ /gzhon nu de rdzu 'phrul che zhing mthu che ba yin pas da dung yang gling gsum la rgyal srid kyi dbang phyug la dbang byed</text></item>
<item><p>122a7</p><section>mdo sde</section><text>du 'jug go/ /gau ta ma dag rgyal po nye mdzes kyi rkang pa g.yas par sha rmen zhig skyes pa 'jam zhing shin du mnyen te/ dper na shing bal gyi 'da' ba 'am/ ras bal gyi 'da' ba bzhin du cung zad kyang gnod pa mi skyed do/ /</text></item>
<item><p>122a8</p><section>mdo sde</section><text>de smin nas brtol ba dang / khye'u gzugs bzang ba/ /blta na sdug pa/ mdzes pa skyes bu chen po'i mtshan sum cu rtsa gnyis kyis kun nas brgyan pa zhig byung ste/ rkang pa g.yas pa las skyes pas ming mdzes ldan</text></item>
<item><p>122b1</p><section>mdo sde</section><text>mdzes ldan zhes bya bar gyur to/ /gzhon nu de rdzu 'phrul che zhing mthu che ba yin pas da dung du yang gling gnyis la rgyal srid kyi dbang phyug la dbang byed du 'jug go/ /gau ta ma dag rgyal po mdzes ldan gyi rkang pa g.yon</text></item>
<item><p>122b2</p><section>mdo sde</section><text>par sha rmen zhig skyes pa 'jam zhing shin du mnyen te/ dper na shing bal gyi 'da' ba 'am/ ras bal gyi 'da' ba bzhin du chung zad kyang gnod pa mi skyed do/ /de smin nas brtol ba dang / khye'u gzugs bzang ba/</text></item>
<item><p>122b3</p><section>mdo sde</section><text>blta na sdug pa/ mdzes pa/ skyes bu chen po'i mtshan sum cu rtsa gnyis kyis kun nas brgyan pa zhig byung ste/ rkang pa g.yon pa las skyes pas ming nye mdzes ldan nye mdzes ldan zhes bya bar gyur to/ /</text></item>
<item><p>122b4</p><section>mdo sde</section><text>gzhon nu de rdzu 'phrul che zhing mthu che ba yin pas da dung du yang gling gcig la rgyal srid kyi dbang phyug la dbang byed du 'jug go/ /gau ta ma dag de ltar rgyal po mang pos bkur gyi bu 'od mdzes so/ /'od mdzes kyi bu</text></item>
<item><p>122b5</p><section>mdo sde</section><text>dge ba'o/ /dge ba'i bu dge mchog /dge mchog gi bu gso sbyong 'phags so/ /gso sbyong 'phags kyi bu nga las nu'o/ /nga las nu'i mdzes pa'o/ /mdzes pa'i nye mdzes pa'o/ /nye mdzes kyi mdzes ldan dang /</text></item>
<item><p>122b6</p><section>mdo sde</section><text>nye mdzes ldan dang / bzang po dang / legs bzangs dang / btang ba dang / btang gzung dang / yan lag dang / yan lag shing rta dang / ngan spong dang / skal ldan shing rta dang / rgya mtsho dang / rgya mtsho'i bu dang / rgya mtsho chen po</text></item>
<item><p>122b7</p><section>mdo sde</section><text>dang / sha ku ni dang / sha ku ni chen po dang / ku sha dang / nye ba'i ku sha dang / ku sha chen po dang / legs mthong dang / legs mthong chen po dang / rab thob dang / rab thob chen po dang / rab tu sgra bsgrags dang / rab tu sgra</text></item>
<item><p>122b8</p><section>mdo sde</section><text>bsgrags chen po dang / 'od byed dang / rtul phod pa dang / lhun po ldan dang / lhun po yod dang / 'od zer ldan dang / 'od zer yod dang / kun nas 'od zer ro/ /gau ta ma dag kun nas 'od zer kyi bu dang / tsha bo dang / yang tsha dang /</text></item>
<item><p>123a1</p><section>mdo sde</section><text>sum tsha'i rgyud rgyal po brgya tham pa yul gu 'dzin du byung ste/ de rnams kyi tha ma ni rgyal po dgra 'dul zhes bya ba byung ste/ dgra 'dul bar byed pas dgra 'dul dgra 'dul zhes bya bar gyur to/ /gau ta ma dag rgyal po dgra 'dul</text></item>
<item><p>123a2</p><section>mdo sde</section><text>gyi bu dang / tsha bo dang / yang tsha dang / sum tsha'i rgyud rgyal po lnga khri bzhi stong yul dmag gis mi tshugs par byung ngo / /de rnams kyi tha ma ni rgyal po ma rgyal ba las rgyal ba zhes bya ba byung sti/ ma rgyal ba las rgyal bar byed</text></item>
<item><p>123a3</p><section>mdo sde</section><text>pas na ma rgyal ba las rgyal ba ma rgyal ba las rgyal ba zhes bya bar grags so/ /gau ta ma dag rgyal po ma rgyal ba las rgyal ba'i bu dang / tsha bo dang / yang tsha dang / sum tsha'i rgyud rgyal po sum khri drug stong yul bA ra Na sA+er</text></item>
<item><p>123a4</p><section>mdo sde</section><text>byung ste/ de rnams kyi tha ma ni rgyal po bzod dka' zhes bya ba byung ngo / /gau ta ma dag rgyal po bzod dka'i bu dang / tsha bo dang / yang tsha dang / sum tsha'i rgyud rgyal po brgyad khri bzhi stong kim pi la'i grong khyer du byung ste/ de rnams</text></item>
<item><p>123a5</p><section>mdo sde</section><text>kyi tha ma ni rgyal po tshangs byin ces bya ba byung ngo / /gau ta ma dag rgyal po tshangs byin gyi bu dang / tsha bo dang / yang tsha dang / sum tsha'i rgyud rgyal po sum khri nyis stong glang po che'i grong khyer du byung ste/ de rnams kyi tha ma ni rgyal po glang</text></item>
<item><p>123a6</p><section>mdo sde</section><text>pos byin zhes bya ba byung ngo / /gau ta ma dag rgyal po glang pos byin gyi bu dang / tsha bo dang / yang tsha dang / sum tsha'i rgyud rgyal po lnga stong yul rdo 'jog tu byung ste/ de rnams kyi tha ma ni rgyal po bal bu can zhes bya ba byung ngo / /gau ta ma</text></item>
<item><p>123a7</p><section>mdo sde</section><text>dag rgyal po bal bu can gyi bu dang / tsha bo dang / yang tsha dang / sum tsha'i rgyud rgyal po sum khri nyis stong grong khyer brang gis nyal du byung ste/ de rnams kyi tha ma ni rgyal po tshan po che 'dul zhes bya ba byung ngo / /gau ta ma dag rgyal po</text></item>
<item><p>123a8</p><section>mdo sde</section><text>tshan po che 'dul gyi bu dang / tsha bo dang / yang tsha dang / sum tsha'i rgyud rgyal po sum khri nyis stong grong khyer ma rgyal ba las rgyal bar byung ste/ de rnams kyi tha ma ni rgyal po rgyal byin zhes bya ba byung ngo / /gau ta ma dag rgyal po rgyal byin gyi bu dang /</text></item>
<item><p>123b1</p><section>mdo sde</section><text>tsha bo dang / yang tsha dang / sum tsha'i rgyud rgyal po sum khri nyis stong grong khyer ka n+ya' kub dzar byung ste/ de rnams kyi tha ma ni rgyal po rgyal sde zhes bya ba byung ngo / /go ta ma dag rgyal po rgyal sde'i bu dang / tsha bo dang / yang tsha dang / sum</text></item>
<item><p>123b2</p><section>mdo sde</section><text>tsha'i rgyud rgyal po khri brgyad stong grong khyer tsam par byung ste/ de rnams kyi tha ma ni rgyal po klu'i lha zhes bya ba byung ngo / /gau ta ma dag rgyal po klu'i lha'i bu dang / tsha bo dang / yang tsha dang / sum tsha'i rgyud rgyal po nyi khri lnga stong grong khyer ta la'i</text></item>
<item><p>123b3</p><section>mdo sde</section><text>phreng du byung ste/ de rnams kyi tha ma ni rgyal po mi'i lha zhes bya ba byung ngo / gau ta ma dag rgyal po mi'i lha'i bu dang / tsha bo dang / yang tsha dang / sum tsha'i rgyud rgyal po khri nyis stong grong khyer ta ma lar byung ste/ de rnams kyi tha ma ni rgyal</text></item>
<item><p>123b4</p><section>mdo sde</section><text>po rgya mtsho'i lha zhes bya ba byung ngo / gau ta ma dag rgyal po rgya mtsho'i lha'i bu dang / tsha bo dang / yang tsha dang / sum tsha'i rgyud rgyal po khri brgyad stong grong khyer bA ra Na sI'i grong du byung ste/ de rnams kyi tha ma ni rgyal po blo gros bzang po</text></item>
<item><p>123b5</p><section>mdo sde</section><text>zhes bya ba byung ngo / gau ta ma dag rgyal po blo gros bzang po'i bu dang / tsha bo dang / yang tsha dang / sum tsha'i rgyud rgyal po nyi khri lnga stong grong khyer rgyal po'i khab du byung ste/ de rnams kyi tha ma ni rgyal po mun sel zhes bya ba byung ngo / /gau ta</text></item>
<item><p>123b6</p><section>mdo sde</section><text>ma dag rgyal po mun sel gyi bu dang / tsha bo dang / yang tsha dang / sum tsha'i rgyud rgyal po brgya tham pa yang grong khyer bA ra Na sIr byung ste/ de rnams kyi tha ma ni rgyal po dbang phyug chen po'i sde zhes bya ba byung ngo / /gau ta ma dag rgyal po</text></item>
<item><p>123b7</p><section>mdo sde</section><text>dbang phyug chen po'i sde'i bu dang / tsha bo dang / yang tsha dang / sum tsha'i rgyud rgyal po brgyad khri bzhi stong grong khyer rtswa can du byung ste/ de rnams kyi tha ma ni rgyal po rgya mtsho'i sde zhes bya ba byung ngo / /gau ta ma dag rgyal po rgya mtsho'i sde'i bu dang /</text></item>
<item><p>123b8</p><section>mdo sde</section><text>tsha bo dang / yang tsha dang / sum tsha'i rgyud rgyal po stong yang grong khyer gru 'dzin du byung ste/ de rnams kyi tha ma ni rgyal po dka' thub spyod ces bya ba byung ngo / /gau ta ma dag rgyal po dka' thub spyod kyi bu dang / tsha bo dang / yang tsha dang /</text></item>
<item><p>124a1</p><section>mdo sde</section><text>sum tsha'i rgyud rgyal po brgyad khri bzhi stong yang grong khyer rtswa can du byung ste/ de rnams kyi tha ma ni rgyal po sa'i gdong zhes bya ba byung ngo / /gau ta ma dag rgyal po sa'i gdong gi bu dang / tsha bo dang / yang tsha dang / sum tsha'i rgyud</text></item>
<item><p>124a2</p><section>mdo sde</section><text>rgyal po 'bum yang grong khyer bA ra Na sIr byung ste/ de rnams kyi tha ma ni rgyal po sa'i bdag po zhes bya ba byung ngo / /gau ta ma dag rgyal po sa'i bdag po'i bu dang / tsha bo dang / yang tsha dang / sum tsha'i rgyud rgyal po 'bum yang grong</text></item>
<item><p>124a3</p><section>mdo sde</section><text>khyer dmag gis mi tshugs par byung ste/ de rnams kyi tha ma ni rgyal po sa 'dzin zhes bya ba byung ngo / /gau ta ma dag rgyal po sa 'dzin gyi bu dang / tsha bo dang / yang tsha dang / sum tsha'i rgyud rgyal po brgyad khri bzhi stong grong khyer mi</text></item>
<item><p>124a4</p><section>mdo sde</section><text>thi lar byung ste/ de rnams kyi tha ma ni rgyal po lha chen po zhes bya ba byung ngo / /gau ta ma dag rgyal po lha chen po'i bu dang / tsha bo dang / yang tsha dang / sum tsha'i rgyud rgyal po brgyad khri bzhi stong yang grong khyer mi thi lar drang srong gi tshangs</text></item>
<item><p>124a5</p><section>mdo sde</section><text>par spyod pa la spyad de/ de rnams kyi tha ma ni rgyal po mu khyud ces bya ba byung ngo / /mu khyud las 'bying ba dang / sra ba'i mu khyud dang / rko ba dang / nye bar rko ba dang rko ba yod dang kun nas rko dang / gya nom snang dang / thos pa'i sde dang / chos kyi</text></item>
<item><p>124a6</p><section>mdo sde</section><text>sde dang / rtogs pa dang / rtogs pa chen po dang / rtogs pa'i sde dang / mya ngan med dang / mya ngan bral dang / brtan pa'i sde dang / rga bar sbyar dang / glen bsad dang / skya reng dang / phyogs kyi bdag po dang / rdul can dang / bde byed dang /</text></item>
<item><p>124a7</p><section>mdo sde</section><text>kun dga' dang / me long gdong dang / skyed pa dang / kun nas skyed pa dang / skye bo'i khyu mchog dang / bza' btung can dang / bza' btung mang po can dang / mi thub pa dang / gzhan gyis mi thub pa dang / gnas pa dang / shin du gnas pa</text></item>
<item><p>124a8</p><section>mdo sde</section><text>dang / stobs chen dang / stobs chen zhon dang / legs pa'i blo gros dang / brtan pa zhon dang / gzhu bcu pa dang / gzhu brgya pa dang / gzhu dgu bcu dang / gzhu rgyal dang / gzhu bkra dang / gzhu sra dang / shing rta bcu pa dang / shing rta</text></item>
<item><p>124b1</p><section>mdo sde</section><text>brgya pa dang / shing rta dgu bcu pa dang / shing rta khra bo dang / shing rta rgyal dang / shing rta sra ba'o/ /gau ta ma dag rgyal po shing rta sra ba'i bu dang / tsha bo dang / yang tsha dang / sum tsha'i rgyud rgyal po bdun khri bdun stong grong khyer kun du snang bar</text></item>
<item><p>124b2</p><section>mdo sde</section><text>byung ste/ de rnams kyi tha ma ni rgyal po kri ki zhes bya ba byung ngo / /de'i tshe ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten</text></item>
<item><p>124b3</p><section>mdo sde</section><text>mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de'i spyan sngar bcom ldan 'das byang chub sems dpa' ma 'ongs</text></item>
<item><p>124b4</p><section>mdo sde</section><text>pa na byang chub par bya ba'i phyir smon lam btab nas tshangs par spyod pa spyad de/ dga' ldan gyi lha'i ris su skyes so/ /gau ta ma dag rgyal po kri ki'i bu legs skyes so/ /gau ta ma dag rgyal po legs skyes kyi bu dang / tsha bo dang / yang</text></item>
<item><p>124b5</p><section>mdo sde</section><text>tsha dang / sum tsha'i rgyud rgyal po brgya tham pa yang grong khyer gru 'dzin du byung ste/ de rnams kyi tha ma ni rgyal po rna ba can zhes bya ba byung ngo / /gau ta ma dag rgyal po rna ba can la bu gnyis te/ gau ta ma dang / b+ha ra dwa dza'o/ /de gnyis las</text></item>
<item><p>124b6</p><section>mdo sde</section><text>gau ta ma dag na mngon par 'byung bar dga'o/ /b+ha ra dwA dza ni rgyal srid la mngon par dga'o/ /de pha chos dang chos ma yin pas rgyal srid byed pa mthong nas des bsams pa/ bdag yab 'das nas rgyal por gyur te/ bdag gis</text></item>
<item><p>124b7</p><section>mdo sde</section><text>kyang chos dang chos ma yin pas rgyal srid byas nas sems can dmyal bar gzhol bar 'gyur bas 'dir ci'i dus la bab ce na/ khyim nas khyim med par rab tu 'byung bar bya'o snyam du bsams nas/ rgyal po rna ba can gang na ba</text></item>
<item><p>124b8</p><section>mdo sde</section><text>der song ste phyin pa dang rkang pa gnyis la gtugs te gsol ba btab pa/ yab mkhyen par mdzod cig /bdag ni dad pas khyim nas khyim ma mchis par rab tu 'byung ngo / /des smras pa/ bu gang gi phyir mchod sbyin mchod par byed pa dang</text></item>
<item><p>125a1</p><section>mdo sde</section><text>sbyin bsreg sreg par byed pa dang / dka' thub dka' thub spyod pa de dag ni 'di'i ched yin te/ nga 'das na rgyal srid lag mthil du 'ongs te rgyal po byed par 'gyur na ci'i phyir rab tu 'byung / des smras pa/ yab bdag gis chos</text></item>
<item><p>125a2</p><section>mdo sde</section><text>dang chos ma yin pas rgyal srid bgyid rngo mi thog go/ /de lta bas na mkhyen par mdzod cig /rab tu 'byung ngo / /de nas rgyal pos gal gyis 'chu bar shes nas gnang ngo / /de'i tshe bsti gnas zhig na drang srong mdog gnag ces bya ba</text></item>
<item><p>125a3</p><section>mdo sde</section><text>gnas so/ /de nas gzhon nu gau ta ma rgyal pos gnang nas/ dga' zhing mgu la dga' ba rgya chen po dang yid bde ba skyes nas/ drang srong mdog gnag gang na ba der song ste phyin pa dang / spyod lam dul bas rkang pa gnyis la phyag</text></item>
<item><p>125a4</p><section>mdo sde</section><text>byas nas smras pa/ drang srong chen po bdag rab tu 'byung bar 'dod kyis bdag rab tu phyung shig /des de rab tu phyung ngo / /drang srong mdog gnag ni 'bras bu dang / rtsa ba dang / chu 'thung bas de yang drang srong gau ta ma drang srong gau</text></item>
<item><p>125a5</p><section>mdo sde</section><text>ta ma zhes bya bar gyur to/ /ji tsam na dus gzhan zhig na rgyal po rna ba can shi nas gzhon nu b+ha ra dwa dza pha'i rgyal srid kyi dbang phyug la dbang byed du bcug go/ /ji tsam na dus gzhan zhig na drang srong gau ta mas mkhan</text></item>
<item><p>125a6</p><section>mdo sde</section><text>po la smras pa/ mkhan po dgon pa'i gnas na zas kyis 'tsho bar rngo mi thog gis grong 'dab tu gnas par bgyi'o/ /des smras pa/ bu rung gis grong ngam/ dgon pa na gnas pa'i drang srong gis ni mdor na dbang po bsrung</text></item>
<item><p>125a7</p><section>mdo sde</section><text>ba yin gyis/ khyod song la gru 'dzin gyi nye 'khor du lo ma'i spyil bu byos la 'dug shig /mkhan po bka' bzhin 'tshal zhes smras nas/ drang srong gau ta ma gru 'dzin gyi nye 'khor du lo ma'i spyil bu byas te gnas so/ /de'i</text></item>
<item><p>125a8</p><section>mdo sde</section><text>tshe grong khyer gru 'dzin na smad 'tshong ma bzang mo zhes bya ba dang / skyes bu g.yon can pad ma'i rtsa lag ces bya ba gnas te/ des de la dga' mgur spyad pa'i phyir gos dang rgyan dag skur ro/ /des gos dang rgyan dag thogs</text></item>
<item><p>125b1</p><section>mdo sde</section><text>nas chas pa las/ yang mi gzhan zhig kAr ShA pa Na lnga brgya thogs pa zhig 'ongs nas/ bzang mo dga' mgur spyad kyis tshur shog /des bsams pa/ gal te bdag song na kAr ShA pa Na lnga brgya yang mi 'thob la khyim du 'ongs pa spangs te</text></item>
<item><p>125b2</p><section>mdo sde</section><text>gzhan du 'gro ba 'di ni legs pa ma yin no snyam nas des bu mo mngag gzhug ma la smras pa/ song la pad ma'i rtsa lag la jo mo'i mchid nas re shig bdag skabs ma mchis te slad kyis mchi'o zhes smros shig /des de'i gan du song nas</text></item>
<item><p>125b3</p><section>mdo sde</section><text>smras so/ /mi de yang bya ba mang po zhig yin pas de de dang dga' mgur spyad nas thun dang po nyid la song ngo / /des bsams pa/ nam tshod ring du yod pas de'i sems kyang bsrung bar nus so snyam nas des yang bu mo de la bsgo ba</text></item>
<item><p>125b4</p><section>mdo sde</section><text>pad ma'i rtsa lag gi gan du song la jo mo'i mchid nas sta gon bgyis lags na bskyed mos tshal gang du mchis zhes smros shig /des de'i gan du song nas smras pa dang / des smras pa/ khyod kyi skad cig la skabs med/ skad cig la</text></item>
<item><p>125b5</p><section>mdo sde</section><text>skabs yod ce 'am/ bu mo de de dang regs mi 'phrod pa zhig pas/ des smras pa rje'i sras skabs ma mchis pa ni ma lags mod kyi/ de khyod kyi gos dang rgyan dag gis skyes pa gzhan dang lan cig dga' mgur spyad do/ /de'i 'dod chags kyi</text></item>
<item><p>125b6</p><section>mdo sde</section><text>kun nas dkris pa gang yin pa de dang bral bar gyur cing gnod sems kyi kun nas dkris pa skyes te/ de mi bzod pa skyes nas smras pa/ bu mo song la bzang mo pad ma'i rtsa lag na re bskyed mos tshal ga ge mo zhig tu shog shig ces</text></item>
<item><p>125b7</p><section>mdo sde</section><text>byos shig /des song nas bzang mo la smras nas/ de nas de bskyed mos tshal du song ba dang / skyes bu g.yon can pad ma'i rtsa lag gis smras pa/ khyod kho bo'i gos dang rgyan gyis skyes pa gzhan dang lhan cig dga' mgur spyod pa rigs</text></item>
<item><p>125b8</p><section>mdo sde</section><text>sam/ des smras pa/ rje'i sras de ni bdag gis nongs te 'on kyang bud med ni rtag tu skyon can lags pas bzod par mdzod cig /de nas de mi bzod pa skyes nas ral gri shubs nas phyung ste bsad do/ /de nas bu mo mngag gzhug mas</text></item>
<item><p>126a1</p><section>mdo sde</section><text>jo mo bsad do/ /jo mo bsad do zhes ku co'i sgra chen po bton pa skye bo'i tshogs chen po kun gyis thos nas brgyugs pa dang / de ji tsam na bsti gnas de nyid na drang srong gau ta ma gnas so/ /de nas skyes bu g.yon can pad ma'i</text></item>
<item><p>126a2</p><section>mdo sde</section><text>rtsa lag de skrag nas ral gri khrag can drang srong gau ta ma'i mdun du bor nas skye bo'i tshogs de nyid kyi nang du zhugs so/ /skye bo'i tshogs chen po des ral gri khrag can mthong nas smras pa/ rab tu byung ba 'dis bzang mo gsad do</text></item>
<item><p>126a3</p><section>mdo sde</section><text>zhes de nas drang srong gau ta ma de bskor te/ mi bzod pa bskyed nas smras pa/ kwe'e rab tu byung ba drang srong gi rgyal mtshan thogs nas 'di 'dra ba'i las byed dam/ des smras pa/ ci byas/ de rnams kyis smras pa/ bzang mo dang khyod</text></item>
<item><p>126a4</p><section>mdo sde</section><text>lhan cig dga' mgur spyad nas de bsad do/ /des smras pa/ kho bo'i sdig pa zhi bas las de mi byed do zhes des zhi bas smras kyang skye bo'i tshogs des lag pa phyin ka log tu dam du bcings nas rgyal po la phul te/ lha rab tu byung ba 'dis</text></item>
<item><p>126a5</p><section>mdo sde</section><text>bzang mo dang lhan cig dga' mgur spyad nas de bkum lags so/ /rgyal po rnams ni mi rtog pa yin pas/ des smras pa/ gal te de ltar gyur na rab tu byung ba 'di ngas spangs kyis gsal shing la gshon cig /de rab tu byung ba de me tog</text></item>
<item><p>126a6</p><section>mdo sde</section><text>ka ra bi ra'i phreng ba mgul du btags shing skyes pa gos sngon po gyon pa lag na mtshon thogs pa rnams kyis yongs su bskor nas lam po che dang / tshong 'dus dang / bzhi mdo dang / sum mdo rnams su bsgrags pa'i sgor bsgrags te</text></item>
<item><p>126a7</p><section>mdo sde</section><text>grong khyer gyi lho phyogs kyi sgor phyung nas gson po nyid du gsal shing la gshon no/ /de'i mkhan po mdog gnag de dus dus su bsti gnas su 'gro ba yin pas ji tsam du sa gzhan zhig na song ba las ma mthong nas des phan tshun du btsal bar</text></item>
<item><p>126a8</p><section>mdo sde</section><text>brtsams pa dang / ji tsam na de gsal shing la gshon pa mthong nas de skad mi gsal zhing mig mchi mas gang la snying rje ba'i tshig gis dal bu dal bus smras pa/ kyi hud bu 'di ci zhig /des kyang skad mi gsal zhing yi chad la</text></item>
<item><p>126b1</p><section>mdo sde</section><text>gnad tu bab pa'i gnod pa'i tshor ba skyes shing gdungs pas smras pa/ mkhan po gzhan ci lags las lags mod/ des smras pa/ bu rma phyung ba 'am/ gnod pa zhig ma byas grang / mkhan po bdag gi lus kyis ma phyung</text></item>
<item><p>126b2</p><section>mdo sde</section><text>gi sems kyis ni ma yin no/ /bu ji ltar shes/ mkhan po bden pa gsol gyis gson cig /bden pa dang / bden pa'i tshig gang gis bdag gi lus kyi rma phyung gi sems kyis ma yin na/ bden pa dang bden pa'i tshig des</text></item>
<item><p>126b3</p><section>mdo sde</section><text>mkhan po'i lpags pa'i mdog nag po gang yin pa 'di gser gyi kha dog tu gyur cig /bdag nyid chen po de lhag pa'i bsam pa goms pa yin pas tshig smras ma thag tu drang srong mdog nag gi lpags pa nag po mi snang zhing</text></item>
<item><p>126b4</p><section>mdo sde</section><text>gser gyi kha dog tu gyur to/ /kun du drang srong mdog nag gser gyi kha dog tu gyur to zhes sgra grags pas de'i ming gser mdog ces bya bar gyur to/ /de ngo mtshar mchog tu gyur to/ /de nas drang srong gau ta mas smras pa/ mkhan po</text></item>
<item><p>126b5</p><section>mdo sde</section><text>bdag 'di nas shi 'phos nas 'gro ba ni gang / skye ba ni gang / tshe phyi ma ni gang zhig lags/ des smras pa/ bu bram ze rnams khye'u med pa la 'gro ba med do zhes zer na khyod kyis bu 'ga' ba skyed pa lta yod dam/ mkhan po yab</text></item>
<item><p>126b6</p><section>mdo sde</section><text>kyis rgyal srid kyi slad du spro ba bskyed pa na bdag gzhon nu nyid du rab tu byung bas bud med kyi rgyus kyang ma 'tshal na/ bdag gi bu skye ba lta ga la mchis/ bu gal te de lta na sngon yul la spyad pa rjes su dran par gyis shig /</text></item>
<item><p>126b7</p><section>mdo sde</section><text>mkhan po tshor ba drag pos nyen pas da ni bdag gi gnad rnams chad cing tshigs rnams bye ste/ 'gum pa gcig tu dran par bas na ji ltar sngon gyi yul la spyad pa rjes su dran par 'gyur/ de'i mkhan po mngon par shes pa thob pa</text></item>
<item><p>126b8</p><section>mdo sde</section><text>yin pas des rdzu 'phrul gyis rdzi char chen po sprul nas char pa'i thigs pas de'i lus la phog pa dang / de nas char pa dang rlung grang mo reg pas sdug bsngal rnam par mnan nas/ des sngon gyi yul la spyad pa rjes su dran par bya bar</text></item>
<item><p>127a1</p><section>mdo sde</section><text>brtsams so/ /gang gi tshe des 'khrig pa'i 'dod chags rjes su dran par byas pa las khu ba'i thigs pa gnyis khrag dang lhan cig lhung ngo / /bsam gyis mi khyab pa'i gnas ni bzhi ste/ bdag sems pa dang /</text></item>
<item><p>127a2</p><section>mdo sde</section><text>'jig rten sems pa dang / sems can rnams kyi las kyi rnam par smin pa sems pa dang / sangs rgyas rnams kyi sangs rgyas kyi yul sems pa'o/ /khu ba'i thigs pa de gnyis sgo nga gnyis su gyur nas nyi ma shar</text></item>
<item><p>127a3</p><section>mdo sde</section><text>ba'i dus kyi tshe nyi ma'i 'od zer gyis smin nas rdol ba dang / khye'u gnyis shig byung nas de dang ha cang yang mi ring ba'i bu ram shing gi tshal gseb der de gnyis zhugs so/ /de nas nyi ma'i 'od zer shin du tsha ba byung ste/ nyi ma'i</text></item>
<item><p>127a4</p><section>mdo sde</section><text>'od zer gyis drang srong gau ta ma gdungs nas shi'o/ /de nas drang srong gser mdog 'ongs nas shi ba mthong nas des gsal shing gi nye 'khor du bltas na/ sgo nga rdol ba'i khog pa gnyis shig 'dug nas/ de phan tshun rjes</text></item>
<item><p>127a5</p><section>mdo sde</section><text>gcod cing bu ram shing gi tshal gseb tu zhugs pa las ji tsam na khye'u gnyis shig mthong ngo / /des 'di gnyis su'i bu yin zhes bsam pa la zhugs pa dang / drang srong gau ta ma'i bu yin par gyur nas/ de nas de lhag</text></item>
<item><p>127a6</p><section>mdo sde</section><text>par sdug pa skyes te/ des de gnyis bsti gnas su khrid nas bsnun gsos te/ de de gnyis kyi ming btags pa nyi ma shar ba'i tshe nyi ma'i 'od zer gyis smin par byas pa las 'di gnyis skyes par gyur pas de bas na nyi ma'i</text></item>
<item><p>127a7</p><section>mdo sde</section><text>rigs yin pas des na nyi ma'i rigs zhes bya bar gyur to/ /drang srong gau ta ma'i bu yin pas ming gnyis pa la ni gau ta ma'i gau ta ma zhes bya bar gyur to/ /rang gi yan lag las skyes pas ming gsum pa yan lag skyes bya</text></item>
<item><p>127a8</p><section>mdo sde</section><text>bar gyur to/ /bu ram shing gi tshal gseb nas rnyed pas ming bzhi pa bu ram shing pa bu ram shing pa zhes bya bar gyur to/ /ji tsam na dus gzhan zhig na rgyal po b+ha ra dwA dza bu med par shi nas/ blon po rnams 'dus nas gros bya</text></item>
<item><p>127b1</p><section>mdo sde</section><text>bar brtsams pa/ shes ldan dag su zhig rgyal por dbang bskur bar bya/ gzhan dag gis smras pa/ de'i gcen gau ta ma drang srong rnams kyi nang du rab tu byung ste rgyal srid 'di ni de'i rigs rgyud du 'ongs pa yin pas de dbang</text></item>
<item><p>127b2</p><section>mdo sde</section><text>bskur ro/ /de nas de rnams kyis gros byas nas drang srong gser mdog gi drung du song ste phyin pa dang / rkang pa gnyis la btugs nas smras pa/ drang srong chen po gau ta ma gang du mchis/ des smras pa/ khyed cag kho nas bsad</text></item>
<item><p>127b3</p><section>mdo sde</section><text>do/ /de rnams kyis smras pa/ drang srong chen po bdag cag gis de mthong bar yang mi dran na ji ltar bsad/ kho bos khyed cag dran par bya'o ma nongs so/ /des de rnams dran par byas pa dang / smras pa/ drang srong chen po</text></item>
<item><p>127b4</p><section>mdo sde</section><text>gal te de lta na sdig pa spyod pa de ming tsam smos pa yang bsgrags pa ma yin gyis zhog shig /des sdig pa'i las ci byas/ 'di dang 'di'o/ /skyon med pa gnod pa mi byed pa des sdig pa'i las ma byas par khyed cag</text></item>
<item><p>127b5</p><section>mdo sde</section><text>gis bsad do/ /de ltar ci mngon/ des ji ltar gyur pa rgyas par smras pa dang / de rnams yid mi bde ba skyes nas smras pa/ drang srong chen po gal te de lta na des ma legs kyi/ bdag cag gis sdig pa'i las bgyis so</text></item>
<item><p>127b6</p><section>mdo sde</section><text>zhes de rnams de skad du smra bar byed pa na/ khye'u de gnyis kyang drang srong gi drung du 'ongs so/ /blon po rnams kyis smras pa/ drang srong chen po khye'u 'di gnyis su'i lags/ des smras pa/ de kho na'i bu'o/ /de rnams kyis smras pa/</text></item>
<item><p>127b7</p><section>mdo sde</section><text>'di gnyis ji ltar skyes/ 'di gnyis kyi ming ci lags/ des byung ba dang bcas par rgyas par smras pa/ blon po rnams kyis de thos te mchog tu ngo mtshar skyes nas de rnams kyis drang srong de la gsol ba btab nas de</text></item>
<item><p>127b8</p><section>mdo sde</section><text>gnyis las gzhon nu phu bo shos rgyal srid kyi dbang bskur bas dbang bskur ba las de yang bu med par shi'o/ /de nas gcig shos nu bo dbang bskur nas de'i ming rgyal po bu ram shing pa zhes bya bar gyur to/ /gau ta</text></item>
<item><p>128a1</p><section>mdo sde</section><text>ma dag rgyal po bu ram shing pa'i bu dang / tsha bo dang / yang tsha dang / sum tsha'i rgyud rgyal po bu ram shing pa brgya yang grong khyer gru 'dzin du byung ste/ de rnams kyi tha ma ni rgyal po bu ram shing pa 'phags skyes po zhes bya ba byung</text></item>
<item><p>128a2</p><section>mdo sde</section><text>ngo / /gau ta ma dag rgyal po bu ram shing pa 'phags skyes po la bu bzhi ste/ skar mda' gtong dang / lag rna dang / glang po che 'dul dang / rkang gdub can no/ /dus gzhan zhig na de'i btsun mo dam pa shi nas de lag pa 'gram pa la</text></item>
<item><p>128a3</p><section>mdo sde</section><text>gtad de sems khong du chud cing 'dug go/ /blon po rnams kyis smras pa/ lha ci'i slad du phyag la zhal gtad nas thugs mi dgyes shing bzhugs/ des smras pa/ nga'i btsun mo dam pa shi na ci'i phyir sems yongs su</text></item>
<item><p>128a4</p><section>mdo sde</section><text>chud cing mi 'dug /lha gal te de lta na nyi 'og gi rgyal po rnams la bu mo mchis na ci'i slad du lha'i btsun mo dam pa mi btsal/ rgyal pos smras pa/ gzhon nu 'di dag ni rgyal srid mngon par 'dod pas phyir rgol ba 'di dag</text></item>
<item><p>128a5</p><section>mdo sde</section><text>yod na nga la su zhig bu mo ster bar 'gyur/ lha dgongs shig dang / bdag cag gis btsal lo/ /ji tsam na rgyal po gzhan zhig gi bu mo gzugs bzang ba/ blta na sdug pa/ mdzes pa btsun mo dam par 'cham pa yod</text></item>
<item><p>128a6</p><section>mdo sde</section><text>pa de mi rnams kyis brtags te/ rgyal po de'i drung du dong nas/ de rnams kyis gcig nas gcig tu rgyud de rgyal po de la rig par byas pa dang rgyal pos bsgo ba/ khug shig /de nas de rnams rgyal po'i spyan sngar dong nas rkang pa</text></item>
<item><p>128a7</p><section>mdo sde</section><text>gnyis la gtugs te thog mar gtam byas nas 'dug go/ /gtam gyi skabs rnyed cing rgyal po'i zhal mthong nas smras pa/ lha bkra shis par gyur cig /bkra shis par gyur cig /rgyal pos smras pa/ shis ldan dag khyed</text></item>
<item><p>128a8</p><section>mdo sde</section><text>ci gsol/ rgyal po bu ram shing pa 'phags skyes po'i btsun mo dam pa gum nas de'i ched du sras mo slang ngo / /rgyal pos smras pa/ 'thab ring bab pa'i mchog yin pas rung na 'on kyang dam zhig bca' ste/ gal te nga'i bu mo</text></item>
<item><p>128b1</p><section>mdo sde</section><text>la khye'u zhig yod par gyur na de gal te rgyal srid kyi dbang phyug la gzhag pa lta na sbyin no/ /lha bka' bzhin 'tshal mchis la lha la snyan du gdas par gsol lo zhes de rnams dong nas/ rgyal po bu ram shing pa 'phags</text></item>
<item><p>128b2</p><section>mdo sde</section><text>skyes po la ji ltar gyur pa smras pa/ rgyal pos smras pa/ shes ldan dag gzhon nu ches phu bor gyur pa rgyal srid la mngon par dga' ba rnams spangs te/ nu bo rgyal srid la 'jog pa de ni 'os pa ma yin no/ /lha don 'di</text></item>
<item><p>128b3</p><section>mdo sde</section><text>la nges pa ma mchis te/ re shig btsun mo blangs la lha de dang lhan cig rtsed mo dang / dgyes pa dang / dgyes dgur spyod pa mdzod cig /de la khye'u btsa' bar 'gyur ram/ 'on te bu mor 'gyur ram/ /spyi ma mchis par 'gyur</text></item>
<item><p>128b4</p><section>mdo sde</section><text>ba sus 'tshal/ rgyal pos smras pa/ shes ldan dag gal te de lta na deng la longs shig /de rnams dong nas bsu ste/ ji tsam na rgyal po'i dpal gyi 'byor pa chen pos blangs nas de yang rgyal pos mngon par gyur te/</text></item>
<item><p>128b5</p><section>mdo sde</section><text>de de dang lhan cig rtse bar byed/ dga' bar byed/ dga' mgur spyod par byed do/ /de rtse bar byed/ dga' bar byed/ dga' mgur spyod par byed pa las dus gzhan zhig na btsun mo sems can dang ldan par gyur to/ /de zla ba brgyad dam</text></item>
<item><p>128b6</p><section>mdo sde</section><text>dgu 'das pa dang / khye'u gzugs bzang ba/ blta na sdug pa/ mdzes pa zhig btsas so/ /btsas nas de'i btsas ston rgya cher byas te khye'u 'di'i ming cir gdags zhes ming 'dogs par byed do/ /blon po rnams kyis smras pa/ lha 'di</text></item>
<item><p>128b7</p><section>mdo sde</section><text>ltar ma skyes pa nyid nas rgyal srid la mngon par dga' bas de'i slad du khye'u'i ming rgyal srid dga' zhes bgyi'o/ /khye'u rgyal srid dga' ma ma brgyad la rjes su gtad de zhes bya ba nas rdzing na gnas pa'i pad ma bzhin du myur du skyed drag</text></item>
<item><p>128b8</p><section>mdo sde</section><text>par byed do zhes bya ba'i bar gong ma bzhin du'o/ /de rgyal tshab kyi rgyal srid la ma bzhag pa de'i zhang po rgyal pos thos nas/ des de la pho nya btang ste/ tshig rtsub po dang chas pa'i spring yig bskur ba/ khyed kyis sngon khas blangs</text></item>
<item><p>129a1</p><section>mdo sde</section><text>shing dam bcas pa bzhin gal te byed na de lta na legs/ gal te de ltar ma byas na khyod kyi mthu dang brtson 'grus kyi pha rol gnon pa gang yin pa des sdod cig /kho bo 'o nir 'ongs nas yul 'khor bur mar brlag go/ /rgyal po de</text></item>
<item><p>129a2</p><section>mdo sde</section><text>mthu chen po dang ldan pas des thos nas skrag ste/ blon po rnams bsogs nas smras pa/ shes ldan dag nga la rgyal po des 'di skad ces spring na de la ji ltar bsgrub par bya/ de rnams kyis smras pa/ lha rgyal srid dga' rgyal tshab tu dbang</text></item>
<item><p>129a3</p><section>mdo sde</section><text>bskur lags mod/ des smras pa/ shes ldan dag gzhon nu ches phu bor gyur pa rgyal srid la mngon par dga' ba rnams spangs te/ nu bo rgyal srid kyis dbang bskur ba 'di ni 'os pa ma yin no/ /de rnams kyis smras pa/ lha rgyal po de ni</text></item>
<item><p>129a4</p><section>mdo sde</section><text>stobs dang bzhon pa rgya che bas gal te 'dir mchis na gdon mi 'tshal bar yul bur mar rlog pa gang lags pa'i gnas de mchis pas rgyal srid dga' rgyal tshab kyi dbang phyug la dbang bgyid par dbang bskur la/ gzhon nu de rnams ni spyug tu</text></item>
<item><p>129a5</p><section>mdo sde</section><text>gsol/ rgyal pos smras pa/ shes ldan dag skyon med cing gnod pa ma byas pa'i gzhon nu rnams ji ltar spyug /lha bdag cag ni blon po lags te/ lha la sman par bgyi ba lhur len pa lags pas skyon ma mchis pa dang / nongs pa ma mchis pa</text></item>
<item><p>129a6</p><section>mdo sde</section><text>yang spyugs la skyon mchis pa dang / nongs pa bgyis pa ni gzhag go/ /rgyal pos btang snyoms su gzhag nas cang mi smra bar 'dug go/ /blon po rnams tshogs nas phan tshun du gros bya bar brtsams pa/ shes ldan dag thabs shig bsham par bya ste/</text></item>
<item><p>129a7</p><section>mdo sde</section><text>des na rgyal po gzhon nu rnams la thugs byung bar 'gyur ba zhig bya'o zhes de nas de rnams kyis bskyed mos tshal byi dor byas pa/ ri mo sna tshogs bris par shin du dri zhim pa'i pog por nye bar bzhag /dar gyi chun 'phyang mang po btags/</text></item>
<item><p>129a8</p><section>mdo sde</section><text>me tog sna tshogs kyis dga' dga' ltar byas pa zhig byed tu bcug go/ /de nas de rnams kyis blon po rnams kyis bskyed mos tshal de'i byi dor byed pa rgyang ring po nas mthong nas gzhon nu rgod bag can de rnams bskyed mos tshal gyi phyogs su dong</text></item>
<item><p>129b1</p><section>mdo sde</section><text>ngo / /blon po rnams bskyed mos tshal gyi byi dor byas nas sgor byung ba dang gzhon nu rnams kyis dris pa/ 'di su'i bskyed mos tshal de rnams kyis smras pa/ lha'i lags so/ /de rnams slar log par brtsams pa dang blon po rnams kyis smras pa/</text></item>
<item><p>129b2</p><section>mdo sde</section><text>gzhon nu rnams nang du zhugs shig /ci'i phyir slar ldog /de rnams kyis smras pa/ lha'i bskyed mos tshal yin na 'dir 'jug tu ga la rung / blon po rnams kyis smras pa/ lha 'am gzhon nu rnams rol pa 'di la 'gal ba ci mchis/ de rnams</text></item>
<item><p>129b3</p><section>mdo sde</section><text>nang du zhugs te rtse bar brtsams so/ /blon po rnams kyis rgyal po la smras pa/ lha bskyed mos tshal legs par byi dor bgyis lags kyis lha gzigs pa'i dus la bab lags so/ /rgyal po chas pa dang bskyed mos tshal na ku co'i sgra thos so/ /</text></item>
<item><p>129b4</p><section>mdo sde</section><text>thos nas kyang blon po rnams la smras pa/ shes ldan dag bskyed mos tshal na ku co'i sgra grag na 'di na su zhig 'dug /blon po rnams kyis smras pa/ lha gzhon nu rnams so/ /gal te de lta na ngas gzhon nu rnams spangs so/ /blon po rnams kyis rkang pa gnyis la</text></item>
<item><p>129b5</p><section>mdo sde</section><text>gtugs te smras pa/ lha bzod par mdzad cing gzhon nu rnams spang bar gsol/ /rgyal pos smras pa/ de bzhin du bya'o zhes gzhon nu de rnams spyug par chad pa dang rgyal po'i rkang pa gnyis la gtugs nas smras pa/ lha gal te de lta na bdag cag</text></item>
<item><p>129b6</p><section>mdo sde</section><text>'khor gyi skye bo dang lhan cig mchi na de ci nas kyang mi dgag pa da ltar bka' stsal pa'i rigs so/ /rgyal pos bsgo nas/ de rnams chas pa na/ de rnams la dga' ba'i pho brang 'khor gyi mi skye bo'i tshogs chen po dang de rnams lhan cig chas te</text></item>
<item><p>129b7</p><section>mdo sde</section><text>zhag bdun du grong khyer gru 'dzin gyi sgo phye nas ni skye bo'i tshogs rgyus so/ /blon po rnams kyis rgyal po la smras pa/ lha gal te grong khyer gyi sgo ma bkum na ring po mi thogs par gru 'dzin stongs par 'gyur ro/ /gal te de lta na sgo chod cig /</text></item>
<item><p>129b8</p><section>mdo sde</section><text>de nas gzhon nu de rnams rang gi sring mo khrid nas mthar kyis ri bo gangs ri dang nye ba chu bo skal ldan shing rta'i 'gram na/ drang srong ser skya'i bsti gnas dang ha cang mi ring ba zhig tu phyin nas de rnams kyis der lo ma'i spyil bu dag</text></item>
<item><p>130a1</p><section>mdo sde</section><text>byas te/ gnas btab nas ri dgas bsad cing bsad nas 'tsho ba byed cing dus gsum du drang srong ser skya'i bsti gnas su 'dong bar byed do/ /lang tsho dang dar la bab pa'i dregs pas zin pas 'dod chags kyis shin</text></item>
<item><p>130a2</p><section>mdo sde</section><text>du nyen te/ sha bri ngan pa skya bo bseng bseng por gyur to/ /ji tsam du gzhan zhig na drang srong ser skyas de lta bu mthong nas dris pa/ khyed cag ci'i phyir skya bo bseng bseng por gyur/ de rnams kyis smras pa/ drang srong chen po</text></item>
<item><p>130a3</p><section>mdo sde</section><text>bdag cag 'dod pa'i 'dod chags kyis shin du nyen pas so/ /des smras pa/ rang rang gi sring mo spongs la mas dbyen gyi sring mo rnams dang lhan cig 'dug shig /drang srong chen po bdag cag gis de lta bu bgyir rung ngam/ shes ldan dag</text></item>
<item><p>130a4</p><section>mdo sde</section><text>'di ltar rgyal rigs rgyal srid stor ba rnams kyis rung ngo / /de nas de rnams drang srong gi tshig ni tshad ma yin no snyam nas 'dod pa'i 'dod chags kyis nyen pas dga' ba dang mgu ba skyes te/ mas dbyen gyi sring mo rnams dang lhan cig rtse</text></item>
<item><p>130a5</p><section>mdo sde</section><text>bar byed/ dga' bar byed/ dga' dgur spyod par byed do/ /de rnams dang de dag dang lhan cig rtse bar byed/ dga' bar byed/ dga' dgur spyod par byed pa na bu pho dang / bu mo dag btsas te de rnams chen por gyur pa dang / bsam</text></item>
<item><p>130a6</p><section>mdo sde</section><text>gtan gyi tsher ma ni sgra yin pas drang srong ser skya sems rtse gcig pa nyid tu ma btub nas shes ldan dag mthong zin gyis kho bo gzhan du 'gro'o/ /drang srong chen po ci'i phyir/ bsam gtan gyi tsher ma ni sgra yin pas</text></item>
<item><p>130a7</p><section>mdo sde</section><text>sems rtse gcig pa nyid du ma btub pas so/ /drang srong chen po khyod 'di nyid na bzhugs shig /bdag cag gzhan du mchi na/ 'on kyang sa'i phyogs shig bdag cag la phog shig /shes ldan dag rung ngo / /drang srong bdag nyid</text></item>
<item><p>130a8</p><section>mdo sde</section><text>chen po de rnams ni 'dod pa bzhin yid la re ba 'grub pa yin pas des gser gyi bya ma bum blangs te/ chu'i rgyun gyis grong khyer gyi rnam pa dag bris nas de rnams kyis grong khyer brtsigs so/ /drang srong ser skyas de rnams kyi</text></item>
<item><p>130b1</p><section>mdo sde</section><text>gnas kyi phyir gzhi yongs su btang bas ser skya'i gzhi ser skya'i gzhi zhes bya bar gyur to/ /de rnams der 'phel bar gyur pas skye bo'i tshogs chen por gyur te/ dogs pas 'phel che bar ma gyur to/ /lha rnams kyi</text></item>
<item><p>130b2</p><section>mdo sde</section><text>sems kyis de rnams kyi sems shes nas phyogs gzhan zhig bstan pa dang / de rnams der dong ste grong khyer cig shos brtsigs nas lhas bstan lhas bstan ces bya bar gyur to/ /de nas de rnams tshogs shing 'dus</text></item>
<item><p>130b3</p><section>mdo sde</section><text>nas phan tshun gros bya bar brtsams pa/ shes ldan dag gang gi phyir bdag cag spyugs pa ni rigs mnyam pa las chung ma ma blangs pa de las gyur gyis de bas na bdag cag las sus kyang rigs mnyam pa las chun ma</text></item>
<item><p>130b4</p><section>mdo sde</section><text>blang bar mi bya ste gcig kho nas chog shes par bya'o/ /de rnams rigs mnyam pa gcig kho na las chung ma len gyi chun ma ni mi len to/ /de nas dus gzhan zhig na rgyal po 'phags skyes po bu sdug pa rnams rjes su dran</text></item>
<item><p>130b5</p><section>mdo sde</section><text>nas blon po rnams la smras pa/ kye grong pa dag gzhon nu de rnams da ltar gang na 'dug /de rnams kyis smras pa/ lhas nongs pa 'ga' zhig la spyugs pa las de rnams rang rang gi sring mo khrid de 'di nas mchis pa na gangs ri dang</text></item>
<item><p>130b6</p><section>mdo sde</section><text>nye ba chu bo skal ldan shing rta'i 'gram drang srong ser skya'i bsti gnas dang ha cang mi ring ba zhig tu gnas btab ste rang rang gi sring mo spangs te/ mas dbyen gyi sring mo rnams dang lhan cig rtse bar bgyid/ dga' bar bgyid/ dga' dgur spyod par</text></item>
<item><p>130b7</p><section>mdo sde</section><text>bgyid do/ /de rnams rtse bar bgyid/ dga' bar bgyid/ dga' dgur spyod par bgyid pa na bu pho dang / bu mo dag btsas so/ /grong pa dag gzhon nu rnams kyis de ltar byed phod dam lha rngo thogs lags so/ /de nas rgyal po bu ram shing pa</text></item>
<item><p>130b8</p><section>mdo sde</section><text>'phags skyes pos ro stod bsrang nas lag pa g.yas pa brkyang ste/ ched du brjod pas ched du brjod pa/ kye ma gzhon nu rnams ni phod pa yin no/ /kye ma gzhon nu rnams ni shin du phod pa yin no zhes sems can dbang chen pos tshig tu phyung</text></item>
<item><p>131a1</p><section>mdo sde</section><text>ste/ kye ma gzhon nu rnams ni phod pa yin no/ /kye ma gzhon nu rnams ni shin du phod pa yin no zhes byas pas de rnams shAkya shAkya zhes bya bar gyur to/ /de rnams dus gzhan zhig na rgyal po bu ram shing pa 'phags</text></item>
<item><p>131a2</p><section>mdo sde</section><text>skyes po shi nas rgyal srid dga' rgyal srid la dbang bskur ro/ /de yang bu med par shi nas skar mda' gtong rgyal srid kyi dbang phyug la dbang byed tu bcug go/ /de yang bu med par shi nas lag rna rgyal por gyur to/ /de yang bu med</text></item>
<item><p>131a3</p><section>mdo sde</section><text>par shi nas glang po che 'dul rgyal por gyur to/ /de yang bu med par shi nas rkang gdub can rgyal por gyur to/ /de'i bu gnas 'jog go/ /gau ta ma dag gnas 'jog gi bu sa khyim mo/ /gau ta ma dag rgyal po sa khyim gyi bu dang / tsha</text></item>
<item><p>131a4</p><section>mdo sde</section><text>bo dang / yang tsha dang / sum tsha'i rgyud rgyal po lnga khri lnga stong grong khyer ser skya'i gzhir byung ste/ de rnams kyi tha ma ni shing rta bcu pa dang / shing rta brgya pa dang / shing rta dgu bcu dang / shing rta khra bo dang / shing rta rgyal dang / brtan pa'i shing rta dang /</text></item>
<item><p>131a5</p><section>mdo sde</section><text>gzhu bcu pa dang / gzhu brgya pa dang / gzhu dgu bcu dang / gzhu rgyal dang / gzhu bkra dang / gzhu brtan no/ /gau ta ma dag gzhu brtan la bu gnyis te/ seng ge'i 'gram dang / seng ge'i sgra'o/ /gau ta ma dag 'dzam bu'i gling gi gzhu thogs ji</text></item>
<item><p>131a6</p><section>mdo sde</section><text>snyed yod pa de rnams kyi nang na seng ge'i 'gram mchog tu grags so/ /gau ta ma dag seng ge'i 'gram la bu bzhi ste/ zas gtsang dang / zas dkar dang / bre bo zas dang / bdud rtsi'i zas so/ /bu mo gtsang ma dang / dkar mo dang / bre mo</text></item>
<item><p>131a7</p><section>mdo sde</section><text>ma dang / bdud rtsi ma'o/ /zas gtsang la bu gnyis te/ bcom ldan 'das dang / tshe dang ldan pa dga' bo'o/ /zas dkar la bu gnyis te/ tshe dang ldan pa rgyal dang / shAkya'i rgyal po bzang ldan no/ /bre bo zas la bu gnyis te/ ming chen</text></item>
<item><p>131a8</p><section>mdo sde</section><text>dang / tshe dang ldan pa ma 'gags pa'o/ /bdud rtsi zas kyi bu gnyis te/ tshe dang ldan pa kun dga' bo dang / lha sbyin no/ /gtsang ma'i bu ni legs par rab sad do/ /dkar mo'i bu ni phreng ba can no/ /bre bo ma'i bu ni bzang len no/ /</text></item>
<item><p>131b1</p><section>mdo sde</section><text>bdud rtsi ma'i bu ni dge 'phel lo/ /bcom ldan 'das kyi sras ni sgra gcan 'dzin yin te/ gau ta ma dag mang pos bkur gyi tshe dang ldan pa sgra gcan 'dzin du rdzogs srid pa'i breng rgyud chad/ 'khor ba zad de da ni yang srid pa med do/ /</text></item>
<item><p>131b2</p><section>mdo sde</section><text>de nas bcom ldan 'das kyis tshe dang ldan pa mau gal gyi bu chen po'i gtam rdzogs par mkhyen nas bzhengs te bzhugs so/ /bzhugs nas tshe dang ldan pa maud gal gyi bu chen po la bka' stsal pa/ maud gal gyi bu legs so</text></item>
<item><p>131b3</p><section>mdo sde</section><text>legs so/ /maud gal gyi bu khyod kyis dge slong rnams kyi mdun du shAkya rnams kyi sngon gyi rigs rgyud las brtsams nas chos kyi gtam smras pa yang khyod legs so/ /maud gal gyi bu yang khyod kyis shAkya rnams kyi sngon gyi</text></item>
<item><p>131b4</p><section>mdo sde</section><text>rigs rgyud las brtsams te chos kyi gtam rtag tu smros shig dang / des ni de rnams la yun ring po'i don dang phan pa dang bde bar gyur to/ /de nas bcom ldan 'das kyis dge slong rnams la bka' stsal pa/ dge slong dag</text></item>
<item><p>131b5</p><section>mdo sde</section><text>khyed kyis shAkya rnams kyi sngon gyi rigs rgyud las brtsams pa'i chos kyi gtam chongs shig /zung shig /lhogs shig /de ci'i phyir zhe na/ dge slong dag shAkya rnams kyi sngon gyi rigs rgyud las brtsams pa'i chos kyi</text></item>
<item><p>131b6</p><section>mdo sde</section><text>gtam ni don dang ldan chos dang ldan pa nas tshangs par spyod pa'i bar dang ldan pa yin te/ dge slong dag rigs kyi bu dad pas rab tu byung bas shAkya rnams kyi sngon gyi rigs rgyud las brtsams pa'i chos kyi gtam gzung zhing</text></item>
<item><p>131b7</p><section>mdo sde</section><text>bklag pa'i rigs so/ /de nas ser skya'i gzhi'i shAkya rnams bcom ldan 'das kyis gsungs pa la mngon par dga' ste/ rjes su yi rang nas bcom ldan 'das kyi zhabs gnyis la mgo bos phyag byas te bcom ldan 'das</text></item>
<item><p>131b8</p><section>mdo sde</section><text>kyis spyan snga nas dong ngo / /de'i tshe grong khyer ser skya'i gzhi na rgyal po seng ge 'gram zhes bya ba rgyal srid byed du 'jug ste/ 'byor pa dang / rgyas pa dang / bde ba dang / lo legs pa dang / skye bo dang mi mang pos gang ba/ 'thab pa dang /</text></item>
<item><p>132a1</p><section>mdo sde</section><text>thab mo dang / rtsod pa dang / 'gyed pa dang / chom rkun med cing nad rab tu zhi bar gyur pa/ 'bras dang / bu ram shing gi phreng dang / ba lang dang / ma he phun sum tshogs pa na bu gcig pa la sdug pa bzhin du rgyal srid skyong bar byed do/ /</text></item>
<item><p>132a2</p><section>mdo sde</section><text>grong khyer lhas bstan du rgyal po legs par rab sad ces bya ba rgyal srid byed tu 'jug ste/ 'byor pa dang / rgyas pa dang / bde ba dang / lo legs pa dang / skye bo dang mi mang pos gang ba/ 'thab pa dang / thab mo dang / rtsod pa dang / 'gyed pa</text></item>
<item><p>132a3</p><section>mdo sde</section><text>dang / chom rkun med cing nad rab tu zhi bar bya bar gyur pa/ 'bras dang / bu ram shing gi phreng ba dang / ba lang dang / ma he phun sum tshogs pa na/ bu gcig pa la sdug pa bzhin du rgyal srid skyong bar byed do/ /rgyal po legs par rab sad</text></item>
<item><p>132a4</p><section>mdo sde</section><text>kyi btsun mo dam pa gzugs bzang ba/ blta na sdug pa/ mdzes pa/ yul gyi bzang mo lum bi nI zhes bya ba yod do/ /lhas bstan na khyim bdag phyug cing nor mang la longs spyod che ba yongs su bzung ba yangs shing rgya che ba/</text></item>
<item><p>132a5</p><section>mdo sde</section><text>rnam thos kyi bu'i nor dang ldan pa/ rnam thos kyi bu la nor gyis 'gran pa zhig gnas pa de'i kun dga' ra ba me tog phun sum tshogs pa dang / 'bras bu phun sum tshogs pa dang / chu phun sum tshogs pa dang / bya sna tshogs skad 'byin</text></item>
<item><p>132a6</p><section>mdo sde</section><text>pas de'i kun dga' ra ba dga' dga' ltar 'dug pa der rgyal po dus dus su btsun mo'i 'khor dang lhan cig lhags nas de na dga' ba'i rtsed mo nyams su myong bar byed do/ /lum bi nis de mthong nas 'dod pa skyes de/ des smras</text></item>
<item><p>132a7</p><section>mdo sde</section><text>pa/ lha kun dga' ra ba 'di bdag la stsal du gsol/ rgyal pos smras pa/ da kun dga' ra ba 'di khyim bdag gi yin na ji ltar sbyin/ gal te khyod la kun dga' ra ba dgos na khyod kyi phyir de bas lhag par bzang ba gzhan zhig</text></item>
<item><p>132a8</p><section>mdo sde</section><text>bya'o/ /de nas rgyal po legs par rab sad kyis lum bi nI'i ched du de bas khyad par du 'phags pa'i kun dga' ra ba zhig byed du bcug nas/ de'i ming lum bi nI'i tshal zhes bya bar gyur to/ /rgyal po seng ge 'gram la yun ring</text></item>
<item><p>132b1</p><section>mdo sde</section><text>po nas kye ma'o bdag gi rgyud la 'khor los sgyur ba skye bar gyur kyang ci ma rung snyam pa'i bsam pa 'di yod do/ /rgyal po legs par rab sad la yang yun ring po nas kye ma'o bdag ni seng ge 'gram dang lhan cig gnyen du gyur kyang ci</text></item>
<item><p>132b2</p><section>mdo sde</section><text>ma rung snyam pa'i bsam pa 'di yod do/ /ji tsam du dus gzhan zhig na de'i btsun mo dang lhan cig rtse bar byed/ dga' bar byed/ dga' dgur spyod pa las dus gzhan zhig na btsun mo sems can dang ldan par gyur nas/ de zla ba</text></item>
<item><p>132b3</p><section>mdo sde</section><text>brgyad dam dgu 'das pa na bu mo gzugs bzang ba/ blta na sdug pa/ mdzes pa/ yan lag dang / nying lag thams cad dang ldan pa zhig btsas so/ /btsas pa de'i gzugs bzang pos rgyal po legs par rab sad</text></item>
<item><p>132b4</p><section>mdo sde</section><text>btsun mo'i 'khor dang bcas pa dang lhas bstan na gnas pa'i skye bo'i tshogs rnams mchog tu ngo mtshar skyes te/ the tsom du gyur nas ci 'di bu mo yin nam/ 'on te las sna tshogs pas sprul pa'i sgyu 'phrul yin snyam</text></item>
<item><p>132b5</p><section>mdo sde</section><text>mo/ /de'i btsas pa'i btsas ston nyi ma bdun gsum nyi shu gc-ig tu rgya cher byas nas bu mo 'di'i ming cir gdags zhes ming 'dogs par byed do/ /blon po rnams kyis smras pa/ lhas bstan na gnas pa'i skye bo'i</text></item>
<item><p>132b6</p><section>mdo sde</section><text>tshogs lam po che dang / tshong 'dus dang / sum mdo dang / bzhi mdo rnams su gleng ba kha cig gi mchid nas ni 'di bu mo kho na lags te/ sngon gyi las kyi rnam par smin pas gzugs bzang zhing kha dog phun sum tshogs par gyur</text></item>
<item><p>132b7</p><section>mdo sde</section><text>to zhes mchi'o/ /gzhan dag gi mchid nas ni 'di bu mo ma lags kyi 'o na ci zhe na las sna tshogs pas sprul pa'i sgyu 'phrul lags so zhes mchi lags pas/ de bas na bu mo'i ming sgyu 'phrul zhes bgyi bar gdags so</text></item>
<item><p>132b8</p><section>mdo sde</section><text>zhes btags so/ /bu mo sgyu 'phrul ma ma brgyad la rjes su gtad de zhes bya ba nas chen mor gyur to zhes bya ba'i bar gong ma bzhin du'o/ /de la mtshan mkhan rnams kyis lung bstan pa/ mtshan phun sum tshogs pa du ma</text></item>
<item><p>133a1</p><section>mdo sde</section><text>dang ldan pa zhig btsa' bar 'gyur zhing stobs kyis 'khor los sgyur bar 'gyur ro zhes bstan to/ /yang de rtse bar byed/ dga' bar byed/ dga' dgur spyod par byed pa las bu mo gzugs bzang ba/ blta na sdug</text></item>
<item><p>133a2</p><section>mdo sde</section><text>pa mdzes pa/ kha dog bzang mo rgyas pa mchog dang ldan pa zhig btsas so/ /de btsas pa na grong khyer de dag thams cad snang ba rgya chen pos snang bar byas te/ sgyu 'phrul la ji lta ba bzhin du de'i gzugs bzang ba rnam pa</text></item>
<item><p>133a3</p><section>mdo sde</section><text>thams cad du dpyad par mi nus so/ /de'i btsas pa'i btsas ston yang rgya cher byas nas/ bu mo 'di'i ming cir gdags zhes ming 'dogs par byed do/ /blon po rnams kyis smras pa/ sgyu 'phrul bas 'di lhag</text></item>
<item><p>133a4</p><section>mdo sde</section><text>par gzugs bzang bas/ sgyu 'phrul chen mo zhes bgyi bar gdags so zhes btags so/ /de yang bskyed bsrings nas chen mor gyur pa dang / de la mtshan mkhan rnams kyis lung bstan pa/ skyes bu chen po'i</text></item>
<item><p>133a5</p><section>mdo sde</section><text>mtshan sum bcu rtsa gnyis dang ldan pa zhig btsa' bar 'gyur te/ de ni 'khor los sgyur ba'i rgyal por 'gyur ro zhes lung bstan to/ /rgyal po legs par rab sad kyis rgyal po seng ge 'gram la pho nya btang ste/ bdag</text></item>
<item><p>133a6</p><section>mdo sde</section><text>la bu mo gnyis shig btsas pa ni sgyu 'phrul dang / sgyu 'phrul chen mo lags te/ de la gcig la ni mtshan thams cad phun sum tshogs pa'i bu zhig btsa' bar 'gyur/ de ni stobs kyis 'khor los sgyur ba'i rgyal</text></item>
<item><p>133a7</p><section>mdo sde</section><text>por 'gyur ro zhes lung bstan to/ /gcig shos la ni skyes bu chen po'i mtshan sum bcu rtsa gnyis kyis brgyan pa'i bu zhig btsa' bar 'gyur zhing de ni 'khor los sgyur ba'i rgyal por 'gyur ro zhes lung bstan kyis 'di</text></item>
<item><p>133a8</p><section>mdo sde</section><text>gnyis las gang bzhed pa/ gzhon nu zas gtsang gi chung mar snoms shig /seng ge 'gram gyis slar spring pa/ gnyis ka yang gzhon nu la dgos mod kyi/ 'on kyang chung ma 'dra ba gnyis gcig la gzhag par mi</text></item>
<item><p>133b1</p><section>mdo sde</section><text>bya bas/ gang la skyes bu chen po'i mtshan sum bcu rtsa gnyis kyis brgyan pa'i bu btsa' bar 'gyur ba de yang 'khor los sgyur ba'i rgyal por 'gyur ro zhes lung bstan pa de re shig 'dod do/ /gcig shos kyang tshogs la brtag</text></item>
<item><p>133b2</p><section>mdo sde</section><text>par bya'o/ /des de 'khor lnga brgya dang bkri'o/ /de'i tshe shAkya rnams kyi phyir rgol ba skya bseng zhes bya ba ri khrod pa cig yod nas shAkya rnams 'dus te/ rgyal po seng ge 'gram gyi drung du song nas/ lha skya bseng ri khrod pa bdag cag</text></item>
<item><p>133b3</p><section>mdo sde</section><text>la gnod pa bgyid kyis grogs mdzad du gsol/ des smras pa/ shes ldan dag kho bo rgas pas de rnams dang lhan cig g.yul sprad par mi nus so/ /lha gzhon nu zas gtsang gtang du gsol/ dam zhig bca' ste/ gal te</text></item>
<item><p>133b4</p><section>mdo sde</section><text>gzhon nu ji lta bu 'dod pa'i dam pa gcig bslangs pa'i dam pa de sbyin pa blta na gtang ngo / /de rnams kyis smras pa/ lha bka' bzhin 'tshal stsal bar bgyi'o/ /rgyal pos dpung gi tshogs yan lag bzhi pa gzhon nu zas gtsang la</text></item>
<item><p>133b5</p><section>mdo sde</section><text>bsngo nas des ri khrod pa de rnams bcom/ rab tu bcom ste rmeg bta'o/ /de nas shAkya rnams mgu nas rgyal po seng ge 'gram gyi drung du dong ste lha gzhon nus ri khrod pa rnams bcom rab tu bcom ste rmeg bta' lags pas</text></item>
<item><p>133b6</p><section>mdo sde</section><text>bdag cag glo ba dga' na/ gzhon nu mchog ci bzhed gsungs shig dbul lo/ /shes ldan dag shAkya rnams kyi khrims su bcas pa sus kyang mnyam pa las chun ma gzhag par mi bya'o zhes bcas so/ /lha ci khrims</text></item>
<item><p>133b7</p><section>mdo sde</section><text>'dral lam/ des smras pa/ lhag par shin du bsdam gyi dral bar mi bya na/ 'on kyang gzhon nu'i dam pa gcig slong ba ni mnyam pa las chun ma blang ba yin no/ /lha rung gis de bzhin du mdzod cig /de nas seng ge 'gram gyis</text></item>
<item><p>133b8</p><section>mdo sde</section><text>legs par rab sad la pho nya btang nas/ kho bos tshogs brtags zin gyis bu mo gcig shos kyang bkri shig /des de yang 'khor lnga brgya dang bkri ste/ gzhon nu zas gtsang gis gnyi ga blangs so/ /ji tsam dus</text></item>
<item><p>134a1</p><section>mdo sde</section><text>gzhan zhig na rgyal po seng ge 'gram shi nas/ ser skya'i gzhi na rgyal po zas gtsang rgyal srid byed du bcug ste/ 'byor pa dang / rgyas pa dang / bde ba dang / lo legs pa dang / skye bo dang / mi mang pos gang ba/ 'thab pa</text></item>
<item><p>134a2</p><section>mdo sde</section><text>dang / thab mo dang / rtsod pa dang / 'gyed pa dang / chom rkun med cing / nad rab tu zhi bar gyur pa/ 'bras dang / bu ram shing gi phreng ba dang / ba lang dang / ma he phun sum tshogs pa na/ bu gcig pa la sdug pa bzhin du rgyal srid skyong</text></item>
<item><p>134a3</p><section>mdo sde</section><text>bar byed do/ /de dus gzhan zhig na btsun mo sgyu 'phrul chen po dang lhan cig steng gi khang bzangs kyi gzhi skyes pa med par dong nas/ rol mos rtse bar byed/ dga' bar byed/ dga' dgur spyod par byed do/ /'di ni chos nyid yin te/</text></item>
<item><p>134a4</p><section>mdo sde</section><text>byang chub sems dpa' dga' ldan gyi gnas na bzhugs pa na 'jig rten la gzigs pa lngas gzigs par mdzad do/ /rigs la gzigs pa dang / yul la gzigs pa dang / dus la gzigs pa dang / rgyud la gzigs pa</text></item>
<item><p>134a5</p><section>mdo sde</section><text>dang / bud med la gzigs pa ste/ rgya cher mdo snga ma dang sbyar ro/ /mngon par 'byung ba'i mdo rdzogs so// // rgya gar gyi mkhan po A tsar+ya d+harma shrI b+ha dra dang / zhu chen gyi lo ts+tsha ba dge slong rin chen bzang pos bsgyur cing zhus te gtan la phab pa'o/ /</text></item>
<item><p>134a6</p><section>mdo sde</section><text>@##/ /rgya gar skad du/ b+hik+Shu pra re dzu sU tra nA ma/ bod skad du/ dge slong la rab tu gces pa'i mdo zhes bya ba/ thams cad mkhyen pa la phyag 'tshal lo/ /'di skad bdag gis thos pa dus gcig na/ bcom ldan 'das</text></item>
<item><p>134a7</p><section>mdo sde</section><text>mnyan yod kyi grong khyer chen po pad ma rgyas pa zhes bya ba'i gtsug lag khang na bzhugs te/ de nas dge slong gi dge 'dun 'khor stong phrag phyed dang bcu gsum dang thabs gcig go/ /de nas de'i tshe bcom ldan 'das kyi 'khor 'dus</text></item>
<item><p>134a8</p><section>mdo sde</section><text>pa de'i nang na 'phags pa nye bar 'khor zhes bya ba dbang po dul ba/ thos pa dang ldan pa/ shes rab zab pa/ bcom ldan 'das kyis legs par gsungs pa'i chos 'dul ba la lhag par mos shing mchog tu 'dzin par gnas pa rang</text></item>
<item><p>134b1</p><section>mdo sde</section><text>gi stan las langs te/ bla gos phrag pa gcig tu gzer te/ pus mo g.yas pa'i lha nga sa la gtsugs nas lag pa gnyis kyi thal mo snying kar sbyar ba byas te/ 'dzum dmul nas bcom ldan 'das la 'di skad ces gsol to/ /</text></item>
<item><p>134b2</p><section>mdo sde</section><text>'khor ba'i 'dam nas pad ma ltar byung ba'i/ /skyob mdzad ri bo lta bur mi bskyod thub pa'i sku/ /dpe byad rgyan gyis brgyan cing mtshan gyi me tog mdzes/ /blta bas mi ngoms rab mchog khyod la phyag 'tshal lo/ /khyod kyis bdag</text></item>
<item><p>134b3</p><section>mdo sde</section><text>cag 'dir 'dus 'di dag la/ /dge slong 'ba' shig gnas pas dge slong gi/ ngo bo dbye dang sgra 'jug ched bya ba/ /bzhi po 'di dag thub pas gsung du gsol/ /de nas bcom ldan bde gshegs rab dgyes te/ /nye bar 'khor la</text></item>
<item><p>134b4</p><section>mdo sde</section><text>spyan gzigs 'di skad gsungs/ /legs par nyon cig bu khyod nye bar 'khor/ /ngas ni khyod kyi sems rangs bya phyir dang / /dge slong rnams la phan phyir de bshad do/ /dge slong zhes bya chos kyi rgyal mtshan te/ /dge slong zhes bya</text></item>
<item><p>134b5</p><section>mdo sde</section><text>rdo rje srog shing yin/ /dge slong zhes bya sdug bsngal spangs pa ste/ /dge slong zhes bya rgyal ba'i sras po yin/ /dge slong zhes bya nyon mongs srog bcad de/ /dge slong zhes bya thar pa'i tshal 'gro'o/ /dge slong rang gi ngo bo bsdams</text></item>
<item><p>134b6</p><section>mdo sde</section><text>pa ste/ /rtsa ba bzhi sogs nyis brgya lnga bcu pa/ /ched du bya ba rnam dag tshul khrims yin/ /dbye ba ming gi dge slong gang yin dang / /rtags tsam 'dzin dang yang dag dge slong ste/ /sgra 'jug rnam par zad phyir dang / /dge ba slong</text></item>
<item><p>134b7</p><section>mdo sde</section><text>dang zas slong dang / /zhi bar gnas dang lam zhugs dang / /legs par 'tsho dang chags spangs dang / /yid 'ong phyir na dge slong ngo / /dge slong zhes bya brgyan pa ste/ /rgyan spangs rgyan gyis legs par brgyan/ /chags spangs</text></item>
<item><p>134b8</p><section>mdo sde</section><text>chags pa chen pos spyad/ /byug pa khrus dang bza' ba dang / /rgyan dang gos dang kha dog dang / /rta dang glang po khyogs sogs kyi/ /bzhon pa bla med de yang bzhon/ /de dag 'byor pa dge slong ste/ /de dag mi 'byor dge slong min/ /</text></item>
<item><p>135a1</p><section>mdo sde</section><text>de nas nye bar 'khor de yis/ /bcom ldan 'das la 'di skad gsol/ /ci de bde bar gshegs pa yis/ /skad byings rtogs par dka' ba gsungs/ /de nyid bde bar gshegs pa yis/ /tshig gi mun pa</text></item>
<item><p>135a2</p><section>mdo sde</section><text>tshig gi ni/ /mar mes gsal bar mdzad du gsol/ /bcom ldan 'das kyis bka' stsal pa/ /gser las sogs pa 'jig rten rgyan/ /rab tu spangs pas snying rje yi/ /rgyan gyi mchog gis brgyan par bya/ /'jig</text></item>
<item><p>135a3</p><section>mdo sde</section><text>rten ma yin bslab pa yi/ /gos gyon gos mchog bzang po yin/ /ga pur la sogs ma yin pa'i/ /tshul khrims byug pa mchog gis byug /dkar dmar la sogs ma yin pa'i/ /dad pa'i kha dog rnam par mdzes/ /</text></item>
<item><p>135a4</p><section>mdo sde</section><text>'jig rten ma yin brtson 'grus kyi/ /bzhon pa bla med mgyogs pa'i mchog /bsam gtan chos spyod zas mchog ni/ /'bras chan pas ni ro mchog ldan/ /dge 'dun tshogs kyi gzhal yas khang / /zhi gnas stan la rab</text></item>
<item><p>135a5</p><section>mdo sde</section><text>tu spyad/ /de dag ldan zhing phyir mi ldog /de ni yang dag dge slong yin/ /gtso bo gsum dang 'khor lngar ldan/ /drang srong snod bcas mkhar bsil ldan/ /lus ngag yid gsum rnam par bsdams/ /rang gi spyod pa brtul zhugs</text></item>
<item><p>135a6</p><section>mdo sde</section><text>bstan/ /de yang yang dag dge slong yin/ /de gnyis thar pa'i grong khyer la/ /bsnyen pas thar pa'i bde ba'i mchog /yang dag ma yin gnyis shos ni/ /lhung gzed la sogs rab 'bar bas/ /dmyal bar khro chu lta bur ni/ /</text></item>
<item><p>135a7</p><section>mdo sde</section><text>bskal pa stong phrag bzhi ru 'tshed/ /la la'i tshul khrims bde ba ste/ /la la'i tshul khrims sdug bsngal rgyu/ /tshul khrims ldan pa bde ba'i mchog /tshul khrims 'chal ba sdug bsngal yin/ /shin du legs par tshul</text></item>
<item><p>135a8</p><section>mdo sde</section><text>khrims gang / /bsdams pas mi de mdzes pa'i gzugs/ /'dul ba la ni nye bar gnas/ /tshul khrims bslab pa rang yid ches/ /mi de nyi ma gcig la yang / /bsod nams phung po dpag med pa/ /sog cing sangs rgyas</text></item>
<item><p>135b1</p><section>mdo sde</section><text>'bras bu skrun/ /rang gis rang la bslus 'debs shing / /bslab pa la ni mi gnas shing / /bde bar gshegs pa'i rgyal mtshan 'dzin/ /gzugs tsam la ni brten nas su/ /nga ni dge slong yin zer ba/ /glang smyon snal</text></item>
<item><p>135b2</p><section>mdo sde</section><text>ral btags pa 'am/ /sbrum ma skyur rtsi 'thungs pa ltar/ /mi de nyi ma gcig la yang / /sdig pa'i sa bon dpag med dang / /rang la gnod pa sna tshogs pa/ /byed par 'gyur ba kho na yin/ /gang zhig bslab la mi gnas</text></item>
<item><p>135b3</p><section>mdo sde</section><text>shing / /bder gshegs rgyal mtshan 'dzin pa bas/ /bslab pa mi gnas skad cig la/ /gzugs por khyim par gnas pa bzang / /bslab pa mi gnas rtags 'dzin pa/ /'jig rten pa ni thams cad kyi/ /snying du</text></item>
<item><p>135b4</p><section>mdo sde</section><text>sdug par mi 'gyur zhing / /kun gyi tshig gi ngan snod sa/ /dper na sdong po bzang po la/ /yun ring yal ka 'khrung ba bzhin/ /mi de rtags tsam yun ring na/ /kha na ma tho'i gtam 'phel dang / /sdig pa'i las rnams</text></item>
<item><p>135b5</p><section>mdo sde</section><text>'phel bar bshad/ /tshul khrims 'di ni bde ba'i mchog /tshul khrims 'di ni thar pa'i lam/ /tshul khrims 'di ni yon tan zhing / /tshul khrims 'di ni sangs rgyas rgyu/ /tshul khrims 'di ni rab mchog yin/ /mig</text></item>
<item><p>135b6</p><section>mdo sde</section><text>gi 'bras bu bzhin du srungs/ /srog la bab kyang tshul khrims ni/ /gtong ba mi mkhas blun po yin/ /srog chad phyi mar skye ba ste/ /tshul khrims phyi nas de ltar min/ /de bas nye bar 'khor sogs kyis/ /'di nyid la</text></item>
<item><p>135b7</p><section>mdo sde</section><text>ni brtan par zung / /de skad ces bcom ldan 'das kyis bka' stsal te/ nye bar 'khor la sogs pa dge slong de dag bcom ldan 'das kyis gsungs pa la mngon par bstod do/ /dge slong la rab tu gces pa'i mdo zhes bya ba rdzogs so// //</text></item>
<item><p>135b8</p><section>mdo sde</section><text>@##/ /rgya gar skad du/ shI la saM yug ta sU tra/ bod skad du/ tshul khrims yang dag par ldan pa'i mdo/ thams cad mkhyen pa la phyag 'tshal lo/ /'di skad bdag gis thos pa dus gcig na/ bcom ldan 'das mnyan</text></item>
<item><p>136a1</p><section>mdo sde</section><text>du yod pa na rgyal bu rgyal byed kyi tshal mgon med zas sbyin gyi kun dga' ra ba na/ dge slong gi dge 'dun chen po brgya phrag phyed dang bcu gsum dang thabs gcig tu bzhugs te/ de'i tshe bcom ldan 'das kyis dge slong</text></item>
<item><p>136a2</p><section>mdo sde</section><text>rnams la bka' stsal pa/ dge slong dag shes pa ni 'grib/ srog ni chad/ tshe'i 'du byed ni nges par 'joms par 'gyur na/ ci'i phyir brtson 'grus dang / brtul ba brtan pos sgrub par mi byed/ mi'i lus ni shin du</text></item>
<item><p>136a3</p><section>mdo sde</section><text>rnyed par dka' na de thob nas des rnyed pa'i rgyal ba'i bstan pa la rab tu byung ba yang rnyed na thar pa'i don dang mi mthun pa dag gis bslus te sdug bsngal bar gyur ta re/ srog dang bral zhing sh-i ba ni sla'i/ tshul khrims nyams</text></item>
<item><p>136a4</p><section>mdo sde</section><text>pa ni de lta ma yin no/ /de ci'i phyir zhe na/ srog dang bral ba ni tshe 'di nyid kyi skye ba zad par 'gyur gyi/ tshul khrims nyams shing zhig pa ni skye ba 'bum phrag brgya'i bar du rigs dang bral zhing bde ba spangs te rnam par ltung</text></item>
<item><p>136a5</p><section>mdo sde</section><text>ba nyams su myong bar 'gyur ro/ /de phyir ston pas tshul khrims rab bsngags bshad/ /tshul khrims ldan pa sangs rgyas 'byung dang phrad/ /tshul khrims ldan pa rgyan rnams kun gyi mchog /tshul khrims 'byor</text></item>
<item><p>136a6</p><section>mdo sde</section><text>ba dri dang byug pa yin/ /tshul khrims ldan pa dga' ba kun gyi gnas/ /tshul khrims ldan pa gdung ba sel ba'i chu/ /tshul khrims ldan pa 'jig rten kun gyis bstod/ /tshul khrims dag gis 'gro ba dam</text></item>
<item><p>136a7</p><section>mdo sde</section><text>pa mnos/ /ji ltar sbrul gdug klu chen nag po yang / /tshul khrims can la gnod med gzhan ci smos/ /tshul khrims ldan pa'i dge slong 'od dang ldan/ /tshul khrims ldan pa grags 'gyur bde ba thob/ /tshul khrims</text></item>
<item><p>136a8</p><section>mdo sde</section><text>ldan pa mtho ris 'gro ba'i rgyu/ /ji ltar mig med gzugs mthong mi rung ltar/ /de bzhin tshul khrims med na chos mi mthong / /ji ltar rkang med lam 'jug ga la nus/ /de bzhin tshul khrims med na thar mi 'gyur/ /</text></item>
<item><p>136b1</p><section>mdo sde</section><text>ji ltar bum pa bzang po rin chen snod/ /de bzhin tshul khrims chos rnams skyed pa'i gzhi/ /ji ltar bum chag rin chen snod mi rung / /de bzhin tshul khrims ral bas chos kun gtugs/ /dang po tshul khrims med</text></item>
<item><p>136b2</p><section>mdo sde</section><text>par gyur pa des/ /phyi nas mya ngan 'das pa thob snyam 'am/ /sna dang rna rdum la sogs gang yin pa/ /de la me long dag ni dgos mi 'gyur/ /rna bas ma thos mig sngar ma mthong bzhin/ /bstan srung mi de mtho ris</text></item>
<item><p>136b3</p><section>mdo sde</section><text>'gro bar 'gyur/ /thos mang thos ldan thos srung mtho ris nyid/ /bud med bsten du ga la rung / /rgyal po'i pho brang ga la dga'/ /dbu ba snying po ga la yod/ /longs spyod rtag pa ga la yin/ /bud med dag la rung ba</text></item>
<item><p>136b4</p><section>mdo sde</section><text>med/ /rgyal srid dag la dga' ba med/ /dbu ba dag la snying po med/ /longs spyod dag la rtag pa med/ /longs spyod dag ni 'bab chu bzhin/ /gru de ci 'dra khyim de 'dra/ /me tog ci 'dra gzugs de bzhin/ /srog ni chu</text></item>
<item><p>136b5</p><section>mdo sde</section><text>bur 'dra ba yin/ /bcom ldan 'das kyis de skad ces bka' stsal nas/ /dge slong de dag yi rangs te/ /bcom ldan 'das kyis gsungs pa la mngon par bstod do// //tshul khrims yang dag par ldan pa'i mdo rdzogs so// //</text></item>
<item><p>136b6</p><section>mdo sde</section><text>@#/ /rgya gar skad du/ pany+tsA pat+ti ni kA ya shu b+hA shu b+ha pha pa rik+Sha sU tra/ bod skad du/ ltung ba sde lnga'i dge ba dang mi dge ba'i 'bras bu brtag pa'i mdo/ sangs rgyas dang byang chub sems dpa' thams cad la phyag</text></item>
<item><p>136b7</p><section>mdo sde</section><text>'tshal lo/ /'di skad bdag gis thos pa dus na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/ de nas bcom ldan 'das kyis dge slong rnams la bka'</text></item>
<item><p>136b8</p><section>mdo sde</section><text>stsal pa/ dge slong dag 'dzam bu'i gling pa'i mi rnams kyi lo lnga bcu gang yin pa de ni rgyal chen bzhi'i ris kyi lha rnams kyi nyin zhag gcig go/ /nyin zhag de sum bcu la zla ba gcig /zla ba bcu gnyis la lo gcig</text></item>
<item><p>137a1</p><section>mdo sde</section><text>tu rtsis pa'i lo lnga brgya ni rgyal chen bzhi'i ris kyi lha rnams kyi tshe'i tshad do/ /dge slong dag bslab pa'i chos gang dag bsrung ba dang / sbed pa dang / yongs su skyong ba dang / 'da' bar mi byed pa dang / de dag las 'das pa ston pa dang /</text></item>
<item><p>137a2</p><section>mdo sde</section><text>rab tu ston pa ni lus zhig nas bde 'gro rgyal chen bzhi pa'i ris kyi lha rnams su skye bar 'gyur te/ de dag der yang lha'i tshe dang / lha'i kha dog dang / lha'i stobs dang / lha'i bde ba dang / lha'i dbang phyug la dbang byed cing lha'i</text></item>
<item><p>137a3</p><section>mdo sde</section><text>gzugs dang / sgra dang / dri dang / ro dang / reg bya dang / lha'i g.yog 'khor dang ldan par 'gyur ro/ /dge slong dag rgyal chen bzhi'i ris kyi lha rnams kyi lo lnga brgya gang yin pa de ni dmyal ba chen po yang sos kyi nyin zhag gcig go/ /</text></item>
<item><p>137a4</p><section>mdo sde</section><text>nyin zhag de sum bcu la zla ba gcig /zla ba bcu gnyis la lo gcig tu rtsis pa'i lo lnga brgya ni dmyal ba chen po yang sos kyi tshe'i tshad do/ /dge slong dag bslab pa'i chos gang dag mi srung ba dang / mi sbed pa dang / yongs su mi skyong ba dang /</text></item>
<item><p>137a5</p><section>mdo sde</section><text>de dag las 'da' bar byed pa dang / 'das pa de dag mi ston pa dang / rab tu mi ston pa de ni lus zhig nas shi ba'i 'og tu dmyal ba chen po yang sos su skye bar 'gyur te/ de dag der yang sdug bsngal drag pa dang / rtsub pa dang /</text></item>
<item><p>137a6</p><section>mdo sde</section><text>tsha ba dang / yid du mi 'ong ba'i tshor ba myong bar 'gyur ro/ /dge slong dag 'dzam bu'i gling pa'i mi rnams kyi lo brgya gang yin pa de ni sum bcu rtsa gsum gyi lha rnams kyi nyin zhag gcig go/ /nyin zhag de sum bcu la zla ba gcig /</text></item>
<item><p>137a7</p><section>mdo sde</section><text>zla ba bcu gnyis la lo gcig tu rtsis pa'i lo stong ni sum cu rtsa gsum pa'i lha rnams kyi tshe'i tshad do/ /dge slong dag so sor bshags pa'i chos gang dag srung ba dang / sbed pa dang / yongs su skyong ba dang / 'da' bar mi byed</text></item>
<item><p>137a8</p><section>mdo sde</section><text>pa dang / de dag las 'das pa ston pa dang / rab tu ston pa de ni lus zhig nas bde 'gro sum cu rtsa gsum gyi lha rnams su skye bar 'gyur te/ de dag der yang lha'i tshe dang lha'i kha dog dang / lha'i stobs dang / lha'i bde ba dang /</text></item>
<item><p>137b1</p><section>mdo sde</section><text>lha'i dbang phyug la dbang byed cing lha'i gzugs dang / sgra dang / dri dang / ro dang / reg bya dang / lha'i g.yog 'khor dang ldan par 'gyur ro/ /dge slong dag sum cu rtsa gsum gyi lha rnams kyi lo stong gang yin pa de ni dmyal ba chen po thig nag gi nyin zhag</text></item>
<item><p>137b2</p><section>mdo sde</section><text>gcig go/ /nyin zhag de sum bcu la zla ba gcig /zla ba bcu gnyis la lo gcig tu rtsis pa'i lo stong ni dmyal ba chen po thig nag gi tshe'i tshad do/ /dge slong dag so sor bshags pa'i chos gang dag mi srung ba dang / mi sbed pa dang /</text></item>
<item><p>137b3</p><section>mdo sde</section><text>yongs su mi skyong ba dang / de dag las 'da' bar byed pa dang / 'das pa de dag mi ston pa dang / rab tu mi ston pa de ni lus zhig nas shi ba'i 'og tu dmyal ba chen po thig nag tu skye bar 'gyur te/ de dag der yang sdug bsngal drag pa dang /</text></item>
<item><p>137b4</p><section>mdo sde</section><text>rtsub pa dang / tsha ba dang / yid du mi 'ong ba'i tshor ba myong bar 'gyur ro/ /nyes byas kyi ltung ba brtag pa'o/ /dge slong dag 'dzam bu'i gling pa'i mi rnams kyi lo nyis brgya gang yin pa de ni mtshe ma'i lha rnams kyi nyin zhag gcig go/ /nyin</text></item>
<item><p>137b5</p><section>mdo sde</section><text>zhag sum bcu la zla ba gcig /zla ba bcu gnyis la lo gcig tu rtsis pa'i lo nyis stong ni mtshe ma'i lha rnams kyi tshe'i tshad do/ /dge slong dag ltung byed kyi chos gang dag srung ba dang / sbed pa dang / yongs su skyong ba dang / 'da' bar mi</text></item>
<item><p>137b6</p><section>mdo sde</section><text>byed pa dang / de dag las 'das pa ston pa dang / rab tu ston pa de ni lus zhig nas bde 'gro mtshe ma'i lha rnams su skye bar 'gyur te/ de dag der yang lha'i tshe dang / lha'i kha dog dang / lha'i stobs dang / lha'i bde ba dang /</text></item>
<item><p>137b7</p><section>mdo sde</section><text>lha'i dbang phyug la dbang byed cing lha'i gzugs dang / sgra dang / dri dang / ro dang / reg bya dang / lha'i g.yog 'khor dang ldan par 'gyur ro/ /dge slong dag mtshe ma'i lha rnams kyi lo nyis stong gang yin pa</text></item>
<item><p>137b8</p><section>mdo sde</section><text>de ni dmyal ba chen po bsdus 'joms kyi nyin zhag gcig go/ /nyin zhag de sum bcu la zla ba gcig /zla ba bcu gnyis la lo gcig tu rtsis pa'i lo nyis stong ni dmyal ba chen po bsdus</text></item>
<item><p>138a1</p><section>mdo sde</section><text>'joms kyi tshe'i tshad do/ /dge slong dag ltung byed kyi chos gang dag mi srung ba dang / mi sbed pa dang / yongs su mi skyong ba dang / de dag las 'da' bar byed pa dang / 'das pa de dag mi ston pa dang / rab tu mi ston pa de ni lus</text></item>
<item><p>138a2</p><section>mdo sde</section><text>zhig nas shi ba'i 'og tu dmyal ba chen po bsdus 'joms su skye bar 'gyur te/ de dag der yang sdug bsngal shin du drag pa dang / rtsub pa dang tsha ba dang / yid du mi 'ong ba'i tshor ba myong bar 'gyur ro/ /ltung byed kyi ltung ba brtag pa'o/ /dge slong dag 'dzam bu'i</text></item>
<item><p>138a3</p><section>mdo sde</section><text>gling pa'i mi rnams kyi lo bzhi brgya gang yin pa de ni dga' ldan gyi lha rnams kyi nyin zhag gcig go/ /nyin zhag de sum bcu la zla ba gcig /zla ba bcu gnyis la lo gcig tu rtsis pa'i lo bzhi stong ni dga' ldan gyi lha rnams kyi</text></item>
<item><p>138a4</p><section>mdo sde</section><text>tshe'i tshad do/ /dge slong dag sbom po'i chos gang dag srung ba dang / sbed pa dang / yongs su skyong ba dang / 'da' bar mi byed pa dang / de dag las 'das pa ston pa dang / rab tu ston pa de ni lus zhig nas bde 'gro dga' ldan gyi lha rnams</text></item>
<item><p>138a5</p><section>mdo sde</section><text>su skye bar 'gyur te/ de dag der yang lha'i tshe dang / lha'i kha dog dang / lha'i stobs dang / lha'i bde ba dang / lha'i dbang phyug la dbang byed cing lha'i gzugs dang / sgra dang / dri dang / ro dang / reg bya dang / lha'i g.yog 'khor dang ldan</text></item>
<item><p>138a6</p><section>mdo sde</section><text>par 'gyur ro/ /dge slong dag dga' ldan gyi lha rnams kyi lo bzhi stong gang yin pa de ni dmyal ba chen po ngu 'bod kyi nyin zhag gcig go/ /nyin zhag de sum bcu la zla ba gcig go/ /zla ba bcu gnyis la lo gcig tu rtsis pa'i</text></item>
<item><p>138a7</p><section>mdo sde</section><text>lo bzhi stong ni dmyal ba chen po ngu 'bod kyi tshe'i tshad do/ /dge slong dag sbom po'i chos gang dag mi srung ba dang / mi sbed pa dang / yongs su mi skyong ba dang / de dag las 'da' bar byed pa dang / 'das pa de dag mi ston pa dang / rab tu</text></item>
<item><p>138a8</p><section>mdo sde</section><text>mi ston pa de ni lus zhig nas shi ba'i 'og tu dmyal ba chen po ngu 'bod du skye bar 'gyur te/ de dag der yang sdug bsngal shin du drag pa dang / rtsub pa dang / tsha ba dang / yid du mi 'ong ba'i tshor ba myong bar 'gyur ro/ /sbom po'i ltung</text></item>
<item><p>138b1</p><section>mdo sde</section><text>ba brtag pa'o/ /dge slong dag 'dzam bu'i gling pa'i mi rnams kyi lo brgyad brgya gang yin pa de ni 'phrul dga'i lha rnams kyi nyin zhag gcig go/ /nyin zhag de sum bcu la zla ba gcig go/ /zla ba bcu gnyis la lo gcig tu rtsis</text></item>
<item><p>138b2</p><section>mdo sde</section><text>pa'i lo brgyad stong ni 'phrul dga'i lha rnams kyi tshe'i tshad do/ /dge slong dag lhag ma'i chos gang dag srung ba dang / sbed pa dang / yongs su skyong ba dang / 'da' bar mi byed pa dang / de dag las 'das pa ston pa dang / rab tu ston</text></item>
<item><p>138b3</p><section>mdo sde</section><text>pa de ni lus zhig nas bde 'gro 'phrul dga'i lha rnams su skye bar 'gyur te/ de dag der yang lha'i tshe dang / lha'i kha dog dang / lha'i stobs dang / lha'i bde ba dang / lha'i dbang phyug la dbang byed cing lha'i gzugs dang / sgra dang /</text></item>
<item><p>138b4</p><section>mdo sde</section><text>dri dang / ro dang / reg bya dang / lha'i g.yog 'khor dang ldan par 'gyur ro/ /dge slong dag 'phrul dga'i lha rnams kyi lo brgyad stong gang yin pa de ni dmyal ba ngu 'bod chen po'i nyin gcig go/ /nyin zhag de sum bcu la</text></item>
<item><p>138b5</p><section>mdo sde</section><text>zla ba gcig go/ /zla ba bcu gnyis la lo gcig tu rtsis pa'i lo brgyad stong ni dmyal ba ngu 'bod chen po'i tshe'i tshad do/ /dge slong dag lhag ma'i chos gang dag mi srung ba dang / mi sbed pa dang / yongs su mi skyong ba dang / de dag</text></item>
<item><p>138b6</p><section>mdo sde</section><text>las 'da' bar byed pa dang / 'das pa de dag mi ston pa dang / rab tu mi ston pa de ni lus zhig nas shi ba'i 'og tu dmyal ba chen po ngu 'bod chen por skye bar 'gyur te/ de dag der yang sdug bsngal shin du drag pa dang /</text></item>
<item><p>138b7</p><section>mdo sde</section><text>rtsub pa dang / tsha ba dang / yid du mi 'ong ba'i tshor ba myong bar 'gyur ro/ /lhag ma'i ltung ba brtag pa'o/ /dge slong dag 'dzam bu'i gling pa'i mi rnams kyi lo brgya phrag bcu drug gang yin pa de ni gzhan 'phrul dbang</text></item>
<item><p>138b8</p><section>mdo sde</section><text>byed kyi lha rnams kyi nyin zhag gcig go/ /nyin zhag de sum bcu la zla ba gcig go/ /zla ba bcu gnyis la lo gcig tu rtsis pa'i lo stong phrag bcu drug ni gzhan 'phrul dbang byed kyi lha rnams kyi tshe'i tshad do/ /</text></item>
<item><p>139a1</p><section>mdo sde</section><text>dge slong dag pham par 'gyur ba'i chos bzhi po gang dag srung ba dang / sbed pa dang / yongs su skyong ba dang / 'da' bar mi byed pa dang / de dag las 'das pa ston pa dang / rab tu ston pa de ni lus zhig nas bde 'gro</text></item>
<item><p>139a2</p><section>mdo sde</section><text>gzhan 'phrul dbang byed kyi lha rnams su skye bar 'gyur te/ de dag der yang lha'i tshe dang / lha'i kha dog dang / lha'i stobs dang / lha'i bde ba dang / lha'i dbang phyug la dbang byed cing lha'i gzugs dang / sgra dang / dri dang / ro dang /</text></item>
<item><p>139a3</p><section>mdo sde</section><text>reg bya dang / lha'i g.yog 'khor dang ldan par 'gyur ro/ /dge slong dag gzhan 'phrul dbang byed kyi lha rnams kyi lo stong phrag bcu drug gang yin pa de ni dmyal ba chen po tsha ba'i nyin zhag gcig go/ /nyin zhag de sum cu la zla ba</text></item>
<item><p>139a4</p><section>mdo sde</section><text>gcig go/ /zla ba bcu gnyis la lo gcig tu rtsis pa'i lo khri drug stong ni dmyal ba chen po tsha ba'i tshe'i tshad do/ /dge slong dag pham par 'gyur ba'i chos bzhi po gang dag mi srung ba dang / mi sbed pa dang / yongs su mi skyong</text></item>
<item><p>139a5</p><section>mdo sde</section><text>ba dang / de dag las 'da' bar byed pa dang / 'das pa de dag mi ston pa dang / rab tu mi ston pa de ni lus zhig nas shi ba'i 'og tu dmyal ba chen po tsha bar skye bar 'gyur te/ de dag der yang sdug bsngal shin du drag pa dang /</text></item>
<item><p>139a6</p><section>mdo sde</section><text>rtsub pa dang / tsha ba dang / yid du mi 'ong ba'i tshor ba myong bar 'gyur ro/ /pham par 'gyur ba'i chos bzhi'i ltung ba brtag pa'o/ /dge slong dag de lta bas na/ gang de dag bstan bcos thos pa rnams kyis bdag la phan par</text></item>
<item><p>139a7</p><section>mdo sde</section><text>bya ba dang / snying brtse ba dang / snying rje ba dang / don 'dod pa dang / phan pa tshol bas snying brtse ba 'dis khyed cag rnams kyis 'di ltar bya ste/ dge slong dag dgon pa dang / shing drung dang / khang stong dang / ri khrod dang / ri phug dang /</text></item>
<item><p>139a8</p><section>mdo sde</section><text>pa la pun dzA b+h+ya ba ka sha dang / dur khrod dang / nags mdab dang / bas mtha'i gnas mal du gnas te 'di dag nges par bsam par bya'o/ /dge slong dag bag yod par gyis shig /ci nas kyang phyis 'gyod par 'gyur ba</text></item>
<item><p>139b1</p><section>mdo sde</section><text>de ltar ma byed cig /'di ni nga'i rjes su bstan pa'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do/ /ltung ba sde lnga'i dge ba</text></item>
<item><p>139b2</p><section>mdo sde</section><text>dang / mi dge ba'i 'bras bu brtag pa'i mdo rdzogs so// // rgya gar gyi mkhan po A tsar+ya dz+nyA na shrI gub ta dang / bod kyi lo ts+tsha ba dge slong shAkya blo gros kyis bsgyur cing gtan la phab pa/ /</text></item>
<item><p>139b3</p><section>mdo sde</section><text>mchog tu gdags pa'i mdo/ @#/ /sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das nyan thos kyi dge 'dun dang bcas pa/ rgyal po'i khab na 'od ma'i tshal bya</text></item>
<item><p>139b4</p><section>mdo sde</section><text>ka lan da ka gnas par dbyar gnas par dam bcas te bzhugs so/ /der bcom ldan 'das kyis dge slong rnams la bka' stsal pa/ dge slong dag 'di gsum na mchog tu gdags pa yin te/ gsum gang zhe na/ sangs rgyas</text></item>
<item><p>139b5</p><section>mdo sde</section><text>mchog tu gdags pa dang / chos mchog tu gdags pa dang / dge 'dun mchog tu gdags pa'o/ /de la sangs rgyas mchog tu gdags pa gang zhe na/ sems can rkang med rnams sam/ rkang gnyis rnams sam/ rkang bzhi rnams</text></item>
<item><p>139b6</p><section>mdo sde</section><text>sam/ rkang mangs rnams sam/ gzugs can rnams sam/ gzugs can ma yin pa rnams sam/ 'du shes can rnams sam/ 'du shes can ma yin pa rnams sam/ 'du shes yod pa yang ma yin/ 'du shes med pa</text></item>
<item><p>139b7</p><section>mdo sde</section><text>yang ma yin pa gang yang rung ste/ de dag gi nang na ni de bzhin gshegs pa dgra bcom pa yang dag par rdzogs pa'i sangs rgyas mchog yin par bstan to/ /sangs rgyas la mngon par dga' ba su yang rung ba de dag ni mchog</text></item>
<item><p>139b8</p><section>mdo sde</section><text>la mngon par dga' ba yin te/ mchog la mngon par dga' ba de dag ni rnam par smin pa yang lha rnams kyi nang du lhar gyur pa rnams sam/ mi rnams kyi nang du mir gyur pa rnams kyi mchog 'ba' shig tu 'gyur bar shes par bya ste/</text></item>
<item><p>140a1</p><section>mdo sde</section><text>'di ni sangs rgyas mchog tu gdags pa zhes bya'o/ /chos mchog tu gdags pa gang zhe na/ 'dus byas sam/ 'dus ma byas kyi chos rnams gang yang rung ste/ de dag gi nang na ni 'dod chags dang bral ba'i chos</text></item>
<item><p>140a2</p><section>mdo sde</section><text>mchog yin par bstan to/ /chos la mngon par dga' ba su yang rung ba de dag ni/ mchog la mngon par dga' ba yin te/ mchog la mngon par dga' ba de dag ni/ rnam par smin pa yang lha rnams kyi nang du lhar gyur pa rnams</text></item>
<item><p>140a3</p><section>mdo sde</section><text>sam/ mi rnams kyi nang du mir gyur pa rnams kyi mchog 'ba' shig tu 'gyur bar shes par bya ste/ 'di ni chos mchog tu gdags pa zhes bya'o/ /dge 'dun mchog tu gdags pa gang zhe na/ tshogs sam/ 'dus pa 'am/ mang po</text></item>
<item><p>140a4</p><section>mdo sde</section><text>'am/ 'khor gang yang rung ste/ de dag gi nang na ni de bzhin gshegs pa dgra bcom pa yang dag par rdzogs pa'i sangs rgyas rnams kyi nyan thos kyi dge 'dun mchog yin par bstan to/ /dge 'dun la mngon par dga' ba su yang rung</text></item>
<item><p>140a5</p><section>mdo sde</section><text>ba de dag ni mchog la mngon par dga' ba yin te/ mchog la mngon par dga' ba de dag ni rnam par smin pa yang lha rnams kyi nang du lhar gyur pa rnams sam/ mi rnams kyi nang du mir gyur pa rnams kyi mchog 'ba' shig tu 'gyur</text></item>
<item><p>140a6</p><section>mdo sde</section><text>bar shes par bya ste/ 'di ni dge 'dun mchog tu gdags pa zhes bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do/ /mchog tu</text></item>
<item><p>140a7</p><section>mdo sde</section><text>gdags pa'i mdo rdzogs so// // @#/ /rgya gar skad du/ bi mug ta mAr ga d+hu ta gu Na nir de sha nA ma/ bod skad du/ rnam par grol ba'i lam las sbyangs pa'i yon tan bstan pa zhes bya ba/ 'jam dpal gzhon</text></item>
<item><p>140a8</p><section>mdo sde</section><text>nur gyur pa la phyag 'tshal lo/ /de nas de ltar tshul khrims rnam par dag pa'i rnal 'byor pa spyod pa sgrub par 'dod pa/ yon tan don du gnyer bas sbyangs pa'i yon tan yang dag par blangs te 'jug par bya'o/ /rnal 'byor spyod pa</text></item>
<item><p>140b1</p><section>mdo sde</section><text>sbyangs pa'i yon tan yang dag par blangs pa ni rnam grangs du mas yongs su rtog pa'i rang bzhin can de 'di snyam du gang dag byis pa blun po mi gsal ba/ mi mkhas pa de yang dngos po 'di dag shes na 'dod chags kyi sems mi skyed na</text></item>
<item><p>140b2</p><section>mdo sde</section><text>shes rab dang ldan pa'i rang bzhin can lta smos kyang ci dgos snyam du sems so zhes ji skad gang ngas bshad pa lta bu'o/ /don rnam par nges pa'i mdo las kyang 'byung ste/ dge slong dag 'di la dge slong dag dgon pa na 'dug kyang rung /</text></item>
<item><p>140b3</p><section>mdo sde</section><text>shing drung na 'dug kyang rung / khang stong na 'dug kyang rung ste/ lus 'di nyid la 'og gi rkang mthil yan chad skra dang / glad pa la thug gi bar du mi gtsang ba rnam pa sna tshogs kyis gang bar yang dag pa ji lta ba bzhin du so sor rtog ste</text></item>
<item><p>140b4</p><section>mdo sde</section><text>lus 'di la yod pa skra dang / spu dang / sen mo dang / so dang / rngul dang / dri ma dang / lpags pa dang / sha dang / rus pa dang / rgyus pa dang / rtsa dang / mkhal ma dang / snying dang / glo ba dang / mchin pa dang / pho ba dang / long ka dang / sgyu ma dang / gnye ma dang / lgang</text></item>
<item><p>140b5</p><section>mdo sde</section><text>pa dang / sul mangs dang / mtsher ba dang / phyi sa dang / mchil ma dang / rngul dang / ngar snabs dang / mchi ma dang / zhag dang / chu ser dang / rkang dang / tshil dang / rnag dang / bad kan dang / mkhris pa dang / khrag dang / glad pa dang / glad rgyas dang / gcin</text></item>
<item><p>140b6</p><section>mdo sde</section><text>dang / mig rdul dang / rna spabs dang / sen mo'i dri ma dang / lce'i dri ma dag yod de/ mi gtsang ba rnam pa sna tshogs kyis gang bar yang dag pa ji lta ba bzhin du so sor rtog go/ /dge slong dag 'di lta ste dper na/ 'bras sA lu dang / 'bru dang /</text></item>
<item><p>140b7</p><section>mdo sde</section><text>nas dang / gro dang / mon sran gre'u dang / mon sran sde'u dang / rgya sran dang / 'bras ni spa ba dang / sran chung dang / mon sran ne gu dang / nyungs dkar dang / 'bru rnams pa sna tshogs kyis gang ba'i sbyang ba zhig kha phye ba de la mig dang ldan</text></item>
<item><p>140b8</p><section>mdo sde</section><text>pa'i mi zhig gis blugs nas so sor rtog ste/ so sor brtags na 'di dag ni 'bras sA lu'o/ /'di dag ni 'bru'o/ /'di dag ni nas so/ /'di dag ni gro'o/ /'di dag ni mon sran gre'u 'o/ /'di dag ni mon sran sde'u 'o/ /'di dag ni</text></item>
<item><p>141a1</p><section>mdo sde</section><text>rgya sran no/ /'di dag ni 'bras ni spa ba'o/ /'di dag ni sran chung ngo / /'di dag ni mon sran ne gu'o/ /'di dag ni til lo/ /'di dag ni 'bras drus pa'o/ /'di dag ni nyungs dkar ro zhes bya bar shes so/ /dge slong dag de</text></item>
<item><p>141a2</p><section>mdo sde</section><text>bzhin du dgon pa na 'dug kyang rung / shing drung na 'dug kyang rung / khang stong na 'dug kyang ste/ lus 'di nyid la 'og gi rkang mthil yan chad skra dang / glad pa la thug gi bar du mi gtsang ba rnam pa sna tshogs kyis gang bar yang dag pa ji lta</text></item>
<item><p>141a3</p><section>mdo sde</section><text>ba bzhin du so sor rtog ces gsungs so/ /dpas byin gyi zhus pa'i mdo las kyang / 'di la byang chub sems dpa' lus 'di thog ma'i dang tha ma'i rgyu la so sor brtag par bya'o/ /pha ma'i khu chu dang khrag 'dus pa las 'byung ste/</text></item>
<item><p>141a4</p><section>mdo sde</section><text>lus 'di la kha chu dang / khrag ni lus kyi thog ma'i rgyu yin no/ /tha ma'i rgyu ni zas 'du ba la sogs pa ste/ kham gyis bza' ba zas zos ma thag tu bad kan gyi gnas su 'gro'o/ /bad kan gyi gnas su phyin nas/ bad kan gyis</text></item>
<item><p>141a5</p><section>mdo sde</section><text>rkyang rkyang por byas te/ shin du mi gtsang bar 'gyur ro/ /de'i 'og tu mkhris pa'i gnas su 'gro ste/ mkhris pa'i gnas su phyin nas zhu zhing skyur bor gyur te/ rlung gi gnas su 'gro'o/ /zhu ste rlung gi gnas su phyin nas rlung gis</text></item>
<item><p>141a6</p><section>mdo sde</section><text>tshigs ma logs shig /dngas ma logs shig tu rnam par 'byed de tshigs ma las ni gcin dang / ngan skyugs la sogs te/ dri ma rnams 'byung / dngas ma las ni khrag tu 'gyur te/ khrag las sha'o/ /sha las tshil lo/ /</text></item>
<item><p>141a7</p><section>mdo sde</section><text>tshil las rus pa'o/ /rus pa las rkang ngo / /rkang las khu chu'o/ /khu chu las 'di lta ste/ de ltar thog ma dang tha ma'i rgyu mi gtsang ba'i phyir lus mi gtsang bar byang chub sems dpa' bsam par bya'o zhes gsungs so/ /yang de</text></item>
<item><p>141a8</p><section>mdo sde</section><text>nyid las 'byung ba 'di ltar/ mi gtsang ba yi phung po'i lus la ni/ /gzugs mngon nga rgyal can gang gus byed pa/ /byis pa'i blo can de ni sngon bzhin du/ /mi shes ngan skyugs bum pa thogs shing 'gro/ /de yi sna nas rnag gi rnam par</text></item>
<item><p>141b1</p><section>mdo sde</section><text>'dzag /kha nas dri mi zhim pa rtag tu 'byung / /mig rngu chags shing skye bo sun bu can/ /de la su zhig chags shing gus par byed/ /dper na byis pa sol ba thogs nas su/ /'di ni dkar por bya zhes bdar kyang ni/ /dkar po'i dngos por</text></item>
<item><p>141b2</p><section>mdo sde</section><text>mi 'gyur zad par 'gyur/ /byis blo phyin ci log gi nga rgyal can/ /de ltar mi gtsang gtsang sbra'i blo gros can/ /nga yang lus 'di gtsang bar bya zhes te/ /bskus phyis 'bab stegs brgyar ni khrus byas kyang / /'chi bdag dbang gis zad</text></item>
<item><p>141b3</p><section>mdo sde</section><text>'gyur gtsang mi 'gyur zhes gsungs so/ /'phags pa dri ma med par grags pas bstan pa las kyang / de nas lid tsa bi dri ma med par grags pa tshad med pa'i thabs la mkhas pa'i ye shes dang ldan pa de/ yangs pa'i</text></item>
<item><p>141b4</p><section>mdo sde</section><text>grong khyer chen po na gnas shing 'dug go/ /de thabs la mkhas pas bdag nyid na ba lta bur gyur nas/ de la nad dri ba'i phyir yangs pa'i grong khyer chen po nas rgyal po dang / blon po chen po dang / gzhon nu dang / 'khor dang / bram</text></item>
<item><p>141b5</p><section>mdo sde</section><text>ze dang / khyim bdag dang / tshong dpon dang / grong ba dang / yul gyi mi dang / de ma yin pa'i srog chags stong phrag mang po nad 'drir 'ongs ste/ der lhags pa de dag la lid tsa ba dri ma med par grags pas 'byung ba chen po bzhi'i lus</text></item>
<item><p>141b6</p><section>mdo sde</section><text>'di nyid las brtsams nas chos ston te/ grogs po rnams lus 'di ni 'di ltar mi rtag pa/ 'di ltar mi brtan pa/ 'di ltar yid brtan du mi rung ba/ 'di ltar nyam chung ba/ 'di ltar snying po med pa/ 'di ltar zhig pa/ 'di ltar</text></item>
<item><p>141b7</p><section>mdo sde</section><text>yun thung ba/ 'di ltar sdug bsngal ba/ 'di ltar nad mang ba/ 'di ltar 'gyur ba'i chos can no/ /grogs po dag 'di ltar lus 'di ni nad mang po'i snod de/ mkhas par de la gnas par mi bya'o/ /grogs po dag lus 'di ni</text></item>
<item><p>141b8</p><section>mdo sde</section><text>cang mi bzod pa ste/ dbu ba rdos pa lta bu'o/ /lus 'di ni ring du mi gnas pa ste/ chu'i chu bur lta bu'o/ /lus 'di ni nyon mongs pa'i sred pas byung ba ste smyig rgyu lta bu'o/ /lus 'di ni snying po med pa ste chu shing gi phung po lta bu'o/ /</text></item>
<item><p>142a1</p><section>mdo sde</section><text>kye ma lus 'di ni rus pa la rgyus pas 'brel pa ste 'khrul 'khor lta bu'o/ /lus 'di ni phyin ci log las byung ba ste/ sgyu ma lta bu'o/ /lus 'di ni yang dag pa ma yin pa mthong ba ste/ rmi lam lta bu'o/ /lus 'di ni sngon gyi</text></item>
<item><p>142a2</p><section>mdo sde</section><text>las kyi gzugs brnyan snang ba ste/ gzugs lta bu'o/ /lus 'di ni rkyen la rag las pa'i phyir brag cha lta bu'o/ /lus 'di ni sems 'khrug cing 'gyes pa'i mtshan ma ste sprin lta bu'o/ /lus 'di ni skad cig tu 'jig pa dang ldan</text></item>
<item><p>142a3</p><section>mdo sde</section><text>zhing mi gnas pa ste/ glog dang mtshungs pa'o/ /lus 'di ni rkyen sna tshogs las byung ba ste/ bdag po med pa'o/ /lus 'di ni sa dang 'dra ste byed pa med pa'o/ /lus 'di ni chu dang 'dra ste bdag med pa'o/ /lus 'di ni me dang 'dra ste srog med</text></item>
<item><p>142a4</p><section>mdo sde</section><text>pa'o/ /lus 'di ni rlung dang 'dra ste gang zag med pa'o/ /lus 'di ni nam mkha' dang 'dra ste/ rang bzhin med pa'o/ /lus 'di ni 'byung ba chen po rnams kyi gnas te/ yang dag pa ma yin pa'o/ /lus 'di ni bdag dang bdag gi med pa ste</text></item>
<item><p>142a5</p><section>mdo sde</section><text>stong pa'o/ /lus 'di ni rtswa dang / shing dang / rtsig pa dang / bong ba dang / mig yor lta bu ste bems po'o/ /lus 'di ni rlung gi 'khrul 'khor dang ldan pas 'byung ste tshor ba med pa'o/ /lus 'di ni rnag dang mi gtsang ba bsags pa ste/</text></item>
<item><p>142a6</p><section>mdo sde</section><text>gsog go/ /lus 'di ni rtag tu byug pa dang / mnye ba dang / 'jig pa dang / dgyes pa'i chos can te gsob bo/ /lus 'di ni nad bzhi brgya rtsa bzhis gtses pa'o/ /lus 'di ni rtag tu rga bas zil gyis non pa ste/ khron pa rnying pa dang</text></item>
<item><p>142a7</p><section>mdo sde</section><text>'dra'o/ /lus 'di ni 'chi ba'i mthar thug pa ste/ mthar mi gnas pa'o/ /lus 'di ni phung po dang khams dang skye mched kyis yongs su zin pa ste/ gshed ma dang / dug drag po dang / grong stong lta bu'o/ /khyed kyis de lta bu'i lus de la</text></item>
<item><p>142a8</p><section>mdo sde</section><text>sun pa dang / skyo ba bskyed cing de bzhin gshegs pa'i sku la mos pa bskyed par bya'o/ /grogs po rnams de bzhin gshegs pa'i sku ni chos kyi sku ste/ bsod nams las skyes pa'o/ /de bzhin gshegs pa'i sku ni sbyin pa las</text></item>
<item><p>142b1</p><section>mdo sde</section><text>skyes pa/ tshul khrims las skyes pa/ ting nge 'dzin las skyes pa/ shes rab las skyes pa/ rnam par grol ba las skyes pa/ rnam par grol ba'i ye shes mthong ba las skyes pa/ byams pa dang / snying rje dang / dga' ba dang / btang</text></item>
<item><p>142b2</p><section>mdo sde</section><text>snyoms las skyes pa/ sbyin pa dang / dul ba dang / yang dag par sdom pa las skyes pa/ dge ba bcu'i las kyi lam la skyes pa/ bzod pa dang des pa las skyes pa/ brtson 'grus brtan pa'i dge ba'i rtsa ba las skyes pa/ bsam</text></item>
<item><p>142b3</p><section>mdo sde</section><text>gtan dang / rnam par thar pa dang / ting nge 'dzin dang / snyoms par 'jug pa las skyes pa/ thos pa dang / shes rab dang / thabs las skyes pa/ byang chub kyi phyogs kyi chos sum bcu rtsa bdun las skyes pa/ zhi gnas dang / lhag</text></item>
<item><p>142b4</p><section>mdo sde</section><text>mthong las skyes pa/ stobs bcu las skyes pa/ mi 'jigs pa bzhi las skyes pa/ sangs rgyas kyi chos ma 'dres pa bcwa brgyad las skyes pa/ pha rol du phyin pa thams cad las skyes pa/ mngon par shes pa dang / rig pa las skyes</text></item>
<item><p>142b5</p><section>mdo sde</section><text>pa/ mi dge ba'i chos thams cad spong ba las skyes pa/ dge ba'i chos thams cad yang dag par sdud pa las skyes pa/ bden pa las skyes pa/ yang dag pa nyid las skyes pa/ bag yod pa las skyes pa'o/ /grogs po dag de</text></item>
<item><p>142b6</p><section>mdo sde</section><text>bzhin gshegs pa'i sku ni dge ba'i las tshad med pa las skyes pa ste/ khyod kyis de lta bur sku la mos pa bskyed par bya'o zhes gsungs so/ /dbang phyug gi gnas rnyed na yang sus kyang log par bsgrub par mi bya ste/ yang dag par</text></item>
<item><p>142b7</p><section>mdo sde</section><text>bsgrub pa la nan tan du bya'o/ /de la yang dag par bsgrub pa ni bden pa'i le'u las 'byung ba/ skye dgu bskyang ba la brtson pa'i chos kyi rgyal pos 'du shes la gnas pa brgyad kyis mang du gnas par bya'o/ /brgyad gang zhe na/ skye</text></item>
<item><p>142b8</p><section>mdo sde</section><text>dgu'i ris su gtogs pa'i sems can rnams la bu'i 'du shes dang / mi srun pa rnams la nad pa'i 'du shes dang / sdug bsngal ba rnams la snying rje'i 'du shes dang / bde ba rnams la dga' ba'i 'du shes dang / mi mdza' ba</text></item>
<item><p>143a1</p><section>mdo sde</section><text>rnams la de'i gzhi la nyes par lta ba'i 'du shes dang / mdza' ba rnams la rjes su srung ba'i 'du shes dang / longs spyod rnams la sman gyi 'du shes dang / bdag la bdag med pa'i 'du shes so/ /rgyal po chen po de la skye</text></item>
<item><p>143a2</p><section>mdo sde</section><text>dgu'i ris su gtogs pa'i sems can rnams la bu'i 'du shes kyis gnas pa ni rgyal po de phas bu bcos pa ltar mi srun tshar gcod pa la 'dug kyang snying rje'i bsam pa mi gtong ba'o/ /mi srun pa rnams la nad pa'i 'du</text></item>
<item><p>143a3</p><section>mdo sde</section><text>shes gnas pa ni sman pa ltar gnod pa byed pa la mi khro zhing / skyon rab tu bsal ba'i phyir sbyor ba'o/ /sdug bsngal ba rnams la snying rje'i 'du shes kyis gnas pa ni gnod pa thams cad yongs su spong zhing phan pa bsgrub</text></item>
<item><p>143a4</p><section>mdo sde</section><text>pa'i phyir 'jug pa'o/ /bde ba rnams la dga' ba'i 'du shes kyis gnas pa ni gzhan gyi nor dang yo byad la brnab sems dang / phrag dog gi sems mi skyed pa'o/ /mi mdza' ba rnams la de'i gzhi la nyes par lta ba'i</text></item>
<item><p>143a5</p><section>mdo sde</section><text>'du shes kyis gnas pa ni gzhi yongs su spong ba ste/ des skye bo gzhan lta ci smos kyi dgra rnams dang yang mdza' bar byed pa'o/ /mdza' ba rnams la rjes su srung ba'i 'du shes kyis gnas pa ni mdza' ba brtan pa dang thams</text></item>
<item><p>143a6</p><section>mdo sde</section><text>cad dang mdza' ba'o/ /longs spyod rnams la sman gyi 'du shes kyis gnas pa ni 'dod pa la log par g.yem pa la yongs su mi spyod cing longs spyod rnams la ma chags par yongs su spyod pa'o/ /bdag la bdag med pa'i 'du shes</text></item>
<item><p>143a7</p><section>mdo sde</section><text>kyis gnas pa ni chos don du gnyer zhing dge sbyong dang bram ze rnams kyi drung du song ste/ rjes su 'thun pa'i chos sgrub pa la 'jug pa ste/ rgyal po chen po 'du shes la gnas pa brgyad po de dag gis gnas pa'i chos dang ldan pa'i rgyal</text></item>
<item><p>143a8</p><section>mdo sde</section><text>po ni skyes phul ba tsam gyis kyang longs spyod rnams shin du mang du 'phel bar 'gyur gyi/ chos dang mi ldan pa ni g.yo'i sbyor ba dang / 'dun pa rnam pa thams cad kyis bsgrubs kyang de ltar 'phel bar mi 'gyur ro zhes gsungs so/ /</text></item>
<item><p>143b1</p><section>mdo sde</section><text>yid gnyis legs par 'joms pa'i mdo las kyang / chos bzhi dang ldan na rgyal po rgyal rigs spyi bo nas dbang bskur ba log par mi ltung ba'i chos can du 'gyur te/ de bzhin gshegs pa dgra bcom pa yang dag par rdzogs</text></item>
<item><p>143b2</p><section>mdo sde</section><text>pa'i sangs rgyas myur du mnyes par byed cing / longs spyod chen po phun sum tshogs pa yang yongs su 'dzin to/ /bzhi gang zhe na/ 'di lta ste de bzhin gshegs pa'i bstan pa bsrung ba'i phyir gnas pa yin/ sdig pa mi</text></item>
<item><p>143b3</p><section>mdo sde</section><text>dge ba'i chos la smod pa dang / stong pa nyid dang / mtshan ma med pa dang / smon pa med pa'i chos yongs su 'dzin pa dang / bla na med pa yang dag par rdzogs pa'i byang chub tu sems bskyed pa'o zhes gsungs so/ /mi dge</text></item>
<item><p>143b4</p><section>mdo sde</section><text>ba yongs su spang bar bya ba gang zhe na/ nyi ma'i snying po'i le'u las 'byung ba ma 'ongs pa'i dus na rgyal rigs dang / bram ze'i rigs dang / rje'u rigs dang / dmangs rigs dag chos kyis gnas pa'i dge slong rnams</text></item>
<item><p>143b5</p><section>mdo sde</section><text>la byin pa'i khyim gyi gzhi dang / zhing gi gzhi dang / kun dga'i ra ba'i gzhi dang / bskyed mos tshal dang / bran pho dang / bran mo dang / las byed pa dang / mal cha dang / stan dang / na ba'i gsos sman dang / yo byad nas/ rkang 'gros</text></item>
<item><p>143b6</p><section>mdo sde</section><text>kyi bar du byin pa la rku ba dang ril gyis 'phrog pa dag 'byung bar 'gyur te/ rgyal rigs nas dmangs rigs kyi bar du de dag tshe 'di la/ mi 'dod pa'i chos nyi shu dang myur du ldan par 'gyur ro/ /nyi shu gang zhe na/ lha 'phang</text></item>
<item><p>143b7</p><section>mdo sde</section><text>bar 'gyur ba dang / phyogs dang phyogs mtshams su de'i mi snyan pa grags par 'gyur ba dang / de'i mdza' ba dang / nye du dang / snag gi gnyen mtshams kyis bor bar 'gyur ba dang / de la dgra mang bar 'gyur ba dang / nor dang</text></item>
<item><p>143b8</p><section>mdo sde</section><text>'bru dang / yo byad 'grib par 'gyur ba dang / g.yeng ba mang bar 'gyur ba dang / yan lag ma tshang bar 'gyur ba dang / de gnyid med par 'gyur ba dang / de rtag tu skom pas nyen par 'gyur ba dang / de la btung ba yang dug tu 'gyur ba dang /</text></item>
<item><p>144a1</p><section>mdo sde</section><text>mdza' ba yid du 'thad pa dang yang myur du 'bral ba dang / rtag tu gzhan dang 'thab par 'gyur ba dang / pha ma dang / chung ma dang / bu pho dang / bu mo dang / bran pho dang / bran mo dang / bran dag bsgo ba'i rjes su 'thun par mi byed par</text></item>
<item><p>144a2</p><section>mdo sde</section><text>'gyur ba dang / de'i tshig gsang ba dang / nor gsang ba dang / btsun mo'i 'khor gsang ba dang / de gsang ba'i dngos po thams cad snang zhing mngon par 'gyur ba dang / bgo skal la spyod pa mi sdug pa dag gi longs spyod rnams chud</text></item>
<item><p>144a3</p><section>mdo sde</section><text>gson par 'gyur ba dang / myur du nad drag pos btab par 'gyur ba dang / sman dang nad g.yog med cing sha dang khrag skams pa sdug bsngal myong bar 'gyur ba dang / bdag gi gcin gyis kyang reg ste 'chi ba'i dus byed par 'gyur te/ rgyal po</text></item>
<item><p>144a4</p><section>mdo sde</section><text>chen po mi 'dod pa'i chos nyi shu po 'di dag dang myur du phrad par 'gyur ro/ /gang chos kyis gnas pa'i dge slong rnams la sbyin pa longs spyod dang / yongs su spyod pa dang / nor dang / yo byad phrogs sam/ bdag spyod dam/ gzhan spyod du</text></item>
<item><p>144a5</p><section>mdo sde</section><text>'jug na/ de 'chi ba'i dus byas nas mnar med pa'i sems can dmyal ba chen por skye ste/ de na tshe bskal pa'i bar du zangs bzhu ba'i khu ba 'thung zhing / lcags kyi thu lum za la/ me'i gos gyon cing shin du mi bzad pa'i sdug</text></item>
<item><p>144a6</p><section>mdo sde</section><text>bsngal sna tshogs myong bar 'gyur ro/ /bskal par 'dug pa'i tshe zad nas mya ngam dgon pa chu med pa na lam gol ba'i yi dgas dang skal ba mnyam par skyes na yang rkang pa dang / lag pa dang / mig med par skye'o/ /de ni phyogs</text></item>
<item><p>144a7</p><section>mdo sde</section><text>bzhi'i rlung tsha bas sreg cing spu gri 'dra ba'i so les 'gra ste/ lo brgya stong du ma'i bar du de na 'di 'dra bar sdug bsngal myong bar 'gyur ro/ /de brgya la ci ste de nas shi 'phos na yang rgya mtsho chen por sha sna khu'i lus dpag tshad brgya bar</text></item>
<item><p>144a8</p><section>mdo sde</section><text>skye ste/ de'i sngon gyi las kyi rgyus dpag tshad brgya kho ra khor yug tu chu zangs bzhu ba'i khu ba 'dra ba byung nas/ de'i chu'i nang du lo brgya stong du ma'i bar du sems can dmyal ba'i gnod pa myong bar 'gyur ro/ /de nas shi 'phos nas</text></item>
<item><p>144b1</p><section>mdo sde</section><text>kyang mya ngam dgon par brdzus te skyes nas/ sha sna khu chen po ri tsam du 'gyur te/ de phyogs gzhan nas rlung shin du tsha bas sreg cing der phyogs bzhi nas gcan zan dang bya kun lhags te za'o/ /de brgya la ci ste yun mo zhig na/</text></item>
<item><p>144b2</p><section>mdo sde</section><text>de nas shi 'phos nas kyang sems can dmyal ba chen por skye'o/ /de nas shi 'phos nas kyang rnam pa 'di lta bu'i sdug bsngal chen po myong bar 'gyur ro/ /yongs su brtag pa bzung ste/ de brgya la ci ste mi rnams dang skal ba mnyam</text></item>
<item><p>144b3</p><section>mdo sde</section><text>par skyes na yang / sangs rgyas med pa'i sangs rgyas kyi zhing snyigs ma lnga can du skyes shing / mig med la mi sdug par 'gyur te/ rgyal po chen po chos kyis gnas pa'i dge slong rnams kyi longs spyod dang / yongs su spyad pa dang</text></item>
<item><p>144b4</p><section>mdo sde</section><text>nor dang yo byad phrogs na de lta bur sdug bsngal bar 'gyur ro zhes gsungs so/ /nam mkha'i snying po'i le'u las kyang / rigs kyi bu rgyal po rgyal rigs spyi bo nas dbang bskur ba'i ltung ba'i rtsa ba lnga ste/ ltung ba'i</text></item>
<item><p>144b5</p><section>mdo sde</section><text>rtsa ba de dag gis rgyal rigs spyi bo nas dbang bskur ba dge ba'i rtsa ba sngon bskyed pa thams cad chud gzan te/ pham zhing lha dang mi'i bde ba'i gnas thams cad nas lhung nas ngan song du 'gro bar 'gyur ro/ /lnga gang zhe na/</text></item>
<item><p>144b6</p><section>mdo sde</section><text>rigs kyi bu rgyal rigs spyi bo nas dbang bskur ba mchod rten gyi rdzas phrogs sam/ dge 'dun gyi dang phyogs bzhi'i dge 'dun la phul ba 'phrog tu 'jug pa 'di ni ltung ba'i rtsa ba dang po'o/ /gang yang chos spong zhing 'gog tu 'jug ste</text></item>
<item><p>144b7</p><section>mdo sde</section><text>nyan thos nges par 'byung ba bshad pa 'am/ rang sangs rgyas nges par 'byung ba bshad pa 'am/ theg pa chen pos nges par 'byung ba bshad pa spong zhing 'gog tu 'jug pa 'di ni ltung ba'i rtsa ba gnyis pa'o/ /gang yang nga'i phyir rab tu byung</text></item>
<item><p>144b8</p><section>mdo sde</section><text>ste/ skra dang kha spu bregs nas gos ngur smrig gyon pa bslab pa bzung yang rung bslab pa ma bzung yang rung / tshul khrims 'chal pa yang rung / tshul khrims ldan pa yang rung / de'i gos ngur smrig phyogs sam/ khyim na gnas</text></item>
<item><p>145a1</p><section>mdo sde</section><text>par byed du 'jug gam/ lus kyi chad pa gzhu sdeg byed dam/ chad pas gcod du 'jug gam/ btson rar 'jug gam/ srog dang bral bar byed du 'jug pa 'di ni ltung ba'i rtsa ba gsum pa'o/ /rgyal rigs gang yang ched du bsams</text></item>
<item><p>145a2</p><section>mdo sde</section><text>te ma'i srog gcod pa dang / pha dang bcom ldan 'das kyi nyan thos dgra bcom pa'i srog gcod pa dang / dge 'dun 'dum pa 'byed pa dang / ched du bsams te yang dag par rdzogs pa'i sangs rgyas la ngan sems kyi khrag 'byin pa</text></item>
<item><p>145a3</p><section>mdo sde</section><text>dang / mtshams med pa'i las lnga po 'di dag las gang yang rung ba'i las byed pa ni rtsa ba'i ltung ba bzhi pa'o/ /rgyal rigs gang yang rgyu med par smra bar gyur la/ 'jig rten pha rol la g.yel te/ mi dge ba bcu'i las</text></item>
<item><p>145a4</p><section>mdo sde</section><text>kyi lam yang dag par bzung nas gnas/ sems can gzhan mang po dag kyang / mi dge ba bcu'i las kyi lam yang dag par 'dzin du 'jug ste/ 'dul zhing 'dzud la 'god pa de ni ltung ba'i rtsa ba lnga pa'o/ /yang blon po'i ltung</text></item>
<item><p>145a5</p><section>mdo sde</section><text>ba'i rtsa ba lnga ste/ lnga gang zhe na/ blon po gang mchod rten gyi rdzas sam/ dge 'dun gyi dang / phyogs bzhi'i dge 'dun gyi rdzas 'phrog pa 'di ni rtsa ba'i ltung ba dang po'o/ /gang yang grong 'jom pa dang / ljongs 'jom pa dang / grong khyer</text></item>
<item><p>145a6</p><section>mdo sde</section><text>'jom pa dang / yul 'khor 'jom par byed pa 'di ni ltung ba'i rtsa ba gnyis pa'o/ /yang blon po gang chos spong ste/ nyan thos nges par 'byung ba kha 'dod pa chung ba nyid dang / chog shes pa nyid dang / yo byad bsnyungs pa rgyas pa dang /</text></item>
<item><p>145a7</p><section>mdo sde</section><text>brtson 'grus rtsom pa dang / dgang sla ba nyid dang / rig par gnas pa nyid dang / yongs su zhen pa rab tu gcod par 'gyur zhing / 'di ni tshul khrims legs par bsrungs pa dang / ting nge 'dzin gyi tshogs dang / 'phags pa'i rigs</text></item>
<item><p>145a8</p><section>mdo sde</section><text>snang bar 'gyur la/ yon tan gyi mchog dag la yang snang bar 'gyur ro/ /de la sbyangs pa'i yon tan bcu gsum la gos dang ldan pa gnyis te/ phyag dar khrod pa nyid dang / chos gos gsum pa nyid do/ /zas dang ldan pa lnga ste/</text></item>
<item><p>145b1</p><section>mdo sde</section><text>bsod snyoms pa nyid dang / mthar chags su rgyu ba nyid dang / stan gcig pa nyid dam/ zas chog pa pa nyid dang / zas phyis mi len pa nyid do/ /gnas mal dang ldan pa la lnga ste/ dgon pa pa nyid dang / shing drung pa nyid dang / bla gab med pa</text></item>
<item><p>145b2</p><section>mdo sde</section><text>nyid dang / dur khrod pa nyid dang / gzhi ji bzhin pa nyid do/ /brtson 'grus dang ldan pa gcig ste/ cog pu pa nyid do/ /de la phyag dar khrod pa'i yan lag gi ngo bo nyid ni phyag dar khrod pa nyid do/ /lhag ma rnams kyi tshig gi don yang de bzhin du</text></item>
<item><p>145b3</p><section>mdo sde</section><text>brjod par bya'o/ /de la phyag dar khrod pa nyid ni khyim bdag gis gos spong ba yin no/ /chos gos gsum pa nyid ni gos bzhi pa spong ba yin no/ /bsod snyoms pa nyid ni 'gron du 'gro ba spong ba yin no/ /mthar chags su su rgyu ba</text></item>
<item><p>145b4</p><section>mdo sde</section><text>nyid ni brnyogs par rgyu ba spong ba yin no/ /stan gcig pa nyid ni lan gnyis su 'dug pa spong ba yin no/ /zas chog pa pa nyid ni zas mang po spong ba yin no/ /zas phyis mi len pa nyid ni zas lhag par len pa spong ba yin no/ /</text></item>
<item><p>145b5</p><section>mdo sde</section><text>dgon pa pa nyid ni grong mthar gnas pa spong ba yin no/ /shing drung pa nyid ni g.yogs par gnas pa spong ba yin no/ /bla gab med pa nyid ni g.yogs pa dang / shing drung du gnas pa spong ba yin no/ /dur khrod pa nyid ni gzhan du gnas pa spong</text></item>
<item><p>145b6</p><section>mdo sde</section><text>ba yin no/ /gzhi ji bzhin pa nyid ni brkam chags kyi gnas mal spong ba yin no/ /cog pu pa nyid ni nyal ba spong ba yin no/ /de la phyag dar khrod pa nyid ji ltar yang dag par len zhe na/ khyim bdag gi gos tshol ba nyid dang / yongs su 'dzin pa</text></item>
<item><p>145b7</p><section>mdo sde</section><text>dang / gzhan la gsol ba byed pa'i nyes dmigs kyang mthong / phyag dar khrod pa nyid kyi yon tan yang mthong nas gos nar ma la gnas pa 'di skad du/ deng slan chad khyim bdag gi gos spong ste/ phyag dar khrod pa nyid ni yang dag par len</text></item>
<item><p>145b8</p><section>mdo sde</section><text>to zhes yang dag par len to/ /de la phyag dar khrod pa nyid kyi yon tan ni 'di dag yin te/ gnas dam bcas pa nyid dang 'thun pa nyid dang / gzhan la rag ma las pa nyid dang / mi rung ba mi byed pa nyid dang / yongs su spyod pa na lhag</text></item>
<item><p>146a1</p><section>mdo sde</section><text>par ma chags pa nyid dang / brkam chags med pa nyid dang / chom rkun gyis mi 'phogs pa nyid dang / dus ma lags pa nyid dang / 'bags pa chung ba nyid dang / yo byad bsnyungs pa'i tshul can dang / skyes bu dam pa'i spyod pa nyid dang /</text></item>
<item><p>146a2</p><section>mdo sde</section><text>dang bar byed pa'i yon tan dang ldan pa nyid dang / skyes bu phyi mas mthong nas rjes su 'jug pa nyid dang / yang dag pa'i sgrub pa snang ba nyid dang / rgyal bas bsngags pa ste/ de lta bu la sogs pa ni phyag dar khrod pa nyid kyi yon tan dag</text></item>
<item><p>146a3</p><section>mdo sde</section><text>yin no/ /phyag dar khrod pa nyid ni rnam pa du zhig /phyag dar khrod pa ni gang zhig yin/ gang gis ni phyag dar khrod pa nyid 'jig ce na/ phyag dar khrod pa ni rnam pa gnyis te/ bdag po med pa dang / rang bzhin gyis mi rnams kyis smad par</text></item>
<item><p>146a4</p><section>mdo sde</section><text>grags pa'o/ /de la phyag dar khrod dam/ phyag dar gyi phung po 'am/ tshong 'dus sam/ lam po che nas dam dum dag btus nas snam sbyar byas te 'chang ba 'di ni bdag po med pa'i phyag dar khrod pa yin no/ /kha tshar bcad pa dang / phun</text></item>
<item><p>146a5</p><section>mdo sde</section><text>tshar bcad pa dang / ba lang gis zos pa dang / byi bas zos pa dang / mes tshig pa dang / ya stags dang / ro bag gi gos dang / mu stegs can gyi mtshan ma 'di dag ni rang bzhin gyis mi rnams kyis smad par grags pa'i phyag dar khrod pa yin</text></item>
<item><p>146a6</p><section>mdo sde</section><text>no/ /phyag dar khrod pa ni khyim bdag gis gos spong ba yin no/ /khyim bdag gi gos blangs pas ni phyag dar khrod pa nyid 'jig go/ /chos gos gsum pa nyid ji ltar yang dag par len zhe na/ chos gos lhag pa tshol ba dang / sbed pa dang</text></item>
<item><p>146a7</p><section>mdo sde</section><text>rung bar bya ba dang / 'bags pa'i nyes dmigs kyang mthong / chos gos gsum pa nyid kyi yon tan yang mthong nas/ 'di skad du deng slan chad gos bzhi pa spong ste/ chos gos gsum pa nyid yang dag par len to zhes yang dag par</text></item>
<item><p>146a8</p><section>mdo sde</section><text>len to/ /de la chos gos gsum pa nyid kyi yon tan ni 'di dag yin te/ 'gor yang ba'i tshul can nyid dang / gsog 'jog yongs su spangs pa nyid dang / khur chung ba nyid dang / lus 'tsho ba tsam gyis chog shes pa nyid dang /</text></item>
<item><p>146b1</p><section>mdo sde</section><text>bya bzhin du gang dga' bar 'gro ba nyid dang / skyes bu dam pa'i spyod pa nyid dang / yo byad bsnyungs pa'i tshul can te/ de lta bu la sogs pa na chos gos gsum pa nyid kyi yon tan dag yin no/ /chos gos gsum pa nyid ni ci zhig yin/</text></item>
<item><p>146b2</p><section>mdo sde</section><text>chos gos gsum pa nyid ni gang zhig /gang gis ni chos gos gsum pa nyid 'jig ce na/ snam sbyar dang bla gos dang mthang gos te/ 'di dag ni chos gos gsum pa dag yin no/ /chos gos gsum pa ni gos bzhi pa spong ba</text></item>
<item><p>146b3</p><section>mdo sde</section><text>yin no/ /gos bzhi pa 'chang bas ni chos gos gsum pa nyid 'jig go/ /bsod snyoms pa nyid ji ltar yang dag par len ce na/ 'gron du song nas rang gi las nyams pa dang / gzhan gyi dbang du gyur pa dang / mi mthun pa dang phrad</text></item>
<item><p>146b4</p><section>mdo sde</section><text>pa dang / 'dug na nyam nga ba'i nyes dmigs kyang mthong / bsod snyoms pa nyid kyi yon tan dag kyang mthong nas 'di skad du deng slan chad 'gron du 'gro ba spong ste/ bsod snyoms pa nyid yang dag par len to/ /zhes yang dag par</text></item>
<item><p>146b5</p><section>mdo sde</section><text>len to/ /de la bsod snyoms pa nyid kyi yon tan ni 'di dag yin te/ gnas dam bcas pa dang 'thun pa nyid dang / rang dbang yod pa nyid dang / gzhan mi gso ba nyid dang / le lo med pa nyid dang / nga rgyal bcom pa nyid dang / sems</text></item>
<item><p>146b6</p><section>mdo sde</section><text>can la phan 'dogs par zhugs pa nyid dang / ro'i sred pa las ldog pa nyid dang / phyogs rnams su thogs pa med pa nyid dang / skyes bu dam pa'i spyod pa nyid dang / yo byad bsnyungs pa'i tshul can te/ de lta bu la sogs pa ni</text></item>
<item><p>146b7</p><section>mdo sde</section><text>bsod snyoms pa nyid kyi yon tan dag yin no/ /'gron yan lag du pa yin/ /bsod snyoms pa gang yin/ /gang gis ni bsod snyoms pa nyid 'di 'jig ce na/ 'gron ni yan lag gsum pa ste/ zas rnams lta yang rung ba zhig la</text></item>
<item><p>146b8</p><section>mdo sde</section><text>de ring ngam sang ngam nam dga' ba na 'gron du bos pa ni 'gron yin no/ /bsod snyoms pa ni 'gron du 'gro ba spong ba yin no/ /'gron khas len pas ni bsod snyoms pa nyid 'jig go/ /mthar chags su rgyu ba nyid ji ltar yang</text></item>
<item><p>147a1</p><section>mdo sde</section><text>dag par len ce na/ nar mar ster ba la gang dang gang du mang po dang gya nom pa nar ma rnyed pa de dang de kho nar 'gro na zan nar ma dang 'dra bas yo byad bsnyungs pa ma yin pa'i nyes dmigs kyang mthong / mthar chags su rgyu ba</text></item>
<item><p>147a2</p><section>mdo sde</section><text>nyid kyi yon tan dag kyang mthong nas 'di skad du deng slan chad du nar mar ster ba spong ste/ mthar chags su rgyu ba nyid yang dag par len to zhes yang dag par len to/ /de la mthar chags su rgyu ba nyid kyi yon tan ni 'di dag yin te/ sems</text></item>
<item><p>147a3</p><section>mdo sde</section><text>snyoms pa nyid dang / sems can la snying brtse ba nyid dang / khyim la ser sna spong ba nyid dang / khyim du 'go ba'i nyes dmigs med pa dag 'bod pa la mngon par mi dga' ba nyid dang / zas bzang po mi 'dam pa nyid dang / mi'i</text></item>
<item><p>147a4</p><section>mdo sde</section><text>'dzin pa las yongs su grol ba dang / lhan cig spyod pa rnam par spong ba nyid dang / yo byad bsnyungs pa'i tshul can te/ de lta bu la sogs pa ni mthar chags su rgyu ba nyid kyi yon tan dag yin no/ /mthar chags su rgyu ba ni</text></item>
<item><p>147a5</p><section>mdo sde</section><text>gang zhig yin/ brnyogs par rgyu ba gang gis spong / gang gis ni mthar chags su rgyu ba nyid 'jig ce na/ /mthar gyis rgyu ba ni bsod snyoms spyod pa na khyim dang po nas bzung ste khyim mthar chags su rgyu ba yin no/ /mthar</text></item>
<item><p>147a6</p><section>mdo sde</section><text>chags su rgyu ba ni brnyogs par rgyu ba spong ba yin no/ /brnyogs par rgyu bas ni mthar chags su rgyu ba nyid 'jig go/ /stan gcig pa nyid ji ltar yang dag par len ce na/ lan gnyis su 'dug ste za na yang dang yang du 'dug</text></item>
<item><p>147a7</p><section>mdo sde</section><text>nas byin len bya ba dang / yongs su longs spyod pa'i bzod pas yo byad bsnyungs pa ma yin pa'i nyes dmigs kyang mthong nas 'di skad du deng slan chad lan gnyis su 'dug ste za ba spong ste/ stan gcig pa nyid yang dag par len</text></item>
<item><p>147a8</p><section>mdo sde</section><text>to zhes yang dag par len to/ /de la stan gcig pa nyid kyi yon tan 'di dag yin te/ zos pa 'ju ba nyid dang / brkam chags med pa nyid dang / zas lhag par mi za ba nyid dang / 'dod pa chung ba nyid dang / zo mdog bde ba nyid dang /</text></item>
<item><p>147b1</p><section>mdo sde</section><text>rang gi las mi nyams pa nyid dang / reg par gnas pa nyid dang / skyes bu dam pa'i spyod pa nyid dang / yo byad bsnyungs pa'i tshul can te/ de lta bu la sogs pa ni stan gcig pa nyid kyi yon tan dag yin no/ /stan gcig pa ni du zhig /</text></item>
<item><p>147b2</p><section>mdo sde</section><text>stan gcig pa ni gang zhig yin/ zas kyi mtha' ni gang yin/ gang gis ni stan gcig pa nyid 'di 'jig ce na/ stan gcig pa gsum ste stan gyi mtha' pa dang / chu'i mtha' pa dang / zas kyi mtha' pa'o/ /de la stan gyi mtha' pa zhes bya ba</text></item>
<item><p>147b3</p><section>mdo sde</section><text>ni zos nas stan las langs te yang mi za ba yin no/ /chu'i mtha' pa zhes bya ba ni zos nas stan la 'dug kyang lhung bzed du chu blangs nas yang mi za ba yin no/ /zas kyi mtha' pa zhes bya ba ni za ba na kham gyi tha ma mid nas yang mi za ba</text></item>
<item><p>147b4</p><section>mdo sde</section><text>yin no/ /stan gcig pa la ni lan gnyis su 'dug ste za ba spong ba yin no/ /zas kyi mtha' ni chu dang sman ma gtogs pa med par bya ba gang cung zad ci yang rung ba yin no/ /lan gnyis su 'dug ste za bas ni stan gcig pa nyid 'jig go/ /</text></item>
<item><p>147b5</p><section>mdo sde</section><text>zas chog pa pa ji ltar yang dag par len ce na/ zas mang du zos na lus lci bar byed pa dang / phul skye ba dang / 'dod chen che ba nyid dang / yo byad bsnyungs pa ma yin pa'i nyes dmigs kyang mthong / zas chog pa pa nyid kyi yon tan dag kyang</text></item>
<item><p>147b6</p><section>mdo sde</section><text>mthong nas 'di skad du deng slan chad zas mang po spong ste/ zas chog pa pa nyid yang dag par len to zhes yang dag par len to/ /de la zas chog pa pa nyid kyi yon tan ni 'di dag yin te/ phul mi skye ba nyid dang / zas kyi tshod zin pa nyid dang /</text></item>
<item><p>147b7</p><section>mdo sde</section><text>zas mang du za ba'i gnad shes pa nyid dang / lus kyi gnas ngan len bsrabs pa dang / de la chags pa spong ba dang / gnod pa chung ba shes pa dang / kun nas ldang ba yang dag par spong ba dang / skyes bu dam pa'i spyod pa nyid dang / yo byad</text></item>
<item><p>147b8</p><section>mdo sde</section><text>bsnyungs pa'i tshul can te/ de lta bu la sogs pa ni zas chog pa pa'i yon tan dag yin no/ /zas kyi tshad ni ji ltar 'dzin/ zas kyi chog pa pa ni gang yin/ gang gis ni zas chog pa pa 'jig ce na/ 'bras bre'u chung gang gis 'bras</text></item>
<item><p>148a1</p><section>mdo sde</section><text>chan lhung bzed du blangs nas chog pa'i mtshan ma la nye bar rtog cing / de'i 'og tu mi blang ba'i mtshan ma la mkhas pa yin te/ goms pa na lto'i tshad kyang shes par 'gyur ro/ /zas chog pa pa ni zas mang po spong ba yin no/</text></item>
<item><p>148a2</p><section>mdo sde</section><text>zas tshad las lhag pas ni zas chog pa pa nyid 'jig go/ /zas phyis mi len pa nyid ji ltar yang dag par len ce na/ zas lhag par zos na phul skye ba dang / gzhan la rag las pa nyid dang / yo byad bsnyungs pa ma yin pa'i nyes</text></item>
<item><p>148a3</p><section>mdo sde</section><text>dmigs kyang mthong / zas phyis mi len pa nyid kyi yon tan dag kyang mthong nas 'di skad du deng slan chad zas lhag pa spong ste/ zas phyis mi len pa nyid yang dag par len to zhes yang dag par len to/ /de la zas phyis mi len pa</text></item>
<item><p>148a4</p><section>mdo sde</section><text>nyid kyi yon tan ni 'di dag yin te/ re ba rab tu chad pa dang / dgang sla ba dang / gzhan la rag ma las pa nyid dang / gsog 'jog yongs su spong ba dang / yang mi tshol ba nyid dang / brkam chags med pa nyid dang / phul mi skye ba nyid dang /</text></item>
<item><p>148a5</p><section>mdo sde</section><text>skyes bu dam pa'i spyod pa nyid dang / yo byad bsnyungs pa'i tshul te/ de lta bu la sogs pa ni zas phyis mi len pa'i yon tan dag yin no/ /zas phyis mi len pa ni du zhig /zas phyis mi len pa ni gang zhig yin/ gang gis ni zas</text></item>
<item><p>148a6</p><section>mdo sde</section><text>phyis mi len pa nyid 'jig ce na/ zas phyis mi blang ba ni gnyis te/ lhag pa'i mtha' pa nyid dang / gzung ba'i mtha' pa'o/ /de la lhag pa'i mtha' pa zhes bya ba ni zos te spangs nas mi za ba'o/ /bzung ba'i mtha' pa zhes bya</text></item>
<item><p>148a7</p><section>mdo sde</section><text>ba ni bdag nyid kyi rang bzhin gyis skal ba gcig /zas phyis mi len pa ni zas lhag par spong ba yin no/ /zas lhag pa za bas ni zas phyis mi len pa nyid 'jig go/ /dgon pa pa nyid ji ltar yang dag par len zhe na/ grong mthar</text></item>
<item><p>148a8</p><section>mdo sde</section><text>gnas na mi 'dod pa'i yul gyis 'khrug pa dang / chags pa skye ba dang / 'dzings par gnas pa nyid kyi nyes dmigs kyang mthong / dgon pa pa nyid kyi yon tan dag gyang mthong nas 'di skad du deng slan chad grong mthar gnas pa spong ste/</text></item>
<item><p>148b1</p><section>mdo sde</section><text>dgon par gnas pa nyid yang dag par len to zhes yang dag par len to/ /de la dgon pa pa nyid kyi yon tan ni 'di dag yin te/ mi 'dod pa'i yul yongs su spong ba nyid dang / gtam gyi gzhi bcu yang dag par ston pa dang /</text></item>
<item><p>148b2</p><section>mdo sde</section><text>shin du mdzes pa nyid dang / lhas bskul ba nyid dang / 'du 'dzi la dga' ba don du mi gnyer ba nyid dang / dben pa'i bde ba ci 'dod pa thob pa nyid dang / sgra chung bas rnal 'byor dang 'thun pa nyid dang / skyes bu dam pa'i spyod pa</text></item>
<item><p>148b3</p><section>mdo sde</section><text>nyid dang / yo byad bsnyungs pa'i tshul can te/ de lta bu la sogs pa ni dgon pa pa nyid kyi yon tan dag yin no/ /dgon pa pa'i gnas mal gyi mtha' ni gang yin/ dgon pa pa ni gang yin/ gang gis ni dgon pa pa nyid 'jig ce na/</text></item>
<item><p>148b4</p><section>mdo sde</section><text>grong dang / grong gi nye 'khor dang / kun dga'i ra ba dang / kun dga'i ra ba'i nye 'khor ma gtogs pa mi 'bring gi khru bzhi la gzhu ste/ gzhu de lta bu'i gzhu lnga brgya 'di ni dgon pa'i gnas mal gyi mtha' yin no/ /dgon pa pa ni grong</text></item>
<item><p>148b5</p><section>mdo sde</section><text>mthar gnas pa spong ba yin no/ /grong mthar gnas pas ni dgon pa pa nyid 'jig go/ /shing drung pa nyid ji ltar yang dag par len zhe na/ g.yogs par gnas pa yongs su bzung ba dang / bcos legs bya ba dang / gzhan</text></item>
<item><p>148b6</p><section>mdo sde</section><text>la gsol ba dang / longs spyod kyi nyes dmigs dag kyang mthong / shing drung pa nyid kyi yon tan dag kyang mthong nas 'di skad du/ deng slan chad g.yogs par gnas pa spong ste/ shing drung pa nyid yang dag par len to zhes</text></item>
<item><p>148b7</p><section>mdo sde</section><text>yang dag par len to/ /de la shing drung pa nyid kyi yon tan ni 'di dag yin te/ gnas dam bcas pa dang 'thun pa nyid dang / yo byad bsnyungs pa nyid dang / las la dga' ba yongs su spong ba nyid dang / lhas bskul ba nyid dang /</text></item>
<item><p>148b8</p><section>mdo sde</section><text>gnas la ser sna spong ba nyid dang / chags pa rab tu gcod pa nyid dang / skyes bu dam pa'i spyod pa nyid dang / yo byad bsnyungs pa ste de lta bu la sogs pa ni shing drung pa nyid kyi yon tan dag yin no/ /shing drung gi tshad ji tsam zhig</text></item>
<item><p>149a1</p><section>mdo sde</section><text>yin/ shing ji lta bu ni spang bar bya/ shing drung pa ni gang yin/ gang gis ni shing drung pa nyid 'jig ce na/ nyi ma gung gi dus su grib mas ji srid khyab pa dang / rlung med par lo ma dag ji srid du lhags pa de srid ni shing</text></item>
<item><p>149a2</p><section>mdo sde</section><text>drung gi tshad yin no/ /shing drung pas sdong rgan dang / shing khong stong dang / shing nyen can spang bar bya'o/ /shing drung pa ni g.yogs par gnas pa spong ba yin no/ /g.yogs par gnas pas ni shing drung pa nyid 'jig go/ /</text></item>
<item><p>149a3</p><section>mdo sde</section><text>bla gab med pa nyid ji ltar yang dag par len zhe na/ g.yogs pa dang / shing drung gi gnas tshol ba dang / yongs su bzung bas yo byad bsnyungs pa ma yin pa'i nyes dmigs kyang mthong nas 'di skad du deng slan chad g.yogs</text></item>
<item><p>149a4</p><section>mdo sde</section><text>pa dang / shing drung du gnas pa spong ste/ bla gab med pa nyid yang dag par len to zhes yang dag par len to/ /de la bla gab med pa'i yon tan ni 'di dag yin te/ brtson pa mi gtong ba nyid dang / rmugs pa dang gnyid spang pa dang /</text></item>
<item><p>149a5</p><section>mdo sde</section><text>ri dgas lta bu nyid dang / phyogs bzhi phyad pa dang / rten pa med pa nyid dang / skyes bu dam pa'i spyod pa nyid dang / yo byad bsnyungs pa'i tshul can te/ de lta bu la sogs pa ni bla gab med pa nyid kyi yon tan dag yin no/ /bla gab med pa</text></item>
<item><p>149a6</p><section>mdo sde</section><text>ni gang zhig yin/ gang gis ni bla gab med pa nyid 'di 'jig ce na/ bla gab med pa ni g.yogs pa dang / shing drung du gnas pa spong ba yin no/ /g.yogs pa dang shing drung na gnas pas ni/ bla gab med pa nyid 'di 'jig go/ /dur khrod</text></item>
<item><p>149a7</p><section>mdo sde</section><text>pa nyid ji ltar yang dag par len zhe na/ gzhan du gnas na sems yid mi 'byung ba nyid dang / bag med pa mang ba nyid kyi nyes dmigs kyang mthong / dur khrod pa nyid kyi yon tan dag kyang mthong nas 'di skad du/ deng slan chad</text></item>
<item><p>149a8</p><section>mdo sde</section><text>gzhan du gnas pa spong ste/ dur khrod pa nyid yang dag par len to zhes yang dag par len to/ /de la dur khrod pa'i yon tan ni 'di dag yin te/ 'chi ba rjes su dran pa 'thob pa dang / mi sdug pa'i mtshan ma 'thob pa dang /</text></item>
<item><p>149b1</p><section>mdo sde</section><text>mis bla mar bkur ba dang / mi ma yin pas bla mar bkur ba dang / bag yod pa'i rgyu skye ba dang / 'dod pa'i 'dod chags rnam par spong ba nyid dang / yid 'byung ba mang ba nyid dang / 'jigs pa dang skrag pa bzod pa nyid dang / gson</text></item>
<item><p>149b2</p><section>mdo sde</section><text>pas rgyags pa spong ba nyid dang / lus kyi rang bzhin la yang dang yang du so sor rtog pa nyid dang / skyes bu dam pa'i spyod pa nyid dang / yo byad bsnyungs pa'i tshul can te/ de lta bu la sogs pa ni dur khrod pa nyid kyi yon tan dag yin</text></item>
<item><p>149b3</p><section>mdo sde</section><text>no/ /dur khrod ji lta bur ni gnas par bya/ dur khrod pa ni gang yin/ gang gis ni dur khrod pa nyid 'jig ce na/ dang por ni rtag tu sreg pa dang / du ba dang / 'bar ba dang / du ba yod pa de lta bu'i dur khrod du gnas par bya la/</text></item>
<item><p>149b4</p><section>mdo sde</section><text>de nas ni dur khrod gzhan gang yang rung bar gnas par bya'o/ /dur khrod pas dur khrod du spyil bu dang / khang pa mi bya/ rlung yas ldang ba dang / mas ldang bar gnas par mi bya/ khum 'phrig can du gnas par mi bya/ nya sha dang /</text></item>
<item><p>149b5</p><section>mdo sde</section><text>sha dang / 'o ma dang / til gyi chur bed dang / mon sran gre'u yi bza' ba bsten par mi bya/ lhung bzed sbyin par mi bya/ khyim du 'dug par mi bya/ skye bo mang po'i tshogs lhags na khri'u dang / chos gos dang / ril ba blangs te song</text></item>
<item><p>149b6</p><section>mdo sde</section><text>na sreg pa nas ha cang yang mi ring ba/ rdo rgyang gis sleb tsam gyi nang du dur khrod du gnas par bya zhing skya reng shar nas khre'u dang / chos gos dang / ril ba blangs nas slar 'gro bar bya ba 'di ni 'di'i spyod pa ma yin no/ /dur</text></item>
<item><p>149b7</p><section>mdo sde</section><text>khrod pa ni gzhan du gnas pa spangs pa yin no/ /gzhan du gnas pa khas len pas ni dur khrod pa nyid 'jig go/ /gzhi ji bzhin pa nyid ji ltar yang dag par len zhe na/ brkam chags kyi gnas mal la phan tshun ldang ba pha</text></item>
<item><p>149b8</p><section>mdo sde</section><text>rol la gnod pa byed pa'i nyes dmigs kyang mthong / gzhi ji bzhin pa nyid kyi yon tan dag kyang mthong nas 'di skad ces deng slan chad brkam chags kyi gnas mal spong ste/ gzhi ji bzhin pa nyid yang dag par len to zhes</text></item>
<item><p>150a1</p><section>mdo sde</section><text>yang dag par len to/ /de la gzhi ji bzhin pa nyid kyi yon tan ni 'di dag yin te/ nang du yang dag par 'jog la bla mar bkur ba dang / de ltar rnyed pas chog shes pa dang / de la chags pa spong ba dang / byams pa'i sems</text></item>
<item><p>150a2</p><section>mdo sde</section><text>dang / gcig pu nyid la dga' ba dang / dad par bya ba nyid dang / skyes bu dam pa'i spyod pa nyid dang / yo byad bsnyungs pa'i tshul can te/ de lta bu la sogs pa ni gzhi ji bzhin pa nyid kyi yon tan dag yin no/ /gzhi ji bzhin</text></item>
<item><p>150a3</p><section>mdo sde</section><text>pa ni gang yin/ gang gis ni gzhi ji bzhin pa nyid 'di 'jig ce na/ gzhi ji bzhin pa ni brkam chags kyi gnas mal spong ba yin te/ brkam chags kyi gnas mal spong ba zhes bya ba ni snga na 'dug pa bslang nas gnas</text></item>
<item><p>150a4</p><section>mdo sde</section><text>mal len par mi byed do/ /brkam chags kyi gnas mal len pas ni gzhi ji bzhin pa nyid 'jig go/ /ji ltar cog pu pa nyid yang dag par len zhe na/ nyal na rmugs pa dang / gnyid dang / le lo'i dbang du 'gro ba'i nyes</text></item>
<item><p>150a5</p><section>mdo sde</section><text>dmigs kyang mthong / cog pu pa nyid kyi yon tan dag kyang mthong nas 'di skad ces/ deng slan chad nyal ba spong ste/ cog pu pa nyid yang dag par len to zhes yang dag par len to/ /de la cog pu pa nyid kyi yon tan ni 'di dag</text></item>
<item><p>150a6</p><section>mdo sde</section><text>yin te/ le lo'i gzhi yongs su spong ba dang / lus la chags pa dang ser sna yongs su spong ba dang / 'phres pa'i bde ba la ma chags pa dang / btsal ba nyung ba dang / gnyid chung ba dang / rnal 'byor dang 'thun pa dang / lus kyi</text></item>
<item><p>150a7</p><section>mdo sde</section><text>gnas rgya skye ba dang / skyes bu dam pa'i spyod pa nyid dang / yo byad bsnyungs pa'i tshul can te/ de lta bu la sogs pa ni cog pu pa nyid kyi yon tan dag yin no/ /cog pu pa ni gang yin/ gang gis ni cog pu pa nyid 'di 'jig ce na/</text></item>
<item><p>150a8</p><section>mdo sde</section><text>cog pu pa ni nyal ba spong ba yin no/ /nyal ba khas len pas ni cog pu pa nyid 'jig go/ /de la phyag dar khrod pa nyid kyi skabs phye ba ni phyag dar khrod pa nar mar spyod pa la gal te khyim bdag dag gis chos gos gso ras</text></item>
<item><p>150b1</p><section>mdo sde</section><text>sam/ ras bal gyi ras sam/ mon dar ram/ la ba dag byin par gyur na skabs phye bas blang bar bya ste/ phyag dar khrod pa nyid nyams par mi 'gyur ro/ /chos gos gsum pa nyid kyi skabs phye ba ni kha bkang ba'i re ba</text></item>
<item><p>150b2</p><section>mdo sde</section><text>yod na gos lhag zhag bcur 'chang ba dang / gnas mal srung ba'i phyir gding ba dang / steng du gding ba dang / nad kyi rkyen g.yan pa dgab pa dang / gdong phyis kyi gos dang / dbyar gyi ras chen dang / gzhan gyi rung ba bcol ba skabs</text></item>
<item><p>150b3</p><section>mdo sde</section><text>phye bas blang bar bya ste/ chos gos gsum pa nyid nyams par mi 'gyur ro/ /bsod snyoms pa nyid kyi skabs phye ba ni bskos pa'i zas dang / tshul shing gi zas dang / zla ba phyed pa'i zas dang / gso sbyong ba dang / dge 'dun gyi zas dang /</text></item>
<item><p>150b4</p><section>mdo sde</section><text>gtsug lag khang gi zas skabs phye bas yongs su longs spyad par bya ste/ bsod snyoms pa nyid 'jig par mi 'gyur ro/ /'on kyang nyes dmigs su lta bas ni yongs su longs spyad par bya'o/ /mthar chags su rgyu ba nyid kyi skabs</text></item>
<item><p>150b5</p><section>mdo sde</section><text>phye ba ni khyim gyi sgo na glang po che dang / rta 'am/ khyu mchog gam/ khyi 'am/ 'thab pa 'am/ ngo tsha bar 'gyur ba de lta bu gzhan mthong nas thod rgal du rgyu ba dang / zas bzar mi rung ba'i khyim 'am/ lhung bzed kha sbubs pa 'am/ slong bar</text></item>
<item><p>150b6</p><section>mdo sde</section><text>grags pa'i khyim rgal nas rgyu ba dang / slob dpon nam/ mkhan po 'am/ glo bur ba 'am/ lhan cig rgyu na skabs phye bas thod rgal du yang rgyu bar bya ste/ mthar chags su rgyu ba nyid nyams par mi 'gyur ro/ /stan gcig pa nyid kyi</text></item>
<item><p>150b7</p><section>mdo sde</section><text>skabs phye ba ni zas za ba na glang po che 'am/ rta 'am/ khyu mchog gam/ sbrul lam/ thog 'bab pa 'am/ mkhan po 'am/ slob dpon nam/ glo bur ba 'ongs pa mthong nas/ gal te langs par gyur na skabs phye bas yang bza'</text></item>
<item><p>150b8</p><section>mdo sde</section><text>bar bya ste/ stan gcig pa nyid 'jig par mi 'gyur ro/ /zas chog pa pa nyid dang / zas phyis mi len pa nyid la ni skabs phye ba med do/ /dgon pa pa nyid kyi skabs phye ba ni bsnyen par rdzogs pa'i las kyi ched dam/ lhung ba las</text></item>
<item><p>151a1</p><section>mdo sde</section><text>bslang ba'i chad dam/ chos mnyan pa'i ched dam/ gso sbyong 'am/ dgag dbye 'am/ na ba 'am/</text></item>
<item><p>151a2</p><section>mdo sde</section><text>nad pa'i bya ba 'am/ mngon par mi shes pa'i mdo kun chub par bya ba 'am/ gzhan yang de lta bu'i rkyen yod na skabs phye</text></item>
<item><p>151a3</p><section>mdo sde</section><text>bas grong mthar gnas par bya ste/ dgon pa pa nyid 'jig par mi 'gyur ro/ /shing drung pa nyid skabs phye ba ni rkyen de lta bu 'am/ khyim du zhugs pa las char gyis non na/ de nyid du skya rengs shar yang shing drung pa nyid nyams par mi 'gyur</text></item>
<item><p>151a4</p><section>mdo sde</section><text>ro/ /dgon pa pa'i skabs phye ba ji snyed pa ni shing drung pa nyid dang / bla gab med pa nyid dang / dur khrod pa nyid la yang blta bar bya'o/ /gzhi ji bzhin pa nyid kyi skabs phye bas ni rkyen de lta bu yod la gzhan gyis gnas mal rnyed na</text></item>
<item><p>151a5</p><section>mdo sde</section><text>rjes su gnang ngo / /cog pu pa la ni skabs phye ba med do/ /kha cig na re sna'i dpyad byed na skabs phye bar bya ste/ cog pu pa nyid nyams par mi 'gyur ro zhes zer ro/ /sbyangs pa'i yon tan bcu gsum po de dag ni mdor bsdus na</text></item>
<item><p>151a6</p><section>mdo sde</section><text>brgyad kho nar 'gyur te/ chos mngon pa las ji skad du sbyangs pa'i yon tan ni brgyad do zhes 'byung ba lta bu'o/ /gal te de ji lta bu yin zhe na/ zas chog pa pa nyid dang / stan gcig pa nyid ni zas phyis mi len pa nyid kyi nang du 'du</text></item>
<item><p>151a7</p><section>mdo sde</section><text>bar 'gyur ro/ /de ci'i phyir zhe na/ gzung ba'i mtha' ba'i bdag nyid kyi rang skal cig len pa yin te/ de lta bas na zas chog pa pa nyid kyi nang du 'du bar 'gyur ro/ /yang lan gnyis su mi za ste/ de lta bas na stan gcig pa</text></item>
<item><p>151a8</p><section>mdo sde</section><text>nyid du 'du bar 'gyur ro/ /shing drung pa nyid dang / bla gab med pa nyid dang / dur khrod pa nyid ni dgon pa pa nyid kyi nang du 'du bar 'gyur ro/ /de ci'i phyir zhe na/ dgon pa pa ni dgon par spyil bu dang / yang thog la sogs pa byed na</text></item>
<item><p>151a9</p><section>mdo sde</section><text>las la dga' ba nyid dang / /yongs su 'dzin pa dang / chags pa ni bdag gi cha ma yin no snyam nas shing drung ngam/ bla gab med pa 'am/ dur khrod du gnas so/ /de lta bas na brgyad kho nar 'gyur la/ brgyad po de dag kyang dgon pa</text></item>
<item><p>151b1</p><section>mdo sde</section><text>pa nyid dang / phyag dar khrod pa nyid dang / bsod snyoms pa nyid dang gsum gyis rdzogs par 'gyur ro/ /de ltar na sbyangs pa'i sgo gsum rdzogs par byed na/ sbyangs pa'i yon tan thams cad rdzogs par 'gyur ro/ /de nyid kyi phyir</text></item>
<item><p>151b2</p><section>mdo sde</section><text>bcom ldan 'das kyis tshe dang ldan pa mdzes dga' bo la brten nas dga' bo nam zhig dgon pa dang / phyag dar khrod pa dang / ngan ngon gyis 'tsho 'dod pa rnams la ni lta ba med pa mthong zhig gu zhes gsungs so/ /de la</text></item>
<item><p>151b3</p><section>mdo sde</section><text>sbyangs pa'i yan lag ni ci zhig yin/ sbyangs pa'i chos ni du zhig yod/ ci spyod pa'i gang zag dag ni sbyangs pa'i yon tan bstan par dga'/ sbyangs pa'i yan lag ni du zhig /mthar thug pa ni du zhig /ci sbyangs pa'i de nyid</text></item>
<item><p>151b4</p><section>mdo sde</section><text>sbyangs pa smra ba yang de yin nam zhe na/ de la sbyangs pa'i yan lag ces bya ba ni gzhi bcu gsum po de dag gi spong ba gang yin pa de ni sbyangs pa'i yan lag yin no/ /sbyangs pa'i yon tan cir brjod par bya zhe na/</text></item>
<item><p>151b5</p><section>mdo sde</section><text>dge bar brjod par bya'o/ /sbyangs pa'i chos du zhe na/ sbyangs pa'i chos ni gnyis te/ ma chags pa dang / gti mug med pa ste/ bcom ldan 'das kyis ji skad du phyag dar khrod pa gang yin pa de ni 'dod pa chung ba nyid la</text></item>
<item><p>151b6</p><section>mdo sde</section><text>brten/ chog shes pa nyid la brten/ yo byad bsnyungs pa nyid la brten/ rab tu dben pa nyid la brten/ 'dis chog pa nyid la brten nas phyag dar khrod par 'gyur ro zhes gsungs pa lta bu'o/ /rnam pa gcig tu ni ma</text></item>
<item><p>151b7</p><section>mdo sde</section><text>chags pas rjes su gnang ba 'tsham par bsten pas 'dod pa'i bsod snyoms kyi rjes su brtson pa'i slu ba sel la/ sbyangs pa'i yon tan gti mug med pa ni yo byad bsnyungs par 'tsham par bsten pas bdag nyid</text></item>
<item><p>151b8</p><section>mdo sde</section><text>dub pa'i rjes su brtson pa'i slu ba sel te/ de lta bas na sbyangs pa'i chos ni gnyis te/ ma chags pa dang / gti mug med pa yin no/ /de la 'dod pa chung ba nyid dang / chog shes pa nyid dang / rab tu dben pa nyid ni ma</text></item>
<item><p>152a1</p><section>mdo sde</section><text>chags pa yin no/ /yo byad bsnyungs pa nyid dang / 'dis chog pa nyid ni gti mug med pa nyid yin no/ /de la ma chags pas ni spang ba'i gzhi bcu gsum la chags pa sel la/ gti mug med pas ni</text></item>
<item><p>152a2</p><section>mdo sde</section><text>gzhi de dag nyid la nyes dmigs mi shes pa sel to/ /yang ci spyod pa'i gang zag rnams sbyangs pa'i yon tan sten par dga' zhe na/ 'dod chags spyod pa dang / gti mug spyod pa sbyangs pa'i yon tan sten par dga'i/ zhe</text></item>
<item><p>152a3</p><section>mdo sde</section><text>sdang spyod pa ni ma yin no/ /ci'i phyir 'dod chags spyod pa dang / gti mug spyod pa sbyangs pa'i yon tan sten gyi/ zhe sdang spyod pa'i ma yin zhe na/ sbyangs pa'i yon tan sten pa ni/ bsgrub dka' ba yin pas 'dod chags spyod pa</text></item>
<item><p>152a4</p><section>mdo sde</section><text>bsgrub dka' ba la brten nas 'dod chags rnam par gnon par 'gyur la/ gti mug spyod pa yang sbyangs pa'i yon tan sten pa yang dag par blangs pa yo byad bsnyungs pa la brten nas rtag tu bag yod par 'gyur zhing bag</text></item>
<item><p>152a5</p><section>mdo sde</section><text>yod na gti mug rnam par gnon par 'gyur ro/ /de lta bas na 'dod chags spyod pa dang / gti mug spyod pa sbyangs pa'i yon tan sten par dga'i/ /zhe sdang spyod pa ni sgrub dka' na mkhris pa'i nad la drod bag byin pa bzhin du</text></item>
<item><p>152a6</p><section>mdo sde</section><text>phyir zhe sdang skye bar 'gyur te/ de lta bas na zhe sdang spyod pa ni sbyangs pa'i yon tan bsten par dka' ba yin no/ /gzhan dag na re zhe sdang spyod pa ni dgon pa pa nyid dang / shing drung pa nyid dga'o/ /de ci'i phyir zhe na/ dgon pa dang / shing</text></item>
<item><p>152a7</p><section>mdo sde</section><text>drung na gnas na de dag tu mi 'dod pas gtse ba'i nyes pa med pa'i phyir ro zhes zer ro/ /sbyangs pa'i yan lag ni dus kyi mthar thug pa ni du zhig ces bya ba ni/ sbyangs pa'i yan lag gsum po shing drung pa nyid dang / bla gab med pa</text></item>
<item><p>152a8</p><section>mdo sde</section><text>nyid dang / dur khrod pa nyid ni zla ba brgyad kyi mthar thug par bya ste/ dbyar ni g.yogs par gnas par bcom ldan 'das kyis gnang ngo / /ci sbyangs pa de nyid sbyangs pa smra ba yang de yin nam zhes bya ba ni sbyangs pa yin la sbyangs pa smra</text></item>
<item><p>152b1</p><section>mdo sde</section><text>ba yin pa yang yod/ sbyangs pa ma yin la sbyangs pa smra ba yin pa yang yod/ sbyangs pa yin la sbyangs pa smra ba ma yin pa yang yod/ sbyangs pa yang ma yin sbyangs pa smra ba yin pa yang yod do/ /de la sbyangs pa yang yin/ sbyangs pa smra ba yang</text></item>
<item><p>152b2</p><section>mdo sde</section><text>yin pa yang yod ces bya ba ni dgra bcom pa sbyangs pa'i yon tan yang dag par blangs pa dang ldan pa'o/ /sbyangs pa ma yin la sbyangs pa smra ba yin pa yang yod ces bya ba ni dgra bcom pa sbyangs pa'i yon tan yang dag par blangs pa dang</text></item>
<item><p>152b3</p><section>mdo sde</section><text>mi ldan pa'o/ /sbyangs pa yin la sbyangs pa smra ba ma yin pa yang yod ces bya ba ni slob pa 'am/ so so'i skye bo sbyangs pa'i yon tan yang dag par blangs pa dang ldan pa'o/ /sbyangs pa yang ma yin sbyangs pa'i yon tan smra ba yang ma</text></item>
<item><p>152b4</p><section>mdo sde</section><text>yin pa yang yod ces bya ba ni slob pa 'am/ so so'i skye bo sbyangs pa'i yon tan yang dag par blangs pa dang mi ldan pa'o/ /sbyangs pa'i yon tan gyi mtshan nyid ni ci yin/ mnog ni ci yin/ nye bar gnas pa ni ci yin zhe na/</text></item>
<item><p>152b5</p><section>mdo sde</section><text>sbyangs pa'i yon tan gyi mtshan nyid ni 'dod pa chung ba nyid do/ /mnog ni chog shes pa'o/ /nye bar gnas pa ni yo byad bsnyungs pa'o/ /rnam pa gcig tu na mtshan nyid ni ma 'bags pa'o/ /mnog ni nyes dmigs med pa'o/ /</text></item>
<item><p>152b6</p><section>mdo sde</section><text>nye bar gnas pa ni brtson pa mi 'dor ba'o/ /sbyangs pa'i yon tan gyi thog ma ni gang yin/ bar ma ni gang yin/ tha ma ni gang yin zhe na/ sbyangs pa'i yon tan gyi thog ma ni yang dag par len pa'o/ /bar ma ni sten pa'o/ /</text></item>
<item><p>152b7</p><section>mdo sde</section><text>tha ma ni rab tu dga' ba'o/ /rnam par grol ba'i lam las sbyangs pa'i yon tan bstan pa zhes bya ba ste kun nas btus pa gsum pa rdzogs s+ho// // rgya gar gyi mkhan po bid+yA ka ra pra b+ha dang /</text></item>
<item><p>152b8</p><section>mdo sde</section><text>zhu chen gyi lo ts+tsha ba ban+de dpal brtsegs gyis bsgyur cing zhus te gtan la phab pa'o/ /@#/ / rgya gar skad du/ / A yu pa r+yAn+ta sU tra/ bod skad du/ tshe'i mtha'i mdo/ dkon mchog</text></item>
<item><p>153a1</p><section>mdo sde</section><text>gsum la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de nas bcom ldan</text></item>
<item><p>153a2</p><section>mdo sde</section><text>'das kyis dge slong rnams la bka' stsal pa/ dge slong dag khyed sems can rnams kyi tshe'i mtha' thos par 'dod dam/ bcom ldan 'das de'i dus la bab lags so/ /bde bar gshegs pa de'i dus la bab lags so/ /</text></item>
<item><p>153a3</p><section>mdo sde</section><text>bcom ldan 'das sems can rnams kyi tshe'i mtha' bstan pa bcom ldan 'das las thos nas dge slong dag 'dzin par bgyid lags so/ /dge slong dag de'i phyir legs par rab tu nyon la yid la zung shig dang ngas bshad do/</text></item>
<item><p>153a4</p><section>mdo sde</section><text>dge slong dag dmyal ba rnams kyi tshe'i tshad ni ring na bskal pa gcig ste/ bar ma dor 'chi ba ni yod do/ /dge slong dag dud 'gro rnams kyi tshe'i tshad ni ring na bskal pa gcig ste/ bar ma dor 'chi ba ni yod do/ /dge slong</text></item>
<item><p>153a5</p><section>mdo sde</section><text>dag mi rnams kyi nyin zhag sum bcu gang yin pa de yi dgas rnams kyi nyin zhag gcig go/ /nyin zhag de sum bcu la zla ba gcig /zla ba bcu gnyis la lo gcig ste/ yi dgas rnams kyi tshe'i tshad ni lo de lta bur</text></item>
<item><p>153a6</p><section>mdo sde</section><text>rtsis pa'i lnga brgya thub ste/ de mi'i ltar rtsis na lo khri lnga stong yod de/ bar ma dor 'chi ba ni yod do/ /de nas bcom ldan 'das kyis de'i tshe tshigs su bcad de bka' stsal pa/ ji ltar rab tu che ba'i lus 'greng zhing / /</text></item>
<item><p>153a7</p><section>mdo sde</section><text>mchu dang mig skams shin du sdug bsngal ba/ /rang gi skras yog kha gdangs gnam du lta/ /sna ni khab ltar rab tu phra ba dang / /rus gong 'dra lus gcer bu rang skras yog /gzugs mi sdug pa 'greng zhing thod pa thogs/ /</text></item>
<item><p>153a8</p><section>mdo sde</section><text>bkres dang skom dang ngal bas rab gzir gang / /cho nges 'debs shing kun du rgyug pa dag /nyam thag skad 'byin sdug bsngal tshor ba myong / /phan tshun phrag dog ser sna 'dir bsten cing / /'dir ni sdig pa'i las dag byas pa</text></item>
<item><p>153b1</p><section>mdo sde</section><text>yis/ /yi dgas 'jig rten du ni de dag skyes/ /dge slong dag shar gyi lus 'phags kyi mi rnams kyi tshe'i tshad ni lo nyis brgya lnga bcu ste/ bar ma dor 'chi ba ni yod do/ /dge slong dag nub kyi ba lang spyod kyi mi rnams kyi</text></item>
<item><p>153b2</p><section>mdo sde</section><text>tshe'i tshad ni lo lnga brgya ste/ bar ma dor 'chi ba ni yod do/ /dge slong dag byang gi sgra mi snyan gyi mi rnams kyi tshe'i tshad ni lo stong ste/ bar ma dor 'chi ba ni med do/ /rgyu gang gis sgra mi snyan pa rnams kyi tshe'i tshad ni lo stong thub la bar</text></item>
<item><p>153b3</p><section>mdo sde</section><text>ma dor 'chi ba ni med ce na/ dge slong dag byang gi sgra mi snyan gyi mi rnams ni bdag gi ba med cing yongs su 'dzin pa med la tshe nges pa yod cing 'di nas shi 'phos nas kyang khyad par du 'gro ba ste/ phyi ma la mtho ris su nye bar</text></item>
<item><p>153b4</p><section>mdo sde</section><text>'gro'o/ /dge slong dag rgyu des na byang gi sgra mi snyan gyi mi rnams kyi tshe'i tshad ni lo stong thub la bar ma dor 'chi ba ni med do/ /de nas bcom ldan 'das kyis de'i tshe tshigs su bcad de bka' stsal pa/ dbul bas sdug bsngal</text></item>
<item><p>153b5</p><section>mdo sde</section><text>sems can dag /gzhan gyi nor la smon par byed/ /de dag dam pa ma bsten pas/ /gzhan gyi mngag gzhug ngan cing dman/ /longs spyod dag dang ldan pa yi/ /phyug cing nor mang sems can ni/ /nor dang 'bru dang skye bor</text></item>
<item><p>153b6</p><section>mdo sde</section><text>ldan/ /de dag dam pa sten pa yin/ /bsod nams phyug pas nyer 'tsho ba'i/ /dge ba'i las ni 'dir byas pas/ /'byor pa chen po phun sum tshogs/ /lha bzhin du ni dga' bar byed/ /lkog gyur gang yin mi snang ste/</text></item>
<item><p>153b7</p><section>mdo sde</section><text>mngon sum 'di las blta bar byos/ /gang zag kha cig 'jig rten na/ /bde ldan sngon byin 'bras bu yin/ /byang phyogs gling gi mi rnams ni/ /bya dag gi med cing yongs 'dzin med/ /dpag bsams las byung gos sten</text></item>
<item><p>153b8</p><section>mdo sde</section><text>pa/ /de ni sngon byin 'bras bu yin/ /de dag grang dang tsha ba med/ /de dag la ni nad med cing / /gzugs dang kha dog phun sum tshogs/ /de ni sngon byin 'bras bu yin/ /byang phyogs gling na ma nyams shing / /ma grugs dag cing</text></item>
<item><p>154a1</p><section>mdo sde</section><text>gtsang ba dang / /shin du dkar ba'i sA lu skye/ /de ni sngon byin 'bras bu yin/ /nor bu 'od byed 'bar ba yis/ /de rnams rtag tu mdzes pa dang / /de dag zas ni 'ju byed gang / /de ni sngon byin 'bras bu yin/ /</text></item>
<item><p>154a2</p><section>mdo sde</section><text>de dag la ni tshod ma dang / /sran tshod kyang ni chung zad med/ /kha dog dri dang ror ldan pa'i/ /sA lu dag ni rtag tu za/ /zas ni lan cig byin pa yis/ /stan las ma langs bar du ni/ /zad mi shes par sder la yod/ /de ni sngon</text></item>
<item><p>154a3</p><section>mdo sde</section><text>byin 'bras bu yin/ /ku ba'i 'bras bu 'dra ba dang / /bcad kyang yal ka la skyes te/ /brngas nas btso mi dgos par za/ /de ni sngon byin 'bras bu yin/ /de dag 'bab chu bsil ba dang / /'thungs kyang lto la mi gnod pa'i/ /</text></item>
<item><p>154a4</p><section>mdo sde</section><text>yan lag brgyad ldan chu la yod/ /de ni sngon byin 'bras bu yin/ /rol mo'i ljon shing gang dag gis/ /de dag rtag tu rtse zhing dga'/ /yid ni rtag tu bde dang ldan/ /de ni sngon byin 'bras bu yin/ /de dag rol mo'i ljon shing</text></item>
<item><p>154a5</p><section>mdo sde</section><text>bzang / /gos kyi ljon shing mang po dang / /spos kyi ljon shing phun sum tshogs/ /de ni sngon byin 'bras bu yin/ /spos dang me tog rol mo dang / /de bzhin du ni gos rnams kyang / /gang dag ji ltar 'dod pa bzhin/ /de dag</text></item>
<item><p>154a6</p><section>mdo sde</section><text>de bzhin 'byung bar 'gyur/ /ne'u bsing dag ni sngon po la/ /shing bal lta bur rab 'jam pa/ /gang du de dag rtag rtse ba/ /de ni sngon byin 'bras bu yin/ /de dag la ni kho med cing / /ser sna dang ni phrag dog med/ /phan tshun dag tu</text></item>
<item><p>154a7</p><section>mdo sde</section><text>rtse byed pa/ /de ni sngon byin 'bras bu yin/ /mtshan mo thun tshod dang po la/ /skad cig tsam zhig char 'bebs cing / /rdul rnams med par byed pa ste/ /de ni sngon byin 'bras bu yin/ /de dag yongs su 'dzin med pas/ /</text></item>
<item><p>154a8</p><section>mdo sde</section><text>ma dang bur yang mi shes shing / /sdug bsngal med pas mya ngan med/ /de ni sngon byin 'bras bu yin/ /ma dag gis kyang rang gi bu/ /lam stong dag tu bor te 'gro/ /mthe bo las ni 'o ma 'dzag /de ni sngon byin 'bras bu yin/</text></item>
<item><p>154b1</p><section>mdo sde</section><text>de dag gang yang ngu ba med/ /shi na yang ni bor te 'gro/ /bya dag gis ni gling 'phyag pa/ /de ni sngon byin 'bras bu yin/ /khor yug tu ni 'obs kyis bskor/ /glu gar yid du 'ong ba yis/ /gang du rtse zhing dga' bar byed/ /de ni sngon byin</text></item>
<item><p>154b2</p><section>mdo sde</section><text>'bras bu yin/ /mi yi tshe ni lo stong po/ /zad pa dag tu byas nas ni/ /bar ma dor ni 'chi med pa/ /de ni sngon byin 'bras bu yin/ /dpal ni rgyas par spyad nas su/ /mi yi lus ni bor nas kyang / /lha yi nang du skye bar 'gyur/ /</text></item>
<item><p>154b3</p><section>mdo sde</section><text>de ni sngon byin 'bras bu yin/ /dge slong dag 'dzam bu'i gling gi mi rnams la ni yar 'phel ba dang / mar 'grib pa yod de/ dge slong dag 'dzam bu'i gling gi mi rnams ni tshe lo dpag tu med par yang 'gyur/ tshe lo brgyad khri pa dang /</text></item>
<item><p>154b4</p><section>mdo sde</section><text>tshe lo brgya pa dang / tshe lo bcu par yang 'gyur ro/ /dge slong dag 'dzam bu'i gling gi mi rnams kyi da ltar gyi tshe'i tshad ni lo brgya pa yin no/ /dge slong dag da ltar ni 'dzam bu'i gling gi mi rnams las ring du 'tsho ba gang yin pas legs</text></item>
<item><p>154b5</p><section>mdo sde</section><text>par bde bar gnas na lo brgya 'am/ lo brgya las chung zad cig lhag par thub bo/ /dge slong dag 'tsho ba'i gnas skabs ni bcu myong bar 'gyur te/ gnas skabs dang po ni zhan cing gan rkyal du nyal ba ste byis pa yin no/ /gnas</text></item>
<item><p>154b6</p><section>mdo sde</section><text>skabs gnyis pa ni rtse ba'i rang bzhin can te gzhon nu yin no/ /gnas skabs gsum pa ni 'dod pa la spyod pa ste/ lang tsho la bab pa yin no/ /gnas skabs bzhi pa ni spro ba dang ldan zhing nyams stobs dang ldan pa yin no/ /</text></item>
<item><p>154b7</p><section>mdo sde</section><text>gnas skabs lnga pa ni stobs dang ldan zhing shes rab dang ldan pa yin no/ /gnas skabs drug pa ni dpyod pa'i rang bzhin can te dran pa dang ldan pa yin no/ /gnas skabs bdun pa ni chos lugs khong du chud pa yin no/ /gnas skabs</text></item>
<item><p>154b8</p><section>mdo sde</section><text>brgyad pa ni rgyal pos bkur zhing rgan rabs su bkur ba yin no/ /gnas skabs dgu pa ni rgas shing 'khogs pa ste rgan po yin no/ /gnas skabs bcu pa ni tshe'i mthar thug pa ste 'chir nye ba yin no/ /dge slong dag lo brgyar</text></item>
<item><p>155a1</p><section>mdo sde</section><text>'tsho bas gnas skabs bcu po de dag myong bar 'gyur ro/ /dge slong dag lo brgyar 'tsho ba ni dus tshigs sum brgyar 'tsho ste/ dgun gyi dus tshigs brgya dang / dpyid kyi dus tshigs brgya dang / dbyar gyi dus tshigs brgya</text></item>
<item><p>155a2</p><section>mdo sde</section><text>rnams so/ /dus tshigs sum brgyar 'tsho ba ni zla ba bcu gnyis phrag brgyar 'tsho ba ste/ dgun bzhi dang / dpyid bzhi dang / dbyar bzhi rnams so/ /zla ba bcu gnyis phrag brgyar 'tsho ba ni zla ba phyed nyis stong bzhi brgyar 'tsho ste/</text></item>
<item><p>155a3</p><section>mdo sde</section><text>dgun brgyad dang / dpyid brgyad dang / dbyar brgyad rnams so/ /zla ba phyed nyis stong bzhi brgyar 'tsho ba ni/ nyin zhag sum khri drug stong du 'tsho ste/ dgun bcu gnyis dang / dpyid bcu gnyis dang / dbyar bcu gnyis rnams so/ /nyin</text></item>
<item><p>155a4</p><section>mdo sde</section><text>zhag sum khri drug stong du 'tsho ba ni bar chad du gyur pa ma gtogs par zan bdun khri nyis stong za'o/ /de la 'di dag ni zan bar chad du 'gyur ba yin te/ 'khrugs nas ma zos pa dang / sdug bsngal bar gyur pas ma zos pa dang /</text></item>
<item><p>155a5</p><section>mdo sde</section><text>phongs pa byung nas ma zos pa dang / bsnyung ba byas te ma zos pa dang / ma rnyed pas ma zos pa dang / rnyed kyang ma zos pa dang / gnyid log nas ma zos pa dang / ra ro ste ma zos pa dang / rab tu myos pas ma zos pa ste/ zos pa gang</text></item>
<item><p>155a6</p><section>mdo sde</section><text>yin pa dang / ma zos pa gang yin pa de dag gcig tu bsdoms na ma'i nu zho 'thung ba gtogs par za ma bdun khri nyis stong du 'gyur ro/ /dge slong de ltar ngas 'dzam bu'i gling gi mi rnams kyi tshe yang bshad/ dus tshigs dang / zla ba dang /</text></item>
<item><p>155a7</p><section>mdo sde</section><text>zla ba phyed pa dang / nyin zhag dang / zan dang / zan bar chad du gyur pa yang bshad pa yin no/ /dge slong dag mi rnams kyi tshe lo lnga bcu gang yin pa de ni rgyal chen bzhi'i ris kyi lha rnams kyi nyin zhag gcig go/ de sum bcu la zla ba</text></item>
<item><p>155a8</p><section>mdo sde</section><text>gcig /zla ba bcu gnyis la lo gcig ste/ rgyal chen bzhi'i ris kyi lha rnams kyi tshe'i tshad ni lo de lta bur rtsis pa'i lha'i lo lnga brgya ste/ de mi'i lo ltar rtsis na lo sa ya phrag dgu yod de/ bar ma dor 'chi ba ni yod do/ /de ni sems</text></item>
<item><p>155b1</p><section>mdo sde</section><text>can dmyal ba chen po yang sos kyi nyin zhag gcig go/ /nyin zhag de sum bcu la zla ba gcig /zla ba bcu gnyis la lo gcig ste/ sems can dmyal ba chen po yang sos kyi sems can dmyal ba rnams kyi tshe tshad ni lo de lta bu rtsis</text></item>
<item><p>155b2</p><section>mdo sde</section><text>pa'i lo lnga brgya ste/ de mi'i ltar rtsis na lo bye ba phrag 'bum drug khri nyis stong yod de/ bar ma dor 'chi ba ni yod do/ /de nas bcom ldan 'das kyis de'i tshe tshigs su bcad de bka' stsal pa/ lus kyis nyes par spyad byas shing / /</text></item>
<item><p>155b3</p><section>mdo sde</section><text>ngag gis nyes par spyad pa dang / /yid kyis nyes par spyad byas shing / /gang zhig nyes pa gzhan ldan pa'i/ /las de dag gis yang sos kyi/ /dmyal ba dag tu skye 'gyur te/ /lo ni bye ba phrag stong du/ /btags shing bcom</text></item>
<item><p>155b4</p><section>mdo sde</section><text>yang yang 'tsho'o/ /phan tshun khon dag chags pa yi/ /mi rnams gsod pa'i mi dag ni/ /las de dag gis yang sos kyi/ /dmyal ba dag tu skye bar 'gyur/ /dge slong dag mi rnams kyi lo brgya gang yin pa de ni sum bcu</text></item>
<item><p>155b5</p><section>mdo sde</section><text>rtsa gsum pa'i lha rnams kyi nyin zhag gcig go/ /nyin zhag de sum bcu la zla ba gcig go/ /zla ba bcu gnyis la lo gcig ste/ sum bcu rtsa gsum gyi lha rnams kyi tshe'i tshad ni lo de lta bur rtsis pa'i lha'i lo stong thub</text></item>
<item><p>155b6</p><section>mdo sde</section><text>po/ /de mi'i ltar rtsis na lo bye ba phrag gsum dang / sa ya phrag drug yod do/ bar ma dor 'chi ba ni yod do/ /de ni sems can dmyal ba chen po thig nag gi nyin zhag gcig go/ /nyin zhag de sum bcu la zla ba gcig go/ /</text></item>
<item><p>155b7</p><section>mdo sde</section><text>zla ba bcu gnyis la lo gcig ste/ sems can dmyal ba chen po thig nag gi tshe'i tshad ni de lta bur rtsis pa'i lo stong thub po/ /de mi'i ltar rtsis na lo bye ba phrag sa ya nyi 'bum dgu khri drug stong rtsa bcu gnyis yod de/</text></item>
<item><p>155b8</p><section>mdo sde</section><text>dus ma yin par 'chi ba ni yod do/ /de nas bcom ldan 'das kyis de'i tshe tshigs su bcad de bka' stsal pa/ pha ma dag dang sangs rgyas dang / /nyan thos rnams la 'khu byed pa/ /de dag thig nag skye 'gyur te/ /sdug bsngal</text></item>
<item><p>156a1</p><section>mdo sde</section><text>tshor ba myong bar 'gyur/ /gang zhig mi brtson 'jog pa dang / /mi rnams mdza' ba'i dbyen byed pa/ /thig nag tu ni skye bar 'gyur/ /brdzun smra ba yang de bzhin te/ /las de yis ni thig nag gi/ dmyal ba rnams</text></item>
<item><p>156a2</p><section>mdo sde</section><text>su de dag skye/ /dge slong dag mi rnams kyi lo nyis brgya gang yin pa de ni 'thab bral gyi lha rnams kyi nyin zhag gcig go/ /nyin zhag de sum bcu la zla ba gcig /zla ba bcu gnyis la lo gcig ste/ 'thab bral ba'i lha</text></item>
<item><p>156a3</p><section>mdo sde</section><text>rnams kyi tshe'i tshad ni lo de lta bur rtsis pa'i lha'i lo nyis stong thub bo/ /de mi'i ltar rtsis na lo bye ba phrag bcu bzhi dang / lo khri bzhi stong yod de/ bar ma dor 'chi ba ni yod do/ /de ni sems can dmyal ba chen po bsdus</text></item>
<item><p>156a4</p><section>mdo sde</section><text>'joms kyi nyin zhag gcig go/ /nyin zhag de sum bcu la zla ba gcig /zla ba bcu gnyis la lo gcig ste/ sems can dmyal ba chen po bsdus 'joms kyi sems can dmyal ba rnams kyi tshe'i tshad ni lo de lta</text></item>
<item><p>156a5</p><section>mdo sde</section><text>bur rtsis pa'i lo nyis stong yod de/ de mi'i ltar rtsis na lo bye ba phrag sum 'bum drug khri brgyad stong rtsa gcig yod de/ bar ma dor 'chi ba ni yod do/ /de nas bcom ldan 'das kyis de'i tshe tshigs su bcad de bka' stsal</text></item>
<item><p>156a6</p><section>mdo sde</section><text>pa/ mi dge'i las rnam gsum byas shing / /las dge rnam gsum ma byas te/ /las de dag gis bsdus 'joms kyi/ /dmyal ba dag tu skye bar 'gyur/ /ba lang ra lug ma he dang / /ri dgas bya gag phag rnams dang / /</text></item>
<item><p>156a7</p><section>mdo sde</section><text>de bzhin srog chags gzhan gsod pa/ /bsdus gzhom dag tu skye bar 'gyur/ /dge slong dag mi rnams kyi lo bzhi brgya gang yin pa de dga' ldan gyi lha rnams kyi nyin zhag gcig go/ /nyin zhag de sum bcu la zla ba gcig /</text></item>
<item><p>156a8</p><section>mdo sde</section><text>zla ba bcu gnyis la lo gcig ste/ dga' ldan gyi lha rnams kyi tshe'i tshad ni lo de lta bur rtsis pa'i lha'i lo bzhi stong thub ste/ de mi'i ltar byas na lo bye ba phrag lnga bcu rtsa bdun dang lo sa ya phrag drug yod de/ bar ma dor</text></item>
<item><p>156b1</p><section>mdo sde</section><text>'chi ba ni yod do/ /de ni sems can dmyal ba chen po ngu 'bod kyi nyin zhag gcig go/ /nyin zhag de sum bcu la zla ba gcig /zla ba bcu gnyis la lo gcig ste/ sems can dmyal ba chen po ngu 'bod kyi sems can</text></item>
<item><p>156b2</p><section>mdo sde</section><text>dmyal ba rnams kyi tshe'i tshad ni de lta bur rtsis pa'i lo bzhi stong thub ste/ de mi'i ltar rtsis na lo bye ba phrag sa ya gnyis dang / bye ba phrag dgu 'bum bzhi khri bzhi stong dang / bye ba phrag brgyad yod de/ bar ma dor 'chi ba ni yod do/</text></item>
<item><p>156b3</p><section>mdo sde</section><text>de nas bcom ldan 'das kyis de'i tshe tshigs su bcad de bka' stsal pa/ 'jigs su rung la drag shul can/ /lag pa gnyis ni khrag gis bskus/ /sdig pa'i las ni spyod pa yis/ /rtag tu ngu 'bod 'gro bar 'gyur/ /</text></item>
<item><p>156b4</p><section>mdo sde</section><text>gzhal lugs g.yo dang sgyu byed mi/ /skye bo dag ni yid phyung bas/ /'jigs su rung ba'i sgra 'byin cing / /yun ring du ni 'bod sreg 'gyur/ /dge slong dag mi rnams kyi lo brgyad brgya gang yin pa de 'phrul dga'i lha rnams kyi nyin</text></item>
<item><p>156b5</p><section>mdo sde</section><text>zhag gcig go/ /nyin zhag de sum bcu la zla ba gcig /zla ba bcu gnyis la lo gcig ste/ 'phrul dga'i lha rnams kyi tshe'i tshad ni lo de lta bur rtsis pa'i lo brgyad stong thub ste/ de mi'i ltar rtsis na lo bye ba phrag nyis brgya sum bcu</text></item>
<item><p>156b6</p><section>mdo sde</section><text>dang / lo sa ya phrag bzhi yod de bar ma dor 'chi ba ni yod do/ /de ni sems can dmyal ba chen po ngu 'bod chen po'i nyin zhag gcig go/ /nyin zhag de sum bcu la zla ba gcig /zla ba bcu gnyis la lo gcig ste/ sems can</text></item>
<item><p>156b7</p><section>mdo sde</section><text>dmyal ba chen po ngu 'bod chen po'i sems can dmyal ba rnams kyi tshe'i tshad ni lo de lta bur rtsis pa'i lo brgyad stong yod do/ /de mi'i ltar rtsis na lo bye ba phrag sa ya gsum dang / bye ba phrag lnga 'bum khri nyis stong drug bcu rtsa</text></item>
<item><p>156b8</p><section>mdo sde</section><text>drug yod de/ bar ma dor 'chi ba ni yod do/ /de nas bcom ldan 'das kyis de'i tshe tshigs su bcad de bka' stsal pa/ blta ba'i thibs pos khebs gyur cing / /sred pa'i g.yog pas g.yogs pa dag /sdig pa'i chos ni</text></item>
<item><p>157a1</p><section>mdo sde</section><text>spyod pa yis/ /ngu 'bod dag tu skye bar 'gyur/ /yid gcugs nyams pa'i mi dag ni/ /ba spu slong zhing 'bar ba yis/ /bskor ba'i khyim gyi nang chud nas/ /ngu 'bod chen por sreg par 'gyur/ /gtams pa brnogs</text></item>
<item><p>157a2</p><section>mdo sde</section><text>pa'i mi dag ni/ /ral gri yis ni lus gtub cing / /bya rgod bya rog 'ug pa khyis/ /'gul bzhin du ni za bar 'gyur/ /dge slong dag mi rnams kyi lo stong drug brgya gang yin pa de gzhan 'phrul dbang byed kyi lha rnams kyi nyin zhag</text></item>
<item><p>157a3</p><section>mdo sde</section><text>gcig go/ /nyin zhag de sum bcu la zla ba gcig /zla ba bcu gnyis la lo gcig ste/ gzhan 'phrul dbang byed kyi lha rnams kyi tshe'i tshad ni lo de lta bur rtsis pa'i lha'i lo khri drug stong thub po/ /de mi'i ltar rtsis na lo sa ya</text></item>
<item><p>157a4</p><section>mdo sde</section><text>phrag drug dang / lo bye ba phrag dgu brgya nyi shu rtsa gcig yod de/ bar ma dor 'chi ba ni yod do/ /de ni sems can dmyal ba chen po tsha ba'i nyin zhag gcig go/ /nyin zhag de sum bcu la zla ba gcig /zla ba bcu gnyis la lo gcig</text></item>
<item><p>157a5</p><section>mdo sde</section><text>ste/ sems can dmyal ba chen po tsha ba'i sems can dmyal ba rnams kyi tshe'i tshad ni lo de lta bur rtsis pa'i lo khri drug stong yod do/ /de mi'i ltar rtsis na lo bye ba sa ya phrag brgyad dang / bzhi 'bum dang / lo bye ba phrag khri drug</text></item>
<item><p>157a6</p><section>mdo sde</section><text>stong lnga brgya sum bcu yod de bar ma dor 'chi ba ni yod do/ /de nas bcom ldan 'das kyis de'i tshe tshigs su bcad de bka' stsal pa/ dge slong bram ze dge ba dang / /de bzhin du ni pha ma la/ /gang zhig rtag tu rdung byed pa/ /de ni tsha</text></item>
<item><p>157a7</p><section>mdo sde</section><text>bar skye bar 'gyur/ /'dir ni gang zhig gdung ba yis/ /skye bo mang po gdung byed pa/ /las de dag gis tsha ba yi/ /dmyal ba rnams su skye bar 'gyur/ /dge slong dag khyed chu bur can du skyes pa'i sems can rnams kyi tshe'i mtha'</text></item>
<item><p>157a8</p><section>mdo sde</section><text>nyan par 'dod dam/ bcom ldan 'das de'i dus la bab lags so/ /bde bar gshegs pa de'i dus la bab lags so/ /bcom ldan 'das las dge slong dag gis gang chu bur can du skyes pa'i sems can rnams kyi</text></item>
<item><p>157b1</p><section>mdo sde</section><text>tshe'i mtha' bstan pa thos nas dge slong dag 'dzin par bgyid lags so/ /dge slong dag de'i phyir legs par rab tu nyon la yid la zung shig dang bshad do/ /dge slong dag 'di lta ste/ 'di la til yul ko sa la'i</text></item>
<item><p>157b2</p><section>mdo sde</section><text>khal bcu tshad nyi shu shong ba'i khal bcu tshad nyi shu pa til gyis byur bur gang bar gyur pa de las mi la la zhig gis lo brgya 'das shing til 'bru gcig bor te/ til khal bcu tshad nyi shu shong ba'i khal bcu nyi shu</text></item>
<item><p>157b3</p><section>mdo sde</section><text>pa de thabs 'dis myur du yongs su zad cing gtugs par gyur kyang / dge slong dag chu bur can du skyes pa'i sems can rnams kyi tshe'i tshad ni de lta ma yin par nga smra'o/ /chu bur can gyi nyi shu ji lta ba de ltar chu bur rdol gyi</text></item>
<item><p>157b4</p><section>mdo sde</section><text>gcig yin no/ /chu bur rdol gyi nyi shu ji lta ba de ltar so thams thams kyi gcig yin no/ /so thams thams kyi nyi shu ja lta ba de ltar kyi hud zer gyi gcig yin no/ /kyi hud zer gyi nyi shu ji lta ba de ltar a cu zer gyi gcig</text></item>
<item><p>157b5</p><section>mdo sde</section><text>yin no/ /a cu zer gyi nyi shu ji lta ba de ltar ud pa la ltar gas pa'i gcig yin no/ /ud pa la ltar gas pa'i nyi shu ji lta ba de ltar pad ma ltar gas pa'i gcig yin no/ /pad ma ltar gas pa'i nyi shu ji lta ba de ltar pad</text></item>
<item><p>157b6</p><section>mdo sde</section><text>ma ltar gas pa chen po'i gcig yin no/ /lha sbyin gyi phyogs dge slong ko ka li kas dge slong shA ri'i bu dang / maud gal gyi bu la zhe sdang gi sems bskyed pas rang gi lus de nyid kyis sems can dmyal ba chen po pad ma ltar</text></item>
<item><p>157b7</p><section>mdo sde</section><text>gas pa chen por skyes so/ /dge slong dag de lta bas na de'i phyir 'di ltar bslab par bya ste/ sdong dum tshig pa la yang zhe sdang gi sems bskyed par mi bya na rnam par shes pa dang ldan pa'i lus la lta smos kyang ci dgos pa de ltar dge</text></item>
<item><p>157b8</p><section>mdo sde</section><text>slong dag khyed kyis bslab par bya'o/ /de nas bcom ldan 'das kyis de'i tshe tshigs su bcad de bka' stsal pa/ mi zhig skyes par gyur pa na/ /gang gis bdag ni gcod byed pa'i/ /kha nas sta re'i tshig 'byung ba/</text></item>
<item><p>158a1</p><section>mdo sde</section><text>nyes par smra bas smra ba ni/ /gang dag smad bya stod byed cing / /skye bo bstod bya smod byed pa'i/ /sdig gang bde ba mi myong ba'i/ /sdig de de'i kha na sogs/ /gang 'dir rgyan pos bdag nor yal/ /'di ni sdig pa chung ngu ste/</text></item>
<item><p>158a2</p><section>mdo sde</section><text>gang zhig bde gshegs sdang sems bskyed/ /'dir ni sdig pa de che'o/ /ngag dang yid kyis kyang ni sdig byas shing / /gang zhig 'phags la smod pa dmyal 'gro ste/ /stong phrag brgyar ni chu bur rdol nas su/ /chu bur can du sum</text></item>
<item><p>158a3</p><section>mdo sde</section><text>bcu rtsa drug go/ /sdig pa'i sems kyis bden par mi smra ba/ /bdag nyid brlag cing dmyal bar 'phen par byed/ /de yid dri mas ma rnyogs par byed de/ /kha na ma tho med pa de bzod do/ /dge slong dag sems can dmyal ba chen po</text></item>
<item><p>158a4</p><section>mdo sde</section><text>rab tu tsha ba'i tshe'i tshad ni bskal pa phyed gcig yin te/ bar ma dor 'chi ba ni yod do/ /de nas bcom ldan 'das kyis de'i tshe tshigs su bcad de bka' stsal pa/ 'bras bu yid 'ong mtho ris su/ /skye 'gyur dge ba spangs</text></item>
<item><p>158a5</p><section>mdo sde</section><text>nas ni/ /'dir ni mi sdug las byas pas/ /rab tu tsha bar skye bar 'gyur/ /dge sbyong bram ze dge ba dang / /pha dang ma yang de bzhin te/ /gang yang bla ma gzhan gsod pa/ /rab tu tsha bar de 'tshed do/ /dge slong dag dmyal</text></item>
<item><p>158a6</p><section>mdo sde</section><text>ba chen po mnar med pa'i tshe'i tshad ni bskal pa gcig ste/ bar ma dor 'chi ba ni yod do/ /mi gti mug can lha byin gyis dge 'dun 'thun pa phye ba dang / de bzhin gshegs pa la ngan sems kyis khrag phyung ba dang / dge slong</text></item>
<item><p>158a7</p><section>mdo sde</section><text>ma dgra bcom pa bsad pas rang gi lus de nyid kyis dmyal ba chen po mnar med pa der skyes so/ /de nas bcom ldan 'das kyis de'i tshe tshigs su bcad de bka' stsal pa/ 'phags pa rnams kyis bstan pa yi/</text></item>
<item><p>158a8</p><section>mdo sde</section><text>chos gyis 'os par 'tsho rnams la/ /sdig pa'i lta ba la brten nas/ /blo ngan gang zhig smod byed pa/ /tsher can 'od ma'i 'bras bu ltar/ /de ni 'bras bu rlag par byed/ /dge bar 'gyur ba brjod bya ste/ /sdig pa can</text></item>
<item><p>158b1</p><section>mdo sde</section><text>dag mi brjod do/ /dge ba smras na legs par 'gyur/ /sdig pa smras na sreg 'gyur bas/ /gal te smra na dge ba smra'i/ /sdig pa smras na rlag par 'gyur/ /byis pa rnams ni sdig smra ste/ /'phags pa rnams ni ma yin no/ /</text></item>
<item><p>158b2</p><section>mdo sde</section><text>'dir ni ngan 'gror 'gro ba yi/ /las ni shas cher byas pas na/ /las de dag gis mnar med pa'i/ /dmyal ba dag tu skye bar 'gyur/ /dge slong dag tshangs ris kyi lha rnams kyi tshe'i tshad ni bskal pa phyed de/ bar ma dor</text></item>
<item><p>158b3</p><section>mdo sde</section><text>'chi ba ni yod do/ /dge slong dag tshangs pa'i mdun na 'don gyi lha rnams kyi tshe'i tshad ni bskal pa'i bzhi cha gsum thub ste/ bar ma dor 'chi ba ni yod do/ /dge slong dag tshangs chen gyi lha rnams kyi tshe'i tshad ni bskal pa</text></item>
<item><p>158b4</p><section>mdo sde</section><text>gcig thub ste/ bar ma dor 'chi ba ni yod do/ /dge slong dag 'od chung gi lha rnams kyi tshe'i tshad ni bskal pa gnyis thub ste/ bar ma dor 'chi ba ni yod do/ /dge slong dag tshad med 'od kyi lha rnams kyi tshe'i tshad ni bskal pa</text></item>
<item><p>158b5</p><section>mdo sde</section><text>bzhi thub ste/ bar ma dor 'chi ba ni yod do/ /dge slong dag 'od gsal gyi lha rnams kyi tshe'i tshad ni bskal pa brgyad thub ste/ bar ma dor 'chi ba ni yod do/ /dge slong dag dge chung gi lha rnams kyi tshe'i tshad ni bskal pa</text></item>
<item><p>158b6</p><section>mdo sde</section><text>bcu drug thub ste/ bar ma dor 'chi ba ni yod do/ /dge slong dag tshad med dge ba'i lha rnams kyi tshe'i tshad ni bskal pa sum bcu rtsa gnyis thub ste/ bar ma dor 'chi ba ni yod do/ /dge slong dag dge rgyas kyi lha rnams</text></item>
<item><p>158b7</p><section>mdo sde</section><text>kyi tshe'i tshad ni bskal pa drug cu rtsa bzhi thub ste/ bar ma dor 'chi ba ni yod do/ /dge slong dag sprin med kyi lha rnams kyi tshe'i tshad ni bskal pa brgya nyi shu rtsa lnga thub ste/ bar ma dor 'chi ba ni yod do/ /dge slong dag</text></item>
<item><p>158b8</p><section>mdo sde</section><text>bsod nams skyes kyi lha rnams kyi tshe'i tshad ni bskal pa nyis brgya rtsa lnga bcu thub ste/ bar ma dor 'chi ba ni yod do/ /dge slong dag 'bras bu che ba'i lha rnams kyi tshe'i tshad ni bskal pa lnga brgya thub ste/ bar ma</text></item>
<item><p>159a1</p><section>mdo sde</section><text>dor 'chi ba ni yod do/ /dge slong dag 'du shes med pa'i sems can dang mi che ba'i lha rnams kyi tshe'i tshad ni bskal pa stong thub ste/ bar ma dor 'chi ba ni yod do/ /dge slong dag mi gdung ba'i lha rnams kyi tshe'i</text></item>
<item><p>159a2</p><section>mdo sde</section><text>tshad ni bskal pa nyis stong thub ste/ bar ma dor 'chi ba ni yod do/ /dge slong dag shin du mthong gi lha rnams kyi tshe'i tshad ni bskal pa bzhi stong thub ste/ bar ma dor 'chi ba ni yod do/ /dge slong dag gya nom snang gi lha rnams</text></item>
<item><p>159a3</p><section>mdo sde</section><text>kyi tshe'i tshad ni bskal pa brgyad stong thub ste/ bar ma dor 'chi ba ni yod do/ /dge slong dag 'og min gyi lha rnams kyi tshe'i tshad ni bskal pa khri drug stong thub ste/ bar ma dor 'chi ba ni yod do/ /dge slong dag nam mkha'</text></item>
<item><p>159a4</p><section>mdo sde</section><text>mtha' yas skye mched du nye bar 'gro ba'i lha rnams kyi tshe'i tshad ni bskal pa nyi khri ste/ bar ma dor 'chi ba ni yod do/ /dge slong dag rnam shes mtha' yas skye mched du nye bar 'gro ba'i lha rnams kyi tshe'i tshad ni bskal pa</text></item>
<item><p>159a5</p><section>mdo sde</section><text>bzhi khri ste/ bar ma dor 'chi ba ni yod do/ /dge slong dag ci yang med pa'i skye mched du nye bar 'gro ba'i lha rnams kyi tshe'i tshad ni bskal pa drug khri ste/ bar ma dor 'chi ba ni yod do/ /dge slong dag 'du shes med 'du shes med</text></item>
<item><p>159a6</p><section>mdo sde</section><text>min skye mched du nye bar 'gro ba'i lha rnams kyi tshe'i tshad ni bskal pa brgyad khri ste/ bar ma dor 'chi ba ni yod do/ /dge slong dag de ltar dmyal ba chen po mnar med pa nas 'du shes med min skye mched ky-i bar de dag ni dge slong</text></item>
<item><p>159a7</p><section>mdo sde</section><text>dag srid pa'i rtse mo dang / de dag ni srid pa'i rtse mo yin no/ /de dag ni srid pa 'byung ba yin te/ de dag ni 'gro ba lnga'i sems can rnams 'ong ba dang / 'gro ba dang / gnas pa dang / 'chi ba dang / skye bar snang ngo / /srid pa'i 'byung bas</text></item>
<item><p>159a8</p><section>mdo sde</section><text>chog shes par gyis shig /nga ni srid pa mngon par sgrub pa chung ngu la yang / tha na de'i skad cig tsam yang bsngags pa mi mdzad do/ /de ci'i phyir zhe na/ srid pa mngon par sgrub pa ni sdug bsngal yin pa'i phyir te/ dper na mi</text></item>
<item><p>159b1</p><section>mdo sde</section><text>gtsang ba ni nyung ngu yang mi zhim na mang po lta ci smos/ de ltar de bzhin du nga ni srid pa mngon par sgrub pa chung ngu la yang tha na de'i skad cig tsam yang bsngags pa mi mdzad do/ /de ci'i phyir zhe na/ dge slong dag srid pa mngon par</text></item>
<item><p>159b2</p><section>mdo sde</section><text>sgrub pa ni sdug bsngal yin pa'i phyir ro/ /so so'i skye bo byis pa thos pa dang mi ldan pa de dag ni 'gro ba lnga po'i 'khor ba gang du yang dang yang du dmyal ba rnams dang / yang dang yang du dud 'gro rnams dang / yang dang yang du ngan</text></item>
<item><p>159b3</p><section>mdo sde</section><text>song ngan 'gro log par ltung ba rnams su kun du rab tu rgyug go/ /dge slong dag de lta bas na de'i phyir 'di ltar bslab par bya ste/ srid pa rgyun chad par bya ba gang yin pa la brtson par bya zhing sred pa mngon par mi bsgrub par bya'o/ /</text></item>
<item><p>159b4</p><section>mdo sde</section><text>dge slong dag khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do/ /tshe'i mtha'i mdo rdzogs s+ho// //</text></item>
<item><p>159b5</p><section>mdo sde</section><text>rgya gar gyi mkhan po bi shud d+ha sing ha dang / lo ts+tsha ba ban de dge ba'i dpal gyis bsgyur/ rgya gar gyi mkhan po bid+yA ka ra sing ha dang / zhu chen gyi lo ts+tsha ba ban de dpal brtsegs gyis zhu chen bgyis te gtan la phab pa/ /</text></item>
<item><p>159b6</p><section>mdo sde</section><text>@#/ /rgya gar skad du/ A yu bad ti ya thA kA ro pr-i ts+tshA sU tra/ bod skad du/ tshe 'pho ba ji ltar 'gyur ba zhus pa'i mdo/ sangs rgyas dang / byang chub sems dpa' thams cad la phyag 'tshal lo/ /'di skad bdag gis</text></item>
<item><p>159b7</p><section>mdo sde</section><text>thos pa dus gcig na/ bcom ldan 'das grong khyer chen po ser skyar khyim bdag thams cad 'dul ba'i dus la bab par gzigs nas de dag dad pa bskyed par bya ba'i phyir 'khor lnga brgya dang bcas par gshegs pa las/</text></item>
<item><p>159b8</p><section>mdo sde</section><text>de'i tshe shAkya dga' skyes shes bya ba dar la bab pa/ gnyen gyi skye bo thams cad la rab tu gces pa/ mi thams cad kyis bkur ba'i gnas su gyur pa zhig tshe 'phos pa'i phung po'i drung na de'i bu dang / chung ma dang / spun dang / g.yog</text></item>
<item><p>160a1</p><section>mdo sde</section><text>'khor rnams kyis rta'i tshogs dang / glang po che'i tshogs dang / gos dang rgyan sna tshogs pa yang bsags/ gser dngul dang / mu tig dang / shel la sogs pa'i rin po che sna tshogs pa yang bsags/ bza' ba dang / btung ba</text></item>
<item><p>160a2</p><section>mdo sde</section><text>ro zhim po mngar ba sna tshogs pa yang bsags te/ smre sngags 'don cing dga' skyes la gsol lo zhes mchod pa byed pa dang / rgyal po zas gtsang mas bsams pa/ 'di ltar tshe 'phos pa la mchod cing gsol pa dang / brjed pa ni</text></item>
<item><p>160a3</p><section>mdo sde</section><text>bram ze dag gi smrang las zer na 'di dag la sman pa dang bde ba ci yod pa bcom ldan 'das la dri'o snyam nas bcom ldan 'das kyi drung du song nas phyag 'tshal te 'di skad ces gsol to/ /bcom ldan 'das sems can tshe 'phos pa ji</text></item>
<item><p>160a4</p><section>mdo sde</section><text>ltar 'gyur ba'i don zhu bar 'tshal na skabs dbye bar ci gnang / de skad ces gsol pa dang / bcom ldan 'das kyis bka' stsal pa/ kye rgyal po chen po ci dang ci bzhed pa zhus shig dang / rgyal po chen po'i sems rangs par</text></item>
<item><p>160a5</p><section>mdo sde</section><text>bshad par bya'o/ /de skad ces bka' stsal pa dang / bcom ldan 'das la rgyal po chen po zas gtsang mas 'di skad ces gsol to/ /bcom ldan 'das 'jig rten 'di nas tshe pha rol tu 'phos pa'i sems can rnams pha rol du</text></item>
<item><p>160a6</p><section>mdo sde</section><text>skye ba de lha rnams kyang lhar skye 'am/ de bzhin du mi dang / dud 'gro dang / yi dgas dang / dmyal ba rnams kyang mi dang / dud 'gro dang / yi dgas dang / dmyal ba rnams su tshe 'phos par rigs ma 'dres par so sor skye 'am/</text></item>
<item><p>160a7</p><section>mdo sde</section><text>bcom ldan 'das gzhan yang lha rnams nas tshe 'phos pa mi la sogs pa gzhan rnams su skye'am/ de bzhin du mi dang / dud 'gro dang / yi dgas dang / dmyal ba rnams nas tshe 'phos na yang lha la sogs pa gzhan rnams su</text></item>
<item><p>160a8</p><section>mdo sde</section><text>yang skye bar 'gyur/ bcom ldan 'das gzhan yang sems can thams cad 'di nas tshe 'phos nas ye med par gyur te/ me shi ba'i thal ba bzhin du gyur nas skye bar ye ma mchis sam/ bcom ldan 'das gzhan yang sems</text></item>
<item><p>160b1</p><section>mdo sde</section><text>can thams cad 'di nas tshe 'phos nas pha dang / mes po dang / yang mes la sogs pa thog ma med pa nas bzung ba'i bar du brgyud pa'i ris 'thun pa rnams 'jig rten pha rol du skye ba mi len par 'dir ci spyad pa bzhin 'grogs te</text></item>
<item><p>160b2</p><section>mdo sde</section><text>gnas so zhes 'jig rten pa dag mchis na de ltar lags sam/ bcom ldan 'das gzhan yang 'di na phyug dregs rgyags pa rnams pha rol tu yang phyug dregs rgyags par 'gyur ram/ 'di na dbul rgud nyams chung ba rnams pha</text></item>
<item><p>160b3</p><section>mdo sde</section><text>rol du yang dbul rgud nyams chung bar 'gyur ram/ 'on te de gnyis mi 'dra bar phan tshun bsnol mar 'gyur/ bcom ldan 'das gzhan yang 'di na rta dang glang po che la sogs pa zhon pa dang / 'di na gos gyon pa dang / rgyan thogs pa</text></item>
<item><p>160b4</p><section>mdo sde</section><text>dang / 'di na zas bza' ba dang / btung ba dang ldan pa rnams shi 'phos nas pha rol du yang de bzhin du zhon pa dang / gyon pa dang / za zhing 'thung ngo zhes 'jig rten pa dag mchi na de ltar lags sam/ bcom ldan 'das gzhan yang 'di</text></item>
<item><p>160b5</p><section>mdo sde</section><text>nas shi 'phos pa la pha ma'am/ spun nam/ bu la sogs pa nye ris rnams kyis bza' ba dang / btung ba nyung ngu nyung ngur gtang ba 'am/ bsngos pa yang bskal pa mang po'i bar du zad par mi 'gyur bar za zhing 'thung ngo zhes 'jig rten</text></item>
<item><p>160b6</p><section>mdo sde</section><text>pa dag mchi na de ltar lags sam/ bcom ldan 'das gzhan yang sems can 'di nas tshe 'phos pa na pha ma'am/ spun nam/ bu la sogs pa la gtam byas te tshig ci smras pa dang / gzugs byad ci 'dra ba dag tshe 'phos nas phyis pa</text></item>
<item><p>160b7</p><section>mdo sde</section><text>ma 'am/ spun nam/ bu la sogs pa la sngon tshe ma 'phos pa'i dus na gtam byas pa la sogs pa smra ba dang / gzugs byad dag ston te/ mthong ba dang thos pa yod ces 'jig rten pa dag mchi na de ltar lags sam/ de skad ces</text></item>
<item><p>160b8</p><section>mdo sde</section><text>gsol pa dang / bcom ldan 'das kyis rgyal po zas gtsang ma la 'di skad ces bka' stsal to/ /kye rgyal po chen po 'di nas shi 'phos nas lha rnams lhar skye ba la sogs pa de ltar ma lags te/ lha rnams tshe</text></item>
<item><p>161a1</p><section>mdo sde</section><text>'phos pa yang lhar skyes nas 'gro ba ris gzhan rnams su mi skye ba lags pa nas de bzhin du mi la sogs pa 'gro ba gzhan rnams kyang tshe 'phos nas 'gro ba gzhan dang gzhan rnams su mi skye bar rang rang gi</text></item>
<item><p>161a2</p><section>mdo sde</section><text>snga ma'i ris rnams su skye ba lags na ni/ kye rgyal po chen po mi rnams dang po lha las gyur pa lags la/ ngan song gsum po rnams ni mi rnams kyis mi dge ba spyad pa las gyur pa lags pa'i phyir gang lha la sogs pa tshe</text></item>
<item><p>161a3</p><section>mdo sde</section><text>'phos pa de 'gro ba ris gzhan dang gzhan rnams su skye ba lags so/ /kye rgyal po chen po gzhan yang rgyal po chen pos gsungs pa ltar lags na mi da ltar gyi 'gro ba ris drug po rnams mang ba dang nyung ba rnams ji ltar yod pa</text></item>
<item><p>161a4</p><section>mdo sde</section><text>bzhin du dus thams cad du de ltar 'gyur ba'i rigs na/ mi rnams las mi dge ba spyad pa mang ba'i rgyus ngan song gsum po rnams phyir zhing mang ba la gzigs/ kye rgyal po chen po gzhan yang da ltar gyi dgra bcom pa 'di dag</text></item>
<item><p>161a5</p><section>mdo sde</section><text>ni mi las gyur pa lags na/ 'gro ba ris so sor ma 'dres par yang ris so sor skye ba ni mi rigs so/ /dgra bcom pa'i 'bras bu thob par yang mi rigs so/ /kye rgyal po chen po de'i phyir na las dge ba dang mi dge ba'i dbang gis</text></item>
<item><p>161a6</p><section>mdo sde</section><text>mtho ris dang ngan song la sogs par ris tha dad par skye bar 'gyur ro/ /kye rgyal po chen po rgyal po chen pos lha rnams tshe 'phos nas mi la sogs pa gzhan rnams su skye'am zhes bya ba la sogs pa dris pa ni de de bzhin lags</text></item>
<item><p>161a7</p><section>mdo sde</section><text>te/ de de ltar lags so/ /kye rgyal po chen po rgyal po chen pos sems can thams cad tshe 'phos nas ye med par gyur te me shi ba'i thal ba bzhin du skye ba ye ma mchis sam zhes gsungs pa ni de ltar ma lags te/ kye rgyal po</text></item>
<item><p>161a8</p><section>mdo sde</section><text>chen po dper na sa bon yod na 'bras bu 'byung ste/ tshe 'di sa bon lta bu las tshe phyi ma 'bras bu lta bu yod do/ /kye rgyal po chen po nyi ma shar nas khad kyis nub ste smag tu gyur pa las yang nang par 'char ba bzhin du tshe 'di 'phos</text></item>
<item><p>161b1</p><section>mdo sde</section><text>nas yang skye ba phyi ma len no/ /kye rgyal po chen po tshe 'phos nas phyi mar skye ba ye ma mchis na 'gro ba rnams zad pa'i rigs so/ /kye rgyal po chen po phyi rol gyi rtswa dang shing rnams kyang dus kyi dbang gis skams pa de yang phyir</text></item>
<item><p>161b2</p><section>mdo sde</section><text>skye'o/ /de bzhin du sems can rnams las dang nyon mongs pa dus 'gyur ba dang 'dra ba'i dbang gis skye ba dang 'chi bar 'gyur ro/ /de'i phyir na rgyal po chen po tshe phyi ma nges par yod par mkhyen par mdzod cig /kye rgyal po</text></item>
<item><p>161b3</p><section>mdo sde</section><text>chen po rgyal po chen pos sems can thams cad 'di nas tshe 'phos nas pha dang / mes po dang / yang mes la sogs pa thog ma med pa nas bzung ba'i bar du gcig nas gcig tu brgyud pa'i ris 'thun pa rnams 'jig rten pha</text></item>
<item><p>161b4</p><section>mdo sde</section><text>rol na skye ba mi len par 'di na ci spyod pa bzhin 'grogs te gnas so zhes 'jig rten pa dag mchi na/ de de ltar lags sam/ zhes gsung ba ni kye rgyal po chen po 'di na pha dang bu la sogs pa gcig la gcig snang ba ni gzugs</text></item>
<item><p>161b5</p><section>mdo sde</section><text>dngos po can gcig la gcig snang gi/ sems gcig gis gcig mthong ba ni ma yin te/ gzugs kyi phung po 'dir zhig ste med na/ pha rol na sems gcig la gcig ji ltar snang ste 'grogs/ tshe 'phos pa'i pha dang /</text></item>
<item><p>161b6</p><section>mdo sde</section><text>mes po dang / yang mes la sogs pa da ltar tshe ma 'phos pa'i bu tsha gzugs yod pas kyang mi mthong na pha rol du tshe 'phos pa'i lus med pas pha dang / mes po dang / yang mes la sogs pa gzugs med pa ji ltar mthong</text></item>
<item><p>161b7</p><section>mdo sde</section><text>nas 'grogs/ kye rgyal po chen po gzhan yang 'di na pha dang / bu dang / spun mang po 'grogs pa'i dus na yang gzugs so sor snang ba las ma gtogs pa rang gi sems kyang rang gis mi mthong na spad dang spun gyi sems</text></item>
<item><p>161b8</p><section>mdo sde</section><text>gcig gis gcig lta ga la mthong na/ tshe 'phos nas ji ltar mthong ste/ pha rol na spad dang / spun dang / mes po dang / yang mes la sogs pa ji ltar snang nas 'grogs/ kye rgyal po chen po thog ma med pa'i dus na de bas snga ba</text></item>
<item><p>162a1</p><section>mdo sde</section><text>med pa'i mes po dang / da lta'i bu tsha rnams pha rol na 'grogs na da lta mi'i rus dang / rigs dang / phyogs dang / ris mi gcig pa tha dad pa mang po ji snyed pa rnams so sor dgrar gyur pa rnams dang / gnas gang na</text></item>
<item><p>162a2</p><section>mdo sde</section><text>'dug pa dang / rus rigs gcig pa dang / skad dang cha lugs ma thos pa dang ma mthong ba dag kyang thog ma mes po gcig las gyes pa yin na da ltar spad dang / spun dang mes po la sogs pa 'grogs mi 'grogs kyi mtshams spun dang spad</text></item>
<item><p>162a3</p><section>mdo sde</section><text>gang la gzung / dang po mes po nas bzung ste da ltar spun dang spad kyi bar du brgyud pa rnams kyang da ltar gyi spad dang spun 'dra bar so so na brtse zhing gdung bar 'dra na gang gang ni 'grogs/ gang gang ni mi 'grogs/ da ltar gyi mi rnams</text></item>
<item><p>162a4</p><section>mdo sde</section><text>so so nas bdag cag gi mes po 'di yin no zhes phyogs dang ris bzung ste/ bdag cag 'di dang pha gcig gi bu'o zhes phyogs dang ris su bcad na de dag gis mes po zhes so sor bzung ba de kun gyi yang pha dang / mes po dang /</text></item>
<item><p>162a5</p><section>mdo sde</section><text>yang mes dang / zhe mes nas dang po'i mes po la thug gi bar du brgyud pa ni da ltar so sor na bdag cag gi mes po zhes bzung ba yin na 'jig rten pa dag smra ba ltar 'di nas tshe 'phos nas skye ba mi len par pha rol na spad dang spun</text></item>
<item><p>162a6</p><section>mdo sde</section><text>'grogs na da ltar rus rigs dang / phyogs mi gcig pa dang / dgrar gyur pa kun kyang phyogs gcig nas 'grogs dgos so/ /kye rgyal po chen po da ltar gyi tshe 'di gzugs can dngos por snang ba yang mun pa dang / phag na</text></item>
<item><p>162a7</p><section>mdo sde</section><text>'dug pa dag gcig gis gcig mi mthong na tshe 'phos pa'i sems can gzugs med pas gcig gis gcig ji ltar mthong nas 'grogs par 'gyur/ kye rgyal po chen po da ltar gyi sems can gzugs dang ldan pas kyang</text></item>
<item><p>162a8</p><section>mdo sde</section><text>mi mthong ba'i gnas yul mi gcig pa dang / gnas tha dad pa dag la rang gi gzugs snang bar ston mi nus na tshe 'phos nas ji ltar gzugs snang bar ston nus/ kye rgyal po chen po 'jig rten pa kha cig gis grags pa dang rnyed pa</text></item>
<item><p>162b1</p><section>mdo sde</section><text>dag btsal ba'i phyir bslus pa'i gtam gyis gzhan slu bar byed pa la gsan par mi rigs so/ /kye rgyal po chen po rgyal po chen pos 'di na phyug dregs rgyags pa rnams pha rol du yang phyug dregs rgyags par 'gyur ram/</text></item>
<item><p>162b2</p><section>mdo sde</section><text>'di na dbul rgud nyams chung ba rnams pha rol du yang dbul rgud nyam chung bar 'gyur ram/ 'on te de gnyis mi 'dra bar phan tshun snol bar 'gyur zhes gsungs pa gang yin pa de ni kye rgyal po chen po sems can rnams tshe ma 'phos</text></item>
<item><p>162b3</p><section>mdo sde</section><text>pa'i skye ba 'di la yang la la skyes ma thag tu phyug dregs rgyags par gyur pa las lo lnga bcu dang drug bcu nas 'khogs pa'i bar du dbul rgud nyam chung ba yang yod/ la la skyes nas gzhon dar ba'i tshe la dbul rgud pa las</text></item>
<item><p>162b4</p><section>mdo sde</section><text>lo lnga bcu dang drug bcu nas 'khogs pa'i bar du phyug dregs rgyags pa dag yod na tshe 'phos nas phyug dbul mi rtag pa lta ci smos/ kye rgyal po chen po dper na 'jig rten na rtswa dang shing la sogs pa dro ba dang brlan pa'i rkyen</text></item>
<item><p>162b5</p><section>mdo sde</section><text>tshogs pa'i tshe ni lo ma dang 'dab ma rgyas par 'gyur la/ grang zhing rlan med pa'i rkyen gyis skams par 'gyur ba bzhin du sbyin pa la sogs pa'i rkyen gyis ni phyug dregs rgyags par 'gyur la/ rku 'phrog dang / ser sna'i dbang gis</text></item>
<item><p>162b6</p><section>mdo sde</section><text>ni dbul rgud par 'gyur ro/ /kye rgyal po chen po sbyin pa rgyun ma chad pas tshe rabs nas tshe rabs su phyug dregs rgyags pa yang yod/ phyogs cha dang sbyin pa la 'gyod pa byas pas tshe 'ga' dang / tshe stod smad la dbul rgud pa yang</text></item>
<item><p>162b7</p><section>mdo sde</section><text>yod/ dus thams cad du rku 'phrog dang ser sna dag la gnas pas tshe rabs nas tshe rabs su dbul rgud pa yang yod/ rku 'phrog dang ser sna la 'gyod pa byas pas tshe 'ga' 'am/ tshe stod smad la phyug dregs pa yang yod do/ /</text></item>
<item><p>162b8</p><section>mdo sde</section><text>kye rgyal po chen po sbyin pa'i rkyen gyis dbul rgud pa yang mi 'byung ngo / /ser sna'i dbang gis phyug dregs pa yang mi 'byung ngo / /phyug dregs pa dang dbul rgud pa 'di gnyis tshe snga phyi la rje ba yang ma lags so/ /kye rgyal po chen</text></item>
<item><p>163a1</p><section>mdo sde</section><text>po rgyal po chen pos 'di na rta dang glang po che la sogs pa zhon pa dang / 'di na gos gyon pa dang / rgyan thogs pa dang / 'di na zas bza' ba dang / btung ba dang ldan pa rnams tshe 'phos nas pha rol du yang de bzhin du zhon pa</text></item>
<item><p>163a2</p><section>mdo sde</section><text>dang / gyon pa dang / za zhing 'thung ngo zhes 'jig rten pa dag mchi na de de ltar lags sam zhes gsungs pa ni kye rgyal po chen po mi rnams tshe 'phos pa'i tshe las dge sdig gang spyad pa bzhin mtho ris dang ngan song dag tu skye ba len</text></item>
<item><p>163a3</p><section>mdo sde</section><text>te/ rgyal po chen po 'jig rten pa dag mchi ba ltar ma lags so/ /tshe 'phos pa 'di'i cha lugs ltar snang ba ni bar snang gi khams 'di na dri za'i 'jig rten gyi khams dpag tu med pa bsam gyis mi khyab pa mthar thug</text></item>
<item><p>163a4</p><section>mdo sde</section><text>pa med pa de/ /dri za 'chi ka ma'i sems la nye bar 'jug pa zhes bya ba'i rigs yod de/ des dri za'i zas btsal ba'i phyir tshe rabs snga ma'i lus dang / gos dang / rgyan dang cha lugs lta bu dag sprul par byed de/ tshe 'phos pa de'i tshe</text></item>
<item><p>163a5</p><section>mdo sde</section><text>lugs dang gtam dag byed cing sprul pa ston pa yang yod do/ /kye rgyal po chen po 'di la gzhan yang yod de/ dri za las ma gtogs pa gzhan yang gnod sbyin dang / sha za dang / 'byung po la sogs pas tshe 'phos pa'i pha 'am/</text></item>
<item><p>163a6</p><section>mdo sde</section><text>bu 'am/ spun la sogs pa bslu ba'i phyir mi ma yin pa de yis 'jig rten pa'i rdzu 'phrul gyis tshe 'phos pa'i gtan tshigs dang / sa mal dang / lo rgyus dag shes par byas nas mi ma yin pa de'i byin gyis pha ma la sogs</text></item>
<item><p>163a7</p><section>mdo sde</section><text>pas mthong ba dang / rmi lam du 'byung ba yang yod do/ /kye rgyal po chen po 'di la gzhan yang yod de/ spad dang spun la sogs pa yun ring por lhan cig pa'i bag chags rtas pas mthong ba dang rmi lam du snang ba yang yod de/</text></item>
<item><p>163a8</p><section>mdo sde</section><text>dper na mi zhig gis da ltar tshe ma 'phos pa'i rang gi pha ma 'am/ spun zla 'am/ bran khol lam/ gzhan su yang rung ba dag dang 'grogs pa dang / longs spyod kyi bde ba 'am/ dgra rkun dang 'thab rtsod la sogs pa bde</text></item>
<item><p>163b1</p><section>mdo sde</section><text>ba dang / sdug bsngal gang yang rung ba dag rmis na mi des rmis pa bzhin du gang rmis pa'i pha ma 'am/ spun zla 'am/ bran khol lam gzhan su yang rung ba rmi lam na snang ba des tshor ba yod na ni rmis pa de bden pa yin na des rmis</text></item>
<item><p>163b2</p><section>mdo sde</section><text>pa'i pha ma 'am/ spun zla 'am/ bran khol lam/ gzhan su yang rung ba rmi lam na snang ba de bden par ji ltar bzung / kye rgyal po chen po tshe ma 'phos pa yang gcig gis rmis pa gcig gis mi tshor na tshe 'phos pa'i rmis</text></item>
<item><p>163b3</p><section>mdo sde</section><text>pa tshe 'phos pa de yin par ga la 'gyur te bag chags rtas pa yin no/ /kye rgyal po chen po bag chags lags pa'i dpe ni gzhan yang mchis te/ mi zhig sngon tshe stod la mchis pa'i mkhar dang / khang pa dang / grong gang</text></item>
<item><p>163b4</p><section>mdo sde</section><text>yin pa zhig bor te/ yul gzhan zhig tu tshe smad la 'dug pa na sngon gyi grong de yang zhig ste/ sngon mi 'dra ba las mi des sngon gyi khang pa'i dbyibs dang rgya ci 'dra ba ma zhig pa/ ma 'drams pa rmis na grong dang khang pa de la sems</text></item>
<item><p>163b5</p><section>mdo sde</section><text>yod na ni khang pa de'i sems snang du rung na/ khang pa dang grong des rdo bems po yin na mi des rmis pa de ci'i phyir bag chags rtas pa ma yin/ de bzhin du tshe 'phos pa'i dan rtags dang bcas pa yang khang pa ma zhig pa rmis</text></item>
<item><p>163b6</p><section>mdo sde</section><text>pa dang 'dra ste/ tshe 'phos pa'i sems kyang las gar 'thun par skye ba blangs zin na de snad du btub bam/ kye rgyal po chen po de'i phyir bag chags mthu rtas pa'i dbang gis tshe 'phos pa'i gtan tshigs dang / cha lugs mthong ba</text></item>
<item><p>163b7</p><section>mdo sde</section><text>dang rmis pa yin no/ /de bzhin du ral gri la sogs pa'i go mtshon thogs pa dang / gos dang rgyan la sogs pa gyon pa dang / rta dang glang po che la sogs pa zhon par snang ba dang rmi lam du 'byung ba yang bag chags snang ba yin te/</text></item>
<item><p>163b8</p><section>mdo sde</section><text>khang pa'i dpe bzhin du rig par bya'o/ /kye rgyal po chen po rgyal po chen pos 'di nas shi 'phos pa la pha ma 'am/ spun nam/ bu la sogs pa nye ris rnams kyis bza' ba dang / btung ba nyung ngu nyung ngur gtad pa dang / bsngos pa yang</text></item>
<item><p>164a1</p><section>mdo sde</section><text>bskal pa mang po'i bar du zad par mi 'gyur bar za zhing 'thung ngo zhes 'jig rten pa dag mchis na de ltar lags sam zhes gsungs pa ni kye rgyal po chen po gling bzhi pa nas stong gi 'jig rten gyi khams dang / stong gnyis</text></item>
<item><p>164a2</p><section>mdo sde</section><text>pa dang / stong gsum gyi stong chen po'i 'jig rten gyi khams dang / 'jig rten gyi khams mtha' yas pa dpag tu med pa bsam gyis mi khyab pa thams cad na bza' ba dang btung ba nyung ngu nyung ngus dus thams cad dang / bskal pa</text></item>
<item><p>164a3</p><section>mdo sde</section><text>mang por za ba'i sems can gzigs sam/ gsan nam/ kye rgyal po chen po yid bzhin gyi nor bu rin po che la ci bsams pa'i 'dod pa 'byung ba 'khor los sgyur ba'i rgyal po la yod pa yang sngon bskal pa mang por bsod</text></item>
<item><p>164a4</p><section>mdo sde</section><text>nams kyi tshogs tshad med pas bsags pa las byung ba yin te/ gnam babs dang / glo bur du byung ba ni ma yin na bza' ba dang btung ba nyung ngu de bskal pa mtha'i bar du mi zad pa de rigs sam/ kye rgyal po chen po tshe ma</text></item>
<item><p>164a5</p><section>mdo sde</section><text>'phos pa'i pha spad dang / spun gcig la gcig 'brel par 'dzin pa phan par 'dod pa rnams da ltar ma shi ba lus dang ldan pa yang gcig yul gzhan du song na de la pha ma 'am/ bu 'am/ spun gang yang rung bas zas skom mang</text></item>
<item><p>164a6</p><section>mdo sde</section><text>por sbyin no gsol lo zhes bsngos pa yang yul gzhan du song ba'i rmi lam du yang mi 'byung na dngos por za zhing 'thung ba lta ga la yod/ tshe 'phos nas lus dang bral ba la bsngos zhing gtad pa za zhing 'thung ba lta ga la yod/</text></item>
<item><p>164a7</p><section>mdo sde</section><text>kye rgyal po chen po tshe 'phos nas sems lus dang bral ba des bu dang spun la sogs pas gtad pa'i zas dang / skom dngos po can 'di dag sems dngos po med pa gzugs med pas ji ltar bdag po byed par 'gyur/ de ci'i</text></item>
<item><p>164a8</p><section>mdo sde</section><text>phyir zhe na/ bza' ba dang bca' ba ni lus yod pa'i yan lag gi rtsol ba la rag lus na sems la lus kyi yan lag de'i rtsol ba yod dam/ rgyal po chen pos gsol pa/ bcom ldan 'das de ltar lags na tshe 'phos pa</text></item>
<item><p>164b1</p><section>mdo sde</section><text>la 'di na phan 'dogs pa'i bza' btung dang / bzhon pa dang / gos dang / rgyan gtong ba 'di dag la don ma mchis pa lags sam/ bcom ldan 'das kyis bka' stsal pa/ rgyal po chen po tshe 'phos pa des las gang spyad pa'i</text></item>
<item><p>164b2</p><section>mdo sde</section><text>rnam par smin pas 'gro ba ris tha dad pa gang du skye ba len pa de la mi dge ba dang ma 'brel pa'i bsod nams kyi tshogs su 'gyur ba'i las dge ba sna tshogs pas bstangs na mtho ris dang thar par yang skye la/ gal te skye ba blangs</text></item>
<item><p>164b3</p><section>mdo sde</section><text>pa zhig la bsod nams su 'gyur ba'i las dge ba zhig gis bstangs na skye ba blangs pa des nor rnyed pa dang / lo legs pa dang / 'dod pa'i longs spyod 'phel ba dang / 'gro ba gzhan thams cad kyis mchod cing bkur bar</text></item>
<item><p>164b4</p><section>mdo sde</section><text>'gyur ba'i phan pa yod kyi/ tshe 'phos pa skye ba mi len par gshin gyi 'jig rten yod nas bza' btung dang / bzhon pa dang / gos dang / rgyan dag bdag por byed pa ma yin no/ /kye rgyal po chen po 'jig rten pa dag gang gis</text></item>
<item><p>164b5</p><section>mdo sde</section><text>mthong ba dang / pha ma la sogs pas rmi lam du rmis te/ tshe 'phos pa las bsngos pas gshin de bza' btung gis mgu'o/ /bzhon pa zhon no/ /gos gyon no/ /rgyan thogs so zhes smra zhing de ltar snang ba de yang bza' btung</text></item>
<item><p>164b6</p><section>mdo sde</section><text>gis ma mgu'o/ /bzhon pa med do/ /gos mi gyon no/ /rgyan mi thogs so zhes smra zhing de ltar snang ba dag dri za 'chi ka'i sems la nye bar 'jug pa dang / mi ma yin pa dag gis de ltar snang bar byed pa yod do/ /kye rgyal po chen po</text></item>
<item><p>164b7</p><section>mdo sde</section><text>rgyal po chen pos sems can dag 'di nas tshe 'pho kha na pha ma 'am/ spun nam/ bu la sogs pa la gtam byas pa dang / tshig ci smras pa dang / gzugs ci 'dra ba dag de tshe 'phos nas phyis pha ma dang / spun nam/ bu la sogs pa la</text></item>
<item><p>164b8</p><section>mdo sde</section><text>de sngon tshe ma 'phos pa'i dus na gtam byas pa la sogs pa smra ba dang gzugs byad ston te/ de lta bu mthong ba dang ston pa yod ces 'jig rten pa dag mchi na/ de ltar lags sam ma lags zhes gsungs pa ni kye rgyal po chen</text></item>
<item><p>165a1</p><section>mdo sde</section><text>po smra ba ni lus yod pa'i kha lce la brten nas smra ba lags na tshe 'phos pa'i lus ni 'dir bzhag na sems gzugs med pa de ji ltar smra/ de ste shi ba de la lus yod do zhes zer ba ni skye ba blangs pa yin te/ de la</text></item>
<item><p>165a2</p><section>mdo sde</section><text>pha ma dgos pas gshin gyi 'jig rten yang med do/ /kyi rgyal po chen po de lta bu'i tshe ma 'phos pa'i mtshan ma dang dan rtags 'jig rten pa gang dag smra ba ni dri za khyab byed ces bya ba'i rigs yod pas byed de/ dper na rlung</text></item>
<item><p>165a3</p><section>mdo sde</section><text>chen pos thang dang klungs yangs pa dag tu dus gcig tu rlung ldang ba bzhin du 'chi 'pho ba thams cad kyi sems la khyab par byed pa'i rigs dri za bi tsa na zhes bya ba dang / gnod sbyin smra 'dod kyi rigs dang / 'byung po bar hi na ta</text></item>
<item><p>165a4</p><section>mdo sde</section><text>kun du rtogs 'dod ces bya ba dag gis bsgrubs nas mi ma yin pa de dag gis shi ba des sngon ji ltar gtam byas pa dang / cha lugs kyi dan rtags dag 'jig rten pa dag bslu ba'i phyir ston cing smra ba dag yin no/ /de'i tshe lha sbyin</text></item>
<item><p>165a5</p><section>mdo sde</section><text>de na 'dug pas bcom ldan 'das kyis de skad ces gsungs pa de la yid ma ches nas bcom ldan 'das la 'di skad ces gsol to/ /gau ta ma sems can tshe 'phos nas cir 'gyur ba'i dan rtags pha rol na yod pa dang med pa</text></item>
<item><p>165a6</p><section>mdo sde</section><text>bka' stsal pa de gau ta mas thog ma su la gsan/ dus nam gyi tshe mkhyen par mdzad/ gsan pa dang mkhyen par mdzad pa'i grogs po ni su lags/ de skad ces gsol pa dang / bcom ldan 'das kyis bka' stsal pa/ lha sbyin</text></item>
<item><p>165a7</p><section>mdo sde</section><text>ngas ni rang gi lus btang ba la sogs pa dka' ba mang po dag bskal pa grangs med par spyad de sgrib pa thams cad ni sbyangs/ tshogs chen po yang dag par bsags pas thams cad mkhyen pa'i ye shes thob ste/ 'das pa'i dus</text></item>
<item><p>165a8</p><section>mdo sde</section><text>na sngon byung ba dang / da ltar gyi dus na phyogs bcu mtha' yas pa na shes bya gang dag ci yod pa dang / ma 'ongs pa'i dus na 'byung bar 'gyur ba'i shes bya thams cad la mi mkhyen par gyur pa gang yang med de/ dper na 'dzam</text></item>
<item><p>165b1</p><section>mdo sde</section><text>bu'i gling 'dir nyi ma shar ba de khad dang rim gyis shar ba ma yin te/ dus gcig tu gsal bar shar ba bzhin du shes bya thams cad skad cig ma gcig la mkhyen pa'i phyir nga ni rnam pa thams cad mkhyen pa'i ye shes mnga' ba zhes</text></item>
<item><p>165b2</p><section>mdo sde</section><text>bya'o/ /de skad ces bka' stsal pa la yang lha sbyin yid ma ches nas thams cad mkhyen pa mnga' ba de nyams sad pa'i phyir 'dzam bu gling 'di na shing gi rigs tsan dan dang / blag sha dang / seng ldeng la sogs pa shing tha dad pa</text></item>
<item><p>165b3</p><section>mdo sde</section><text>brgya stong bye ba dag bcad de/ so sor bsregs nas thal ba'i phur ma byas nas rang gi mi nor bar bya ba'i phyir thal ba la shing gang dang gang gi ming yi ger btags te/ bcom ldan 'das kyi drung du song nas bcom ldan 'das la</text></item>
<item><p>165b4</p><section>mdo sde</section><text>'di skad ces gsol to/ /bcom ldan 'das khyod la thams cad mkhyen pa'i ye shes mnga' na/ 'di shing gang gi thal ba 'di shing gang gi thal ba lags zhes thar chags su thal ba'i phur ma thams cad bstan pa las bcom</text></item>
<item><p>165b5</p><section>mdo sde</section><text>ldan 'das kyis shing gang gi thal ba yin pa ma nor bar 'di ni tsan dan gyi thal ba'o/ /'di ni blag sha'i thal ba'o/ /'di ni seng ldeng gi thal ba'o zhes thal ba'i phur ma thams cad ma nor bar bshad pa las/ lha sbyin bcom</text></item>
<item><p>165b6</p><section>mdo sde</section><text>ldan 'das la rnam pa thams cad mkhyen pa'i ye shes mnga' bar yid ches par gyur te/ tshe 'phos pa cir 'gyur ba gsungs pa bden par bsams nas/ bcom ldan 'das la 'di skad ces bstod do/ /bcom ldan 'das</text></item>
<item><p>165b7</p><section>mdo sde</section><text>ni kun mkhyen lags/ /shing mang thal ba'i bye brag rnams/ /ma gzigs ma gsan nges par mkhyen/ /tshe 'phos ci 'gyur gsungs pa nges/ /zhes bstod nas spobs pa med par gyur to/ /de'i tshe shAkya ming chen de na 'dug</text></item>
<item><p>165b8</p><section>mdo sde</section><text>pas tshe 'phos pa cir 'gyur bka' stsal pa la yid ma ches nas bcom ldan 'das la 'di skad ces gsol to/ /bcom ldan 'das tshe 'phos pa'i sems can rnams cir 'gyur ba gsungs pa de mngon sum du gzigs sam</text></item>
<item><p>166a1</p><section>mdo sde</section><text>'on te gzhan zhig la gsan pa lags/ de skad ces gsol pa dang / bcom ldan 'das kyis bka' stsal pa/ ming chen nga'i sangs rgyas kyi spyan gyis mi gzigs pa ni 'jig rten na med de/ skyu ru ra rlon pa lag</text></item>
<item><p>166a2</p><section>mdo sde</section><text>mthil du bzhag na lag pa'i bye brag thams cad gsal ba de bzhin du dus gsum gyi shes bya la ngas ma gzigs pa ci yang mi mnga' ste/ thos pa la brten pa ni ma yin no/ /de skad ces bka' stsal pa dang / shAkya ming chen</text></item>
<item><p>166a3</p><section>mdo sde</section><text>gyis thams cad gzigs pa de bden brdzun nyams sad pa'i phyir ser skya'i grong khyer chen por song ste/ khyim ji snyed yod pa la 'bras kyi phur ma re re blangs te/ rang gis 'bras kyi phur ma mi gang la blangs pa mi nor bar bya</text></item>
<item><p>166a4</p><section>mdo sde</section><text>ba'i phyir shAkya gang la blangs pa'i ming rnams bris te/ 'bras phur ma'i nang du bcug nas 'bras kyi phur ma glang po che'i khal longs pa cig dang / bcom ldan 'das kyi spyan sngar song ste phyin pa dang / bcom ldan 'das la</text></item>
<item><p>166a5</p><section>mdo sde</section><text>'di skad ces gsol to/ /bcom ldan 'das bcom ldan 'das kyis sangs rgyas kyi spyan gyis thams cad gzigs na 'bras kyi phur ma 'di dag mi dbye bar shAkya gang gang gi 'bras gang gang lags pa mkhyen par mdzod cig ces</text></item>
<item><p>166a6</p><section>mdo sde</section><text>gsol nas glang po che'i khal gyi 'bras kyi phur ma rnams drung du bzhag pa las/ bcom ldan 'das kyis 'bras kyi phur ma re re blangs shing 'di shAkya dga' byed kyi'o/ /'di shAkya ka ya'i 'o/ /'di shAkya 'dod sred kyi'o zhes bya ba la</text></item>
<item><p>166a7</p><section>mdo sde</section><text>sogs pa 'bras phur ma re re la shAkya 'di yi'o zhes ming ma nor bar rim par rdzogs par gsungs pa las bcom ldan 'das kyis sangs rgyas kyi spyan gyis thams cad gzigs pa la shAkya ming chen la sogs pa thams cad</text></item>
<item><p>166a8</p><section>mdo sde</section><text>yid ches te/ bcom ldan 'das kyis tshe 'phos pa cir 'gyur ba bshad pa ni nges so snyam nas bcom ldan 'das la bstod pa/ sangs rgyas spyan gyis thams cad gzigs/ /'jig rten pa ltar brdzun mi mnga'/ /shAkya'i grong</text></item>
<item><p>166b1</p><section>mdo sde</section><text>khyer ji snyed pa'i/ /'bras kyi phur ma ma nor mkhyen/ /sems can tshe 'phos pha rol na/ /ji ltar snang ba 'jig rten brdzun/ /bcom ldan 'das kyis gsungs pa mad/ /kun gzigs khyod la phyag 'tshal bstod/ /ces</text></item>
<item><p>166b2</p><section>mdo sde</section><text>bstod nas spobs pa med de mi smra bar 'dug go/ /de nas yab rgyal po chen pos 'di skad ces gsol to/ /bcom ldan 'das sems can gang dag gis mtshams med pa la sogs pa'i las mi dge ba dag bgyis pas</text></item>
<item><p>166b3</p><section>mdo sde</section><text>de'i rnam par smin pa mi bzad pa myong bar 'gyur ba dag gis ji ltar bgyis na bde ba thob par 'gyur ba bshad du gsol/ bcom ldan 'das kyis bka' stsal pa/ kye rgyal po chen po sems can gang dag gis mtshams</text></item>
<item><p>166b4</p><section>mdo sde</section><text>med pa la sogs pa'i las mi dge ba byas pa dag gis sgyu med pa'i sems dang bas rnam par smin pa la yid ches par byas te/ sems thag pa nas bshags na 'byang bar 'gyur ro/ /'chi ba'i tshe mi dge ba sngar byas pa dag la</text></item>
<item><p>166b5</p><section>mdo sde</section><text>'gyod pa bskyed de/ sangs rgyas dang / byang chub sems dpa' thams cad la phyag 'tshal zhing skyabs su gsol na sdig pa 'byang bar 'gyur ro/ /mtho ris su yang skye bar 'gyur ro/ /tshe phyi ma med pa'i 'du shes bskyed par mi bya'o/</text></item>
<item><p>166b6</p><section>mdo sde</section><text>skye ba len pa ni dbang phyug dang / 'dod rgyal dang / gyi na la sogs pa dag gis byed par mi blta'o/ /'jig rten pa'i bde ba dang 'khor ba thams cad la chags par mi bya'o/ /kye rgyal po chen po 'jig rten 'di nas pha rol du 'pho ste/</text></item>
<item><p>166b7</p><section>mdo sde</section><text>skye ba len pa na rtag pa 'pho ba yang ma yin no/ /chad pa 'gags te med pa yang ma yin no/ /rgyu med pa yang ma yin no/ /rgyu med pa las byung ba yang ma yin no/ /byed pa pos byas pa yang ma yin te/ las dang nyon mongs pa'i rgyu</text></item>
<item><p>166b8</p><section>mdo sde</section><text>rkyen tshogs pa las skye bar blta'o/ /rgyal po chen pos gsol pa/ bcom ldan 'das sems can rnams tshe 'phos nas skye ba len pa de de ltar rtag pa yang mi 'pho/ chad pa ya ma lags/ rgyu med pa yang ma lags/ byed pa pos</text></item>
<item><p>167a1</p><section>mdo sde</section><text>kyang ma byas/ 'jig rten pha rol du skye ba yang 'grub pa de rtogs par dka' na 'di la 'thun pa'i dpe mchis sam/ bcom ldan 'das kyis bka' stsal pa/ kye rgyal po chen po 'di la 'thun pa'i dpe brgyad yod do/ /bla mas</text></item>
<item><p>167a2</p><section>mdo sde</section><text>kha ton brjod pa slob mas shes pa'i dpe dang / mar me las mar me 'byung ba'i dpe dang / me long las gzugs brnyan 'byung ba'i dpe dang / rgya las rgya'i 'bur dang ri mo 'byung ba'i dpe dang / me shel las me 'byung ba'i dpe dang / sa</text></item>
<item><p>167a3</p><section>mdo sde</section><text>bon las myu gu 'byung ba'i dpe dang / skyur zhes brjod pas 'gram chu ldang ba'i dpe dang / brag cha'i sgra rnams kyi dpes rtogs par bya ste/ kye rgyal po chen po dpe brgyad po 'di dag gis snga ma snga mas ni phyi ma phyi ma rnams 'byung ba yang</text></item>
<item><p>167a4</p><section>mdo sde</section><text>yod pa ni rtag pa 'pho ba ma yin pa'i dpe'o/ /phyi ma phyi ma ni snga ma snga ma rnams las 'byung bas rgyu med pa las 'byung ba ma yin pa'i dpe dang / chad pa 'gag pa ma yin pa'i dpe'o/ /kye rgyal po chen po gzhan yang dpe 'di dag ni rkyen</text></item>
<item><p>167a5</p><section>mdo sde</section><text>gsum gsum tshogs pa las 'byung ste/ bla ma dang slob ma de gnyis dbang po rnams tshang ba las kha ton 'byung zhing smra shes pa'o/ /mar dang sdong bu dang snod tshogs pa las mar me 'byung ngo / /nam mkha' dang ba dang / gdong dang me</text></item>
<item><p>167a6</p><section>mdo sde</section><text>long tshogs pa las gzugs brnyan 'byung ngo / /rgya dang 'jim pa'i gong bu dang skyes bu lag pa'i rtsol ba rnams tshogs pa las 'bur dang ri mo 'byung ngo / /shel dang nyi ma'i 'od dang rtswa shing tshogs pa las me 'byung ngo / /sa bon</text></item>
<item><p>167a7</p><section>mdo sde</section><text>dang sa gzhi dang rlan pa rnams tshogs pa las myu gu 'byung ngo / /tshwa dang tshwa chu 'thung myong ba dang / skyur zhes brjod pa tshogs pa las 'gram chu ldang ngo / /mis brjod pa'i sgra dang sgra drag po gzhan med pa dang / ri brag rnams tshogs</text></item>
<item><p>167a8</p><section>mdo sde</section><text>pa las brag ca 'byung ste/ de dag ni sems can skye ba ni byed pa pos ma byas te/ las dang nyon mongs pa'i rgyu rkyen gyis bskyed pa'i dpe'o/ /kye rgyal po chen po gzhan yang bla ma ni tshe 'di'i dpe'o/ /slob ma ni tshe pha rol gyi</text></item>
<item><p>167b1</p><section>mdo sde</section><text>dpe'o/ /kha ton ni rnam par shes pa nying mtshams sbyor ba'i dpe'o/ /mar me snga ma ni tshe 'di'i dpe'o/ /phyi ma ni pha rol gyi dpe'o/ /mar me snga ma las phyi ma byung ba yang snga ma yod pa ni rtag pa 'pho ba ma yin pa'i dpe'o/ /phyi ma de</text></item>
<item><p>167b2</p><section>mdo sde</section><text>snga ma las byung ba rgyu med pa las ma byung ba'i dpe'o/ /me long ni tshe 'di yod pa'i sgo nas phyi ma yang yod la/ dngos po yang mi 'pho zhing pha rol yang yod nges pa'i dpe'o/ /rgya ni 'dir las ci spyad pa 'thun par pha rol du yang skye</text></item>
<item><p>167b3</p><section>mdo sde</section><text>ba len pa'i dpe'o/ /me shel ni 'gro ba ris mi 'dra ba nas mi 'dra bar skye ba'i dpe'o/ /sa bon ni 'gags nas med par mi 'gyur ba'i dpe'o/ /skyur ni myong ba'i las kyis skye ba len pa'i dpe'o/ /sgra ni rgyu rkyen tshogs nas</text></item>
<item><p>167b4</p><section>mdo sde</section><text>gnod pa'i rkyen gzhan med na skye ba len te/ gcig pa dang tha dad pa ma yin pa'i dpe'o/ /kye rgyal po chen po dpe brgyad po 'di tshang bar ma smos te/ 'ga' zhig bstan na dbang phyug dang / 'dod rgyal dang / gyi na dang / rgyu med par smra</text></item>
<item><p>167b5</p><section>mdo sde</section><text>ba dag gis dge sbyong gau ta ma'i dpe 'di dag kha ton gyi dpes ni 'di'i phung po dang rnam par shes pa gnyis ma bral bar pha rol du rnam par shes pa 'pho bar 'gyur zhes smra ba dag dgag pa'i phyir dpe lhag ma rnams bstan to/ /mar</text></item>
<item><p>167b6</p><section>mdo sde</section><text>me'i dpes ni 'di dang pha rol gnyi gar phung po dus gcig yod do zhes zer ba dag dgag pa'i phyir dpe lhag ma rnams bstan to/ /me long gi dpes ni 'dra ba'i dpe yin pas grum po las grum por skye/ dkar po las dkar por</text></item>
<item><p>167b7</p><section>mdo sde</section><text>skye'o zhes zer ba dag dgag pa'i phyir dpe lhag ma rnams bstan to/ /rgya'i dpes ni lha 'phos pa lhar skye/ mi 'phos pa mir skye ba la sogs pa nges pa'o zhes zer ba dag dgag pa'i phyir dpe lhag ma rnams bstan to/ /me shel</text></item>
<item><p>167b8</p><section>mdo sde</section><text>gyi dpes ni mi 'dra ba'i dpe yin pas dge bas ngan song dang mi dge bas mtho ris 'grub bo zhes zer ba dag dgag pa'i phyir dpe lhag ma rnams bstan to/ /sa bon gyi dpes ni shes pa gcig las mang por 'phel lo zhes</text></item>
<item><p>168a1</p><section>mdo sde</section><text>zer ba dag dgag pa'i phyir dpe lhag ma rnams bstan to/ /skyur gyi dpes ni myong ba'i dpe yin pas lha'i lo rgyus yod pa dag dge ba'i bsod nams ma byas kyang lhar skye'o/ /ngan song gi lo rgyus yod pa dag mi dge</text></item>
<item><p>168a2</p><section>mdo sde</section><text>ba ma byas kyang ngan song du skye'o zhes zer ba dag dgag pa'i phyir dpe lhag ma rnams bstan to/ /sgra'i dpes ni byed pa po'i dpe yin pas rgyu rkyen las ma byung ngo zhes zer ba dag dgag pa'i phyir dpe lhag ma rnams bstan to/ /de'i</text></item>
<item><p>168a3</p><section>mdo sde</section><text>phyir dpe brgyad bstan to/ /kye rgyal po chen po tshe zhig ste pha rol du skye ba med de/ chad pa dang 'gag pa yang ma yin no/ /tshe 'di dngos po rtag pa ma nyams par pha rol du 'pho ba yang ma yin no/ /tshe 'di la ma bsten par pha rol du</text></item>
<item><p>168a4</p><section>mdo sde</section><text>skye ba len pa yang ma yin no/ /bdag gis skye ba 'di blang ngo zhes bsams pas kyang skye ba mi len to/ /bdag gis dbang phyug chen po la sogs pa la brten te mtho ris su skye bar bya'o snyam pas kyang ma yin no/ /bdag mtho</text></item>
<item><p>168a5</p><section>mdo sde</section><text>ris dang ngan song gar 'dod par skye bar bya'o snyam pas kyang ma yin no/ /ci yang ma byas te rgyu rkyen la brten mi dgos par skye'o snyam pas kyang ma yin no/ /phung po 'di zhig ste shi nas ci yang med do zhes smra ba yang ma yin no/</text></item>
<item><p>168a6</p><section>mdo sde</section><text>'dir tshe 'phos nas pha rol na gshin gyi khams su mu chags su mchis pas 'di na ci spyod pa byed de skye ba mi len zhes zer ba yang ma yin no/ /tshe 'di'i rnam par shes pa ma 'gags par rnam par shes pas skye ba len zhes</text></item>
<item><p>168a7</p><section>mdo sde</section><text>zer ba yang ma yin no/ /'di dang pha rol gnyis gar phung po dus gcig yod ces zer ba yang ma yin no/ /grum po las grum por skye/ dkar po las dkar por skye zhes bya ba la sogs pa yang ma yin no/ /lha tshe 'phos pa yang</text></item>
<item><p>168a8</p><section>mdo sde</section><text>lhar skye'o/ /mi tshe 'phos pa yang mir skye'o zhes zer ba yang ma yin no/ /dge bas ngan song dang / mi dge bas mtho ris su 'grub ces zer ba yang ma yin no/ /shes pa gcig las mang po 'phel ba yang ma yin no/ /dge ba</text></item>
<item><p>168b1</p><section>mdo sde</section><text>ma byas kyang lhar skye ba dang / mi dge ba ma byas kyang ngan song du skye ba yang ma yin no/ /skye ba ni byed pa pos byas pa yang ma yin no/ /de dag ci'i phyir ma yin zhe na kha ton gyi dpe la gang dag gis rnam par shes pa 'di ma 'gags</text></item>
<item><p>168b2</p><section>mdo sde</section><text>par pha rol du skye ba len no zhes zer ba'i skyon bsal ba'i phyir sa bon gyi dpe bstan te/ sa bon de ma rul bar myu gu skye na ni bdag tu smra ba dag bden na sa bon de rul nas snga ma las gyur te mi 'dra bar gyur pa las myu gu skye'o/ /</text></item>
<item><p>168b3</p><section>mdo sde</section><text>mar me'i dpe la gang gis mar me gcig las gcig sbar na gnyi ga yod pas 'di dang pha rol gnyi gar phung po dus gcig yod do zhes zer ba'i skyon bsal ba'i phyir sgra'i dpe bstan te/ brag ca ni mis ma brjod par sgra mi grag</text></item>
<item><p>168b4</p><section>mdo sde</section><text>ste/ dus gcig tu mi 'byung bas phung po yang dus gcig tu mi 'byung ngo / /me long gi dpe la 'dra ba'i phyir grum po las grum por skye ba dag dgag pa'i phyir me shel gyi dpe bstan te/ me shel las de dang mi 'dra ba'i me 'byung ba'i phyir</text></item>
<item><p>168b5</p><section>mdo sde</section><text>ro/ /rgya'i dpe ni lha tshe 'phos pa lhar skye/ mi tshe 'phos pa mir skye'o zhes zer ba bsal ba'i phyir kha ton gyi dpe bstan te/ 'di'i dpe ni bla ma yin la/ pha rol gyi dpe ni slob ma yin te/ tha dad pas bla ma yang slob ma ma yin/</text></item>
<item><p>168b6</p><section>mdo sde</section><text>slob ma yang bla ma ma yin pa'i phyir ro/ /me shel gyi dpe la mi 'dra ba'i dpe yin te/ dge bas ngan song mi dge bas mtho ris so zhes zer ba bsal ba'i phyir mar me'i dpe bstan te/ mar me las mar me mi 'dra ba mi 'byung gi /</text></item>
<item><p>168b7</p><section>mdo sde</section><text>mar me las mar me 'byung ba bzhin dge bas mtho ris mi dge bas ngan song ni rigs pa'o/ /sa bon gyi dpe la shes pa 'phel zhes zer ba dgag pa'i phyir rgya'i dpe bstan te/ rgya'i ri mo ci 'dra ba de las 'jim pa'i gong bu la yang</text></item>
<item><p>168b8</p><section>mdo sde</section><text>ri mo gzhan mi 'byung ba'i phyir ro/ /skyur gyi dpe las gang dag gis lha'i lo rgyus myong ba dag dge ba ma byas kyang skye ba thams cad du lhar skye/ ngan song gi lo rgyus myong ba dag mi dge ba ma byas kyang skye ba thams cad ngan song du skye'o/</text></item>
<item><p>169a1</p><section>mdo sde</section><text>zhes zer ba dag dgag pa'i phyir me long gi dpe bstan te/ me long la bzhin ci 'dra ba snang ba bzhin du dge ba dang mi dge ba'i 'bras bu 'dra ba bsnol nas mi 'dra bar sbyor ba 'gal ba'i phyir ro/ /sgra'i dpe la ni byed pa</text></item>
<item><p>169a2</p><section>mdo sde</section><text>pos byas pa ma yin te/ mis skad ma bsgrags par brag ca mi 'byung ba bzhin du byed pa pos ma byas par sems can rnams mi skye'o zhes zer ba de bsal ba'i phyir skyur gyi dpe bstan te/ sngar 'thungs pa dang za myong bas</text></item>
<item><p>169a3</p><section>mdo sde</section><text>phyis brjod pas 'gram chu ldang ba bzhin du las dang nyon mongs pa sngar spyad pa'i dbang gis phyis skye ba len no/ /kye rgyal po chen po sems can skye ba dang / 'jig pa dang 'di dang pha rol du 'pho ba dang / ji ltar 'gyur ba dag ni de ltar</text></item>
<item><p>169a4</p><section>mdo sde</section><text>mkhyen par mdzod cig /bcom ldan 'das kyis de skad ces bka' ba la 'khor 'dus pa thams cad yi rangs te mngon par bstod do/ /'chi 'pho ba ji ltar 'gyur ba bstan pa'i mdo rdzogs so// //</text></item>
<item><p>169a5</p><section>mdo sde</section><text>@#/ /rgya gar skad du/ a ni t+ya ta sU tra/ bod skad du/ mi rtag pa nyid kyi mdo/ sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan</text></item>
<item><p>169a6</p><section>mdo sde</section><text>yod na rgyal bu rgyal byed kyi tshal mgon med zas sbyin gyi kun dga' ra ba na dge slong gi dge 'dun chen po dang thabs gcig tu bzhugs te/ de nas bcom ldan 'das kyis dge slong rnams la bka' stsal pa/ dge slong dag chos</text></item>
<item><p>169a7</p><section>mdo sde</section><text>bzhi po 'di dag ni 'jig rten thams cad la sdug pa/ dben pa/ phangs pa/ yid du 'ong ba/ mngon par dga' bar bya ba'o/ /bzhi gang zhe na/ dge slong dag nad med pa ni 'jig rten thams cad la sdug pa/ dben pa/ phangs pa/</text></item>
<item><p>169a8</p><section>mdo sde</section><text>yid du 'ong bar mngon par dga' bar bya ba'o/ /nad med pa de'i mtha' yang nad yin te/ dge slong dag nad ni 'jig rten thams cad la mi sdug pa/ mi dben pa/ mi phangs pa/ yid du mi 'ong ba mngon par dga' bar bya ba ma</text></item>
<item><p>169b1</p><section>mdo sde</section><text>yin pa'o/ /dge slong dag lang tsho ni 'jig rten thams cad la sdug pa/ dben pa/ phangs pa/ yid du 'ong ba mngon par dga' bar bya ba'o/ /lang tsho 'di'i mtha' yang rga ba yin te/ dge slong dag rga ba ni 'jig rten thams cad</text></item>
<item><p>169b2</p><section>mdo sde</section><text>la mi sdug pa/ mi dben pa/ mi phangs pa/ yid du mi 'ong ba/ mngon par dga' bar bya ba ma yin pa'o/ /dge slong dag 'byor pa ni 'jig rten thams cad la sdug pa/ dben pa/ phangs pa/ yid du 'ong ba mngon par dga' bar</text></item>
<item><p>169b3</p><section>mdo sde</section><text>bya ba'o/ /'byor pa de'i mtha' yang rgud pa yin te/ dge slong dag rgud pa ni 'jig rten thams cad la mi sdug pa/ mi dben pa/ mi phangs pa/ yid du mi 'ong ba/ mngon par dga' bar bya ba ma yin pa'o/ /dge slong dag</text></item>
<item><p>169b4</p><section>mdo sde</section><text>srog ni 'jig rten thams cad la sdug pa/ dben pa/ phangs pa/ yid du 'ong ba mngon par dga' bar bya ba'o/ /srog de'i mtha' yang 'chi ba ste/ dge slong dag 'chi ba ni 'jig rten thams cad la mi sdug pa/ mi dben pa/ mi</text></item>
<item><p>169b5</p><section>mdo sde</section><text>phangs pa/ yid du mi 'ong ba/ mngon par dga' bar bya ba ma yin pa'o/ /bcom ldan 'das kyis de skad ces bka' stsal te/ bde bar gshegs pas de skad gsungs nas/ ston pas gzhan yang 'di skad bka' stsal to/ /</text></item>
<item><p>169b6</p><section>mdo sde</section><text>nad med mi rtag lang tsho rtag ma yin/ /'byor pa mi rtag srog kyang rtag ma yin/ /skye bo mi rtag nyid kyis nyen gyur na/ /'dod pa'i yon tan dga' ba ji ltar skye/ /bcom ldan 'das kyis de skad ces bka' stsal nas/ dge slong de dag</text></item>
<item><p>169b7</p><section>mdo sde</section><text>yi rangs te/ bcom ldan 'das kyis gsungs pa la mngon par bstod do/ /mi rtag pa nyid kyi mdo/ rdzogs so// // rgya gar gyi mkhan po su ren dra bo d+hi dang / zhu chen gyi lo ts+tsha ba ban de zhang ye shes sdes bsgyur cing zhus nas</text></item>
<item><p>169b8</p><section>mdo sde</section><text>skad gsar cad kyis kyang bsnan nas gtan la phab pa/ /@#/ / rgya gar skad du/ a ni t+ya ta sU tra/ bod skad du/ mi rtag pa nyid kyi mdo/ sangs rgyas dang / byang chub sems dpa' thams cad phyag</text></item>
<item><p>170a1</p><section>mdo sde</section><text>'tshal lo/ /'di skad bdag gis thos pa dus gcig na bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi kun dga' ra ba na bzhugs te/ de nas bcom ldan 'das kyis dge slong rnams la</text></item>
<item><p>170a2</p><section>mdo sde</section><text>bka' stsal pa/ dge slong dag 'du byed thams cad mi rtag pa dang / mi brtan pa dang / yid brtan du mi rung ba dang / yongs su 'gyur ba'i chos can te/ dge slong dag chog gis 'du byed thams cad las sems zlog shig /dge slong</text></item>
<item><p>170a3</p><section>mdo sde</section><text>dag ma chags pa dang / ma zhen pa dang / rnam par grol bar gyis shig /gang yang sems can thams cad dang / 'byung po thams cad dang / srog chags thams cad kyi gson pa'i mtha' ni 'chi ba yin zhing mthar 'chi bar</text></item>
<item><p>170a4</p><section>mdo sde</section><text>'gyur ba ste/ skyes nas 'chi bar mi 'gyur ba med do/ /gang yang khyim bdag gi rigs shing sA la chen po lta bu 'am/ bram ze'i rigs shing sA la chen po lta bu 'am/ rgyal rigs shing sA la chen po lta bu phyug pa/ nor mang ba/</text></item>
<item><p>170a5</p><section>mdo sde</section><text>longs spyod che ba/ nor bu dang / mu tig dang / bai dU r+ya dang / shang ka shi la dang / byi ru dang / gser dang / dngul dang / nor dang / longs spyod mang ba dang / 'bru dang / dbyig dang / gser dang / mdzod dang / bang ba bsags pa mang ba dang /</text></item>
<item><p>170a6</p><section>mdo sde</section><text>bran pho dang / bran mo dang / zho shas 'tsho ba mang ba dang / mdza' bshes dang / nye du dang / snag gi gnyen mtshams mang ba de dag gi gson pa'i mtha' yang 'chi bar 'gyur ba ste/ skyes nas 'chi bar mi 'gyur ba med do/ /</text></item>
<item><p>170a7</p><section>mdo sde</section><text>gang yang rgyal po rgyal rigs spyi bo nas dbang bskur ba/ yul la dbang ba/ mthu thob pa/ sa chen po'i dkyil 'khor du mngon par rgyal bas gnas pa de dag gi gson pa'i mtha' yang 'chi ba yin zhing mthar 'chi bar 'gyur</text></item>
<item><p>170a8</p><section>mdo sde</section><text>ba ste/ skyes nas 'chi bar mi 'gyur ba med do/ /gang yang drang srong nags na gnas pa rtsa ba dang / 'bras bu za zhing rtsa ba dang 'bras bu la spyod pa/ rtsa ba dang / 'bras bus 'tsho zhing gnas pa de dag gi gson pa'i mtha' yang 'chi bar</text></item>
<item><p>170b1</p><section>mdo sde</section><text>'gyur ba ste/ skyes nas 'chi bar mi 'gyur ba med do/ /gang yang rgyal chen bzhi'i ris kyi lha rnams dang / sum bcu rtsa gsum dang / 'thab bral dang / dga' ldan dang / 'phrul dga' dang / gzhan 'phrul dbang byed kyi lha rnams te/</text></item>
<item><p>170b2</p><section>mdo sde</section><text>de dag gi gson pa'i mtha' yang 'chi ba yin zhing mthar 'chi bar 'gyur ba ste/ skyes nas 'chi bar mi 'gyur ba med do/ /gang yang bsam gtan gsum pa thob pa'i lha rnams te/ dge chung dang / tshad med dge dang / dge rgyas pa ste/</text></item>
<item><p>170b3</p><section>mdo sde</section><text>de dag gi gson pa'i mtha' yang 'chi ba yin zhing mthar yang 'chi bar 'gyur te/ skyes nas 'chi bar mi 'gyur ba med do/ /gang yang bsam gtan bzhi pa thob pa'i lha rnams te/ sprin med dang / bsod nams 'phel dang / 'bras</text></item>
<item><p>170b4</p><section>mdo sde</section><text>bu che ba dang / 'du shes med pa'i sems can dang / mi che ba dang / mi gdung ba dang / shin du mthong ba dang / gya nom snang dang / 'og min gyi lha rnams te/ de dag gi gson pa'i mtha' yang 'chi ba yin zhing mthar 'chi bar 'gyur ba ste/ skyes</text></item>
<item><p>170b5</p><section>mdo sde</section><text>nas 'chi bar mi 'gyur ba med do/ /gang yang gzugs med pa'i lha rnams te/ nam mkha' mtha' yas skye mched du nye bar gtogs pa dang / rnam shes mtha' yas skye mched du nye bar gtogs pa dang / ci yang med pa'i skye mched du</text></item>
<item><p>170b6</p><section>mdo sde</section><text>nye bar gtogs pa dang / 'du shes med 'du shes med min skye mched du nye bar gtogs pa'i lha rnams te/ de dag gi gson pa'i mtha' yang 'chi ba yin zhing mthar 'chi bar 'gyur ba ste/ skyes nas 'chi bar mi 'gyur ba med do/ /</text></item>
<item><p>170b7</p><section>mdo sde</section><text>gang yang dgra bcom pa/ zag pa zad pa/ bya ba byas pa/ byed pa byas pa/ khur bor ba/ bdag gi don rjes su thob pa/ srid par kun du sbyor ba yongs su zad pa/ yang dag pa'i shes pas sems kyi dbang thams cad kyi dam pa'i</text></item>
<item><p>170b8</p><section>mdo sde</section><text>pha rol du son pa de rnams kyang yid du 'ong ba'i lus spong bar byed pa'i chos can no/ /gang yang rang sangs rgyas bse ru lta bu dang / tshogs na spyod pa bdag nyid gcig pu 'dul bar byed cing bdag nyid zhi bar byed la/ bdag nyid yongs</text></item>
<item><p>171a1</p><section>mdo sde</section><text>su mya ngan las 'da' bar byed pa de rnams kyang yid du 'ong ba'i lus spong bar byed pa'i chos can no/ /gang yang de bzhin gshegs pa dgra bcom pa yang dag par rdzogs pa'i sangs rgyas stobs bcu'i stobs dang ldan pa/</text></item>
<item><p>171a2</p><section>mdo sde</section><text>mi 'jigs pa bzhis bsnyengs pa mi mnga' ba/ khyu mchog gi gnas su zhal gyis 'che ba/ sku la sred med kyi stobs brtan pa 'dus pa/ seng ge'i sgra yang dag par sgrogs pa de rnams kyang yid du 'ong ba'i sku spong bar mdzad pa'i</text></item>
<item><p>171a3</p><section>mdo sde</section><text>chos can no/ dge slong dag de bzhin du sems can thams cad dang / 'byung po thams cad dang / srog chags thams cad kyi gson pa'i mtha' ni 'chi ba yin zhing mthar 'chi bar 'gyur ba ste/ skyes nas 'chi bar mi 'gyur ba</text></item>
<item><p>171a4</p><section>mdo sde</section><text>med do/ /bcom ldan 'das kyis de skad ces bka' stsal te/ bde bar gshegs pas de skad gsungs nas ston pa gzhan yang 'di skad bka' stsal to/ /kye ma 'du byed rnams mi rtag /skye zhing 'jig pa'i chos can yin/ /</text></item>
<item><p>171a5</p><section>mdo sde</section><text>skye nas 'jig par 'gyur ba ste/ /de bas nye bar zhi ba bde/ /de ltar rab tu 'bar ba la/ /dgar byar ci yod mgur ci yod/ /mun pa'i nang zhugs gnas pa dag /ci phyir sgron ma tshol mi byed/ /bcom ldan 'das kyis de skad ces</text></item>
<item><p>171a6</p><section>mdo sde</section><text>bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do/ /mi rtag pa nyid kyi mdo/ rdzogs so// // @#/ /rgya gar skad du/ Ar+ya sa~M dz+nyA na e ka da sha nir de sha sU tra/</text></item>
<item><p>171a7</p><section>mdo sde</section><text>bod skad du/ 'phags pa 'du shes bcu gcig bstan pa'i mdo/ dkon mchog gsum la phyag 'tshal lo/ /'di skad bdag gis thos pa dus gcig na/ bcom ldan 'das ku sha'i grong khyer na gyad gyi nye 'khor shing sA la zung gi tshal</text></item>
<item><p>171a8</p><section>mdo sde</section><text>na bzhugs te/ yongs su mya ngan las 'da' ba'i dus kyi tshe dge slong rnams la bka' stsal pa/ dge slong dag nam 'chi ba'i dus kyi tshe dge slong gis 'du shes bcu gcig mngon du bya'o/ /bcu gcig gang zhe na/ 'di la ma chags</text></item>
<item><p>171b1</p><section>mdo sde</section><text>pa'i 'du shes dang / sems can thams cad la byams pa'i 'du shes dang / 'khon du 'dzin pa thams cad yongs su dor ba'i 'du shes dang / 'chal ba'i tshul khrims thams cad bshags pa'i 'du shes dang / tshul khrims</text></item>
<item><p>171b2</p><section>mdo sde</section><text>thams cad yang dag par blang ba'i 'du shes dang / nyes pa chen po byas pa dag la yang yang ba'i 'du shes dang / dge ba'i rtsa ba chung ngu dag la che ba'i 'du shes dang / 'jig rten pha rol dag la 'jigs pa med pa'i 'du shes dang /</text></item>
<item><p>171b3</p><section>mdo sde</section><text>'dus byas thams cad la mi rtag pa'i 'du shes dang / chos thams cad la bdag med pa'i 'du shes dang / mya ngan las 'das pa ni zhi ba'o snyam pa'i 'du shes mngon du bya'o/ /bcom ldan 'das kyis de skad ces bka' stsal nas/</text></item>
<item><p>171b4</p><section>mdo sde</section><text>dge slong de dag yi rangs te bcom ldan 'das kyis gsungs pa la mngon par bstod do/ /'du shes bcu gcig bstan pa bcom ldan 'das kyi zhal chems/ rdzogs so// //</text></item>
<item><p>171b5</p><section>mdo sde</section><text>@#/ /rgya gar skad du/ Ar+ya bai shA lI pra be sha ma hA sU tra/ bod skad du/ 'phags pa yangs pa'i grong khyer du 'jug pa'i mdo chen po/ sangs rgyas dang / byang chub sems dpa' thams cad la phyag 'tshal lo/ /'di skad bdag</text></item>
<item><p>171b6</p><section>mdo sde</section><text>gis thos pa dus gcig na/ bcom ldan 'das 'dam bu'i khrod na gzings pa'i 'dug gnas na bzhugs te/ de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo yangs pa'i grong khyer</text></item>
<item><p>171b7</p><section>mdo sde</section><text>ga la ba der 'dong ngo / /btsun pa de ltar bgyi'o zhes gsol nas/ tshe dang ldan pa kun dga' bos bcom ldan 'das kyi ltar nyan to/ /de nas bcom ldan 'das yul pri dzir rgyu zhing gshegs te/ yangs pa'i grong khyer du byon</text></item>
<item><p>171b8</p><section>mdo sde</section><text>nas/ yangs pa'i grong khyer gyi a mra srung ba'i tshal na bzhugs so/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo yangs pa'i grong khyer du song la phyin nas sgo'i them pa la rkang</text></item>
<item><p>172a1</p><section>mdo sde</section><text>pa zhog ste/ gsang sngags kyi gzhi 'di dag dang / tshigs su bcad pa 'di dag smros shig /bi sa ra ta/ bi sa ra ta/ bi sa ra ta/ bi sa ra ta/ sangs rgyas 'jig rten la thugs brtse ba can gyis bka' stsal to/ /sangs rgyas</text></item>
<item><p>172a2</p><section>mdo sde</section><text>thams cad kyis dgongs pa/ rang sangs rgyas kyis bsams pa/ dgra bcom pa thams cad kyis bsams pa/ slob pa thams cad kyis bsams pa/ nyan thos thams cad kyis bsams pa/ bden pa'i tshig dang ldan pa</text></item>
<item><p>172a3</p><section>mdo sde</section><text>thams cad kyis bsams pa/ chos kyis bsams pa/ tshangs pas bsams pa/ tshangs pa so sos bsams pa/ 'dod pa'i dbang phyug gis bsams pa/ dbang pos bsams pa/ lhas bsams pa/ lha ma yin gyi</text></item>
<item><p>172a4</p><section>mdo sde</section><text>dbang pos bsams pa/ lha ma yin thams cad kyis bsams pa/ lha ma yin gyi mngag gzhug pas bsams pa/ 'byung po thams cad kyis bsams pa/ bi sa ra ta/ bi sa ra ta/ bi sa ra ta/ bi sa ra ta/ sangs rgyas 'jig</text></item>
<item><p>172a5</p><section>mdo sde</section><text>rten la thugs brtse ba can gyis bka' stsal to/ /mun ts+tsha ta/ mun ts+tsha ta/ ma 'dug shig /yams kyi nad rnam par zhi bar gyur cig /nir gats+tsha ta/ nir gats+tsha ta/ nir gats+tsha ta/ nir gats+tsha ta/ sangs rgyas lha chen po lha'i yang lha/ lha'i bla ma</text></item>
<item><p>172a6</p><section>mdo sde</section><text>yang gshegs shing / dbang po dang bcas pa'i lha rnams dang / tshangs pa dang bcas pa'i lha rnams dang / skye dgu'i dbang po dang bcas pa rnams dang / 'jig rten skyong ba bzhi po dag kyang 'ong / lha 'bum phrag du ma dag dang / lha ma yin</text></item>
<item><p>172a7</p><section>mdo sde</section><text>gyi dbang po rnams dang / lha ma yin 'bum phrag du ma dag kyang 'ong / bcom ldan 'das la mngon par dad pa'i 'byung po 'bum phrag du ma dag kyang sems can thams cad kyi don gyi phyir 'ong ste/ de dag gis khyed rnams la gnod pa chen</text></item>
<item><p>172a8</p><section>mdo sde</section><text>po byed par 'gyur du 'ong gis/ nir gad ts+tsha ta/ nir gad ts+tsha ta/ nir gad ts+tsha ta/ nir gad ts+tsha ta/ myur du byer cig khyed cag las gang dag sdang ba'i sems dang ldan pa de dag ni phung bar gyur cig /gang dag byams pa'i sems dang ldan</text></item>
<item><p>172b1</p><section>mdo sde</section><text>zhing nyes par mi 'dod la srung bar 'jug par 'dod pa de dag ni 'khod cig /lus la yang 'jug par gyis shig /sangs rgyas 'jig rten la thugs brtse ba can gyis bka' stsal pa/ su mu/ su mu/ su mu/ su mu/ su mu/</text></item>
<item><p>172b2</p><section>mdo sde</section><text>su mu ru/ su mu ru/ su mu ru/ su mu ru/ su mu ru/ su mu ru/ su mu ru/ su mu ru/ mu ru/ mu ru/ mu ru/ mu ru/ mu ru/ mu ru/ mu ru/ mu ru/ mi ri/ mi ri/ mi ri/ mi ri/ mi ri/ mi ri/ mi ri/ mu ru mi ri/ mu ru mi ri/ mu ru mi ri/</text></item>
<item><p>172b3</p><section>mdo sde</section><text>mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu rU rI ti/ ri ri ri ri ri ri/ rI rI rI rI rI rI ti/ mi ri mi ri mi ri mi ri ti/ hi si mi ri/ mi ri ti/ mi ri si/ sI sI mI/</text></item>
<item><p>172b4</p><section>mdo sde</section><text>kang ka rA/ ka ra ka ta/ kang ka rA/ ka ra ka tsa/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA+o ti ti/ ku ri sho/</text></item>
<item><p>172b5</p><section>mdo sde</section><text>kang ka ra kang ka ri shi/ ri ri ri ri ri ri/ hi ri ta phu swA/ ri pu/ ri pu/ ri pu/ ri pu/ ri pu/ ri pu/ ri pu/ ri pu/ nA thA/ nA nA/ thA thA/ ri pu ri pu/ nA thA tha/ nir gad tsha ta/ nir gad tsha ta/ ri pu/ ri pu/ nir gad tsha ta/ pa lA yA ta/ ri pU ri pU/</text></item>
<item><p>172b6</p><section>mdo sde</section><text>bA lA ya ta/ sangs rgyas 'jig rten la thugs brtse ba can/ sems can thams cad la phan par lhag par dgongs pa dang ldan pa/ byams pa la gnas pa/ thugs rje dang ldan pa/ dga' ba la gnas pa/ btang snyoms la gnas</text></item>
<item><p>172b7</p><section>mdo sde</section><text>pa gshegs kyis/ k+Shi phran nir gats+tsha ta swA hA/ sangs rgyas kyi ye shes kyi mchog dang / chos nyid kyis lha thams cad dang / 'byung po thams cad la bka' stsal pa'i gsang sngags gzhi 'di dag ni 'grub bo/ /tshigs su bcad</text></item>
<item><p>172b8</p><section>mdo sde</section><text>pa 'di dag ni 'grub bo/ /gang la ser sna rnam chags pa/ /rnam bcom dri ma med mdzad cing / /thugs zhi gnod pa mi mnga' de/ /khyed la bde legs mdzad par 'gyur/ /'dren pa gang zhig 'gro ba rnams/ /thar pa'i lam du</text></item>
<item><p>173a1</p><section>mdo sde</section><text>'dzud mdzad cing / /chos rnams thams cad ston pa de/ /khyed la bde legs mdzad par 'gyur/ /ston pa rgyu ba rnams kyi rten/ /sems can kun gyi don gyi phyir/ /gang gis bde ba mnga' mdzad de/ /khyed la bde legs</text></item>
<item><p>173a2</p><section>mdo sde</section><text>mdzad par 'gyur/ /skyob pa gang zhig byams pa yis/ /thugs kyi 'gro ba 'di dag kun/ /bu gcig bzhin du rtag bskyangs de/ /khyed la bde legs mdzad par 'gyur/ /gang zhig 'khor bar 'khor ba yi/ sems can</text></item>
<item><p>173a3</p><section>mdo sde</section><text>kun gyi rten gyur cing / /gling dang dpung gnyen gyur pa de/ /khyed la bde legs mdzad par 'gyur/ /gang zhig chos kun mngon sum gyur/ /gtsang zhing slu ba mi mnga' la/ /gsung gtsang gtsang mar mdzad pa de/ /</text></item>
<item><p>173a4</p><section>mdo sde</section><text>khyed la bde legs mdzad par 'gyur/ /dpa' bo chen po gang skyes pas/ /phun sum tshogs don 'byor gyur cing / /don grub tshogs kyang grub pa de/ /khyed la bde legs mdzad par 'gyur/ /gang zhig skyes pas sa rnams</text></item>
<item><p>173a5</p><section>mdo sde</section><text>ni/ /nags tshal bcas par rab g.yos shing / /sems can thams cad rab dga' de/ /khyed la bde legs mdzad par 'gyur/ /byang chub snying por gang zhig gis/ /sa dag rnam drug g.yos gyur cing / /bdud yid mi</text></item>
<item><p>173a6</p><section>mdo sde</section><text>bder gyur pa de/ /khyed la bde legs mdzad par 'gyur/ /chos kyi 'khor lo bskor ba na/ /'phags pa'i bden pa rnam gsungs pa/ /thub pa'i snyan pa gang byung de/ /khyed la bde legs mdzad par 'gyur/ /yid 'phrog</text></item>
<item><p>173a7</p><section>mdo sde</section><text>gang gis mu stegs byed/ /thams cad chos kyis pham mdzad cing / /tshogs kun dbang du mdzad pa de/ /khyed la bde legs mdzad par 'gyur/ /sangs rgyas khyed la bde legs mdzad/ /brgya byin lhar bcas bde</text></item>
<item><p>173a8</p><section>mdo sde</section><text>legs dang / /'byung po kun gyis bde legs ni/ /khyed la rtag tu sbyin gyur cig /sangs rgyas bsod nams mthu dag dang / /lha rnams kyi ni bsams pa yis/ /khyed rnams don 'dod gang yin pa/ /don de de ring</text></item>
<item><p>173b1</p><section>mdo sde</section><text>grub gyur cig /rkang gnyis khyed cag bde legs shog /rkang bzhi khyed cag bde legs shog /khyed cag lam 'gro bde legs shog /phyir 'ong dag kyang bde legs shog /nyin mo bde legs mtshan bde legs/ /nyi ma'i gung</text></item>
<item><p>173b2</p><section>mdo sde</section><text>la'ang bde legs shing / /khyed cag kun du bde legs shog /khyed cag sdig par ma gyur cig /sangs rgyas lha rnams stong dag gis/ /yongs su bskor te bshegs mdzad kyis/ /sdang sems ldan pa rnams byer cing / /</text></item>
<item><p>173b3</p><section>mdo sde</section><text>snying rje'i bdag nyid can rnams 'khod/ /sangs rgyas rang sangs rgyas rnams dang / /dgra bcom slob pa'i bden tshig gis/ /'jig rten mi phan byed pa rnams/ /grong khyer 'di ni gtong gyur cig /sems can kun dang srog chags</text></item>
<item><p>173b4</p><section>mdo sde</section><text>kun/ /'byung po kun dang khyed cag kun/ /bde ba 'ba' zhig ldan gyur cig /thams cad nad rnams med par shog /kun gyis bzang rnams mthong gyur cig /gang yang sdig par ma gyur cig /'byung po gang dag 'dir ni</text></item>
<item><p>173b5</p><section>mdo sde</section><text>lhags gyur cing / /sa dang bar snang dag la gnas pa rnams/ /skye dgu rnams la rtag tu byams byed shog /nyin dang mtshan du chos kyang spyod gyur cig /de skad ces bka' stsal nas/ tshe dang ldan pa kun dga' bos btsun pa de</text></item>
<item><p>173b6</p><section>mdo sde</section><text>bzhin bgyi'o zhes gsol te/ bcom ldan 'das kyi ltar mnyan nas yangs pa'i grong khyer du song ste sgo'i them pa la rkang pa bzhag nas/ gsang sngags gzhi dag dang / tshigs su bcad pa 'di dag kyang smras so/ /bi sa ra ta/</text></item>
<item><p>173b7</p><section>mdo sde</section><text>bi sa ra ta/ bi sa ra ta/ bi sa ra ta/ sangs rgyas 'jig rten la thugs brtse ba can gyis bka' stsal to/ /sangs rgyas thams cad kyis dgongs pa/ rang sangs rgyas thams cad kyis bsams pa/ dgra bcom pa thams cad kyis</text></item>
<item><p>173b8</p><section>mdo sde</section><text>bsams pa/ slob pa thams cad kyis bsams pa/ nyan thos thams cad kyis bsams pa/ bden pa'i tshig dang ldan pa thams cad kyis bsams pa/ chos thams cad kyis bsams pa/ tshangs pas bsams pa/</text></item>
<item><p>174a1</p><section>mdo sde</section><text>tshangs pa so sos bsams pa/ 'dod pa'i dbang phyug gis bsams pa/ dbang pos bsams pa/ lhas bsams pa/ lha ma yin gyi dbang pos bsams pa/ lha ma yin thams cad kyis bsams pa/ lha ma</text></item>
<item><p>174a2</p><section>mdo sde</section><text>yin gyi mngag gzhug pas bsams pa/ 'byung po thams cad kyis bsams pa/ bi sa ra ta/ bi sa ra ta/ bi sa ra ta/ bi sa ra ta/ sangs rgyas 'jig rten la thugs brtse ba can gyis bka' stsal to/ /mun tsa ta/ mun tsa ta/</text></item>
<item><p>174a3</p><section>mdo sde</section><text>yams kyi nad rnams zhi bar gyur cig /nir ga ts+tsha ta/ nir ga ts+tsha ta/ nir ga ts+tsha ta/ nir ga ts+tsha ta/ sangs rgyas lha chen po/ lha'i yang lha/ lha'i bla ma gshegs shing / dbang po dang bcas pa'i lha rnams dang / tshangs pa dang bcas pa'i</text></item>
<item><p>174a4</p><section>mdo sde</section><text>lha rnams dang / dbang bdag dang bcas pa rnams dang / skye dgu'i bdag po dang bcas pa rnams dang / 'jig rten skyong ba bzhi po dag kyang 'ong / lha stong phrag du ma dag dang / lha ma yin gyi dbang po rnams dang / lha ma yin stong phrag du</text></item>
<item><p>174a5</p><section>mdo sde</section><text>ma dag kyang 'ong / bcom ldan 'das la mngon par dad pa'i 'byung po brgya stong mang po dag kyang sems can thams cad kyi don gyi phyir 'ong ste/ de dag khyed la gnod pa chen po byed par 'gyur gyis/ nir ga ts+tsha ta/ nir ga ts+tsha ta/ nir ga ts+tsha ta/</text></item>
<item><p>174a6</p><section>mdo sde</section><text>nir ga ts+tsha ta/ myur du byer cig /khyed cag las gang dag sdang ba'i sems dang ldan pa de dag ni phung bar gyur cig /gang dag byams pa'i sems dang ldan zhing nyes par mi 'dod la srung bar 'jug par 'dod pa de dag ni 'khod cig /</text></item>
<item><p>174a7</p><section>mdo sde</section><text>lus la yang 'jug par gyis shig /sangs rgyas 'jig rten la thugs brtse ba can gyis bka' stsal pa/ su mu/ su mu/ su mu/ su mu/ su mu/ su mu ru/ su mu ru/ su mu ru/ su mu ru/ su mu ru/ su mu ru/ su mu ru/ su mu ru/</text></item>
<item><p>174a8</p><section>mdo sde</section><text>mu ru/ mu ru/ mu ru/ mu ru/ mu ru/ mu ru/ mu ru/ mu ru/ mi ri/ mi ri/ mi ri/ mi ri/ mi ri/ mi ri/ mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru</text></item>
<item><p>174b1</p><section>mdo sde</section><text>mi ri/ mu ru mi ri/ mu ru mi ri/ mu ru ri ti/ ri ri ri ri ri ri/ rI rI rI rI rI rI ti/ mi ri mi ri/ mi ri mi rI ti/ hi si mi ri mi ri ti/ mi ri si/ sI si mi/ kang ka rA/ ka ra ka ta/ kang ra ka ra/ ka ra ka tsa/ kang ka ra/ kang ka rA/ kang ka rA/ kang ka rA/</text></item>
<item><p>174b2</p><section>mdo sde</section><text>kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA+o tI ti/ ku ri sho/ kang ka rA/ kang ka ri shi/ ri ri ri ri rI rI/ ti ri ta phu swA/ ri phu/ ri phu/ ri phu/ ri phu/ ri phu/ ri phu/</text></item>
<item><p>174b3</p><section>mdo sde</section><text>ri phu/ ri phu/ na thA/ nA nA thA thA/ ri bU/ ri bU/ nA thA thA/ nir ga ts+tsha ta/ nir ga ts+tsha ta/ ri pu ri pu/ nir ga ts+tsha ta/ pa lA yA ta/ ri bU ri bU/ pa la yA ta/ sangs rgyas 'jig rten la thugs brtse ba can/ sems can thams cad la phan par</text></item>
<item><p>174b4</p><section>mdo sde</section><text>lhag par dgongs pa dang ldan pa/ /byams pa la gnas pa/ thugs rje dang ldan pa/ dga' ba la gnas pa/ btang snyoms la gnas pa gshegs kyis/ k+Shi phran nir ga ts+tsha ta swA hA/ sangs rgyas kyi ye shes kyi mchog dang / chos nyid</text></item>
<item><p>174b5</p><section>mdo sde</section><text>kyis lha thams cad dang / 'byung po thams cad la bka' stsal pa'i gsang sngags gzhi 'di dag ni grub pa'o/ /tshigs su bcad pa 'di dag ni grub pa'o/ /gang la ser sna rnams chags pa/ /rnam bcom dri ma med mdzad cing /</text></item>
<item><p>174b6</p><section>mdo sde</section><text>thugs zhi gnod pa mi mnga' de/ /khyed la bde legs mdzad par 'gyur/ /'dren pa gang zhig 'gro ba rnams/ /thar pa'i lam du 'dzud mdzad cing / /chos rnams thams cad ston pa de/ /khyed la bde legs mdzad par</text></item>
<item><p>174b7</p><section>mdo sde</section><text>'gyur/ /ston pa rgyug pa rnams kyi rten/ /sems can kun gyi don gyi phyir/ /gang gis bde ba mnga' mdzad de/ /khyed la bde legs mdzad par 'gyur/ /skyob pa gang zhig byams pa yi/ /thugs kyis 'gro ba 'di dag kun/</text></item>
<item><p>174b8</p><section>mdo sde</section><text>bu gcig bzhin du rtag bskyangs te/ /khyed la bde legs mdzad par 'gyur/ /gang zhig 'khor bar 'khor ba yi/ /sems can kun gyi rten gyur cing / /gling dang dpung gnyen gyur pa de/ /khyed la bde legs mdzad par 'gyur/ /</text></item>
<item><p>175a1</p><section>mdo sde</section><text>gang zhig chos kun mngon sum gyur/ /gtsang zhing slu ba mi mnga' la/ /gsung gtsang gtsang mar mdzad de/ /khyed la bde legs mdzad par 'gyur/ /dpa' bo chen po gang skyes pas/ /phun sum tshogs don</text></item>
<item><p>175a2</p><section>mdo sde</section><text>'byor gyur cing / /don grub tshogs kyang grub pa de/ /khyed la bde legs mdzad par 'gyur/ /gang zhig skyes pas sa rnams ni/ /nags tshal bcas par rab g.yos shing / /sems can thams cad rab dga'</text></item>
<item><p>175a3</p><section>mdo sde</section><text>de/ /khyed la bde legs mdzad par 'gyur/ /byang chub snying por gang zhig sa/ /sa dag rnam drug g.yos gyur cing / /bdud yid mi bder gyur pa de/ /khyed la bde legs mdzad par 'gyur/ /chos kyi 'khor lo bskor ba na/</text></item>
<item><p>175a4</p><section>mdo sde</section><text>'phags pa'i bden pa rnam gsungs pa/ /thub pa'i snyan pa gang byung de/ /khyed la bde legs mdzad par 'gyur/ /yid 'phrog gang gis mu stegs byed/ /thams cad chos kyis pham mdzad cing / /tshogs kun dbang</text></item>
<item><p>175a5</p><section>mdo sde</section><text>du mdzad pa de/ /khyed la bde legs mdzad par 'gyur/ /sangs rgyas khyed la bde legs mdzad/ /brgya byin lhar bcas bde legs dang / /'byung po kun kyang bde legs ni/ /khyed la rtag tu sbyin gyur cig /sangs</text></item>
<item><p>175a6</p><section>mdo sde</section><text>rgyas bsod nams mthu dag dang / /lha rnams kyi ni bsams pa yi/ /khyed kyi don 'dod gang yin pa/ /don de de ring 'grub gyur cig /rkang gnyis khyed cag bde legs shog /rkang bzhi khyed cag bde legs shog</text></item>
<item><p>175a7</p><section>mdo sde</section><text>khyed cag lam 'gro bde legs shog /phyir 'ong rnams kyang bde legs shog /nyin mo bde legs mtshan bde legs/ /nyi ma'i gung la'ang bde legs shing / /khyed cag kun du bde legs shog /khyed cag sdig</text></item>
<item><p>175a8</p><section>mdo sde</section><text>par ma gyur cig /sangs rgyas lha rnams stong dag gis/ /yongs su bskor te gshegs mdzad kyis/ /sdang sems ldan pa rnams byer cig /snying rje'i bdag nyid can rnams 'khod/ /sangs rgyas rang sangs rgyas</text></item>
<item><p>175b1</p><section>mdo sde</section><text>rnams dang / /dgra bcom slob pa'i bden tshig gis/ /'jig rten mi phan byed pa rnams/ /grong khyer 'di ni gtong gyur cig /sems can kun dang srog chags kun/ /'byung po kun dang khyed cag kun/ /bde ba 'ba' shig</text></item>
<item><p>175b2</p><section>mdo sde</section><text>ldan gyur cig /thams cad nad rnams med par shog /kun gyis bzang rnams mthong gyur cig /gang yang sdig par ma gyur cig /'byung po gang dag 'dir ni lhags gyur cing / /sa dang bar snang dag na gnas pa</text></item>
<item><p>175b3</p><section>mdo sde</section><text>rnams/ /skye dgu rnams la rtag tu byams byed shog /nyin dang mtshan du chos kyang spyod gyur cig /'phags pa yangs pa'i grong khyer du 'jug pa'i mdo chen po/ rdzogs so// //</text></item>
<item><p>175b4</p><section>mdo sde</section><text>@#/ /rgya gar skad du/ Ar+ya b+ha dra ka ra tri nA ma sU tra/ bod skad du/ 'phags pa mtshan mo bzang po zhes bya ba'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis</text></item>
<item><p>175b5</p><section>mdo sde</section><text>thos pa dus gcig na/ bcom ldan 'das rgyal po'i khab na 'od ma'i tshal bya ka lan da ka gnas pa na bzhugs te/ de'i tshe dge slong zhig rgyal po'i khab kyi chu ta po ta'i 'gram na 'dug go/ de nas lha kha dog</text></item>
<item><p>175b6</p><section>mdo sde</section><text>mchog dang ldan pa zhig nam sros nas dge slong de ga la ba der song ste phyin nas chu ta po ta'i 'gram thams cad snang ba rgya chen pos khyab par snang bar byas te/ dge slong de la 'di skad ces smras so/ /dge slong khyod kyis mtshan</text></item>
<item><p>175b7</p><section>mdo sde</section><text>mo bzang po'i mdo sde shes sam/ des 'di skad ces smras so/ /lha bdag gis ni mtshan mo bzang po'i mdo sde ma 'tshal na/ lha khyod kyis mtshan mo bzang po'i mdo sde mkhyen tam mi mkhyen/ des 'di skad ces smras so/ /</text></item>
<item><p>175b8</p><section>mdo sde</section><text>dge slong bdag gis kyang mtshan mo bzang po'i mdo sde mi shes so/ /lha 'o na mtshan mo bzang po'i mdo sde 'tshal ba da ltar su mchis/ des 'di skad ces smras so/ /rgyal po'i khab kyi 'od ma'i tshal bya ka lan da ka</text></item>
<item><p>176a1</p><section>mdo sde</section><text>gnas pa 'di na bcom ldan 'das bzhugs kyis/ khyod bcom ldan 'das kyi thad du song la zhus te/ bcom ldan 'das kyis de khyod la ji ltar lung bstan pa de bzhin du zung la brtson par gyis shig ces</text></item>
<item><p>176a2</p><section>mdo sde</section><text>smras nas/ lha de de nyid du mi snang bar gyur to/ /de nas dge slong de nang par langs nas bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug</text></item>
<item><p>176a3</p><section>mdo sde</section><text>go/ /phyogs gcig tu 'dug nas dge slong des bcom ldan 'das la 'di skad ces gsol to/ /btsun pa mdang dgung rmongs nas bdag gi der lha kha dog mchog dang ldan pa zhig bdag ga la ba der mchis te/ chab ta</text></item>
<item><p>176a4</p><section>mdo sde</section><text>po ta'i 'gram thams cad snang ba rgya chen pos khyab par snang bar bgyis nas bdag la 'di skad mchi'o/ /dge slong khyod kyis mtshan mo bzang po'i mdo sde shes sam/ bdag gis de la 'di skad ces bgyis so/ /lha bdag</text></item>
<item><p>176a5</p><section>mdo sde</section><text>gis ni mtshan mo bzang po'i mdo sde ma 'tshal na/ lha khyod kyis lta mtshan mo bzang po'i mdo sde mkhyen tam mi mkhyen/ de 'di skad ces mchi'o/ /dge slong bdag gis kyang mtshan mo bzang po'i mdo sde mi shes so/ /</text></item>
<item><p>176a6</p><section>mdo sde</section><text>lha 'o na mtshan mo bzang po'i mdo sde 'tshal ba da ltar su mchis/ /de 'di skad ces mchi'o/ /rgyal po'i khab kyi 'od ma'i tshal bya ka lan da ka gnas pa na bcom ldan 'das bzhugs kyis/ khyod bcom ldan 'das kyi thad</text></item>
<item><p>176a7</p><section>mdo sde</section><text>du song la zhus te/ bcom ldan 'das kyis de khyod la ji ltar lung bstan pa de bzhin du zung la brtson par gyis shig ces smras nas/ lha de de nyid du mi snang bar gyur to/ /btsun pa bcom ldan 'das de'i slad du bdag 'di'i</text></item>
<item><p>176a8</p><section>mdo sde</section><text>don yongs su zhu'o/ /bcom ldan 'das kyis bka' stsal pa/ dge slong khyod kyis lha de shes sam/ dge slong des gsol pa/ btsun pa bdag gis lha de ma 'tshal to/ /bcom ldan 'das kyis bka' stsal pa/</text></item>
<item><p>176b1</p><section>mdo sde</section><text>lha'i bu de ni sum bcu rtsa gsum gyi lha rnams kyi sde dpon te/ tsan dan zhes bya'o/ /dge slong des gsol pa/ btsun pa bdag mtshan mo bzang po'i mdo sde thos par 'tshal lo/ /bcom ldan 'das kyis bka' stsal</text></item>
<item><p>176b2</p><section>mdo sde</section><text>pa/ dge slong khyod de'i phyir legs par rab tu nyon la yid la zung shig dang / ngas khyod la bshad par bya'o/ /dge slong chos gsum dang ldan na dge slong mtshan mo bzang po'i mdo sde la gnas pa zhes bya'o/ /gsum gang zhe</text></item>
<item><p>176b3</p><section>mdo sde</section><text>na/ 'di lta ste/ 'das pa la rjes su phrad par mi byed pa dang / ma 'ongs pa la re ba med pa dang / da ltar byung ba'i chos rnams kyis mi 'phrogs par gnas pa'i chos can te/ chos gsum po de dag dang ldan na dge slong mtshan</text></item>
<item><p>176b4</p><section>mdo sde</section><text>mo bzang po'i mdo sde la gnas pa zhes bya'o/ /bcom ldan 'das kyis de skad ces bka' stsal te/ bde bar gshegs pas de skad gsungs nas/ ston pas gzhan yang 'di skad gsung ngo / /'das la rjes su phrad mi byed/ /</text></item>
<item><p>176b5</p><section>mdo sde</section><text>ma 'ongs pa la re ba med/ /'das pa gang yin de 'gags te/ /ma 'ongs de ni ma phyin pa'o/ /gang dag da ltar byung ba'i chos/ /de dang de la rab bltas nas/ /rnam par rtog pas mi 'phrogs par/ /de dag thams cad khong du chud/ /</text></item>
<item><p>176b6</p><section>mdo sde</section><text>sang tsam shi yang su shes kyis/ /de ring nyid du brtun te bya/ /'chi bdag sde chen de dang ni/ /bdag tu bshes pa ma yin no/ /sems can kun dang srog chags kun/ /'byung po kun dang thams cad kyang / /bde ba 'ba'</text></item>
<item><p>176b7</p><section>mdo sde</section><text>shig grub gyur te/ /thams cad nyon mongs med par shog /thams cad bzang po mthong gyur te/ /gang yang sdig par ma gyur cig /de ltar gnas shing rab brtson la/ /nyin mtshan snyom las med pas na/ /de phyir mtshan</text></item>
<item><p>176b8</p><section>mdo sde</section><text>mo bzang po yi/ /mdo sde thub pas rtag tu gsungs/ /de nas bcom ldan 'das kyis sems can thams cad rjes su gzung ba'i phyir mtshan mo bzang po'i mdo 'di bshad nas 'gro lding ba'i gsang sngags kyi gzhi 'di</text></item>
<item><p>177a1</p><section>mdo sde</section><text>dag gsungs so/ /ta t+ya thA/ bi ni b+ha ra di/ bi ri ni/ bi ra ni/ bud d+ha ma ha ra tA na d+he/ ma hi ni mi na ni/ ni ni ni ni/ ti ti ti ti/ bi ra ti/ gau ri/ gan d+ha ri/ tsaN Da li/ ma tang gi/ pu ka si/ bram+ta ni/ dra mi Di/ dra mi Di/ shA b+ha di/</text></item>
<item><p>177a2</p><section>mdo sde</section><text>sa dA lam b+he/ hi nA ma t+ya ma ud ta ra ni/ ma ho la na/ da la b+ha ni/ da lA b+ha dre/ ma hA da lA ni/ tsa lA ni/ Ash+Te tsakra b+ha ki/ ma hA tsa kra b+ha ki/ sha ba ri/ sha ba ri/ ma hA sha ba ri/ b+hu tsid gi ni/ b+hu tsi ring gi ni/ ni mi ni ming gi</text></item>
<item><p>177a3</p><section>mdo sde</section><text>ni/ ni min d+ha ri b+hu ta ni swA hA/ ta t+ya thA/ e tu tu tu/ na tu mi rni/ ke rni ing ku/ sud ta ri tsa la la/ nar ta/ nar ma lu lu/ ga lu lu/ a ba tra no ne/ sho ka ni ra/ b+ha ra d+ha sa le/ ta ra kre ta re d+hA tu/ nod tu/ ta la lA lu/ ba ta b+ha ti/ ya</text></item>
<item><p>177a4</p><section>mdo sde</section><text>b+ha ti ye swA hA/ ta t+ya thA/ a ra kA te/ na ra kA te/ ba~M su ka /ba yai ye/ ka po ta ka ba yai ye ta b+ho ta ne swA hA/ dge slong rigs kyi bu 'am/ rigs kyi bu mo gang la la zhig gis sems can thams cad rjes su gzung ba'i phyir</text></item>
<item><p>177a5</p><section>mdo sde</section><text>mtshan mo bzang po'i mdo sde 'di'i don dang / tshig dang / tshigs su bcad pa dang / 'gro lding ba'i sngags kyi gzhi 'chang ngam/ 'dzin tam/ klog gam/ yid la byed dam/ kun chub par byed dam/ gzhan dag la 'ang rgya cher yang</text></item>
<item><p>177a6</p><section>mdo sde</section><text>dag par ston na/ de'i lus la mes mi tshugs par 'gyur/ dug gis mi tshugs pa yin/ rgyal po'i chad pas ma yin/ rkun po'i chad pas ma yin te/ dus ma yin par 'chi ba'i dus byed par yang mi 'gyur zhing nges par mya</text></item>
<item><p>177a7</p><section>mdo sde</section><text>ngan las 'das par nye bar 'gro bar 'gyur ro/ /gang dang gang du skyes par yang / /mtshan mo bzang po'i mdo klags na/ /skye ba dran dang dgra bcom dang / /dbang phyug tu yang nges par 'gyur/ /lan cig gis ni gnas</text></item>
<item><p>177a8</p><section>mdo sde</section><text>kun du/ /dus min 'chi dang bar ma dor/ /bdag gis bdag la mi sbyor bar/ /dus min 'chi dang chos ma yin/ /sems can thams cad srung zhing sel/ /nad dang mya ngan 'jigs skye dang / /rmi lam mi shis mya ngan du/ /</text></item>
<item><p>177b1</p><section>mdo sde</section><text>brjod na dpal du byed par 'gyur/ /gang gis bris te skyes pa dang / /bud med lus la btags na ni/ /skal pa bzang dang gzi brjid dang / /de yi dpal yang skye bar 'gyur/ /lus dang ngag dang yid kyis su/ /mi dge cung zad gang</text></item>
<item><p>177b2</p><section>mdo sde</section><text>byas pa/ /de dag thams cad bzang po'i mdos/ /dus ma yin par 'chi bas skyob/ /rgyal po chu dang me dang glog /chom po nad dang dgra dag dang / /g.yul sprod sa dang 'thab par yang / /bzang po dran na skyob par byed/ /rig pa bzang</text></item>
<item><p>177b3</p><section>mdo sde</section><text>po 'di dang ni/ /gsang sngags 'di dag rtag brjod na/ /mi dag mi zhum dus kun du/ /de bas 'di ni yid kyis brjod/ /'das pa dang / ma byon pa dang / da ltar byung ba'i de bzhin gshegs pa dgra bcom pa yang dag par rdzogs pa'i</text></item>
<item><p>177b4</p><section>mdo sde</section><text>sangs rgyas rnams la phyag 'tshal lo/ /phyag 'tshal nas rig sngags 'di dag brjod par bya ste/ rig sngags 'dis bdag 'byor par gyur cig /tat+ya thA/ ni mi ni min d+ha re/ ti mi ti ming ga li/ trai lo ka a ba lo ka ni/ tri shu la</text></item>
<item><p>177b5</p><section>mdo sde</section><text>d+ha ra Ni/ a ku phi ni/ kri mI kri ti/ ki li ki li/ kud to kud to/ kud to kud si/ kurti ku pi ti/ bdag dang sems can thams cad lag na rdo rje dang lhan cig tu 'jigs pa thams cad dang / nad thams cad dang / dug thams cad dang / rims</text></item>
<item><p>177b6</p><section>mdo sde</section><text>thams cad dang / gdon thams cad dang / gdug pas zin pa thams cad dang / chom rkun thams cad dang / mi dang / mi ma yin pa thams cad dang / 'jigs pa dang / gnod pa dang / nad 'go ba thams cad dang / 'thab pa dang / rnyog pa dang /</text></item>
<item><p>177b7</p><section>mdo sde</section><text>sdig pa dang / rtsod pa dang / 'gyed pa dang / mtshang 'dru ba thams cad dang / lus dang / ngag dang / yid kyis ngan par spyad pa thams cad dang / thams cad du 'jigs pa thams cad las srungs shig /srungs shig /ta t+ya thA/ hi li mi li/</text></item>
<item><p>177b8</p><section>mdo sde</section><text>tsi li/ i li/ mi li/ pi sha tsi pAr+Na sha ba ri tsi/ li tsi li swA hA/ bcom ldan 'das kyis de skad ces bka' stsal nas/ dge slong de dag dang / thams cad dang ldan pa'i 'khor de dag dang / lha dang / mi dang / lha ma yin dang / nam</text></item>
<item><p>178a1</p><section>mdo sde</section><text>mkha' lding dang / dri za dang / mi 'am ci dang / lto 'phye chen po dang / gnod sbyin chen po dang / srin po dang / yi dgas dang / sha za dang bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /</text></item>
<item><p>178a2</p><section>mdo sde</section><text>'phags pa mtshan mo bzang po zhes bya ba'i mdo/ rdzogs so// // mun gyi nags tshal gyi sgo zhes bya ba'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa</text></item>
<item><p>178a3</p><section>mdo sde</section><text>dus gcig na/ bcom ldan 'das mnyan du yod pa na/ rgyal bu rgyal byed kyi tshal mgon med zas sbyin gyi kun dga' ra ba na bzhugs te/ de nas de'i tshe ngam grog gsum po zhes bya ba'i ljongs kyi skye bo dag gi nang nas ri khrod kyi grong</text></item>
<item><p>178a4</p><section>mdo sde</section><text>zhig na/ bram ze la ba can zhes bya ba spun bu 'dod pa'i phyir bram ze rdo leb la dka' thub byed de lha stong phrag brgya la bu slong zhing gsol ba 'debs pa dang la ba can la bu btsas pa ni ming rab mthong zhes btags so/ /nu bo la btsas</text></item>
<item><p>178a5</p><section>mdo sde</section><text>pa ni dga' bo zhes btags so/ /gang gi nyin mo rab mthong btsas pa de'i nyin mo bram ze lnga brgya la bu lnga brgya btsas te/ /de dag rim bzhin du bu cher skyes pa dang / rab mthong la sogs pa lnga brgya lhan cig tu rig pa dag slob pa na/</text></item>
<item><p>178a6</p><section>mdo sde</section><text>rab mthong la sogs pa rig pa'i gnas thams cad kyi pha rol du son cing thams cad rdzogs par yang dag par byang bar gyur la/ bsod nams kyi tshogs yang dag pa las byung ba'i spyod pa mtshungs pa med pa stong phrag brgya</text></item>
<item><p>178a7</p><section>mdo sde</section><text>snyed thob ste/ dbang byed pa gang gi dus su bram ze ma Na ba gcig yul dbus nas 'ongs te phyin nas phrad pa dang / de la gsong por smras te gtam dag kyang byas nas nges par gang nas 'ongs pa yin zhes dris pa dang / des</text></item>
<item><p>178a8</p><section>mdo sde</section><text>smras pa yul dbus nas 'ongs pa yin te de yang grong khyer chen po drug go/ /de'i nang dag na tshad ma drug la mkhas shing ltas kyi bya ba drug la thogs pa med par brjod nus pa'i ston pa bcwa brgyad yod de de na chu klung yang</text></item>
<item><p>178b1</p><section>mdo sde</section><text>'bab bo/ /de ma yin pa bsod nams chen po dang ldan pa/ dge zhing shis pa/ 'jig rten thams cad mkhyen pa/ sangs rgyas bcom ldan 'das kyang de na'o zhes byas pa dang / rab mthong gis sgra de thos pa dang / bu spu langs yid</text></item>
<item><p>178b2</p><section>mdo sde</section><text>g.yos rab tu dga' ste der 'gro'o snyam nas/ pha'i gan du song ste phyin nas yab bdag ni yul dbus su mchi'o/ /de nas mu stegs pa dag las rgyal bar bgyi'o/ /mkhas par bgrangs pa dag dang nges par lhan cig smra</text></item>
<item><p>178b3</p><section>mdo sde</section><text>bar bgyi'o zhes gsol pa dang / phas de ltar gnang ngo / /de nas bsod nams chen po sbyin pas dbang phyug chen po dang ldan pa/ sems can thams cad la gtong ba chen po can de lha dag gis bsrungs pa zhig pas lha</text></item>
<item><p>178b4</p><section>mdo sde</section><text>dag nye bar 'ong zhing sngon du 'gro ste/ rab mthong chen po la mchod pa byos shig dang / phan yon mang po dag gi 'bras bu chen po 'byung bar 'gyur ro zhes sgra sgrogs shing song ba dang / rim gyis lha dang mis mchod pa byas</text></item>
<item><p>178b5</p><section>mdo sde</section><text>shing mnyan yod du phyin no/ /de nas lam gyis dub pa rta bstis te bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'khod do/ /de nas bcom</text></item>
<item><p>178b6</p><section>mdo sde</section><text>ldan 'das kyis de dag la chos bstan pa mdzad de/ de'i 'khor lnga brgya po dag lta ba mchog tu 'dzin pa bshig bcom ste/ bden pa mthong ste de nyid du rab tu byung dge slong gi dngos po bzung ste/ nyon mongs pa thams cad</text></item>
<item><p>178b7</p><section>mdo sde</section><text>bcom nas dgra bcom pa mngon du byas te dga' bo ni ma gtogs so/ /skye bo mang po kun gyis kyang chos khong du chud do/ /ston pa chen po rab mthong lta ba'i phyir lha la sogs pa dag kyang 'ongs te der phyin pa dang /</text></item>
<item><p>178b8</p><section>mdo sde</section><text>bcom ldan 'das kyis dge slong rnams la bka' stsal pa/ dge slong dag dge slong rab mthong 'di ni nga'i dge slong dang dge slong dag gi nyan thos dag la ji ltar lha dang mi mchod pa byed de/ de dag gi nang na lha dang mis mchod</text></item>
<item><p>179a1</p><section>mdo sde</section><text>par bya ba'i mchog ni dge slong rab mthong yin no/ zhes bcom ldan 'das kyis bka' stsal to/ /de nas dus de nyid du mi mjed kyi bdag po tshangs pa dang / lha rnams kyi dbang po brgya byin dang / 'jig rten skyong ba bzhi</text></item>
<item><p>179a2</p><section>mdo sde</section><text>dang / gnod sbyin gyi sde dpon chen po nyi shu rtsa brgyad dang / dri za'i rgyal po dang / grul bum gyi sde dpon chen po la sogs pa rang rang gi gnas nas song ste/ tshe dang ldan pa rab mthong chen po ga la ba der song ste phyin nas</text></item>
<item><p>179a3</p><section>mdo sde</section><text>phyogs gcig tu 'khod de mngon du phyogs thal mo sbyar te 'di skad ces smras so/ /kye btsun pa rab mthong chen po sngon gyi bcom ldan 'das yang dag par rdzogs pa'i sangs rgyas gshegs shing bzhugs pa'i gnas/ rang sangs</text></item>
<item><p>179a4</p><section>mdo sde</section><text>rgyas kyi bzhugs gnas/ 'dod chags dang bral ba dag gis gnas par bya ba drang srong gi gnas su gyur/ de kho na nyid nges par mkhyen nas 'das pa'i bskal pa dgu bcu rtsa gcig na yang dag par rdzogs pa'i sangs rgyas rnam par</text></item>
<item><p>179a5</p><section>mdo sde</section><text>gzigs zhes bya ba 'jig rten du byung ste de dge slong gsal ba zhes bya ba lha dang mis mchod pa'i mchog tu gyur pa de'i gnas kyang 'di lags te/ yul dbus las byang phyogs kyi sa mtshams kyi ri dung gi lte ba zhes bya ba ni ri de la rtswa'i</text></item>
<item><p>179a6</p><section>mdo sde</section><text>rigs dung gi lte ba 'dra ba skye bas dung gi lte ba'i ri zhes bya bar btags par gyur/ ri de dang nye ba na nags shig na klu mo e ni zhes bya ba gnas pas ai ni'i nags zhes bya bar btags par gyur/ de na phug cig yod pa dang</text></item>
<item><p>179a7</p><section>mdo sde</section><text>nye bar shing pa ti li'i zhes bya ba skye bas pa ti li'i phug ces btags par gyur pa de nyid du bcom ldan 'das yang dag par rdzogs pa'i sangs rgyas rnam par gzigs zhes bya ba/ 'khor dgra bcom pa brgyad khri dang</text></item>
<item><p>179a8</p><section>mdo sde</section><text>gshegs shing thabs gcig tu bzhugs par gyur/ dge slong gsal ba yang de nyid na'o/ /de nas bcom ldan 'das 'khor dang bcas pa dag kyang rim pa bzhin du mya ngan las 'das/ bstan pa nub nas rang sangs rgyas</text></item>
<item><p>179b1</p><section>mdo sde</section><text>bdun khri dag mngon par shes pa drug dang ldan pa dag mnyam du byung ste gshegs shing bzhugs par gyur/ rang sangs rgyas de dag kyang mya ngan las 'das nas drang srong drug khri mngon par shes pa lnga dang ldan pa dag kyang de nyid du</text></item>
<item><p>179b2</p><section>mdo sde</section><text>gnas par gyur to/ /btsun pa rab mthong chen po de nas yang bskal pa drug bcu rtsa gcig na bcom ldan 'das yang dag par rdzogs pa'i sangs rgyas gtsug tor can zhes bya ba 'jig rten du byung ste/ de'i dge slong rab gsal</text></item>
<item><p>179b3</p><section>mdo sde</section><text>zhes bya ba lha dang mis mchod pa'i mchog tu gyur pa yang de nyid na'o/ /mtshams kyi ri de nyid la rtswa'i rigs ro hi tI zhes bya ba skye bas ro hi tI ri zhes bya bar btags par gyur/ klu mo gos med ces bya ba gnas pas gos med</text></item>
<item><p>179b4</p><section>mdo sde</section><text>kyi nags zhes bya bar btags par gyur/ shing shir sha skye bas shing shir sha'i phug ces btags par gyur/ yang dag par rdzogs pa'i sangs rgyas gtsug tor can 'khor dgra bcom pa bdun khri dang yang der gshegs</text></item>
<item><p>179b5</p><section>mdo sde</section><text>shing thabs gcig tu bzhugs par gyur/ de dag kyang mya ngan las 'das bstan pa nub nas/ rang sangs rgyas drug khri yang der gshegs shing bzhugs par gyur/ rang sangs rgyas de dag kyang mya ngan las 'das nas drang srong lnga</text></item>
<item><p>179b6</p><section>mdo sde</section><text>khri yang mngon par shes pa lnga dang ldan pa de 'di nyid na gnas par gyur to/ /btsun pa rab mthong chen po de nas yang bskal pa sum bcu rtsa gcig na yang dag par rdzogs pa'i sangs rgyas thams cad skyob cas bya ba 'jig rten du</text></item>
<item><p>179b7</p><section>mdo sde</section><text>byung ste/ de'i dge slong chos gsal zhes bya ba lha dang mis mchod pa'i mchog tu gyur pa yang de nyid na'o/ /mtshams kyi ri de la rtswa'i rigs b+ha sa b+ha zhes bya ba skye bas b+ha sa b+ha'i ri zhes btags par gyur/ klu mo brag</text></item>
<item><p>179b8</p><section>mdo sde</section><text>ces bya ba gnas pas brag gi nags zhes btags par gyur/ shing a shwad tha skye bas a shwad tha'i phug ces btags par gyur/ yang dag par rdzogs pa'i sangs rgyas thams cad skyob 'khor dgra bcom pa drug</text></item>
<item><p>180a1</p><section>mdo sde</section><text>khri dang de nyid du gshegs shing thabs gcig tu gzhugs par gyur/ de dag mya ngan las 'das bstan pa nub nas rang sangs rgyas lnga khri yang gshegs shing bzhugs par gyur/ rang sangs rgyas de dag kyang mya ngan</text></item>
<item><p>180a2</p><section>mdo sde</section><text>las 'das nas drang srong mngon par shes pa lnga dang ldan pa bzhi khri yang gnas par gyur to/ /'dir ni btsun pa rab mthong chen po sngon byung ba bskal pa bzang po 'di nyid la skye dgu'i tshe lo bzhi khri thub pa na/ yang dag par rdzogs</text></item>
<item><p>180a3</p><section>mdo sde</section><text>pa'i sangs rgyas log par dad sel zhes bya ba 'jig rten du byung ste/ de'i dge slong chos ldan zhes bya ba lha dang mis mchod pa'i mchog tu gyur pa yang de nyid na'o/ /mtshams kyi ri'i rtswa'i rigs kau shi ka zhes bya ba skye bas</text></item>
<item><p>180a4</p><section>mdo sde</section><text>kau shi ka ri zhes btags par gyur/ sprin ces bya ba'i klu mo gcig gnas pas sprin gyi nags zhes btags par gyur/ shing u dum ba ra skye bas u dum ba ra'i phug ces btags par gyur/ yang dag par rdzogs pa'i</text></item>
<item><p>180a5</p><section>mdo sde</section><text>sangs rgyas log par dad sel 'khor dgra bcom pa lnga khri dang thabs gcig tu gshegs shing bzhugs par gyur/ de dag kyang mya ngan las 'das nas mngon par shes pa lnga dang ldan pa drang srong sum khri yang de na gnas par</text></item>
<item><p>180a6</p><section>mdo sde</section><text>gyur to/ /'dir ni btsun pa rab mthong chen po sngon byung ba bskal pa bzang po 'di nyid la skye dgu'i tshe lo sum khri thub pa na yang dag par rdzogs pa'i sangs rgyas gser thub ces bya ba 'jig rten du byung ste/ de'i dge slong</text></item>
<item><p>180a7</p><section>mdo sde</section><text>chos 'phags zhes bya ba lha dang mis mchod pa'i mchog tu gyur pa yang de nyid na'o/ /mtshams kyi ri de la rtswa'i rigs kha dog ljang lo can zhes bya ba skye bas kha dog ljang lo ri zhes btags par gyur/ thig le zhes bya</text></item>
<item><p>180a8</p><section>mdo sde</section><text>ba'i klu mo gnas pas thig le'i nags zhes btags par gyur/ shing ka pi ta skye bas ka pi ta'i phug ces btags par gyur/ yang dag par rdzogs pa'i sangs rgyas gser thub 'khor gyi dgra bcom pa bzhi khri dang</text></item>
<item><p>180b1</p><section>mdo sde</section><text>gshegs shing thabs gcig tu bzhugs par gyur/ de dag kyang mya ngan las 'das bstan pa nub nas/ rang sangs rgyas sum khri yang gshegs shing bzhugs par gyur/ rang sangs rgyas de dag kyang mya ngan las 'das nas mngon</text></item>
<item><p>180b2</p><section>mdo sde</section><text>par shes pa lnga dang ldan pa drang srong nyi khri yang de nyid na gnas par gyur to/ /'dir ni btsun pa rab mthong chen po sngon byung ba bskal pa bzang po 'di nyid la skye dgu'i tshe lo nyi khri thub pa na yang dag par rdzogs pa'i sangs rgyas 'od</text></item>
<item><p>180b3</p><section>mdo sde</section><text>srung zhes bya ba 'jig rten du byung ste/ de'i dge slong she Do ka zhes bya ba lha dang mis mchod pa'i mchog tu gyur pa yang de nyid na'o/ /mtshams kyi ri la rtswa'i rigs zla ba zhes bya ba skye bas zla ba'i ri zhes btags par gyur/ klu mo</text></item>
<item><p>180b4</p><section>mdo sde</section><text>rgyal ba zhes bya ba gnas pas rgyal ba'i nags zhes bya bar btags par gyur/ shing 'dzam bu zhes bya ba skye bas 'dzam bu'i phug ces btags par gyur/ yang dag par rdzogs pa'i sangs rgyas 'od srung 'khor gyi</text></item>
<item><p>180b5</p><section>mdo sde</section><text>dgra bcom pa nyi khri dang gshegs shing thabs gcig tu bzhugs par gyur/ de dag kyang mya ngan las 'das bstan pa nub nas/ rang sangs rgyas khri lnga stong gshegs shing bzhugs par gyur/ rang sangs rgyas de dag kyang mya ngan</text></item>
<item><p>180b6</p><section>mdo sde</section><text>las 'das nas mngon par shes pa lnga dang ldan pa drang srong khri gnas par gyur to/ /'di ni btsun pa rab mthong chen po bskal pa bzang po 'di nyid la skye dgu'i tshe lo brgya thub pa na yang dag par rdzogs pa'i sangs rgyas shAkya thub pa</text></item>
<item><p>180b7</p><section>mdo sde</section><text>'jig rten du byung ste/ 'phags pa rab mthong chen po khyod lha dang mis mchod pa'i mchog tu gyur pa yang 'di nyid na'o/ /mtshams kyi ri la rtswa'i rigs u shi sha skyi bas u shi'i ri zhes btags par gyur/ klu mo ta ma zhes</text></item>
<item><p>180b8</p><section>mdo sde</section><text>bya ba gnas pas ta ma'i nags tshal zhes btags par gyur/ shing a mra skye bas a mri'i phug ces da ltar btags pa yin te/ btsun pa rab mthong chen po u shi sha'i ri brag 'di nyid du thugs brtse bar dgongs te bzhugs pa ni</text></item>
<item><p>181a1</p><section>mdo sde</section><text>legs so/ /de nas yang tshangs pa dang / lha'i dbang po brgya byin dang / 'jig rten skyong ba dag gis gnas brtan chen po'i rkang pa la phyag 'tshal te thal mo sbyar ba byas nas rab tu gus pas 'di skad ces smras</text></item>
<item><p>181a2</p><section>mdo sde</section><text>so/ /thugs brtse ba can nags 'di ni gshegs shing bzhugs pa'i gnas yin te bdag cag kyang nye gnas bgyid la gzhan dag kyang gzung du gsol/ de ni snyan par grags shing legs te chu ni gzigs par dbyung bar</text></item>
<item><p>181a3</p><section>mdo sde</section><text>'tshal lo zhes gsol ba btab po/ /gzhan yang gnod sbyin gyi sde dpon brgyad po 'di dag ste/ sing ga la zhes bya ba dang / chos skyong zhes bya ba dang / don grub ces bya ba dang / gzhan las rgyal zhes bya ba dang / glang rna zhes</text></item>
<item><p>181a4</p><section>mdo sde</section><text>bya ba dang / dbyig rna ba zhes bya ba dang / chos ldan zhes bya ba dang / chos 'phags zhes bya bas kyang gnas brtan chen po'i rkang pa la phyag 'tshal te thal mo sbyar nas rab tu gus pas 'di skad ces smras so/ /thugs</text></item>
<item><p>181a5</p><section>mdo sde</section><text>brtse ba can nags de ni gshegs shing bzhugs pa'i gnas yin te bdag cag kyang nye gnas bgyid la gzhan dag kyang gzung du gsol/ de ni snyan par grags shing legs te chu ni gzigs par dbyung bar 'tshal lo zhes</text></item>
<item><p>181a6</p><section>mdo sde</section><text>gsol ba btab po/ /gzhan yang gnod sbyin ma chen mo brgyad 'di dag ste/ a shi Di zhes bya ba dang / mu mangs she zhes bya ba dang / 'phyang ma zhes bya ba dang / rab tu 'phyang ma dang / drag mo zhes bya ba dang / gtum mo zhes bya</text></item>
<item><p>181a7</p><section>mdo sde</section><text>ba dang / mdung thung 'dzin ces bya ba dang / bar snang ma zhes bya bas kyang gnas brtan chen po'i rkang pa la phyag 'tshal te thal mo sbyar ba byas nas rab tu gus pas 'di skad ces smras so/ /thugs brtse ba can nags</text></item>
<item><p>181a8</p><section>mdo sde</section><text>de ni gshegs shing bzhugs pa'i gnas yin te bdag cag kyang nye gnas bgyid la gzhan dag kyang gzung du gsol/ de ni snyan par grags shing legs te chu ni gzigs par dbyung bar 'tshal lo zhes gsol ba</text></item>
<item><p>181b1</p><section>mdo sde</section><text>btab po/ /de bzhin du gzhan yang klu chen po brgyad po 'di dag ste/ ser skya zhes bya ba dang / dri ma zhes bya ba dang / chu ldan zhes bya ba dang / drag shul zhes bya ba dang / lha'i bang rim zhes bya ba dang / bum pa'i bang rim zhes</text></item>
<item><p>181b2</p><section>mdo sde</section><text>bya ba dang / nye ba'i klu zhes bya ba dang / o Da su ta zhes bya bas kyang gnas brtan chen po'i rkang pa la phyag 'tshal te/ thal mo sbyar ba byas nas rab tu gus pas 'di skad ces smras so/ /thugs brtse ba can nags</text></item>
<item><p>181b3</p><section>mdo sde</section><text>de ni gshegs shing bzhugs pa'i gnas yin te/ bdag cag kyang nye gnas bgyid la gzhan dag kyang gzung du gsol/ de ni snyan par grags shing legs te/ chu ni gzigs par dbyung bar 'tshal lo zhes gsol</text></item>
<item><p>181b4</p><section>mdo sde</section><text>ba btab po/ /gzhan yang klu mo brgyad po 'di dag ste/ mun zhes bya ba dang / 'gro 'dod ces bya ba dang / mthong mo zhes bya ba dang / grang mo zhes bya ba dang / khur drang mo zhes bya ba dang / lab 'thor ma zhes bya ba dang /</text></item>
<item><p>181b5</p><section>mdo sde</section><text>sna tshogs sde zhes bya ba dang / dri za mo zhes bya ba dag gis kyang gnas brtan chen po'i rkang pa la phyag 'tshal te/ thal mo sbyar ba byas nas rab tu gus pas 'di skad ces smras so/ /thugs brtse ba can nags de</text></item>
<item><p>181b6</p><section>mdo sde</section><text>ni gshegs shing bzhugs pa'i gnas yin te/ bdag cag nye gnas bgyid la gzhan dag kyang gzung du gsol/ de ni snyan par grags shing legs te chu ni gzigs par dbyung bar 'tshal lo zhes gsol ba</text></item>
<item><p>181b7</p><section>mdo sde</section><text>btab pa dang / tshe dang ldan pa rab mthong chen pos cang mi smra bar dang du blangs so/ /lha dang / lha ma yin dang / nam mkha' lding dang / mi 'am ci dang / dri za dang / lto 'phye chen po la sogs pa de dag gis tshe dang ldan</text></item>
<item><p>181b8</p><section>mdo sde</section><text>pa rab mthong chen pos cang mi smra bas dang du blangs par rig nas dga' mgu yi rangs par gyur to/ /de nas tshe dang ldan pa rab mthong chen pos ston pa'i zhal du lta ba mthong nas ta ma sa'i nags su song ste/</text></item>
<item><p>182a1</p><section>mdo sde</section><text>phyin nas bla gab med par 'greng ste gaN DI brdungs te gaN DI'i sgra des 'dzam bu'i gling khyab par sgra grags par gyur pa na dge slong dag gis sgra thos te sems pa la zhugs pa dang / sgra 'di ni mun gyi nags</text></item>
<item><p>182a2</p><section>mdo sde</section><text>nas byung ngo snyam mo/ /de yang sngon gyi yang dag par rdzogs pa'i sangs rgyas dag gi bzhugs gnas/ rang sangs rgyas rnams kyis gnas bcas pa/ 'dod chags dang bral ba dag dang drang srong dag gi gnas su gyur pa</text></item>
<item><p>182a3</p><section>mdo sde</section><text>yin la da ltar yang de kho na btsun pa rab mthong chen po yin par go zhing shes nas mthong ste/ dgra bcom pa khri brgyad stong snyed kyis mun gyi nags su phyin te dbyar gyi gnas pa yang bcas/ tshangs pa lha'i dbang po dang /</text></item>
<item><p>182a4</p><section>mdo sde</section><text>'jig rten skyong ba de dag gis de bzhin gshegs pa'i dbu skra dang sen mo khyer te 'ongs nas dbu skra dang sen mo'i mchod rten zhig bzhengs su gsol/ gtsug lag khang zhig kyang brtsigs/ rdo rje'i gtsug lag khang du</text></item>
<item><p>182a5</p><section>mdo sde</section><text>mtshan gsol/ mi mjed kyi bdag po tshangs pa dang / 'jig rten skyong ba bzhis kyang so so nas gtsug lag khang re re bzhengs su gsol/ lo dang po la lha rnams kyis gnas bcas/ lha'i dbang po brgya byin gyis</text></item>
<item><p>182a6</p><section>mdo sde</section><text>rang gi lag nas lo gcig gi chos gos la sogs pa yo byad kyi rin sbyar/ lha'i bu mo bde sogs kyis dge slong re re zhing ras yug re re chos gos kyi rgyu yang phul/ de nas tshe dang ldan pa rab mthong chen po</text></item>
<item><p>182a7</p><section>mdo sde</section><text>gnas khang du lha'i 'khor gyis bskor te gnas bcas pa na 'di skad ces smras so/ /gnas bcas pa 'di yun ring gnas bcas par 'gyur ba'i phyir lha dang mi'i grong khyer gnas bca' ba'i phyir rgyal rigs</text></item>
<item><p>182a8</p><section>mdo sde</section><text>rtsub po zhes bya ba la sogs pa'i mi rnams la chos bstan pas yid rab tu dga' zhing dad par gyur te/ rgyal po chen po rtsub pos dkon mchog gsum la skyabs su 'gro ba byas gzhan dag kyang dad par gyur te/</text></item>
<item><p>182b1</p><section>mdo sde</section><text>phug lnga brgya'i las kyang byas/ drang srong mngon par shes pa lnga dang ldan pa lnga brgya yang rab tu byung ste/ dgra bcom pa mngon du byas/ gnas de na bram ze smra ba la mkhas pa cig yod pa de rgyal bar gyur btul nas rab tu</text></item>
<item><p>182b2</p><section>mdo sde</section><text>byung ste/ des kyang dgra bcom pa mngon du byas te/ ta ma sa'i nags na tshe dang ldan pa rab mthong chen po la sogs pa dgra bcom pa khri brgyad snyed gnas bcas so zhes/ rgyal po'i pho brang 'khor dang grong khyer dang grong khyer</text></item>
<item><p>182b3</p><section>mdo sde</section><text>kun du grags par gyur/ rgyal po rtsub po la sogs pa mi rnams ni 'phags pa'i dge 'dun gyi slad du nyin re bzhin du dar ba 'bul mi ma yin pa dag ni de bzhin du zhun mar 'bul bar byed/ gzhan yang dga' ba dang /</text></item>
<item><p>182b4</p><section>mdo sde</section><text>dang bas mgu zhing rangs pas legs par las dang bya ba yang byed do/ /de bzhin du klu dag gis dga' ba dang mgu bas tha dad pa'i bye brag bcwa brgyad kyi bza' ba dang / bca' ba sbyar ba phul lo/ /gzhan yang 'di</text></item>
<item><p>182b5</p><section>mdo sde</section><text>ltar skye dgu'i lus can sems bskyed pa 'di lta ste/ blon po dang rgyal rigs spyir 'dus te/ kun dga' ra ba zhig kyang byas te/ de dag tu me tog gi shing dang / 'bras bu'i shing mdzes pa 'di dag ste/ a mra'i shing dang /</text></item>
<item><p>182b6</p><section>mdo sde</section><text>pa ti'i shing dang / seng ldeng gi shing dang / n+ya gro d+ha'i shing dang / a shwad tha'i shing dang / 'bras bu gsum gyi shing dang / me tog tsam pa ka'i shing dang / u du ka'i shing dang / ma du ka'i shing dang / bil ba'i shing dang / 'bra</text></item>
<item><p>182b7</p><section>mdo sde</section><text>ho'i shing dang / 'dzam bu'i shing dang / du na'i shing dang / chu shing la sogs pa dang / me tog ma li ka dang / kun d+ha dang / dza hi ka la sogs pa mdzes pa sna tshogs dge slong bde bar gnas pa dge ba'i phyogs byed pa dang 'thun</text></item>
<item><p>182b8</p><section>mdo sde</section><text>pa zhig kyang byas te dge 'dun la phul lo/ /de nas dge slong dag the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa rab mthong gis las ci bgyis na</text></item>
<item><p>183a1</p><section>mdo sde</section><text>las gang yang rnam par smin pa phyug cing nor mang la longs spyod dang ldan pa'i rigs su skyes/ gzugs mdzes shing lha dang mis mchod pa'i mchog tu gyur/ bsod nams chen po dang ldan pa shes par 'tshal</text></item>
<item><p>183a2</p><section>mdo sde</section><text>lags so zhes zhus pa dang / bcom ldan 'das kyis bka' stsal pa/ dge slong dag 'das pa'i bskal pa dgu bcu rtsa gcig na yang dag par rdzogs pa'i sangs rgyas rnam par gzigs zhes bya ba rig pa dang zhabs su</text></item>
<item><p>183a3</p><section>mdo sde</section><text>ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'jig rten du byung ste/ rgyal po gnyen ldan gyi khab na</text></item>
<item><p>183a4</p><section>mdo sde</section><text>bzhugs te/ dus de'i tshe zhal zhal mkhan gyi rigs las phyug pa ga ge mo zhes bya ba zhig gis rnam par gzigs kyi slad du gtsug lag khang brtsigs te/ me tog dang 'bras bu'i shing legs par btsugs te/</text></item>
<item><p>183a5</p><section>mdo sde</section><text>kun du dri bsung gi ngad dang ldan pa 'byung bar gyur te phul/ ston pa de nyid kyi bstan pa la yang rab tu byung / yang dag par rdzogs pa'i sangs rgyas rnam par gzigs mya ngan las 'das nas sku gdung gi mchod rten gyi rmang</text></item>
<item><p>183a6</p><section>mdo sde</section><text>gi 'og tu rin po che'i rdo ring cig bsgreng ngo / /zhal zhal mkhan gyi rigs las rab tu byung ba de'i 'khor mang po yang rjes su yi rang zhing mos par gyur te/ khyed ston pa la mos par gyur pa de bzhin du bdag cag kyang</text></item>
<item><p>183a7</p><section>mdo sde</section><text>dad cing mos par bgyid de/ ston pa'i bka' bzhin du bgyid cing mnyes par bgyid la mi mnyes par ma gyur cig ces smon lam btab bo/ /dge slong dag ji snyam du sems de'i tshe de'i dus na zhal zhal mkhan gang</text></item>
<item><p>183a8</p><section>mdo sde</section><text>yin pa de ni tshe dang ldan pa rab mthong chen po nyid yin la/ skye dgu'i lus can de dag ni da ltar gyi lha dang mi 'di dag yin te da ltar yang 'dul bar byed pa yin no/ /gzhan yang bcom ldan 'das 'od srung gi bstan pa la</text></item>
<item><p>183b1</p><section>mdo sde</section><text>rab tu byung ste/ de'i mkhan po ni lha dang mis mchod pa'i mchog tu gyur pa yin te ji ltar bdag gi mkhan po lha dang mis mchod pa'i mchog tu gyur pa de bzhin du bdag kyang yang dag par rdzogs pa'i sangs rgyas shAkya thub pa'i</text></item>
<item><p>183b2</p><section>mdo sde</section><text>bstan pa la lha dang mis mchod pa'i mchog tu gyur cig ces smon lam btab bo/ /des na da ltar lha dang mis mchod pa'i mchog tu gyur pa yin no/ /de lta bas na dge slong dag gcig tu gnag pa'i las ni rnam par smin</text></item>
<item><p>183b3</p><section>mdo sde</section><text>pa yang gcig tu gnag go/ rab tu dkar ba las ni dkar ba'o/ /'dres pa la ni 'dres pa'o/ /de bas na dge slong dag rab tu gnag pa dang 'dres ma dag ni spongs shig /rab tu dkar ba dag la spyad par bya ste/ dge slong dag de</text></item>
<item><p>183b4</p><section>mdo sde</section><text>bzhin du bslab par gyis shig /bcom ldan 'das kyis de skad ces bka' stsal pa dang / dge slong de dag bcom ldan 'das kyis bshad pa dang / dge slong de dag bcom ldan 'das kyis bshad pa yid la byed de mngon</text></item>
<item><p>183b5</p><section>mdo sde</section><text>par dga'o/ /mun gyi nags tshal gyi sgo zhes bya ba'i mdo rdzogs so// //byang phyogs rgyud kyi phreng ba'i mdo khri pa'i nang nas yul za len dra'i byang phyogs kyi mtshams kyi ri/ u shi ri'i bsngags pa'o/ /</text></item>
<item><p>183b6</p><section>mdo sde</section><text>@#/ /pha ma'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das nyan thos kyi dge 'dun dang bcas pa mnyan du yod pa na</text></item>
<item><p>183b7</p><section>mdo sde</section><text>rgyal bu rgyal byed kyi tshal khyim bdag mgon med zas sbyin gyi kun dga' ra ba na bzhugs so/ /der bcom ldan 'das kyis bka' stsal pa/ dge slong dag khyim gang dag na/ pha ma gnyis la legs par ri mo byed pa dang /</text></item>
<item><p>183b8</p><section>mdo sde</section><text>legs par g.yog byed pa'i khyim de dag ni tshangs pa dang ldan pa yin no/ /de ci'i phyir zhe na/ dge slong dag rigs kyi bu'i pha ma gnyis ni rigs pa'i sgo nas tshangs pa dang 'dra ba'i phyir ro/ /dge slong dag khyim gang dag na</text></item>
<item><p>184a1</p><section>mdo sde</section><text>pha ma gnyis la legs par ri mo byed pa dang / legs par mchod pa byed pa dang / legs par g.yog byed pa'i khyim de dag ni slob dpon dang ldan pa yin no/ /de ci'i phyir zhe na/ dge slong dag rigs kyi bu'i pha ma gnyis</text></item>
<item><p>184a2</p><section>mdo sde</section><text>ni rigs pa'i sgo nas slob dpon dang 'dra ba yin pa'i phyir ro/ /dge slong dag khyim gang dag na pha ma gnyis la legs par ri mor byed pa dang / legs par mchod pa byed pa dang / legs par g.yog byed pa'i khyim de dag ni kun du sbyin</text></item>
<item><p>184a3</p><section>mdo sde</section><text>pa'i 'os su gyur pa dang ldan pa yin no/ /de ci'i phyir zhe na/ dge slong dag rigs kyi bu'i pha ma gnyis ni rigs pa'i sgo nas kun du sbyin pa'i 'os su gyur pa yin pa'i phyir ro/ /dge slong dag khyim gang dag na pha ma gnyis la legs</text></item>
<item><p>184a4</p><section>mdo sde</section><text>par ri mo byed pa dang / legs par mchod pa byed pa dang / legs par g.yog byed pa'i khyim de dag ni mi dang ldan pa yin no/ /de ci'i phyir zhe na/ dge slong dag rigs kyi bu'i pha ma gnyis ni rigs pa'i sgo nas mi dang 'dra ba'i phyir</text></item>
<item><p>184a5</p><section>mdo sde</section><text>ro/ /dge slong dag khyim gang dag na pha ma gnyis la legs par ri mo byed pa dang / legs par mchod pa byed pa dang / legs par g.yog byed pa'i khyim de dag ni lha dang ldan pa yin no/ /dge slong dag rigs kyi bu'i pha ma gnyis ni</text></item>
<item><p>184a6</p><section>mdo sde</section><text>rigs pa'i sgo nas lha dang 'dra ba'i phyir ro/ /bcom ldan 'das kyis de skad ces bka' stsal te/ bde bar gshegs pas de skad gsungs nas ston pas gzhan yang 'di skad ces bka' stsal to/ /pha ma gnyis ni tshangs pa ste/ /de bzhin</text></item>
<item><p>184a7</p><section>mdo sde</section><text>dang po slob dpon yin/ /bu yi kun sbyin 'os gyur pa/ /mi yang yin la lha yang yin/ /de phyir de gnyis phyag gi gnas/ /dril ba dang ni khrus rnams dang / /rkang pa dag kyang bsku ba dang / /yang na zas dang skom rnams dang / /gos dang</text></item>
<item><p>184a8</p><section>mdo sde</section><text>mal cha stan rnams kyis/ /mkhas pa dag gis bkur sti bya/ /pha ma dag la bkur byas pa/ /des na mkhas pa de dag ni/ /'dir yang smad pa med 'gyur la/ /shi na 'ang mtho ris 'gro bar 'gyur/ /bcom ldan 'das kyis</text></item>
<item><p>184b1</p><section>mdo sde</section><text>de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do/ /pha ma'i mdo rdzogs so// // @#/ /rgya gar skad du/ Ar+ya tsa tu sa t+ya sU tra/ bod skad du/ 'phags pa</text></item>
<item><p>184b2</p><section>mdo sde</section><text>bden pa bzhi'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das dmar bu can gyi grong khyer dang rgyal po'i khab kyi bar gyi dbus na rgyal</text></item>
<item><p>184b3</p><section>mdo sde</section><text>po'i gnas 'od ma'i dbyug pa can na nub mo nye bar rten cing dge slong gi dge 'dun chen po dang thabs gcig tu bzhugs so/ /de nas bcom ldan 'das kyis dge slong rnams la bka' stsal pa/ dge slong dag nga dang khyed cag kho</text></item>
<item><p>184b4</p><section>mdo sde</section><text>nas 'phags pa'i bden pa bzhi po de dag ma shes ma mthong / khong du ma chud/ so sor ma rtogs pas lam ring po 'dir rgyug cing 'khor bar gyur to/ /bzhi po de gang zhe na/ nga dang khyed cag kho nas sdug bsngal 'phags pa'i</text></item>
<item><p>184b5</p><section>mdo sde</section><text>bden pa ma shes ma mthong / khong du ma chud so sor ma rtogs pas lam ring po 'dir rgyug cing 'khor bar gyur to/ /nga dang khyed cag kho nas sdug bsngal kun 'byung 'phags pa'i bden pa ma shes ma mthong / khong du ma chud/</text></item>
<item><p>184b6</p><section>mdo sde</section><text>so sor ma rtogs pas lam ring po 'dir rgyug cing 'khor bar gyur to/ /nga dang khyed cag kho nas sdug bsngal 'gog pa 'phags pa'i bden pa ma shes ma mthong / khong du ma chud/ so sor ma rtogs pas lam ring po 'dir rgyug cing 'khor</text></item>
<item><p>184b7</p><section>mdo sde</section><text>bar gyur to/ /nga dang khyed cag kho nas sdug bsngal 'gog par 'gro ba'i lam 'phags pa'i bden pa ma shes ma mthong / khong du ma chud/ so sor ma rtogs pas lam ring po 'dir rgyug cing 'khor bar gyur to/ /dge slong</text></item>
<item><p>184b8</p><section>mdo sde</section><text>dag ngas sdug bsngal 'phags pa'i bden pa rjes su rtogs shing so sor rtogs te srid pa'i sred pa bcad pas 'khor ba'i skye ba zad de da ni srid pa gzhan med do/ /ngas sdug bsngal kun 'byung 'phags pa'i bden pa</text></item>
<item><p>185a1</p><section>mdo sde</section><text>rjes su rtogs shing so sor rtogs te/ srid pa'i sred pa de bcad pas 'khor ba'i skye ba zad de/ da ni srid pa gzhan med do/ /ngas sdug bsngal 'gog par 'phags pa'i bden pa rjes su rtogs shing so sor</text></item>
<item><p>185a2</p><section>mdo sde</section><text>rtogs te/ srid pa'i sred pa de bcad pas 'khor ba'i skye ba zad de/ da ni srid pa gzhan med do/ /bcom ldan 'das kyis de skad ces bka' stsal te/ bde bar gshegs pas de skad gsungs nas ston pas gzhan yang 'di</text></item>
<item><p>185a3</p><section>mdo sde</section><text>skad ces bka' stsal to/ /nga dang khyed cag kho na yis/ /'phags pa'i bden pa bzhi po dag /ji lta ba bzhin ma mthong bas/ /lam ring du ni 'khor bar gyur/ /bden pa de dag mthong nas ni/ /srid pa'i sred pa bcad</text></item>
<item><p>185a4</p><section>mdo sde</section><text>nas su/ /'khor ba'i skye ba zad pas na/ /da ni srid pa gzhan med do/ /bcom ldan 'das kyis de skad ces bka' stsal pa dang / dge slong de dag yi rangs te/ bcom ldan 'das kyis gsungs pa la mngon par bstod do/ /</text></item>
<item><p>185a5</p><section>mdo sde</section><text>'phags pa bden pa bzhi'i mdo rdzogs so// // rgya gar skad du/ aR+tha bi ni sh+tsa ya nA ma d+harma par+yA ya/ bod skad du/ don rnam par nges pa zhes bya ba'i chos kyi rnam grangs/ sangs rgyas dang byang chub sems</text></item>
<item><p>185a6</p><section>mdo sde</section><text>dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na shar phyogs kyi kun dga' ra ba ri dgas 'dzin gyi ma'i khang pa na dge slong stong nyis brgya lnga bcu'i dge</text></item>
<item><p>185a7</p><section>mdo sde</section><text>slong gi dge 'dun chen po dang thabs gcig tu bzhugs so/ /de nas bcom ldan 'das kyis sprin ltar zab cing snyan la rgya che ba'i tshangs pa'i dbyangs kyis dge slong rnams la bka' stsal pa/ dge slong dag khyed la chos</text></item>
<item><p>185a8</p><section>mdo sde</section><text>bshad par bya ste/ tshangs par spyod pa/ thog mar dge ba/ bar du dge ba/ tha mar dge ba/ don bzang po/ /tshig 'bru bzang po/ /ma 'dres pa/ yongs su rdzogs pa/ yongs su dag pa/ yongs su byang ba 'di lta ste/ don rnam</text></item>
<item><p>185b1</p><section>mdo sde</section><text>par nges pa zhes bya ba'i chos kyi rnam grangs yang dag par rab tu bshad par byas/ de legs par rab tu nyon la yid la zung shig dang bshad do/ /dge slong dag gis bcom ldan 'das legs so zhes gsol te/ bcom</text></item>
<item><p>185b2</p><section>mdo sde</section><text>ldan 'das kyi ltar nyan pa dang / bcom ldan 'das kyis de dag la 'di skad ces bka' stsal to/ /dge slong dag don rnam par nges pa zhes bya ba'i chos kyi rnam grangs de gang zhe na/ 'di lta ste/ phung po lnga dang / nye bar len</text></item>
<item><p>185b3</p><section>mdo sde</section><text>pa'i phung po lnga dang / khams bcwa brgyad dang / skye mched bcu gnyis dang / rten cing 'brel par 'byung ba yan lag bcu gnyis dang / 'phags pa'i bden pa bzhi dang / dbang po nyi shu rtsa gnyis dang / bsam gtan</text></item>
<item><p>185b4</p><section>mdo sde</section><text>bzhi dang / tshangs pa'i gnas bzhi dang / lam bzhi dang / ting nge 'dzin bsgom pa bzhi dang / dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang /</text></item>
<item><p>185b5</p><section>mdo sde</section><text>byang chub kyi yan lag bdun dang / 'phags pa'i lam yan lag brgyad pa dang / dbugs rngub pa dang 'byung ba dran pa rnam pa bcu drug dang / rgyun du zhugs pa'i yan lag bzhi dang / de bzhin gshegs pa'i stobs bcu dang /</text></item>
<item><p>185b6</p><section>mdo sde</section><text>mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa bcwa brgyad dang / skyes bu chen po'i mtshan sum bcu rtsa gnyis dang / dpe byad bzang po brgyad cu ste/ dge slong dag</text></item>
<item><p>185b7</p><section>mdo sde</section><text>'di ni don rnam par nges pa'i chos kyi rnam grangs mdor bstan pa'o/ /dge slong dag de la phung po lnga gang zhe na/ 'di lta ste/ gzugs kyi phung po dang / tshor ba'i phung po dang / 'du shes kyi phung po dang / 'du byed kyi phung po dang /</text></item>
<item><p>185b8</p><section>mdo sde</section><text>rnam par shes pa'i phung po ste/ dge slong dag 'di dag ni phung po lnga'o/ /dge slong dag de la nye bar len pa'i phung po lnga gang zhe na/ 'di lta ste/ gzugs nye bar len pa'i phung po dang / tshor ba nye bar len pa'i phung po dang /</text></item>
<item><p>186a1</p><section>mdo sde</section><text>'du shes nye bar len pa'i phung po dang / 'du byed nye bar len pa'i phung po dang / rnam par shes pa nye bar len pa'i phung po ste/ dge slong dag 'di dag ni nye bar len pa'i phung po lnga'o/ /dge slong dag de la khams bcwa</text></item>
<item><p>186a2</p><section>mdo sde</section><text>brgyad gang zhe na/ 'di lta ste/ mig gi khams dang / gzugs kyi khams dang / mig gi rnam par shes pa'i khams dang / rna ba'i khams dang / sgra'i khams dang / rna ba'i rnam par shes pa'i khams dang / sna'i khams dang /</text></item>
<item><p>186a3</p><section>mdo sde</section><text>dri'i khams dang / sna'i rnam par shes pa'i khams dang / lce'i khams dang / ro'i khams dang / lce'i rnam par shes pa'i khams dang / lus kyi khams dang / reg bya'i khams dang / lus kyi rnam par shes pa'i khams dang</text></item>
<item><p>186a4</p><section>mdo sde</section><text>yid kyi khams dang / chos kyi khams dang / yid kyi rnam par shes pa'i khams te/ dge slong dag 'di dag ni khams bcwa brgyad ces bya'o/ /dge slong dag de la skye mched bcu gnyis gang zhe na/ 'di lta ste/ mig nang gi skye</text></item>
<item><p>186a5</p><section>mdo sde</section><text>mched dang / gzugs phyi'i skye mched dang / rna ba nang gi skye mched dang / sgra phyi'i skye mched dang / sna nang gi skye mched dang / dri phyi'i skye mched dang / lce nang gi skye mched dang / ro phyi'i skye mched dang / lus nang gi skye mched dang /</text></item>
<item><p>186a6</p><section>mdo sde</section><text>reg bya phyi'i skye mched dang / yid nang gi skye mched dang / chos phyi'i skye mched de/ dge slong dag 'di dag ni skye mched bcu gnyis shes bya'o/ /dge slong dag de la rten cing 'brel par 'byung ba yan lag bcu gnyis gang zhe na/</text></item>
<item><p>186a7</p><section>mdo sde</section><text>'di lta ste/ ma rig pa'i rkyen gyis 'du byed rnams/ 'du byed kyi rkyen gyis rnam par shes pa/ rnam par shes pa'i rkyen gyis ming dang gzugs/ ming dang gzugs kyi rkyen gyis skye mched drug /skye mched drug gi rkyen gyis</text></item>
<item><p>186a8</p><section>mdo sde</section><text>reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen kyis srid pa/ srid pa'i rkyen gyis skye ba/ skye ba'i rkyen gyis rga shi dang / mya ngan dang / smre sngags 'don</text></item>
<item><p>186b1</p><section>mdo sde</section><text>pa dang / sdug bsngal ba dang / yid mi bde ba dang / 'khrug pa rnams 'byung bar 'gyur te/ de ltar sdug bsngal gyi phung po chen po 'di 'ba' shig 'byung bar 'gyur ro/ /ma rig pa 'gags pas 'du byed 'gag /'du byed</text></item>
<item><p>186b2</p><section>mdo sde</section><text>'gags pas rnam par shes pa 'gag /rnam par shes pa 'gags pas ming dang gzugs 'gag /ming dang gzugs 'gags pas skye mched drug 'gag /skye mched drug 'gags pas reg pa 'gag /reg pa 'gags pas</text></item>
<item><p>186b3</p><section>mdo sde</section><text>tshor ba 'gag /tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /srid pa 'gags pas skye ba 'gag /skye ba 'gags pas rga shi dang / mya ngan dang / smre sngags 'don pa</text></item>
<item><p>186b4</p><section>mdo sde</section><text>dang / sdug bsngal ba dang / yid mi bde ba dang / 'khrug pa rnams 'gag par 'gyur te/ de ltar sdug bsngal gyi phung po chen po 'di 'ba' shig 'gag par 'gyur ro/ /de la ma rig pa gang zhe na/ 'di lta ste/ sngon gyi mtha' mi shes</text></item>
<item><p>186b5</p><section>mdo sde</section><text>pa dang / phyi ma'i mtha' mi shes pa dang / sngon dang phyi ma'i mtha' mi shes pa dang / nang mi shes pa dang / phyi mi shes pa dang / nang dang phyi mi shes pa dang / las mi shes pa dang / rnam par smin pa mi shes pa dang / las dang rnam par smin</text></item>
<item><p>186b6</p><section>mdo sde</section><text>pa mi shes pa dang / legs par byas pa'i las mi shes pa dang / nyes par byas pa'i las mi shes pa dang / legs par byas pa dang nyes par byas pa'i las mi shes pa dang / rgyu mi shes pa dang / 'bras bu mi shes pa dang /</text></item>
<item><p>186b7</p><section>mdo sde</section><text>rgyu dang 'bras bu mi shes pa dang / rgyu las byung ba'i chos rnams mi shes pa dang / rten cing 'brel par 'byung ba'i chos rnams mi shes pa dang / sangs rgyas mi shes pa dang / chos mi shes pa dang / dge 'dun mi shes pa dang /</text></item>
<item><p>186b8</p><section>mdo sde</section><text>sdug bsngal mi shes pa dang / kun 'byung ba mi shes pa dang / 'gog pa mi shes pa dang / lam mi shes pa dang / dge ba dang / mi dge ba'i chos rnams mi shes pa dang / kha na ma tho ba dang bcas pa dang / kha na ma tho ba med pa</text></item>
<item><p>187a1</p><section>mdo sde</section><text>dang / bsten par bya ba dang / bsten par bya ba ma yin pa'i chos rnams mi shes pa dang / reg pa'i skye mched drug de dag yang dag pa ji lta ba bzhin mi shes pa dang / mi mthong ba dang / khong du mi chud pa dang / mngon par mi rtog</text></item>
<item><p>187a2</p><section>mdo sde</section><text>pa dang / mun pa dang / kun du rmongs pa dang / ma rig pa'i mun pa ste/ 'di ni ma rig pa zhes bya'o/ /ma rig pa'i rkyen gyis 'du byed rnams shes bya ba la/ 'du byed rnams gang zhe na/ 'du byed gsum ste/ lus kyi 'du byed dang / ngag gi</text></item>
<item><p>187a3</p><section>mdo sde</section><text>'du byed dang / yid kyi 'du byed do/ /lus kyi 'du byed gang zhe na/ dbugs rngub pa dang / 'byung ba ste/ lus 'di ni lus las byung ba/ lus la rten pa/ lus dang 'brel pa/ lus la 'bebs pa/ 'jug pa ste/ de'i phyir dbugs rngub pa</text></item>
<item><p>187a4</p><section>mdo sde</section><text>dang / 'byung ba dag lus kyi 'du byed rnams shes bya'o/ /ngag gi 'du byed rnams gang zhe na/ rnam par brtags/ rnam par dpyad nas tshig smra'i/ rnam par ma brtags par ma yin/ rnam par ma dpyad par ma yin te/ de'i phyir</text></item>
<item><p>187a5</p><section>mdo sde</section><text>rnam par rtog pa dang / rnam par dpyod pa ni ngag gi 'du byed ces bya'o/ /yid kyi 'du byed rnams gang zhe na/ chags pa'i sems pa gang yin pa dang / zhe sdang gi sems pa gang yin pa dang / gti mug gi sems pa gang yin pa ste/</text></item>
<item><p>187a6</p><section>mdo sde</section><text>chos de ni sems las byung ba/ sems la rten pa/ sems dang 'brel pa/ sems la rten nas 'jug pas de'i phyir sems pa ni yid kyi 'du byed ces bya ste/ dge slong dag 'di dag ni 'du byed rnams shes bya'o/ /'du byed kyi rkyen gyis</text></item>
<item><p>187a7</p><section>mdo sde</section><text>rnam par shes pa zhes bya ba la/ rnam par shes pa gang zhe na/ rnam par shes pa'i tshogs drug ste/ drug gang zhe na/ mig gi rnam par shes pa dang / rna ba'i rnam par shes pa dang / sna'i rnam par shes pa dang / lce'i rnam par</text></item>
<item><p>187a8</p><section>mdo sde</section><text>shes pa dang / lus kyi rnam par shes pa dang / yid kyi rnam par shes pa ste/ 'di dag ni rnam par shes pa'i tshogs drug go/ /rnam par shes pa'i rkyen gyis ming dang gzugs shes bya ba de la/ ming dang gzugs gang zhe na/</text></item>
<item><p>187b1</p><section>mdo sde</section><text>ming ni gzugs can ma yin pa'i phung po bzhi ste/ tshor ba dang / 'du shes dang / 'du byed dang / rnam par shes pa ste/ 'di ni ming ngo / /gzugs gang zhe na/ gzugs gang ci yang rung ste/ de thams cad 'byung ba chen po bzhi po dag ste/</text></item>
<item><p>187b2</p><section>mdo sde</section><text>sa'i khams dang / chu'i khams dang / me'i khams dang / rlung gi khams so/ /sa'i khams gang zhe na/ gang lci ba dang / sra ba dang / rtsub pa'o/ /chu'i khams gang zhe na/ gang gsher ba dang / rlan pa'o/ /me'i khams gang zhe na/</text></item>
<item><p>187b3</p><section>mdo sde</section><text>gang tsha ba dang / yongs su smin par byed pa'o/ /rlung gi khams gang zhe na/ gang bskum pa dang / slong ba dang / yang zhing g.yo ba'o/ /gzugs 'di dang / snga ma'i ming gnyis gcig tu bsdus te ming dang gzugs shes bya'o/ /</text></item>
<item><p>187b4</p><section>mdo sde</section><text>ming dang gzugs kyi rkyen gyis skye mched drug ces bya ba la/ skye mched drug gang zhe na/ mig gi skye mched dang / rna ba'i skye mched dang / sna'i skye mched dang / lce'i skye mched dang / lus kyi skye mched dang / yid kyi skye mched de/</text></item>
<item><p>187b5</p><section>mdo sde</section><text>'di ni skye mched drug ces bya'o/ /skye mched drug gi rkyen gyis reg pa zhes bya ba la/ reg pa gang zhe na/ reg pa'i tshogs drug ste/ mig gi 'dus te reg pa dang / rna ba dang / sna dang / lce dang / lus dang / yid kyi 'dus te reg pa'o/ /</text></item>
<item><p>187b6</p><section>mdo sde</section><text>reg pa'i rkyen gyis tshor ba zhes bya ba la/ tshor ba gang zhe na/ tshor ba'i tshogs drug ste/ drug gang zhe na/ mig gi 'dus te reg pa las byung ba'i tshor ba bde ba dang / sdug bsngal ba dang / sdug bsngal yang ma yin bde ba yang</text></item>
<item><p>187b7</p><section>mdo sde</section><text>ma yin pa dang / de bzhin du rna ba dang / sna dang / lce dang / lus dang / yid kyi 'dus te reg pa las byung ba'i tshor ba bde ba dang / sdug bsngal ba dang / sdug bsngal yang ma yin bde ba yang ma yin pa'o/ /tshor ba'i rkyen gyis sred</text></item>
<item><p>187b8</p><section>mdo sde</section><text>pa zhes bya ba la/ sred pa gang zhe na/ sred pa'i tshogs drug ste/ drug gang zhe na/ gzugs la sred pa dang / sgra la sred pa dang / dri la sred pa dang / ro la sred pa dang / reg bya la sred pa dang / chos la sred pa'o/ /sred pa'i</text></item>
<item><p>188a1</p><section>mdo sde</section><text>rkyen gyis len pa zhes bya ba la/ len pa gang zhe na/ len pa bzhi ste/ bzhi gang zhe na/ 'dod pa'i len pa dang / lta ba'i len pa dang / tshul khrims dang brtul zhugs kyi len pa dang / bdag tu smra ba'i len pa'o/ /len pa'i</text></item>
<item><p>188a2</p><section>mdo sde</section><text>rkyen gyis srid pa zhes bya ba la/ srid pa gang zhe na/ srid pa gsum mo/ /gsum gang zhe na/ 'di lta ste/ 'dod pa'i srid pa dang / gzugs kyi srid pa dang / gzugs med pa'i srid pa'o/ /de la 'dod pa'i srid pa gang zhe na/ 'og</text></item>
<item><p>188a3</p><section>mdo sde</section><text>gi sems can dmyal ba chen po mnar med pa nas nye bar bzung ste gzhan 'phrul dbang byed kyi lha rnams kyi bar 'di ni 'dod pa'i srid pa zhes bya'o/ /gzugs kyi srid pa gang zhe na/ tshangs rigs kyi lha rnams nas nye</text></item>
<item><p>188a4</p><section>mdo sde</section><text>bar bzung ste 'og min gyi lha rnams kyi bar 'di ni gzugs kyi srid pa zhes bya'o/ /gzugs med pa'i srid pa gang zhe na/ nam mkha' mtha' yas skye mched du nye bar 'gro ba'i lha rnams nas nye bar bzung ste 'du shes</text></item>
<item><p>188a5</p><section>mdo sde</section><text>med 'du shes med min skye mched du nye bar 'gro ba'i lha rnams kyi bar 'di ni gzugs med pa'i srid pa zhes bya'o/ /srid pa'i rkyen gyis skye ba zhes bya ba la/ skye ba gang zhe na/ gang sems can de dang de dag sems can gyi</text></item>
<item><p>188a6</p><section>mdo sde</section><text>ris de dang de dag tu skye ba dang / 'jug pa dang / rdzogs par skye ba dang / mngon par 'grub pa dang / phung po rnams 'byung ba dang / skye mched rnams rab tu thob pa dang / srog gi dbang po 'byung ba dang / ris 'thun pa dang phrad</text></item>
<item><p>188a7</p><section>mdo sde</section><text>pa ste/ 'di ni skye ba zhes bya'o/ /skye ba'i rkyen gyis rga shi zhes bya ba la/ rga ba gang zhe na/ spyi cher ba dang / skra skya ba dang / gnyer ma mang ba dang / 'khogs pa dang / zhom pa dang / sgur te/ gdung rten ltar dgu ba dang / sgra ngar ngar</text></item>
<item><p>188a8</p><section>mdo sde</section><text>por gyur cing dbugs rgyu ba'i lus su gyur pa dang / lus sme ba lta bus gang ba dang / lus mdun du rgu ba dang / mkhar ba la rten pa dang / dbang po rnams yongs su smin pa dang / yongs su zhigs pa dang / 'du byed rnams</text></item>
<item><p>188b1</p><section>mdo sde</section><text>rnyings pa dang / shig shig por gyur pa dang / blong ba dang / zhan pa dang / nyams pa dang / yongs su nyams pa ste/ 'di ni rga ba zhes bya'o/ /'chi ba gang zhe na/ gang sems can de dang de dag sems can gyi ris de dang de dag nas 'chi</text></item>
<item><p>188b2</p><section>mdo sde</section><text>ba dang / 'pho ba dang / zhig pa dang / mi rtag par 'gyur ba dang / 'chi ba'i dus byed pa dang / tshe nyams pa dang / drod nyams pa dang / srog gi dbang po 'gags pa dang / phung po rnams 'dor ba 'di ni 'chi ba zhes bya ste/ 'chi ba 'di dang</text></item>
<item><p>188b3</p><section>mdo sde</section><text>snga ma'i rga ba de gnyis gcig tu bsdus nas rga shi zhes bya ste/ dge slong dag de ni rten cing 'brel bar 'byung ba yan lag bcu gnyis zhes bya'o/ /de la 'phags pa'i bden pa bzhi gang zhe na/ sdug bsngal 'phags pa'i</text></item>
<item><p>188b4</p><section>mdo sde</section><text>bden pa dang / sdug bsngal kun 'byung ba 'phags pa'i bden pa dang / sdug bsngal 'gog pa 'phags pa'i bden pa dang / sdug bsngal 'gog par 'gro ba'i lam 'phags pa'i bden pa'o/ /sdug bsngal 'phags pa'i</text></item>
<item><p>188b5</p><section>mdo sde</section><text>bden pa gang zhe na/ skye ba'i sdug bsngal dang / rga ba'i sdug bsngal dang / na ba'i sdug bsngal dang / 'chi ba'i sdug bsngal dang / sdug pa dang bral ba'i sdug bsngal dang / mi sdug pa dang phrad pa'i sdug bsngal dang / gang 'dod pa btsal te ma rnyed pa de yang sdug</text></item>
<item><p>188b6</p><section>mdo sde</section><text>bsngal lo/ /mdor bsdus na nye bar len pa'i phung po lnga po dag ni sdug bsngal yin te/ 'di ni sdug bsngal 'phags pa'i bden pa zhes bya'o/ /sdug bsngal kun 'byung ba 'phags pa'i bden pa gang zhe na/ gang</text></item>
<item><p>188b7</p><section>mdo sde</section><text>'di yang 'byung ba pa'i sred pa dang / dga' ba'i 'dod chags dang ldan pa dang / de dang der mngon par dga' ba ste/ 'di ni sdug bsngal kun 'byung ba 'phags pa'i bden pa zhes bya'o/ /sdug bsngal 'gog pa 'phags</text></item>
<item><p>188b8</p><section>mdo sde</section><text>pa'i bden pa gang zhe na/ gang yang 'byung ba pa'i sred pa dang / dga' ba'i 'dod chags dang ldan pa dang / de de dang der mngon par dga' ba de nyid ma lus par spangs pa dang / nges par spangs pa dang / byang bar gyur pa dang /</text></item>
<item><p>189a1</p><section>mdo sde</section><text>zad pa dang / 'dod chags dang bral ba dang / 'gog pa dang / rnam par zhi ba dang / nub pa ste/ 'di ni sdug bsngal 'gog pa 'phags pa'i bden pa zhes bya'o/ /sdug bsngal 'gog par 'gro ba'i lam 'phags</text></item>
<item><p>189a2</p><section>mdo sde</section><text>pa'i bden pa gang zhe na/ 'phags pa'i lam yan lag brgyad pa ste/ 'di lta ste/ yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang /</text></item>
<item><p>189a3</p><section>mdo sde</section><text>yang dag pa'i rtsol ba dang / yang dag pa'i dran pa dang / yang dag pa'i ting nge 'dzin te/ 'di ni sdug bsngal 'gog par 'gro ba'i lam 'phags pa'i bden pa zhes bya ste/ 'di dag ni 'phags pa'i bden pa bzhi'o/ /dbang po</text></item>
<item><p>189a4</p><section>mdo sde</section><text>nyi shu rtsa gnyis gang zhe na/ mig gi dbang po dang / rna ba'i dbang po dang / sna'i dbang po dang / lce'i dbang po dang / lus kyi dbang po dang / yid kyi dbang po dang / pho'i dbang po dang / mo'i dbang po dang / srog gi dbang po dang / sdug</text></item>
<item><p>189a5</p><section>mdo sde</section><text>bsngal gyi dbang po dang / bde ba'i dbang po dang / yid bde ba'i dbang po dang / yid mi bde ba'i dbang po dang / btang snyoms kyi dbang po dang / dad pa'i dbang po dang / brtson 'grus kyi dbang po dang / dran pa'i dbang po dang / ting nge</text></item>
<item><p>189a6</p><section>mdo sde</section><text>'dzin gyi dbang po dang / shes rab kyi dbang po dang / mi shes pa kun shes par byed pa'i dbang po dang / kun shes pa'i dbang po dang / kun shes pa dang ldan pa'i dbang po ste/ dge slong dag 'di dag ni dbang po nyi shu rtsa gnyis so/ /</text></item>
<item><p>189a7</p><section>mdo sde</section><text>de la bsam gtan bzhi gang zhe na/ dge slong dag 'di la dge slong rnams 'dod pa dag las dben pa sdig pa mi dge ba'i chos rnams las dben pa rtog pa dang bcas pa/ dpyod pa dang bcas pa/ dben pa las skyes pa'i</text></item>
<item><p>189a8</p><section>mdo sde</section><text>dga' ba dang bde ba can bsam gtan dang po rdzogs par byas te gnas pa dang / de rtog pa dang / dpyod pa dang bral zhing nang yongs su dag ste sems kyi rgyud gcig tu gyur par rtog pa med pa/ dpyod pa med pa/ ting nge 'dzin</text></item>
<item><p>189b1</p><section>mdo sde</section><text>las skyes pa'i dga' ba dang bde ba can bsam gtan gnyis pa rdzogs par byas te gnas pa dang / de dga' ba'i 'dod chags dang bral bas btang snyoms la gnas shing dran pa dang shes bzhin can yin te/ bde ba lus kyis myong</text></item>
<item><p>189b2</p><section>mdo sde</section><text>la 'phags pa rnams kyis gang de dran pa dang ldan pa bde ba la gnas pa btang snyoms pa'o zhes brjod pa ste/ dga' ba med pa bsam gtan gsum pa rdzogs par byas te gnas pa dang / de bde ba yang spangs te/ snga nas sdug bsngal</text></item>
<item><p>189b3</p><section>mdo sde</section><text>yang spangs shing yid bde ba dang / yid mi bde ba yang nub pas bde ba yang ma yin/ sdug bsngal yang ma yin pa btang snyoms dang / dran pa yongs su dag pa bsam gtan bzhi pa rdzogs par byas nas gnas pa ste/ dge slong</text></item>
<item><p>189b4</p><section>mdo sde</section><text>dag 'di dag ni bsam gtan bzhi'o/ /de la tshangs pa'i gnas pa bzhi gang zhe na/ dge slong dag 'di la dge slong gis byams pa dang ldan pa'i sems 'khon med pa/ 'gran zla med pa/ gnod pa med pa/ yangs pa/ rgya chen por</text></item>
<item><p>189b5</p><section>mdo sde</section><text>gyur pa/ mi gnyis pa/ tshad med pa shin du bsgoms pas phyogs bcur mos te khyab par byas nas rdzogs par byas te gnas shing de bzhin du gnyis pa dang / gsum pa dang / de bzhin du bzhi pa dang / bla dang / 'og dang / thad</text></item>
<item><p>189b6</p><section>mdo sde</section><text>kar rnam pa thams cad dang ldan pa'i 'jig rten 'di thams cad du byams pa dang ldan pa'i sems 'khon med pa/ 'gran zla med pa/ gnod pa med pa/ yangs pa/ rgya chen por gyur pa/ mi gnyis pa/ tshad med pa shin du</text></item>
<item><p>189b7</p><section>mdo sde</section><text>bsgoms pas mos te/ khyab par byas nas rdzogs par byas te gnas pa dang / de bzhin du snying rje dang ldan pa dang / dga' ba dang ldan pa dang / btang snyoms dang ldan pa'i sems 'khon med pa/ 'gran zla med pa/ gnod pa med</text></item>
<item><p>189b8</p><section>mdo sde</section><text>pa/ yangs pa rgya chen por gyur pa/ mi gnyis pa tshad med pa shin du bsgoms pas mos par byas nas khyab par byas te rdzogs par byas nas gnas pa ste/ 'di ni tshangs pa'i gnas pa bzhi'o/ /de la lam bzhi gang zhe na</text></item>
<item><p>190a1</p><section>mdo sde</section><text>mngon par shes pa bul la dka' ba'i lam yang yod/ mngon par shes pa myur la dka' ba'i lam yang yod/ mngon par shes pa bul la sla ba'i lam yang yod/ mngon par shes pa myur la sla ba'i lam yang yod do/ /</text></item>
<item><p>190a2</p><section>mdo sde</section><text>de la mngon par shes pa bul la dka' ba'i lam gang zhe na/ 'di la kha cig rang bzhin gyis 'dod chags kyi shas che ba yin/ zhe sdang gi shas che ba yin/ gti mug gi shas che ba yin te/ de la 'dod chags kyi shas che bas 'dod</text></item>
<item><p>190a3</p><section>mdo sde</section><text>chags las byung ba'i sdug bsngal dang / yid mi bde ba rgyun mi 'chad par myong / zhe sdang gi shas che bas zhe sdang las byung ba'i sdug bsngal dang / yid mi bde ba rgyun mi 'chad par myong / de gti mug gi shas che bas gti mug las</text></item>
<item><p>190a4</p><section>mdo sde</section><text>byung ba'i sdug bsngal dang / yid mi bde ba rgyun mi 'chad par myong ba zag pa rnams zad par bya ba la de'i 'jig rten las 'das pa'i dbang po lnga po 'di dag bul ba dang / zhan pa dang / mi rno ba dang / myur bar 'jug pa ma yin no/ /lnga</text></item>
<item><p>190a5</p><section>mdo sde</section><text>gang zhe na/ 'di lta ste/ dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po'o/ /de 'jig rten las 'das pa'i dbang po lnga po 'di dag bul ba dang / zhan</text></item>
<item><p>190a6</p><section>mdo sde</section><text>pa dang / mi rno ba dang / mi myur ba'i phyir 'di lta ste/ zag pa rnams zad par bya ba la bar chad med pa'i ting nge 'dzin la reg pa bul ba nyid de/ 'di ni mngon par shes pa bul la dka' ba'i lam mo/ /de la mngon par shes pa myur</text></item>
<item><p>190a7</p><section>mdo sde</section><text>la dka' ba'i lam gang zhe na/ 'di la kha cig rang bzhin gyis 'dod chags kyi shas che ba yin/ zhe sdang gi shas che ba yin/ gti mug gi shas che ba yin te/ de 'dod chags kyi shas che bas 'dod chags las byung ba'i</text></item>
<item><p>190a8</p><section>mdo sde</section><text>sdug bsngal dang / yid mi bde ba rgyun mi 'chad par myong / zhe sdang gi shas che bas zhe sdang las byung ba'i sdug bsngal dang / yid mi bde ba rgyun mi 'chad par myong / gti mug gi shas che bas gti mug las byung ba'i sdug</text></item>
<item><p>190b1</p><section>mdo sde</section><text>bsngal dang / yid mi bde ba rgyun mi 'chad par myong yang de'i 'jig rten las 'das pa'i dbang po lnga po 'di dag che ba dang / rno ba dang / myur bar 'jug pa yin no/ /lnga gang zhe na/ 'di lta ste/ dad pa'i dbang po dang / brtson 'grus kyi</text></item>
<item><p>190b2</p><section>mdo sde</section><text>dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po'o/ /de'i 'jig rten las 'das pa'i dbang po lnga po 'di dag che ba dang / rno ba dang / myur bar 'jug pa'i phyir 'di lta ste/ zag pa rnams</text></item>
<item><p>190b3</p><section>mdo sde</section><text>zad par bya ba la bar chad med pa'i ting nge 'dzin la reg pa myur ba nyid de/ 'di ni mngon par shes pa myur la dka' ba'i lam mo/ /de la mngon par shes pa bul la sla ba'i lam gang zhe na/ 'di la kha cig rang bzhin gyis 'dod</text></item>
<item><p>190b4</p><section>mdo sde</section><text>chags kyi shas chung ba dang / zhe sdang gi shas chung ba dang / gti mug gi shas chung ba yin te/ 'dod chags kyi shas chung bas 'dod chags las byung ba'i sdug bsngal dang / yid mi bde ba rgyun mi 'chad par myong ba ma yin/</text></item>
<item><p>190b5</p><section>mdo sde</section><text>zhe sdang gi shas chung bas zhe sdang las byung ba'i sdug bsngal dang / yid mi bde ba rgyun mi 'chad par myong ba ma yin/ gti mug gi shas chung bas gti mug las byung ba'i sdug bsngal dang / yid mi bde ba rgyun mi 'chad</text></item>
<item><p>190b6</p><section>mdo sde</section><text>par myong ba ma yin yang de'i 'jig rten las 'das pa'i dbang po lnga po 'di dag bul ba dang / zhan pa dang / mi rno ba dang / myur bar 'jug pa ma yin no/ /lnga gang zhe na/ 'di lta ste/ dad pa'i dbang po dang / brtson 'grus kyi</text></item>
<item><p>190b7</p><section>mdo sde</section><text>dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po'o/ /de dbang po lnga po 'di dag bul ba dang / zhan pa dang / mi rno ba dang / 'jug pa mi myur ba'i phyir 'di lta ste/ zag pa rnams</text></item>
<item><p>190b8</p><section>mdo sde</section><text>zad par bya ba la bar chad med pa'i ting nge 'dzin la reg pa bul ba nyid de/ 'di ni mngon par shes pa bul la sla ba'i lam mo/ /de la mngon par shes pa myur la sla ba'i lam gang zhe na/ 'di la kha cig rang bzhin gyis 'dod chags kyi shas chung ba yin/</text></item>
<item><p>191a1</p><section>mdo sde</section><text>zhe sdang gi shas chung ba yin/ gti mug gi shas chung ba yin te/ de 'dod chags kyi shas chung bas 'dod chags las byung ba'i sdug bsngal dang / yid mi bde ba rgyun mi 'chad par myong ba ma yin/ zhe sdang gi shas</text></item>
<item><p>191a2</p><section>mdo sde</section><text>chung bas zhe sdang las byung ba'i sdug bsngal dang yid mi bde ba rgyun mi 'chad par myong ba ma yin/ gti mug gi shas chung bas gti mug las byung ba'i sdug bsngal dang / yid mi bde ba rgyun mi 'chad par yang myong ba ma yin</text></item>
<item><p>191a3</p><section>mdo sde</section><text>la de'i 'jig rten las 'das pa'i dbang po lnga po 'di dag kyang che ba dang / rno ba dang / myur bar 'jug pa yin no/ /lnga gang zhe na/ 'di lta ste/ dad pa'i dbang po dang / brtson 'grus kyi dbang po dang / dran pa'i dbang po dang /</text></item>
<item><p>191a4</p><section>mdo sde</section><text>ting nge 'dzin gyi dbang po dang / shes rab kyi dbang po'o/ /de 'jig rten las 'das pa'i dbang po lnga po de dag che ba dang / rno ba dang / myur bar 'jug pa'i phyir 'di lta ste/ zag pa rnams zad par bya ba la bar chad med pa'i</text></item>
<item><p>191a5</p><section>mdo sde</section><text>ting nge 'dzin la reg pa myur ba nyid de/ 'di ni mngon par shes pa myur la sla ba'i lam ste/ 'di dag ni lam bzhi'o/ /'di la ting nge 'dzin bsgom pa bzhi gang zhe na/ dge slong dag ting nge 'dzin bsgom pa kun du bsten te bsgoms</text></item>
<item><p>191a6</p><section>mdo sde</section><text>shing mang du byas na 'dod chags spong bar 'gyur ba yang yod/ ting nge 'dzin bsgoms pa kun du bsten te bsgoms shing mang du byas na mthong ba'i chos la bde bar gnas par 'gyur ba yang yod/ ting nge 'dzin bsgom pa kun du bsten</text></item>
<item><p>191a7</p><section>mdo sde</section><text>te bsgoms shing mang du byas na ye shes mthong ba 'thob par 'gyur ba yang yod/ ting nge 'dzin bsgom pa kun du bsten te bsgoms shing mang du byas na shes rab 'thob par 'gyur ba yang yod do/ /de la ting nge 'dzin bsgom pa</text></item>
<item><p>191a8</p><section>mdo sde</section><text>kun du bsten te bsgoms shing mang du byas na 'dod chags spong bar 'gyur ba gang zhe na/ dge slong dag 'di la dge slong dgon pa na 'dug kyang rung / shing drung na 'dug kyang rung / khang stong na 'dug kyang rung ste/ lus 'di nyid la 'og gi</text></item>
<item><p>191b1</p><section>mdo sde</section><text>rkang mthil yan cad skra dang / glad pa la thug gi bar du mi gtsang ba rnam pa sna tshogs kyis gang bar yang dag pa ji lta ba bzhin so sor rtog ste/ lus 'di la yod pa ni skra dang / kha spu dang / so dang / sen mo dang rngul dang / dri ma dang /</text></item>
<item><p>191b2</p><section>mdo sde</section><text>lpags pa dang / sha dang / rus pa dang / rgyus pa dang / rtsa dang / mkhal ma dang / snying dang / glo ba dang / mchin pa dang / pho ba dang / long ka dang / rgyu ma dang / gnye ma dang / lgang pa dang / mcher pa dang / phyi sa dang / mchi ma dang / rngul dang /</text></item>
<item><p>191b3</p><section>mdo sde</section><text>ngar snabs dang / mchil ma dang / zhag dang / chu ser dang / rkang dang / tshil dang / rnag dang / bad kan dang / mkhris pa dang / khrag dang / glad pa dang / glad rgyas dang / gcin dang / mi gtsang ba rnam pa sna tshogs kyis gang bar yang dag</text></item>
<item><p>191b4</p><section>mdo sde</section><text>pa ji lta ba bzhin so sor rtog go/ /dge slong dag 'di lta ste/ dper na 'bru rnam pa sna tshogs 'di lta ste/ 'bras sA lu dang / 'bru dang / nas dang / gro dang / mon sran gre'u dang / mon sran sde'u dang / rgya sran dang / 'bras ni sa pa ba dang</text></item>
<item><p>191b5</p><section>mdo sde</section><text>sran chung dang / mon sran na gu dang / til dang / 'bras drus pa dang / yungs kar gyis gang ba'i sbyang zhig kha gnyis phye ba de la mig dang ldan pa'i mi zhig gis blug ste so sor brtags na 'di dag ni 'bras sA lu'o/ /'di dag ni</text></item>
<item><p>191b6</p><section>mdo sde</section><text>'bras so/ /'di dag ni nas so/ /'di dag ni gro'o/ /'di dag ni mon sran gre'u 'o/ /'di dag ni mon sran sde'u 'o/ /'di dag ni rgya sran no/ /'di dag ni 'bras ni sa pa ba'o/ /'di dag ni sran chung ngo / /'di dag ni mon sran na gu'o/</text></item>
<item><p>191b7</p><section>mdo sde</section><text>'di dag ni til lo/ /'di dag ni 'bras drus pa'o/ /'di dag ni yungs kar ro zhes bya bar shes so/ /dge slong dag de bzhin du dge slong dgon pa na 'dug kyang rung / shing drung na 'dug kyang rung / khang stong na 'dug kyang rung ste/</text></item>
<item><p>191b8</p><section>mdo sde</section><text>lus 'di nyid la 'og gi rkang mthil yan cad glad pa la thug gyi bar du snga ma bzhin du glad pa dang / glad rgyas dang / gcin dang / mi gtsang ba sna tshogs kyis gang bar yang dag par ji lta bzhin du so sor rtog ste/ 'di ni</text></item>
<item><p>192a1</p><section>mdo sde</section><text>ting nge 'dzin bsgom pa kun du bsten te bsgoms shing mang du byas na 'dod chags spang bar 'gyur ro/ /dge slong dag de la ting nge 'dzin bsgom pa kun du bsten te bsgoms shing mang du byas na mthong ba'i chos la bde</text></item>
<item><p>192a2</p><section>mdo sde</section><text>bar gnas par 'gyur ba gang zhe na/ dge slong dag 'di la dge slong dgon pa na 'dug kyang rung / shing drung na 'dug kyang rung / khang stong na 'dug kyang rung ste/ dben pa'i ting nge 'dzin las skyes pa'i dga' ba dang / bde bas rang gi</text></item>
<item><p>192a3</p><section>mdo sde</section><text>lus 'di nyid mnyen par byed/ yongs su mnyen par byed/ yongs su khyab par byed/ yongs su tshim par byed/ kun du rgyas par byed pa ste/ 'di lta ste/ dben pa'i ting nge 'dzin las skyes pa'i dga' ba dang / bde bas de'i rang gi nang</text></item>
<item><p>192a4</p><section>mdo sde</section><text>gi lus thams cad la ma khyab pa 'am khyab par ma gyur pa med do/ /dge slong dag 'di lta ste/ dper na me tog ud pa la 'am/ pad ma 'am/ ku mu da 'am/ pad ma dkar po yang rung ste/ chu nas skyes pa chur bying ba de dag thams cad</text></item>
<item><p>192a5</p><section>mdo sde</section><text>ni bsil ba'i chus mnyen par byas pa/ yongs su khyab par byas pa/ yongs su tshim par byas pa/ kun du rgyas par byas pa dag go/ /dge slong dag de bzhin du dge slong dgon pa na 'dug kyang rung / shing drung na 'dug kyang rung</text></item>
<item><p>192a6</p><section>mdo sde</section><text>khang stong na 'dug kyang rung ste/ ting nge 'dzin las skyes pa'i dga' ba dang / bde bas rang gi nang gi lus 'di mnyen par byed/ yongs su mnyen par byed/ yongs su khyab par byed/ yongs su tshim par byed/ kun du</text></item>
<item><p>192a7</p><section>mdo sde</section><text>rgyas par byed de/ 'di lta ste/ ting nge 'dzin las skyes pa'i dga' ba dang / bde bas de'i nang gi lus thams cad la ma khyab pa 'am/ khyab par ma gyur pa med de/ 'di ni ting nge 'dzin bsgom pa kun du bsten te bsgoms</text></item>
<item><p>192a8</p><section>mdo sde</section><text>shing mang du byas na mthong ba'i chos la bde bar gnas par 'gyur ba'o/ /dge slong dag de la ting nge 'dzin bsgoms shing mang du byas na ye shes mthong ba 'thob par 'gyur ba gang zhe na/ dge slong dag 'di la dge</text></item>
<item><p>192b1</p><section>mdo sde</section><text>slong gis snang ba'i 'du shes shin du legs par bzung / legs par yid la byas/ legs par reg par byas/ legs par rtogs par byas/ de nyin mo'i 'du shes la shin du gnas nas de snang ba de sems la sgom</text></item>
<item><p>192b2</p><section>mdo sde</section><text>ste/ nyin mo ji lta bar mtshan mo yang de bzhin/ mtshan mo ji lta bar nyin mo yang de bzhin/ sngar ji lta bar phyis kyang de bzhin/ phyis ji lta bar sngar yang de bzhin/ 'og tu ji lta bar steng du yang de bzhin steng du ji lta bar 'og tu</text></item>
<item><p>192b3</p><section>mdo sde</section><text>yang de bzhin te/ de ltar phye zhing kun nas bskor ba med pa'i sems kyis nyin mo'i 'du shes la shin du gnas te/ de snang ba de sems la sgom mo/ /dge slong dag 'di lta ste/ dper na sos ka'i zla ba tha ma la nam mkha' la</text></item>
<item><p>192b4</p><section>mdo sde</section><text>sprin med cing sprin dang bral ba'i nyin mo nyi ma gung la snang ba yongs su dag cing yongs su dkar la 'od gsel te mun pa ma yin no/ /dge slong dag de bzhin du dge slong gi snang ba'i 'du shes shin du legs par bzung /</text></item>
<item><p>192b5</p><section>mdo sde</section><text>legs par yid la byas/ legs par reg par byas/ legs par rtogs par byas te/ nyin mo'i 'du shes shin du gnas nas de snang ba de sems la sgom ste/ nyin mo ji lta bar mtshan mo yang de bzhin/ mtshan</text></item>
<item><p>192b6</p><section>mdo sde</section><text>mo ji lta bar nyin mo 'ang de bzhin/ sngar ji lta bar phyis kyang de bzhin/ phyis ji lta bar sngar yang de bzhin/ 'og ji lta bar steng yang de bzhin/ steng du ji lta bar 'og du yang de bzhin te/ de ltar phye zhing kun nas bskor ba med</text></item>
<item><p>192b7</p><section>mdo sde</section><text>pa'i sems kyis nyin mo'i 'du shes shin du gnas nas de snang ba de sems la sgom pa ste/ 'di ni ting nge 'dzin bsgom pa kun du bsten te bsgoms shing mang du byas na ye shes mthong ba 'thob par 'gyur ro/ /dge slong</text></item>
<item><p>192b8</p><section>mdo sde</section><text>dag de la ting nge 'dzin bsgom pa kun du bsten te bsgoms shing mang du byas na shes rab 'thob par 'gyur ba gang zhe na/ dge slong dag 'di la dge slong dgon pa na 'dug kyang rung / shing drung na 'dug kyang rung / khang</text></item>
<item><p>193a1</p><section>mdo sde</section><text>stong na 'dug kyang rung ste/ bde ba yang spangs te/ snga nas sdug bsngal yang spangs shing yid bde ba dang / yid mi bde ba yang nub pas sdug bsngal yang med/ bde ba yang med de/ btang snyoms dang / dran pas</text></item>
<item><p>193a2</p><section>mdo sde</section><text>yongs su dag pa bsam gtan bzhi pa yongs su rdzogs par byas nas gnas te/ 'di ni ting nge 'dzin bsgom pa kun du bsten te bsgoms shing mang du byas na shes rab 'thob par 'gyur ba ste/ dge slong dag 'di dag</text></item>
<item><p>193a3</p><section>mdo sde</section><text>ni ting nge 'dzin bsgom pa bzhi pa'o/ /dge slong dag de la dran pa nye bar gzhag pa bzhi gang zhe na/ dge slong dag 'di la dge slong rtun pa shes bzhin can dran pa dang ldan pas 'jig rten gyi brnab sems dang / yid mi bde ba</text></item>
<item><p>193a4</p><section>mdo sde</section><text>rnam par bsal nas nang gi lus la lus kyi rjes su lta zhing gnas pa dang / rtun pa shes bzhin can dran pa dang ldan pas 'jig rten gyi brnab sems dang / yid mi bde ba rnam par bsal nas nang gi lus dang / phyi'i lus dang</text></item>
<item><p>193a5</p><section>mdo sde</section><text>nang dang phyi'i lus dang / nang gi tshor ba rnams dang / phyi'i tshor ba rnams dang / nang dang phyi'i tshor ba rnams dang / nang gi sems dang / phyi'i sems dang / nang dang phyi'i sems dang / nang gi chos rnams dang / phyi'i chos rnams dang /</text></item>
<item><p>193a6</p><section>mdo sde</section><text>nang dang phyi'i chos rnams la chos kyi rjes su lta zhing gnas pa ste/ dge slong dag 'di dag ni dran pa nye bar gzhag pa bzhi'o/ /dge slong dag de la yang dag par spong ba bzhi gang zhe na/ dge slong dag de la dge slong sdig pa mi dge</text></item>
<item><p>193a7</p><section>mdo sde</section><text>ba'i chos skyes pa rnams spang ba'i phyir 'dun pa skyed cing 'bad de brtson 'grus rtsom pa la sems rab tu 'dzin cing yang dag par rab tu 'jog pa dang / sdig pa mi dge ba'i chos ma skyes pa rnams mi bskyed pa'i phyir</text></item>
<item><p>193a8</p><section>mdo sde</section><text>dran pa skyed cing 'bad de brtson 'grus rtsom la sems rab tu 'dzin cing yang dag par rab tu 'jog pa dang / dge ba'i chos ma skyes pa rnams bskyed pa'i phyir 'dun pa skyed cing 'bad de brtson 'grus rtsom la sems rab tu</text></item>
<item><p>193b1</p><section>mdo sde</section><text>'dzin cing yang dag par rab tu 'jog pa dang / dge ba'i chos skyes pa rnams gnas pa dang / mi brjed pa dang / nyams par mi 'gyur ba dang / phyir zhing 'byung ba dang / rgyas pa dang / yongs su rdzogs par bya ba'i phyir</text></item>
<item><p>193b2</p><section>mdo sde</section><text>'dun pa skyed cing 'bad de brtson 'grus rtsom la sems rab tu 'dzin cing yang dag par rab tu 'jog pa ste/ dge slong dag 'di dag ni yang dag par spong ba bzhi'o/ /dge slong dag de la rdzu 'phrul gyi rkang pa bzhi gang</text></item>
<item><p>193b3</p><section>mdo sde</section><text>zhe na/ 'di la dge slong bdag gi 'dun pa ha cang bying na yang mi rung / ha cang bzung na yang mi rung ngo zhes 'dun pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa dben pa la gnas pa/ 'dod chags</text></item>
<item><p>193b4</p><section>mdo sde</section><text>dang bral ba la gnas pa/ 'gog pa la gnas pa/ rnam par spong bas yongs su bsgyur ba sgom pa dang / bdag gi brtson 'grus ha cang bying na yang mi rung / ha cang bzung na yang mi rung ngo zhes brtson 'grus kyi ting</text></item>
<item><p>193b5</p><section>mdo sde</section><text>nge 'dzin spong ba'i 'du byed dang ldan pa'i rdzu 'phrul gyi rkang pa dben pa la gnas pa/ 'dod chags dang bral ba la gnas pa/ 'gog pa la gnas pa/ rnam par spong bas yongs su bsgyur ba sgom pa dang / bdag gi</text></item>
<item><p>193b6</p><section>mdo sde</section><text>sems ha cang bying na yang mi rung / ha cang bzung na yang mi rung ngo zhes sems kyi ting nge 'dzin spong ba'i 'du byed dang ldan pa'i rdzu 'phrul gyi rkang pa dben pa la gnas pa/ 'dod chags dang bral ba la gnas pa/ 'gog pa la gnas</text></item>
<item><p>193b7</p><section>mdo sde</section><text>pa/ rnam par spong bas yongs su bsgyur ba sgom pa dang / bdag gi spyod pa ni ha cang bying na yang mi rung / ha cang bzung na yang mi rung ngo zhes dpyod pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa dben pa la gnas</text></item>
<item><p>193b8</p><section>mdo sde</section><text>pa/ 'dod chags dang bral ba la gnas pa/ 'gog pa la gnas pa/ rnam par spong bas yongs su bsgyur ba bsgom pa ste/ dge slong dag 'di dag ni rdzu 'phrul gyi rkang pa bzhi'o/ /dge slong dag de la dbang po lnga gang zhe na/ 'di lta ste</text></item>
<item><p>194a1</p><section>mdo sde</section><text>dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po'o/ /de la dad pa'i dbang po gang zhe na/ dad pa gang gis chos bzhi la dad pa ste/ bzhi gang zhe na</text></item>
<item><p>194a2</p><section>mdo sde</section><text>'khor ba na spyod pa 'jig rten pa'i yang dag pa'i lta ba la dad pa dang / de la las kyi rnam par smin pa la rton pa dang / las dge ba yang rung / mi dge ba yang rung gang byed pa'i las de dang de'i rnam par smin pa myong bar 'gyur ba dang</text></item>
<item><p>194a3</p><section>mdo sde</section><text>de srog gi phyir yang sdig pa'i las mngon par 'du mi byed pa ste/ 'di ni dad pa'i dbang po zhes bya'o/ /de la brtson 'grus kyi dbang po gang zhe na/ dad pa'i dbang pos chos gang dag la dad pa'i chos de dag brtson 'grus kyi dbang pos yang</text></item>
<item><p>194a4</p><section>mdo sde</section><text>dag par sgrub pa ste/ 'di ni brtson 'grus kyi dbang po zhes bya'o/ /de la dran pa'i dbang po gang zhe na/ chos gang dag brtson 'grus kyi dbang pos yang dag par sgrub pa'i chos de dag dran pa'i dbang pos chud mi gzon pa ste/ 'di</text></item>
<item><p>194a5</p><section>mdo sde</section><text>dag ni dran pa'i dbang po zhes bya'o/ /de la ting nge 'dzin gyi dbang po gang zhe na/ chos gang dag dran pa'i dbang pos chud mi gzon pa'i chos de dag la ting nge 'dzin gyi dbang pos rtse gcig tu byed pa ste/ 'di ni ting nge 'dzin gyi dbang</text></item>
<item><p>194a6</p><section>mdo sde</section><text>po zhes bya'o/ /de la shes rab kyi dbang po gang zhe na/ chos gang dag la ting nge 'dzin gyi dbang pos rtse gcig tu byed pa'i chos de dag shes rab kyi dbang pos rab tu rtog cing de chos de dag la so sor rtog pa'i rang bzhin can yin te</text></item>
<item><p>194a7</p><section>mdo sde</section><text>'di ni shes rab kyi dbang po zhes bya ste/ dge slong dag 'di dag ni dbang po lnga'o/ /dge slong dag de la stobs lnga gang zhe na/ 'di lta ste/ dad pa'i stobs dang / brtson 'grus kyi stobs dang / dran pa'i stobs dang / ting nge 'dzin gyi stobs dang</text></item>
<item><p>194a8</p><section>mdo sde</section><text>shes rab kyi stobs te/ dge slong dag 'di dag ni stobs lnga'o/ /dge slong dag de la byang chub kyi yan lag bdun gang zhe na/ dge slong dag 'di la dge slong dran pa yang dag byang chub kyi yan lag dben pa la gnas pa/ 'dod chags dang</text></item>
<item><p>194b1</p><section>mdo sde</section><text>bral ba la gnas pa/ 'gog pa la gnas pa/ rnam par spong bas yongs su bsgyur ba sgom pa dang / de bzhin du chos rnam par 'byed pa yang dag byang chub kyi yan lag dben pa la gnas pa/ 'dod chags dang bral ba la gnas pa</text></item>
<item><p>194b2</p><section>mdo sde</section><text>'gog pa la gnas pa/ rnam par spong bas yongs su bsgyur ba sgom pa dang / brtson 'grus yang dag byang chub kyi yan lag dben pa la gnas pa/ 'dod chags dang bral ba la gnas pa/ 'gog pa la gnas pa/ rnam par spong bas yongs</text></item>
<item><p>194b3</p><section>mdo sde</section><text>su bsgyur ba sgom pa dang / dga' ba yang dag byang chub kyi yan lag dben pa la gnas pa/ 'dod chags dang bral ba la gnas pa/ 'gog pa la gnas pa/ rnam par spong bas yongs su bsgyur ba sgom pa dang / shin du sbyangs pa yang dag byang</text></item>
<item><p>194b4</p><section>mdo sde</section><text>chub kyi yan lag dben pa la gnas pa/ 'dod chags dang bral ba la gnas pa/ 'gog pa la gnas pa/ rnam par spong bas yongs su bsgyur ba sgom pa dang / ting nge 'dzin yang dag byang chub kyi yan lag dben pa la gnas pa/ 'dod</text></item>
<item><p>194b5</p><section>mdo sde</section><text>chags dang bral ba la gnas pa/ 'gog pa la gnas pa/ rnam par spong bas yongs su bsgyur ba sgom pa dang / btang snyoms yang dag byang chub kyi yan lag dben pa la gnas pa/ 'dod chags dang bral ba la gnas pa/ 'gog pa</text></item>
<item><p>194b6</p><section>mdo sde</section><text>la gnas pa/ rnam par spong bas yongs su bsgyur ba sgom pa ste/ dge slong dag 'di dag ni byang chub kyi yan lag bdun no/ /dge slong dag de la 'phags pa'i lam yan lag brgyad gang zhe na/ 'di lta ste/ yang dag pa'i lta ba dang /</text></item>
<item><p>194b7</p><section>mdo sde</section><text>yang dag pa'i rtog pa dang / yang dag pa'i ngag dang / yang dag pa'i las kyi mtha' dang yang dag pa'i 'tsho ba dang / yang dag pa'i rtsol ba dang / yang dag pa'i dran pa dang / yang dag pa'i ting nge 'dzin te/ dge slong dag 'di ni 'phags</text></item>
<item><p>194b8</p><section>mdo sde</section><text>pa'i lam yan lag brgyad pa'o/ /de la yang dag pa'i lta ba gang zhe na/ gang 'jig rten las 'das pa bdag med pa'i lta ba las byung ba yin gyi/ sems can las ma yin/ srog las ma yin/ gso ba las ma yin/</text></item>
<item><p>195a1</p><section>mdo sde</section><text>skyes bu las ma yin gang zag las ma yin/ shed la skyes las ma yin/ shes bur lta ba las byung ba ma yin/ chad pa dang / rtag par lta ba las byung ba ma yin/ 'byung ba dang / 'jig par lta ba las byung ba ma</text></item>
<item><p>195a2</p><section>mdo sde</section><text>yin/ dge ba dang / mi dge ba dang / lung du ma bstan par lta ba las byung ba ma yin pa nas 'khor ba dang / mya ngan las 'das pa'i bar gyi lta ba las byung ba ma yin pa ste/ 'di ni yang dag pa'i lta ba zhes bya'o/ /de la yang dag pa'i</text></item>
<item><p>195a3</p><section>mdo sde</section><text>rtog pa gang zhe na/ rtog pa gang dag gis 'dod chags dang / zhe sdang dang / gti mug gi nyon mongs pa rnams 'byung bar 'gyur ba'i rtog pa de dag la mi rtog gi/ rtog pa gang gis tshul khrims dang / ting nge 'dzin dang / shes rab</text></item>
<item><p>195a4</p><section>mdo sde</section><text>dang / rnam par grol ba dang / rnam par grol ba'i ye shes mthong ba'i phung po rnams 'byung bar 'gyur ba de dag la rtog pa ste/ 'di ni yang dag pa'i rtog pa zhes bya'o/ /de la yang dag pa'i ngag gang zhe na/ ngag gang gis bdag dang gzhan la gdung</text></item>
<item><p>195a5</p><section>mdo sde</section><text>bar mi byed pa dang / bdag dang gzhan la nyon mongs par mi byed pa dang / bdag dang gzhan la gnod par mi byed pa dang / ngag gang gis 'phags pa rnams la yang dag par 'jug pa'i ngag des ting nge 'dzin la dga' bar sbyor ba'i tshig dang ldan pa</text></item>
<item><p>195a6</p><section>mdo sde</section><text>yin te/ 'di ni yang dag pa'i ngag ces bya'o/ /de la yang dag pa'i las kyi mtha' gang zhe na/ las gang gnag la rnam par smin pa yang gnag pa'i las de mngon par 'du mi byed pa dang / las gang dkar la rnam par smin pa yang dkar ba'i</text></item>
<item><p>195a7</p><section>mdo sde</section><text>las de mngon par 'du byed pa dang / las gang dkar gnag tu gyur la rnam par smin pa'ang dkar gnag tu gyur pa'i las de mngon par 'du mi byed pa dang / las gang dkar po ma yin la rnam par smin pa nag por 'gyur ba'i nag po zad par</text></item>
<item><p>195a8</p><section>mdo sde</section><text>'gyur ba'i las de mngon par 'du byed pa dang / las bzang po la rten pa dang / las kyi mtha' bzang ba ste 'di ni yang dag pa'i las kyi mtha' zhes bya'o/ /de la yang dag pa'i 'tsho ba gang zhe na/ gang 'phags pa'i rigs sbyangs pa'i</text></item>
<item><p>195b1</p><section>mdo sde</section><text>yon tan yo byad bsnyungs pa mi 'dor ba/ tshul 'chos pa med pa dang / kha gsag med pa dang / thob kyis 'jal ba med pa dang / des pa dang / cho ga'i ngang tshul can dang / gzhan gyi rnyed pa la phrag dog med pa dang / bdag gi rnyed pas</text></item>
<item><p>195b2</p><section>mdo sde</section><text>chog par 'dzin pa dang / 'phags pas gnang ba kha na ma tho ba med pa'i 'tsho ba ste/ 'di ni yang dag pa'i 'tsho ba zhes bya'o/ /de la yang dag pa'i rtsol ba gang zhe na/ rtsol ba gang log par 'gyur ba'i phyir 'dod chags dang / zhe sdang dang /</text></item>
<item><p>195b3</p><section>mdo sde</section><text>gti mug rgyas par 'gyur ba'i rtsol ba de mi 'dod pa dang / rtsol ba gang yang dag pa'i 'phags pa'i lam gyi bden pa la 'jug cing mya ngan las 'das par 'gro ba'i lam la 'jog pa'i rtsol ba de'i rjes su 'gro ba ste/ 'di ni yang dag</text></item>
<item><p>195b4</p><section>mdo sde</section><text>pa'i rtsol ba zhes bya'o/ /de la yang dag pa'i dran pa gang zhe na/ gang dag de la nye bar gnas na mi g.yo ba dang / dran pa dang / gya gyu med pa dang / 'khor ba'i skyon gyi nyes dmigs yang dag par ston pa dang / mya ngan las 'das pa'i lam</text></item>
<item><p>195b5</p><section>mdo sde</section><text>du 'dren pa'i dran pa dang / 'phags pa'i lam ma brjed pa ste/ 'di ni yang dag pa'i dran pa zhes bya'o/ /de la yang dag pa'i ting nge 'dzin gang zhe na/ gang yang dag pa nyid du mnyam pa dang / ting nge 'dzin gang la gnas nas sems can</text></item>
<item><p>195b6</p><section>mdo sde</section><text>thams cad rab tu thar bar bya ba'i phyir yang dag par brtan pa'i nges par gyur pa la 'jug pa ste/ 'di ni yang dag pa'i ting nge 'dzin ces bya'o/ /de la dbugs rngub pa dang / 'byung ba dran pa rnam pa bcu drug gang zhe na/ dran bzhin</text></item>
<item><p>195b7</p><section>mdo sde</section><text>du dbugs rngub na dran bzhin du dbugs brngubs so/ snyam du yang dag pa ji lta ba bzhin rab tu shes pa dang / dran bzhin du dbugs phyung na dran bzhin du dbugs phyung ngo snyam du yang dag pa ji lta ba bzhin rab tu shes pa dang / dbugs</text></item>
<item><p>195b8</p><section>mdo sde</section><text>ring du brngubs na dbugs ring du brngubs so snyam du yang dag pa ji lta ba bzhin rab tu shes pa dang / dbugs ring du phyung na yang dbugs ring du phyung ngo snyam du yang dag pa ji lta ba bzhin rab tu shes pa dang / dbugs thung ngu brngubs na</text></item>
<item><p>196a1</p><section>mdo sde</section><text>dbugs thung ngu brngubs so snyam du yang dag pa ji lta ba bzhin rab tu shes pa dang / dbugs thung ngu phyung na dbugs thung ngu phyung ngo snyam du yang dag pa ji lta ba bzhin rab tu shes pa dang / lus kyi 'du byed yang dag par myong zhing</text></item>
<item><p>196a2</p><section>mdo sde</section><text>dbugs brngubs nas lus kyi 'du byed yang dag par myong zhing dbugs brngubs so snyam du yang dag pa ji lta ba bzhin rab tu shes pa dang / lus kyi 'du byed yang dag par myong zhing dbugs phyung na lus kyi 'du byed yang dag par</text></item>
<item><p>196a3</p><section>mdo sde</section><text>myong zhing dbugs phyung ngo snyam du yang dag pa ji lta ba bzhin rab tu shes pa dang / lus kyi thams cad yang dag par myong zhing dbugs brngubs na lus kyi thams cad yang dag par myong zhing dbugs brngubs so snyam du yang dag pa</text></item>
<item><p>196a4</p><section>mdo sde</section><text>ji lta ba bzhin rab tu shes pa dang / lus kyi thams cad yang dag par myong zhing dbugs phyung na lus kyi thams cad yang dag par myong zhing dbugs phyung ngo snyam du yang dag pa ji lta ba bzhin rab tu shes pa dang / lus kyi 'du byed thams</text></item>
<item><p>196a5</p><section>mdo sde</section><text>cad yang dag par myong zhing dbugs brngubs na lus kyi 'du byed thams cad yang dag par myong zhing dbugs brngubs so snyam du yang dag pa ji lta ba bzhin rab tu shes pa dang / lus kyi 'du byed thams cad yang dag par myong zhing</text></item>
<item><p>196a6</p><section>mdo sde</section><text>dbugs phyung na lus kyi 'du byed thams cad yang dag par myong zhing dbugs phyung ngo snyam du yang dag pa ji lta ba bzhin rab tu shes pa dang / bdag gi lus kyi 'du byed shin du sbyangs nas dbugs brngubs na bdag gi lus kyi 'du byed</text></item>
<item><p>196a7</p><section>mdo sde</section><text>shin du sbyangs nas dbugs brngubs so snyam du yang dag pa ji lta ba bzhin rab tu shes pa dang / bdag gi lus kyi 'du byed shin du sbyangs nas dbugs phyung na bdag gi lus kyi 'du byed shin du sbyangs nas dbugs phyung ngo snyam du yang</text></item>
<item><p>196a8</p><section>mdo sde</section><text>dag pa ji lta ba bzhin rab tu shes pa dang / dga' ba yang dag par myong zhing dbugs brngubs na dga' ba yang dag par myong zhing dbugs brngubs so snyam du yang dag pa ji lta ba bzhin rab tu shes pa dang / dga' ba yang dag par myong zhing</text></item>
<item><p>196b1</p><section>mdo sde</section><text>dbugs phyung na dga' ba yang dag par myong zhing dbugs phyung ngo snyam du yang dag pa ji lta ba bzhin rab tu shes pa dang / bde ba yang dag par myong zhing dbugs brngubs na bde ba yang dag par myong zhing dbugs brngubs so snyam du yang dag pa</text></item>
<item><p>196b2</p><section>mdo sde</section><text>ji lta ba bzhin rab tu shes pa dang / bde ba yang dag par myong zhing dbugs phyung na bde ba yang dag par myong zhing dbugs phyung ngo snyam du yang dag pa ji lta ba bzhin rab tu shes pa dang / sems yang dag par myong zhing dbugs brngubs na</text></item>
<item><p>196b3</p><section>mdo sde</section><text>sems yang dag par myong zhing dbugs brngubs so snyam du yang dag pa ji lta ba bzhin rab tu shes pa dang / sems yang dag par myong zhing dbugs phyung na sems yang dag par myong zhing dbugs phyung ngo snyam du yang dag pa ji lta ba bzhin</text></item>
<item><p>196b4</p><section>mdo sde</section><text>rab tu shes pa dang / sems kyi 'du byed yang dag par myong zhing dbugs brngubs na sems kyi 'du byed yang dag par myong zhing dbugs brngubs so snyam du yang dag pa ji lta ba bzhin rab tu shes pa dang / sems yang dag par myong zhing</text></item>
<item><p>196b5</p><section>mdo sde</section><text>dbugs phyung na sems yang dag par myong zhing dbugs phyung ngo snyam du yang dag pa ji lta ba bzhin rab tu shes pa dang / sems kyi 'du byed yang dag par myong zhing dbugs brngubs na sems kyi 'du byed yang dag par myong zhing dbugs</text></item>
<item><p>196b6</p><section>mdo sde</section><text>brngubs so snyam du yang dag pa ji lta ba bzhin rab tu shes pa dang / sems kyi 'du byed yang dag par myong zhing dbugs phyung na sems kyi 'du byed yang dag par myong zhing dbugs phyung ngo snyam du yang dag pa ji lta ba bzhin rab tu shes pa dang /</text></item>
<item><p>196b7</p><section>mdo sde</section><text>bdag gi sems kyi 'du byed shin du sbyangs nas dbugs brngubs na bdag gi sems kyi 'du byed shin du sbyangs nas dbugs brngubs so snyam du yang dag pa ji lta ba bzhin rab tu shes pa dang / bdag gi sems kyi 'du byed shin du sbyangs</text></item>
<item><p>196b8</p><section>mdo sde</section><text>nas dbugs phyung na bdag gi sems kyi 'du byed shin du sbyangs nas dbugs phyung ngo snyam du yang dag pa ji lta ba bzhin rab tu shes pa dang / bdag gi sems mngon par mchog tu dga' bar byed cing dbugs brngubs na bdag gi sems mngon</text></item>
<item><p>197a1</p><section>mdo sde</section><text>par mchog tu dga' bar byed cing dbugs brngubs so snyam du yang dag pa ji lta ba bzhin rab tu shes pa dang / bdag gi sems mngon par mchog tu dga' bar byed cing dbugs phyung na bdag gi sems mngon par mchog</text></item>
<item><p>197a2</p><section>mdo sde</section><text>tu dga' bar byed cing dbugs phyung ngo snyam du yang dag pa ji lta ba bzhin rab tu shes pa dang / bdag gi sems rnam par grol bar byed cing dbugs brngubs na bdag gi sems rnam par grol bar byed cing dbugs brngubs so snyam</text></item>
<item><p>197a3</p><section>mdo sde</section><text>du yang dag pa ji lta ba bzhin rab tu shes pa dang / bdag gi sems rnam par grol bar byed cing dbugs phyung na bdag gi sems rnam par grol bar byed cing dbugs phyung ngo snyam du yang dag pa ji lta ba bzhin rab tu shes pa dang / bdag</text></item>
<item><p>197a4</p><section>mdo sde</section><text>gi sems mnyam par bzhag cing dbugs brngubs na bdag gi sems mnyam par bzhag cing dbugs brngubs so snyam du yang dag pa ji lta ba bzhin rab tu shes pa dang / bdag gi sems mnyam par bzhag cing dbugs phyung na</text></item>
<item><p>197a5</p><section>mdo sde</section><text>bdag gi sems mnyam par bzhag cing dbugs phyung ngo snyam du yang dag pa ji lta ba bzhin rab tu shes pa dang / de bzhin du mi rtag pa'i rjes su lta/ 'dod chags dang bral ba'i rjes su lta/ 'gog pa'i rjes su lta/ so sor spangs</text></item>
<item><p>197a6</p><section>mdo sde</section><text>pa'i rjes su lta zhing dbugs brngubs na so sor spangs pa'i rjes su lta zhing dbugs brngubs so snyam du yang dag pa ji lta ba bzhin rab tu shes pa dang / so sor spangs pa'i rjes su lta zhing dbugs phyung na so sor spangs pa'i rjes</text></item>
<item><p>197a7</p><section>mdo sde</section><text>su lta zhing dbugs phyung ngo snyam du yang dag pa ji lta ba bzhin rab tu shes pa ste/ dge slong dag 'di dag ni dbugs rngub pa dang / 'byung ba dran pa rnam pa bcu drug go/ /de la rgyun du zhugs pa'i yan lag bzhi gang zhe na/ 'di la 'phags pa nyan</text></item>
<item><p>197a8</p><section>mdo sde</section><text>thos ni de ltar yang bcom ldan 'das de bzhin gshegs pa dgra bcom da yang dag par rdzogs pa'i sangs rgyas/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa</text></item>
<item><p>197b1</p><section>mdo sde</section><text>lha dang mi rnams kyi ston pa/ sangs rgyas bcom ldan 'das so zhes sangs rgyas la shes nas dad pa dang ldan pa yin/ bcom ldan 'das kyi chos ni legs par gsungs pa/ yang dag par mthong ba/ nad med pa/ dus chad pa med pa nye</text></item>
<item><p>197b2</p><section>mdo sde</section><text>bar gtod pa 'di mthong ba la don yod pa mkhas pa rnams kyis rang gis rig par bya ba ste/ 'di lta ste rgyas par nges par byed pa/ sred pa rab tu sel ba/ kun gzhi legs par 'joms pa/ lam gyi rgyun bcad pa/ sred pa zad pa/ 'dod</text></item>
<item><p>197b3</p><section>mdo sde</section><text>chags dang bral ba/ 'gog pa/ mya ngan las 'das pa'o zhes chos la shes nas dad pa dang ldan pa yin/ bcom ldan 'das kyi nyan thos kyi dge 'dun ni legs par zhugs pa/ rigs pa la zhugs pa/ drang po la zhugs pa/ 'thun par zhugs</text></item>
<item><p>197b4</p><section>mdo sde</section><text>pa/ chos kyi rjes su 'thun pa'i chos la zhugs pa/ rjes su 'thun pa'i chos spyod pa ste/ dge 'dun gyi nang na rgyun du zhugs pa'i 'bras bu mngon sum du bya ba'i phyir zhugs pa dag kyang yod/ dge 'dun gyi nang na rgyun du zhugs pa dag kyang</text></item>
<item><p>197b5</p><section>mdo sde</section><text>yod/ dge 'dun gyi nang na lan cig phyir 'ong ba'i 'bras bu mngon sum du bya ba'i phyir zhugs pa dag kyang yod/ dge 'dun gyi nang na lan cig phyir 'ong ba dag kyang yod/ dge 'dun gyi nang na phyir mi 'ong ba'i 'bras bu mngon sum du bya ba'i phyir</text></item>
<item><p>197b6</p><section>mdo sde</section><text>zhugs pa dag kyang yod/ dge 'dun gyi nang na phyir mi 'ong ba dag kyang yod/ dge 'dun gyi nang na dgra bcom pa nyid kyi 'bras bu mngon sum du bya ba'i phyir zhugs pa dag kyang yod/ dge 'dun gyi nang na dgra bcom pa dag kyang yod</text></item>
<item><p>197b7</p><section>mdo sde</section><text>de/ 'di lta ste/ skyes bu zung bzhi/ skyes bu gang zag ya brgyad do/ /bcom ldan 'das kyi nyan thos kyi dge 'dun ni 'di lta bu ste/ dad pa phun sum tshogs pa/ tshul khrims phun sum tshogs pa/ thos pa phun sum tshogs pa/</text></item>
<item><p>197b8</p><section>mdo sde</section><text>ting nge 'dzin phun sum tshogs pa/ shes rab phun sum tshogs pa/ rnam par grol ba phun sum tshogs pa/ rnam par grol ba'i ye shes mthong ba phun sum tshogs pa/ kun du sbyin pa'i 'os su gyur pa/ rab tu sbyin pa'i</text></item>
<item><p>198a1</p><section>mdo sde</section><text>'os su gyur pa/ thal mo sbyar ba'i 'os su gyur pa/ phyag bya ba'i 'os su gyur pa/ bsod nams kyi zhing bla na med pa ste/ 'jig rten gyi sbyin gnas yin no zhes dge 'dun la shes nas dad pa dang ldan pa yin/ 'phags pa</text></item>
<item><p>198a2</p><section>mdo sde</section><text>bzhed pa'i tshul khrims rnams dang ldan pa yin te/ tshul khrims de dag ni ma nyams pa/ ma zhig pa/ ma ral pa/ 'dren mar ma gyur pa/ sra bsrer ma yin pa/ rang dbang can ma 'bags pa/ shin du rdzogs pa/ mkhas pas bsngags pa</text></item>
<item><p>198a3</p><section>mdo sde</section><text>mkhas pa dag gis ma smad pa dag ste/ 'di dag ni rgyun du zhugs pa'i yan lag bzhi'o/ /dge slong dag de la de bzhin gshegs pa'i stobs bcu gang zhe na/ dge slong dag de la de bzhin gshegs pa ni gnas la yang gnas su yang dag</text></item>
<item><p>198a4</p><section>mdo sde</section><text>pa ji lta ba bzhin rab tu mkhyen cing / gnas ma yin pa la yang gnas ma yin par yang dag pa ji lta ba bzhin rab tu mkhyen te/ 'di ni de bzhin gshegs pa'i stobs dang po'o/ /'das pa dang / ma 'ongs pa dang / da ltar byung ba'i las</text></item>
<item><p>198a5</p><section>mdo sde</section><text>yang dag par 'dzin pa dang / rnam par smin pa yang dag pa ji lta ba bzhin rab tu mkhyen to/ /sems can pha rol mos pa du ma can dag gi mos pa sna tshogs yang dag pa ji lta ba bzhin rab tu mkhyen to/ /khams du ma pa'i 'jig rten</text></item>
<item><p>198a6</p><section>mdo sde</section><text>gyi khams kyi khams sna tshogs can du yang dag pa ji lta ba bzhin rab tu mkhyen to/ /sems can gzhan dag gi dbang po mchog dang / mchog ma yin pa yang dag pa ji lta ba bzhin rab tu mkhyen to/ /thams cad du 'gro ba'i lam yang dag</text></item>
<item><p>198a7</p><section>mdo sde</section><text>pa ji lta ba bzhin rab tu mkhyen to/ /sems can gzhan dag gi dbang po dang / stobs dang / byang chub kyi yan lag dang / bsam gtan dang / rnam par thar pa dang / ting nge 'dzin dang / snyoms par 'jug pa rnams kyi kun nas nyon mongs pa</text></item>
<item><p>198a8</p><section>mdo sde</section><text>dang / rnam par byang ba rnam par gzhag pa yang dag pa ji lta ba bzhin du rab tu mkhyen to/ /rnam pa dang bcas/ yul phyogs dang bcas/ rgyu ci las gyur pa dang bcas par sngon gyi gnas rnam pa du ma rjes su dran te/ skye ba gcig kyang</text></item>
<item><p>198b1</p><section>mdo sde</section><text>rjes su dran no/ /gnyis dang gsum dang bzhi nas skye ba bye ba khrag khrig brgya stong phrag du ma rjes su dran no zhes rgya cher sbyar ro/ /lha'i mig rnam par dag pa mi las 'das pas sems skye ba dang / lus dang ngag dang yid kyis legs par</text></item>
<item><p>198b2</p><section>mdo sde</section><text>spyad pa dang / nyes par spyad pa dag gis bde 'gro dang / ngan 'gro rnams su skye ba dag gi sems can gzigs so zhes rgya cher sbyar ro/ /yang dag pa'i shes rab kyi zag pa rnams zad nas zag pa las sems rnam par grol ba yang dag</text></item>
<item><p>198b3</p><section>mdo sde</section><text>pa ji lta ba bzhin rab tu mkhyen te/ dge slong dag 'di dag ni de bzhin gshegs pa'i stobs bcu'o/ /de la de bzhin gshegs pa'i mi 'jigs pa bzhi gang zhe na/ 'di la bcom ldan 'das kyis yang dag par rdzogs pa'i sangs rgyas</text></item>
<item><p>198b4</p><section>mdo sde</section><text>so zhes bdag nyid zhal gyis 'che ba la 'dir lha dang bcas pa dang bdud dang bcas pa dang tshangs pa dang bcas pa dang / dge sbyong dang bram zer bcas pa dang / lha dang mi dang lha ma yin du bcas pa'i skye dgu las gang gis kyang khyod</text></item>
<item><p>198b5</p><section>mdo sde</section><text>kyis chos 'di dag mngon par rdzogs par sangs ma rgyas so zhes de la rgol ba'i mtshan ma de yang dag par rjes su mi mthong ngo / /de bzhin gshegs pas mtshan ma yang dag par rjes su mi mthong bas bde ba thob cing mi</text></item>
<item><p>198b6</p><section>mdo sde</section><text>'jigs pa thob par gnas shing khyu mchog gi gnas su dam bcas te/ 'khor gyi nang du song nas seng ge'i sgra yang dag par sgrog cing dge sbyong ngam/ bram ze 'am sus kyang chos dang 'thun par 'jig rten du ma bskor ba'i tshangs</text></item>
<item><p>198b7</p><section>mdo sde</section><text>pa'i 'khor lo rab tu skor ba dang / yang gang dag de bzhin gshegs pas bar du gcod pa'i chos su gsungs pa de dag bsten kyang bar du gcod par mi 'gyur ro zhes 'dir de la zhes bya bar rgyas par sbyar ba dang / gang yang 'dis</text></item>
<item><p>198b8</p><section>mdo sde</section><text>'phags pa nges par 'byung ba'i lam bsten pa de dag bstan pa de bsten kyang sdug bsngal yang dag par zad par bya ba'i phyir nges par 'byung ba ma yin no zhes gang yang 'dir de la zhes bya bar rgyas par sbyar ba dang / nga zag pa</text></item>
<item><p>199a1</p><section>mdo sde</section><text>zad do zhes bdag nyid zhal gyis 'che ba la 'dir lha dang bcas pa dang / bdud dang tshangs par bcas pa dang tshangs pa dang bcas pa'i 'jig rten dang / dge sbyong dang bram zer bcas pa dang lha dang mi dang / lha ma yin du bcas</text></item>
<item><p>199a2</p><section>mdo sde</section><text>pa'i skye dgu las gang gis kyang zag pa 'di dag yongs su ma zad do zhes de la rgol ba'i mtshan ma de yang dag par rjes su mi mthong ngo / /de bzhin gshegs pas mtshan ma yang dag par rjes su mi mthong bas bde ba thob cing mi</text></item>
<item><p>199a3</p><section>mdo sde</section><text>'jigs pa thob par gnas shing khyu mchog gi gnas su dam bcas te/ 'khor gyi nang du song nas seng ge'i sgra yang dag par sgrog cing dge sbyong dang bram ze 'am/ sus kyang chos dang 'thun par 'jig rten du ma bskor ba'i tshangs</text></item>
<item><p>199a4</p><section>mdo sde</section><text>pa'i 'khor lo rab tu bskor ba ste/ 'di dag ni mi 'jigs pa bzhi'o/ /de la de bzhin gshegs pa'i so so yang dag par rig pa bzhi gang zhe na/ 'di lta ste/ don so so yang dag par rig pa dang / chos so so yang dag par rig pa dang /</text></item>
<item><p>199a5</p><section>mdo sde</section><text>nges pa'i tshig so so yang dag par rig pa dang / spobs pa so so yang dag par rig pa ste/ 'di dag ni so so yang dag par rig pa bzhi'o/ /de la sangs rgyas kyi chos ma 'dres pa bcwa brgyad gang zhe na/ de bzhin gshegs pa la 'khrul pa</text></item>
<item><p>199a6</p><section>mdo sde</section><text>med pa dang ca co med pa dang / bsnyel ba med pa dang / sems mnyam par ma bzhag pa med pa dang / tha dad pa'i 'du shes med pa dang / so sor ma brtags pa'i btang snyoms med pa dang / 'dun pa nyams pa med pa dang / brtson</text></item>
<item><p>199a7</p><section>mdo sde</section><text>'grus nyams pa med pa dang / dran pa nyams pa med pa dang / ting nge 'dzin nyams pa med pa dang / shes rab nyams pa med pa dang / rnam par grol ba nyams pa med pa dang / rnam par grol ba'i ye shes mthong ba nyams pa med pa dang</text></item>
<item><p>199a8</p><section>mdo sde</section><text>'das pa'i dus la ye shes mthong ba chags pa med cing thogs pa med pa dang / ma 'ongs pa'i dus la ye shes mthong ba chags pa med cing thogs pa med pa dang / da ltar byung ba'i dus la ye shes mthong ba chags pa med cing thogs</text></item>
<item><p>199b1</p><section>mdo sde</section><text>pa med pa dang / lus kyi las thams cad ye shes sngon du 'gro zhing ye shes kyi rjes su 'brang ba dang / ngag gi las thams cad ye shes sngon du 'gro zhing ye shes kyi rjes su 'brang ba dang / yid kyi las thams cad ye shes sngon du</text></item>
<item><p>199b2</p><section>mdo sde</section><text>'gro zhing ye shes kyi rjes su 'brang ba ste/ 'di dag ni sangs rgyas kyi chos ma 'dres pa bcwa brgyad do/ /de la de bzhin gshegs pa'i skyes bu chen po'i mtshan sum bcu rtsa gnyis gang zhe na/ de bzhin gshegs pa'i skyes bu chen</text></item>
<item><p>199b3</p><section>mdo sde</section><text>po'i mtshan zhabs shin du gnas pa 'di dang / zhabs kyi 'og gi mthil gnyis 'khor lo'i mtshan dang ldan pa dang / rting pa yangs shing zhabs byin gyis mtho ba dang / sor mo ring ba dang / phyag dang zhabs dra bas 'brel pa dang /</text></item>
<item><p>199b4</p><section>mdo sde</section><text>phyag dang zhabs 'jam zhing gzhon sha chags pa dang / bdun mtho ba'i sku dang ldan pa dang / byin pa ri dgas e na ya'i lta bu dang / mdoms kyi sba ba sbubs su nub pa dang / ro stod seng ge'i 'dra ba dang / thal gong rgyas pa dang /</text></item>
<item><p>199b5</p><section>mdo sde</section><text>dpung mgo shin du zlum pa dang / ma btud par phyag pus mor slebs pa dang / sku rnam par dag pa dang / mgur dung lta bu dang / 'gram pa seng ge'i 'dra ba dang / tshems bzhi bcu mnyam pa dang / tshems mnyam zhing thags bzang ba</text></item>
<item><p>199b6</p><section>mdo sde</section><text>dang / tshems shin du dkar ba dang / ljags shin du ring ba dang / ro bro ba'i mchog dang ldan pa dang / tshangs pa'i dbyangs dang / bya ka la ping ka'i sgra dbyangs dang / spyan mthon mthing dang / spyan gyi rdzi ma ba'i rdzi ma 'dra ba dang / lpags pa</text></item>
<item><p>199b7</p><section>mdo sde</section><text>srab pa dang / lpags pa'i mdog gser 'dra ba dang / spu'i khung bu re re ba dang spu gyen du g.yas phyogs su 'khyil pa dang / dbu skra rin po che an d+ha rnyil lta bu dang / smin mtshams kyi sgo'i bar gyi dpral ba'i spu shin du dkar ba</text></item>
<item><p>199b8</p><section>mdo sde</section><text>dang / dbu gtsug tor dang ldan pa dang / de bzhin gshegs pa'i sku shing n+ya gro d+ha ltar chu zheng gab pa dang / kun du mdzes pa 'di ni skyes bu chen po'i mtshan te/ 'di dag ni skyes bu chen po'i mtshan sum bcu rtsa gnyis so/ /de bzhin</text></item>
<item><p>200a1</p><section>mdo sde</section><text>gshegs pa'i skyes bu chen po'i skyes bu chen po'i mtshan zhabs shin du gnas pa 'di ni sngon yi dam la brtan pas mngon par grub pa'o/ /de bzhin gshegs pa'i skyes bu chen po'i skyes bu chen po'i mtshan zhabs kyi 'og</text></item>
<item><p>200a2</p><section>mdo sde</section><text>gi mthil gnyis 'khor lo'i mtshan dang ldan pa 'di ni sngon sbyin pa sna tshogs bsags pas mngon par grub pa'o/ /de bzhin gshegs pa'i skyes bu chen po'i skyes bu chen po'i mtshan rting pa yangs shing zhabs byin gyis mtho ba 'di</text></item>
<item><p>200a3</p><section>mdo sde</section><text>ni sngon sems can gzhan la spa bkong ba ma byas pas mngon par grub pa'o/ /de bzhin gshegs pa'i skyes bu chen po'i skyes bu chen po'i mtshan sor mo ring ba 'di ni sngon sems can rnams la chos kyis bsrung ba dang / bskyab pa dang</text></item>
<item><p>200a4</p><section>mdo sde</section><text>sba ba byas pas mngon par grub pa'o/ /de bzhin gshegs pa'i skyes bu chen po'i skyes bu chen po'i mtshan phyag dang / zhabs dra bas 'brel ba 'di ni sngon g.yog 'khor gyi dbyen ma byas pas mngon par grub pa'o/ /de bzhin</text></item>
<item><p>200a5</p><section>mdo sde</section><text>gshegs pa'i skyes bu chen po'i skyes bu chen po'i mtshan phyag dang / zhabs 'jam zhing gzhon sha chags pa 'di ni sngon gos dam pa sna tshogs rab tu byin pas mngon par grub pa'o/ /de bzhin gshegs pa'i skyes bu chen</text></item>
<item><p>200a6</p><section>mdo sde</section><text>po'i skyes bu chen po'i mtshan bdun mtho ba'i sku dang ldan pa 'di ni sngon bza' ba dang / btung ba rgya chen po byin pas mngon par grub pa'o/ /de bzhin gshegs pa'i skyes bu chen po'i skyes bu chen po'i mtshan byin pa ri dgas e na ya'i</text></item>
<item><p>200a7</p><section>mdo sde</section><text>lta bu 'di ni sngon sangs rgyas kyi chos yongs su bzung bas mngon par grub pa'o/ /de bzhin gshegs pa'i skyes bu chen po'i skyes bu chen po'i mtshan mdoms kyi sba ba sbubs su nub pa 'di ni sngon gsang ba'i tshig bsrungs pa dang</text></item>
<item><p>200a8</p><section>mdo sde</section><text>'khrig pa'i chos spangs pas mngon par grub pa'o/ /de bzhin gshegs pa'i skyes bu chen po'i skyes bu chen po'i mtshan ro stod seng ge'i 'dra ba 'di ni sngon dge ba'i las kun du bsrungs pas mngon par grub pa'o/ /de bzhin</text></item>
<item><p>200b1</p><section>mdo sde</section><text>gshegs pa'i skyes bu chen po'i skyes bu chen po'i mtshan thal gong rgyas pa 'di ni sngon dge ba'i chos yang dag par spyad pas mngon par grub pa'o/ /de bzhin gshegs pa'i dpung mgo shin du zlum pa 'di ni sngon gzhan dag la</text></item>
<item><p>200b2</p><section>mdo sde</section><text>dbugs 'byin pa byin pas mngon par grub pa'o/ /de bzhin gshegs pa'i phyag ma btud par pus mor slebs pa 'di ni sngon gzhan la bya ba ci yod ces bya bas mngon par grub pa'o/ /de bzhin gshegs pa'i sku rnam par</text></item>
<item><p>200b3</p><section>mdo sde</section><text>dag pa 'di ni sngon dge ba bcu'i las kyi lam ngoms mi myong bar yang dag par spyad pas mngon par grub pa'o/ /de bzhin gshegs pa'i mgur dung lta bu 'di ni sngon nad pa rnams la sman sna tshogs byin pas mngon par grub pa'o/ /</text></item>
<item><p>200b4</p><section>mdo sde</section><text>de bzhin gshegs pa'i 'gram pa seng ge'i 'dra ba 'di ni sngon dge ba'i rtsa ba yongs su rdzogs par byas pas mngon par grub pa'o/ /de bzhin gshegs pa'i tshems bzhi bcu mnyam pa 'di ni sngon sems can la mtshungs par</text></item>
<item><p>200b5</p><section>mdo sde</section><text>gnas sbyar bas mngon par grub pa'o/ /de bzhin gshegs pa'i tshems thags bzang ba 'di ni sngon sems can bye ba'i sdums byas pas so/ /de bzhin gshegs pa'i tshems shin du dkar ba 'di ni sngon yid du 'ong ba rab tu byin</text></item>
<item><p>200b6</p><section>mdo sde</section><text>pas so/ /tshems mnyam pa ni sngon lus dang / ngag dang / yid las kun du bsrungs pas grub pa'o/ /de bzhin gshegs pa'i ljags shin du ring ba 'di ni sngon bden pa'i tshig yang dag par bsrungs pas grub pa'o/ /de bzhin</text></item>
<item><p>200b7</p><section>mdo sde</section><text>gshegs pa'i ro bro ba'i mchog dang ldan pa 'di ni sngon bsod nams tshad med pas bdag nye bar bstan cing gzhan la rab tu byin pas grub pa'o/ /de bzhin gshegs pa'i tshangs pa'i dbyangs dang / bya ka la ping ka'i</text></item>
<item><p>200b8</p><section>mdo sde</section><text>sgra dbyangs 'di ni sngon sems can la tshig 'jam po smras pa dang / kun du dga' ba'i tshig thos par byed pas grub pa'o/ /de bzhin gshegs pa'i spyan mthon mthing 'di ni sngon byams pa dang ldan pas sems can yang dag</text></item>
<item><p>201a1</p><section>mdo sde</section><text>par bsrungs pas so/ /spyan gyi rdzi ma ba'i 'dra ba 'di ni sngon bsam pa bcos ma ma yin pas so/ /lpags pa srab pa 'di ni sngon chos yang dag par sdud pa las su rung bas mngon par grub pa'o/ /de bzhin gshegs</text></item>
<item><p>201a2</p><section>mdo sde</section><text>pa'i lpags pa'i mdog gser 'dra ba 'di ni sngon mal cha dang / gding ba dang / gos yid du 'ong ba byin pas mngon par grub pa'o/ /de bzhin gshegs pa'i spu'i khung bu re re ba 'di ni sngon 'du 'dzi yongs su spangs pas mngon</text></item>
<item><p>201a3</p><section>mdo sde</section><text>par grub pa'o/ /de bzhin gshegs pa'i spu gyen du g.yas phyogs su 'khyil ba 'di ni sngon mkhan po dang / slob dpon dang / dge ba'i bshes gnyen gyis rjes su bstan pa la 'thun par 'dzin pas grub pa'o/ /de bzhin</text></item>
<item><p>201a4</p><section>mdo sde</section><text>gshegs pa'i dbu skra rin po che an d+ha rnyil lta bu 'di ni sngon sems can gyi srog la snying brtse ba dang bong ba dang dbyug pa dang mtshon cha bor bas grub pa'o/ /de bzhin gshegs pa'i smin mtshams kyi sgo'i bar gyi dpral</text></item>
<item><p>201a5</p><section>mdo sde</section><text>ba'i spu shin du dkar ba 'di ni sngon bsngags par 'os pa rnams kyi bsngags pa brjod pas mngon par grub pa'o/ /de bzhin gshegs pa'i dbu gtsug tor dang ldan pa 'di ni sngon bla ma la gus par byas pas mngon par grub</text></item>
<item><p>201a6</p><section>mdo sde</section><text>pa'o/ /de bzhin gshegs pa'i sku shing n+ya gro d+ha ltar chu zheng gab pa 'di ni sngon bdag dang gzhan ting 'dzin la sbyor bas mngon par grub pa'o/ /de bzhin gshegs pa'i sku sred med kyi bu chen po lta bur kun du mdzes</text></item>
<item><p>201a7</p><section>mdo sde</section><text>pa 'di ni sngon de bzhin gshegs pa'i sku gzugs byas pa dang / mchod rten zhig pa bcos pa dang / gzhan dag 'jigs pa las dbugs dbyung ba byas pas grub pa ste/ dge ba'i rtsa ba tshad med pas chos 'di dag</text></item>
<item><p>201a8</p><section>mdo sde</section><text>la dbang sgyur ba'i phyir de bzhin gshegs pa'i skyes bu chen po'i mtshan sum bcu rtsa gnyis po dag sku la mngon par grub pa'o/ /dpe byad bzang po brgyad bcu gang zhe na/ sangs rgyas bcom ldan 'das kyi sen mo</text></item>
<item><p>201b1</p><section>mdo sde</section><text>zangs kyi mdog lta bu dang / sen mo mdog snum pa dang sen mo mtho ba dang / sen mo rnams zlum pa dang / sor mo rnams rgyas pa dang / sor mo rnams byin gyis phra ba dang / rtsa mi mngon pa dang rtsa mdud pa med pa dang long bu mi</text></item>
<item><p>201b2</p><section>mdo sde</section><text>mngon pa dang zhabs mi mnyam pa med pa dang seng ge'i stabs su gshegs pa dang / glang po che'i stabs su gshegs pa dang / ngang pa'i stabs su gshegs pa dang / khyu mchog gi stabs su gshegs pa dang / g.yas phyogs</text></item>
<item><p>201b3</p><section>mdo sde</section><text>su ldog cing gshegs pa dang / mdzes par gshegs pa dang mi g.yo bar gshegs pa dang / sku 'khril bag chags pa dang / sku byi dor byas pa lta bu dang / sku rim par mtsham pa dang / sku kho lag yangs shing bzang ba</text></item>
<item><p>201b4</p><section>mdo sde</section><text>dang mtshan yongs su rdzogs pa dang / gom pa snyoms pa dang / sku gtsang ba dang / sku 'jam pa dang / sku rnam par dag pa dang / sku zhum pa med pa dang / sku rgyas pa dang / sku shin du grims pa dang / yan lag dang nying lag shin du</text></item>
<item><p>201b5</p><section>mdo sde</section><text>rnam par 'byes pa dang / gzigs pa rab rib med cing rnam par dag pa dang dku zlum pa dang dku skabs phyin pa dang dku ma rnyongs pa dang / phyal phyam me ba dang lte ba zab pa dang / lte ba g.yas phyogs su 'khyil pa dang /</text></item>
<item><p>201b6</p><section>mdo sde</section><text>kun nas mdzes pa dang / kun du spyod pa gtsang ba dang / sku la sme ba dang gnag bag med pa dang / phyag shing bal ltar shin du 'jam pa dang / phyag gi ri mo mdangs yod pa dang / phyag gi ri mo zab pa dang / phyag gi ri mo ring ba dang /</text></item>
<item><p>201b7</p><section>mdo sde</section><text>zhal ha cang yang mi ring ba dang / zhal la gzugs kyi gzugs brnyan snang ba dang / ljags srab pa dang / ljags 'jam pa dang / ljags dmar ba dang / glang po che'i nga ro dang / 'brug gi sgra dang ldan pa dang / gsung snyan</text></item>
<item><p>201b8</p><section>mdo sde</section><text>cing mnyen la 'jam pa dang / mche ba zlum pa dang / mche ba rno ba dang / mche ba dkar ba dang / mnyam pa dang / mche ba byin gyis phra ba dang / shangs mtho ba dang / shangs gtsang ba dang / spyan yangs pa dang / spyan ring ba dang /</text></item>
<item><p>202a1</p><section>mdo sde</section><text>rdzi ma stug pa dang / spyan dkar gnag 'byes shing ud pa la'i 'dab ma yangs pa lta bur 'dug pa dang / brang che zhing rgyas la mkhregs pa dang / smin tshugs ring ba dang / smin ma 'jam pa dang / smin ma'i spu mnyam</text></item>
<item><p>202a2</p><section>mdo sde</section><text>pa dang smin ma snum pa dang / snyan shal stug cing ring ba dang / snyan mnyam pa dang / snyan gyi dbang po ma nyams pa dang / dpral ba legs par 'byes pa dang / dpral ba'i dbyes che ba dang / dbu shin du rgyas pa dang / dbu skra bung ba ltar</text></item>
<item><p>202a3</p><section>mdo sde</section><text>gnag pa dang / dbu skra stug pa dang / dbu skra 'jam pa dang / dbu skra ma 'dzings pa dang / dbu skra mi gshor ba dang / dbu skra dri zhim pa dang / sangs rgyas bcom ldan 'das rnams kyi phyag dang zhabs dpal gyi be'u dang / bkra shis</text></item>
<item><p>202a4</p><section>mdo sde</section><text>dang g.yung drung 'khyil pa dang 'khor lo dang rdo rje dang pad ma dang nya la sogs pa'i mtshan yod pa yin te/ 'di dag ni dpe byad bzang po brgyad bcu'o/ /dge slong dag khyed la chos bshad par bya ste/ tshangs par spyod pa dang thog</text></item>
<item><p>202a5</p><section>mdo sde</section><text>mar dge ba/ bar du dge ba/ tha mar dge ba dang don bzang po tshig 'bru bzang po ma 'dres pa/ yongs su rdzogs pa/ yongs su dag pa/ yongs su byang ba 'di lta ste/ don rnam par nges pa zhes bya ba'i chos kyi rnam grangs yang dag</text></item>
<item><p>202a6</p><section>mdo sde</section><text>par rab tu bshad par bya zhes gang smras pa de ni bshad pa 'di yin no/ /dge slong dag 'di dag ni dgon pa'i gnas sam/ shing drung ngam/ khang stong ngam/ ri sul lam/ ri phug gam/ sog khrod dam/ bla gab med pa 'am</text></item>
<item><p>202a7</p><section>mdo sde</section><text>dur khrod dam/ nags tshal gyi mthongs sam/ bas mtha'i mal stan dag tu nges par bsam gtan du gyis shig /dge slong dag bag med par gyur nas phyis 'gyod par gyur ta re/ 'di ni nged kyis rjes su bstan pa'o/ /</text></item>
<item><p>202a8</p><section>mdo sde</section><text>chos kyi rnam grangs 'di bshad pa na dge slong lnga brgya nye bar len pa med par zag pa rnams las sems rnam par grol lo/ /bcom ldan 'das kyis de skad ces bka' stsal nas/ dge slong de dag dang lha dang mi</text></item>
<item><p>202b1</p><section>mdo sde</section><text>dang lha ma yin dang dri zar bcas pa'i 'jig rten dang thams cad dang ldan pa'i 'khor de dag yi rang ste/ bcom ldan 'das kyis gsungs pa la mngon par bstod do/ /don rnam par nges pa zhes bya ba'i chos kyi rnam grangs rdzogs so// //</text></item>
<item><p>202b2</p><section>mdo sde</section><text>@#/ /rgya gar skad du/ Ar+ya ar+tha bi g+huSh+Ta nA ma d+harma par+yA ya/ bod skad du/ 'phags pa don rgyas pa zhes bya ba'i chos kyi rnam grangs/ sangs rgyas dang / byang chub sems dpa' thams cad la phyag 'tshal lo/ /</text></item>
<item><p>202b3</p><section>mdo sde</section><text>'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de nas tshe dang ldan pa shA ri'i bus dge slong rnams la smras pa/</text></item>
<item><p>202b4</p><section>mdo sde</section><text>tshe dang ldan pa dag khyed la chos thog mar dge ba/ bar du dge ba/ tha mar dge ba/ don bzang po tshig 'bru bzang po/ ma 'dres pa yongs su rdzogs pa/ yongs su dag pa/ yongs su byang ba tshangs par spyod pa bstan par bya ste/</text></item>
<item><p>202b5</p><section>mdo sde</section><text>'di lta ste/ don rgyas pa zhes bya ba'i chos kyi rnam grangs rab tu bshad kyis de legs par rab tu nyon la yid la zung shig dang bshad do/ /don rgyas pa'i chos kyi rnam grangs gang zhe na/ tshe dang ldan pa dag dal ba tshogs pa</text></item>
<item><p>202b6</p><section>mdo sde</section><text>bcu gnyis po 'di dag ni 'phags pa'i chos thob par 'gyur ba ste/ 'di lta ste/ bdag gi 'byor pa dang / gzhan gyi 'byor pa dang / mi nyid dang / yul dbus su skyes pa dang / dbang po rnams ma tshang ba med pa dang / las kyi</text></item>
<item><p>202b7</p><section>mdo sde</section><text>mtha' ma btang ba nyid dang / gnas la dad par 'gyur ba dang / sangs rgyas rnams byung ba dang / dam pa'i chos bstan pa dang / chos bstan pa rnams gnas pa dang / gnas pa rnams rjes su 'jug pa dang / gzhan la</text></item>
<item><p>202b8</p><section>mdo sde</section><text>so sor snying brtse ba ste/ de ltar na tshe dang ldan pa dag dal ba tshogs pa bcu gnyis po 'di dag ni 'phags pa'i chos 'thob par 'gyur ba yin no/ /tshe dang ldan pa dag smra ba'i dge slong gtam smra bas gzhan dag</text></item>
<item><p>203a1</p><section>mdo sde</section><text>la rnam pa nyi shus gtam bya ste/ 'di lta ste/ dus su dang gus pa dang 'tsham pa mtshams 'byor pa dang rjes su 'bral pa dang ri mo dang 'dod pa dang mgu ba dang spro ba dang mi smod pa dang rigs pa dang 'brel pa dang ma 'chol</text></item>
<item><p>203a2</p><section>mdo sde</section><text>ba dang ji lta ba bzhin gyi sems dang phan pa dang phan pa'i sems dang snying brtse ba'i sems dang rnyed pa dang bkur sti dang tshigs su bcad pa la mi brten par bya'o/ /gtam de dag smra ba na bdag la bstod par mi bya/ gzhan la</text></item>
<item><p>203a3</p><section>mdo sde</section><text>smod par mi bya bar gtam bya'o/ /tshe dang ldan pa dag chos nyan par 'dod pas rnam pa bcu drug gis mnyan par bya ste/ 'di lta ste/ dus su chos mnyan par bya ba dang / bkur stir bya ba dang / gus par nyan pa dang / ma rangs</text></item>
<item><p>203a4</p><section>mdo sde</section><text>pa med pa dang / bsgo ba bzhin nyan pa dang / klan ka mi tshol ba dang / chos la gus par bya ba dang / chos smra ba'i gang zag la gus par bya ba dang / chos la mi brnyas pa dang / chos smra ba'i gang zag la mi brnyas pa dang / bdag</text></item>
<item><p>203a5</p><section>mdo sde</section><text>la mi brnyas pa dang / rtse gcig pa'i sems dang / kun shes par bya ba'i sems dang / rna ba blags te mnyan pa dang / sems bsdus te sems thams cad kyis bsams te chos la mnyan par bya'o/ /de de ltar chos yang dag</text></item>
<item><p>203a6</p><section>mdo sde</section><text>par nyan pa na mya ngan las 'das pa gtsor bya ba la dad cing sems dang ba skye bar 'gyur ro/ /mya ngan las 'das pa gtsor bya ba sems mchog tu dga' ba dang / yi rangs pa skye bar 'gyur ro/ /mya ngan las 'das pa gtsor bya ba</text></item>
<item><p>203a7</p><section>mdo sde</section><text>la zang zing med par dga' bar skye bar 'gyur ro/ /mya ngan las 'das pa gtsor bya ba la nye ba'i nyon mongs pa rnams spong zhing sems mnyam par 'jog pa dang / som nyi rnams sel ba dang lta ba drang por byed par 'gyur ro/ /</text></item>
<item><p>203a8</p><section>mdo sde</section><text>mya ngan las 'das pa gtsor bya ba la sems rnal 'byor du 'gyur ba dang rtun pa dang rjes su brtson pa dang spong ba dang nang du yang dag 'jog dang don gyi mchog par 'gyur ro/ /mya ngan las 'das pa gtsor bya ba la 'du byed</text></item>
<item><p>203b1</p><section>mdo sde</section><text>thams cad zhi ba dang / stong pa nyid du dmigs pa dang sred pa zad pa dang 'dod chags dang bral ba dang 'gog pa dang mya ngan las 'das pa la sems rab tu 'jug cing dang ba dang / yang dag par gnas pa dang rnam par grol bar</text></item>
<item><p>203b2</p><section>mdo sde</section><text>'gyur ro/ /mya ngan las 'das pa gtsor bya ba la phung po mi rtag pa nyid dang phung po gsog nyid dang phung po gsob nyid dang phung po snying po med pa nyid dang / phung po 'jig pa nyid la sems rab tu 'jug cing dang ba dang yang dag par</text></item>
<item><p>203b3</p><section>mdo sde</section><text>gnas pa dang rnam par grol bar 'gyur ro/ /mya ngan las 'das pa gtsor bya ba la 'phags pa'i bden pa bzhi shes par bya ba la mig rnam par dag par 'gyur ro/ /mya ngan las 'das pa gtsor bya ba la rnam par grol ba yongs</text></item>
<item><p>203b4</p><section>mdo sde</section><text>su rdzogs par 'gyur ro/ /tshe dang ldan pa dag 'phags pa nyan thos de ltar chos yang dag par nyan na sgrogs pa la yang mtho mi 'tsham/ chos kyi gtam gyi ro yang myong bar 'gyur/ ston pa la yang chos nyid kyis rim gro byed/ bdag</text></item>
<item><p>203b5</p><section>mdo sde</section><text>gi don yang rjes su 'thob/ mya ngan las 'das pa yang 'thob par 'gyur ro/ /chos 'di dag ni de'i shes rab yongs su smin par 'gyur ba ste/ 'di lta ste/ dge ba'i bshes gnyen la sten pa dang dge ba'i ngang tshul can nyid dang /</text></item>
<item><p>203b6</p><section>mdo sde</section><text>sems shes rab can nyid dang gus par nyan pa dang yongs su 'dri ba dang dam pa'i chos nyan pa dang dam pa'i chos rtag tu byed pa dang skyo bar bya ba'i chos rnams la skyo ba dang / de bzhin du kun du skyo ba la yod tshul bzhin du yid la byed pa dang</text></item>
<item><p>203b7</p><section>mdo sde</section><text>mi dge ba'i chos thams cad spong bas dge ba'i chos rnams la tshul bzhin du rab tu 'jog pa dang de rnam par byang ba dang ting nge 'dzin la dbang thob cing tshul bzhin du yang yid la byed pa'o/ /tshe dang ldan pa dag 'phags pa nyan thos de</text></item>
<item><p>203b8</p><section>mdo sde</section><text>ltar yang dag par tshul bzhin yid la byas pa'i bdag nyid kyis 'du shes bcu po 'di lta ste/ mi sdug pa'i 'du shes dang mi rtag pa'i 'du shes dang mi rtag pa la sdug bsngal ba'i 'du shes dang sdug bsngal la bdag med pa'i 'du</text></item>
<item><p>204a1</p><section>mdo sde</section><text>shes dang zas la mi 'phrod pa'i 'du shes dang 'jig rten thams cad la mngon par mi dga' ba'i 'du shes dang / snang ba'i 'du shes dang 'dod chags dang bral ba'i 'du shes dang 'gog pa'i 'du shes dang 'chi ba'i</text></item>
<item><p>204a2</p><section>mdo sde</section><text>'du shes bsgom par bya'o/ /tshe dang ldan pa dag mi sdug pa'i 'du shes kyi bar du gcod pa'i chos ni bcu bzhi ste/ 'di lta ste/ bud med dang lhan cig gnas pa dang dran pa g.yengs pas bud med la lta ba dang bag med pa dang 'dod</text></item>
<item><p>204a3</p><section>mdo sde</section><text>chags shas che ba nyid dang sdug pa'i mtshan ma'i rjes su brtson pa dang mi gtsang ba la so sor mi rtog pa dang las kyi mtha' la zhugs pa'i gang zag dang lhan cig sbyor ba dang de dag dang 'thun par byed pa dang gus par mi nyan pa</text></item>
<item><p>204a4</p><section>mdo sde</section><text>dang yongs su mi 'dri ba dang dbang po rnams kyi sgo ma bsrungs pa dang zas kyi tshod mi rig pa dang dben pa la mngon par mi dga' ba dang ji lta ba bzhin la so sor mi rtog pa'o/ /mi rtag pa'i 'du shes kyi bar du gcod pa ni 'du</text></item>
<item><p>204a5</p><section>mdo sde</section><text>byed la rjes su chags pa'o/ /mi rtag pa la sdug bsngal ba'i 'du shes kyi bar du gcod pa'i chos ni drug ste/ 'di lta ste/ le lo dang 'gyod pa dang yal ba dang bag med pa dang mi brtson pa dang ji lta ba bzhin so sor mi rtog pa'o/ /</text></item>
<item><p>204a6</p><section>mdo sde</section><text>sdug bsngal la bdag med pa'i 'du shes kyi bar du gcod pa ni bdag tu lta ba'o/ /zas la mi 'phrod pa'i 'du shes kyi bar du gcod pa ni ro la sred pa'o/ /'jig rten thams cad la mngon par mi dga' ba'i 'du shes kyi</text></item>
<item><p>204a7</p><section>mdo sde</section><text>bar du gcod pa ni 'jig rten gyi sna tshogs dag la 'dun pa dang 'dod chags kyi rjes su chags pa'o/ /snang ba'i 'du shes kyi bar du gcod pa'i chos ni bcu gcig ste/ 'di lta ste/ the tshom dang yid la mi byed pa dang lus kyi gnas</text></item>
<item><p>204a8</p><section>mdo sde</section><text>ngan len dang gnyid dang rmugs pa dang ha cang brtson 'grus drags pa dang / ha cang brtson 'grus zhan pa dang dga' ba dang spobs pa med pa dang 'du shes sna tshogs dang / ha cang smra ba mang ba dang gzugs rnams la nges par</text></item>
<item><p>204b1</p><section>mdo sde</section><text>rtog pa nyid do/ /'dod chags dang bral ba'i 'du shes kyi bar du gcod pa ni kun du 'dod chags pa'o/ /'gog pa'i 'du shes kyi bar du gcod pa ni chos la mtshan ma'i rjes su 'brang ba'o/ /'chi ba'i 'du shes kyi bar du</text></item>
<item><p>204b2</p><section>mdo sde</section><text>gcod pa ni gson pa la 'chums pa'o/ /tshe dang ldan pa dag chos gsum po gces spras byed pa dang / 'dun pa spong ba dang / de la mang du gnas pa ni bar du gcod pa ma bcom pa de dag yang dag par 'joms pa'o/ /</text></item>
<item><p>204b3</p><section>mdo sde</section><text>tshe dang ldan pa dag chos bcu bzhi ni mi sdug pa'i 'du shes la gces spras byed pa ste/ 'di lta ste/ bud med dang lhan cig mi gnas pa dang dran pa nye bar gnas pas bud med la lta ba dang bag yod pa dang 'dod chags</text></item>
<item><p>204b4</p><section>mdo sde</section><text>shas chung ba dang sdug pa'i mtshan ma'i rjes su mi brtson pa dang mi sdug pa la so sor rtog pa dang / las kyi mtha' la zhugs pa'i gang zag dang lhan cig mi sbyor ba dang de dag dang 'thun par mi byed pa dang gus</text></item>
<item><p>204b5</p><section>mdo sde</section><text>par nyan pa dang yongs su 'dri ba dang dbang po'i sgo rnams bsdams pa nyid dang zas kyi tshod rig pa nyid dang dben pa la mngon par dga' ba dang ji lta ba bzhin la so sor rtog pa'o/ /tshe dang ldan pa dag mi sdug pa'i</text></item>
<item><p>204b6</p><section>mdo sde</section><text>'du shes kun du bsten bsgoms lan mang du byas na 'dod pa'i 'dod chags spong bar 'gyur ro/ /mi rtag pa'i 'du shes kun du bsten bsgoms lan mang du byas na 'du byed spong bar 'gyur ro/ /mi rtag pa la sdug bsngal</text></item>
<item><p>204b7</p><section>mdo sde</section><text>ba'i 'du shes kun du bsten bsgoms lan mang du byas na le lo dang / 'gyod pa spong bar 'gyur ro/ /sdug bsngal la bdag med pa'i 'du shes kun du bsten bsgoms lan mang du byas na bdag tu lta ba spong bar</text></item>
<item><p>204b8</p><section>mdo sde</section><text>'gyur ro/ /zas la mi 'phrod pa'i 'du shes kun du bsten bsgoms lan mang du byas na ro la sred pa spong bar 'gyur ro/ /'jig rten thams cad la mngon par mi dga' ba'i 'du shes kun du bsten bsgoms lan mang</text></item>
<item><p>205a1</p><section>mdo sde</section><text>du byas na 'jig rten gyi sna tshogs dag la 'dun pa dang / 'dod chags kyi rjes su chags pa spong bar 'gyur ro/ /snang ba'i 'du shes kun du bsten bsgoms lan mang du byas na ye shes mthong bar 'gyur ro/ /'dod</text></item>
<item><p>205a2</p><section>mdo sde</section><text>chags dang bral ba'i 'du shes kun du bsten bsgoms lan mang du byas na kun du 'dod chags spong bar 'gyur ro/ /'gog pa'i 'du shes kun du bsten bsgoms lan mang du byas na phung po zad par 'gyur ro/ /'chi</text></item>
<item><p>205a3</p><section>mdo sde</section><text>ba'i 'du shes kun du bsten bsgoms lan mang du byas na gson pa la 'chums pa spong bar 'gyur ro/ /tshe dang ldan pa dag 'phags pa nyan thos de ltar yang dag par tshul bzhin byed pa'i bdag nyid la bar du gcod</text></item>
<item><p>205a4</p><section>mdo sde</section><text>pa'i chos nyi shu ste/ 'di lta ste/ mi brtson pa dang mi brtson pa dang 'grogs pa dang / yongs su mi 'dri ba dang mi mthun pa'i lung dang lug ltar lkug pa nyid dang sred pa can nyid dang bya ba mang ba nyid dang las kyi mtha' nyes par byas pa nyid dang / brtson</text></item>
<item><p>205a5</p><section>mdo sde</section><text>pa btang ba nyid dang bar du gcod pa rnams thos na nyam nga ba dang / khengs pa dang mi mthun par 'dzin pa nyid dang brjed ngas pa nyid dang bag med pa dang yul du mi gnas pa dang dbang po rnams kyi sgo ma bsrungs pa nyid dang</text></item>
<item><p>205a6</p><section>mdo sde</section><text>zas kyi tshod mi rig pa nyid dang / nam gyi cha stod dang nam gyi cha smad la mi nyal bar sbyor ba'i rjes su mi brtson pa nyid dang dben pa la mngon par mi dga' ba dang ji lta ba bzhin la so sor mi rtog pa'o/ /tshe dang ldan pa dag bar</text></item>
<item><p>205a7</p><section>mdo sde</section><text>du gcod pa ma bcom pa de dag yang dag par 'joms par 'gyur ba'i gces spras byed pa'i chos ni bcu gcig ste/ 'di lta ste/ 'dun pa 'thob pa dang phan yon mthong ba nyid dang mngon par spro ba nyid dang / rnam par 'gyed</text></item>
<item><p>205a8</p><section>mdo sde</section><text>pa dang rgyal ba dang chos rnams kyi mtshan ma'i rjes su 'brang ba dang bdag la mi brnyas pa dang gus par nyan pa dang yongs su 'dri ba dang dben pa la mngon par dga' ba dang ji lta ba bzhin la so sor rtog pa'o/ /tshe dang ldan pa dag</text></item>
<item><p>205b1</p><section>mdo sde</section><text>'phags pa nyan thos de ltar yang dag par tshul bzhin yid la byed pa'i bdag nyid kyi gces spras byed pa'i chos nyi shu ste/ 'di lta ste/ brtson pa dang brtson pa dang 'grogs pa dang yongs su 'dri ba dang 'thun pa'i lung dang lug</text></item>
<item><p>205b2</p><section>mdo sde</section><text>ltar lkug pa ma yin pa nyid dang sred pa can ma yin pa nyid dang bya ba mi mang ba nyid dang las kyi mtha' legs par byas pa nyid dang brtson pa ma btang ba nyid dang bar du gcod pa rnams thos na nyam mi nga ba dang ma khengs pa dang</text></item>
<item><p>205b3</p><section>mdo sde</section><text>'thun par 'dzin pa nyid dang / dran pa nye bar gzhag pa nyid dang bag yod pa dang yul du gnas pa dang dbang po rnams kyi sgo bsrungs pa nyid dang zas kyi tshod rig pa nyid dang / nam gyi cha stod dang nam gyi cha smad la mi nyal bar sbyor</text></item>
<item><p>205b4</p><section>mdo sde</section><text>ba'i rjes su brtson pa nyid dang dben pa la mngon par dga' ba dang ji lta ba bzhin la so sor rtog pa'o/ /tshe dang ldan pa dag gnas nyi shu rtsa gnyis po 'di dag ni rab tu byung bas yang dang yang du so sor brtag par bya ba ste/ bdag</text></item>
<item><p>205b5</p><section>mdo sde</section><text>ni khyim pa'i rtags spangs pa ste mi sdug pa'o zhes gnas 'di rab tu byung bas yang dang yang du so sor brtag par bya'o/ /bdag ni mi 'dra ba khas blangs pa ste/ bdag gi cha byad dang bya ba gzhan yin no/ /bdag gi 'tsho ba ni gzhan la rag las pa ste/ ji srid 'tsho'i</text></item>
<item><p>205b6</p><section>mdo sde</section><text>bar du bdag gi 'di lta ste/ chos gos dang bsod snyoms dang mal stan dang na ba'i gsos sman dang yo byad pha rol las btsal dgos pa'o/ /bdag ni ji srid 'tsho'i bar du mi rnams kyi 'dod pa dag las ldog pa byas pa'o/ /</text></item>
<item><p>205b7</p><section>mdo sde</section><text>bdag ni ji srid 'tsho'i bar du mi rnams kyi rtsed mo'i dga' ba dag las ldog pa byas pa'o/ /ci ga bdag gis bdag tshul khrims dag gis ma smad dam/ ci ga bdag la tshangs pa mtshungs par spyod pa mkhas pa rnams kyis</text></item>
<item><p>205b8</p><section>mdo sde</section><text>chos nyid kyis ma smad dam/ ci ga bdag nyid ma smas pa dang ma nyams par spong ngam/ ci ga yul 'khor gyi bsod snyoms don yod par za 'am/ ci ga gcig pu kun dga' ra ba stong par mngon par dga' 'am/ bdag ji lta</text></item>
<item><p>206a1</p><section>mdo sde</section><text>bur gyur pas nyin mtshan 'da'/ ci ga 'du byed thams cad zhi ba/ stong pa nyid du dmigs pa/ sred pa zad pa/ 'dod chags dang bral ba'i mya ngan las 'das pa la bdag gi sems rab tu 'jug pa dang / dang ba dang yang dag par</text></item>
<item><p>206a2</p><section>mdo sde</section><text>gnas pa dang rnam par grol bar gyur tam/ ci ga phung po mi rtag pa nyid dang phung po gso ba nyid dang phung po snying po med pa nyid la bdag gi sems rab tu 'jug pa dang / dang ba dang yang dag par gnas pa dang / rnam par grol bar gyur</text></item>
<item><p>206a3</p><section>mdo sde</section><text>tam/ ci ga bdag 'chi ba'i tshe tshangs pa mtshungs par spyod pa mkhas pa rnams kyis bdag la dris na yul yul po ma yin zhing bag tsha ba med pa dang / 'jigs pa med par yang dag par lung ston par lung bstan par bya ba gang yin</text></item>
<item><p>206a4</p><section>mdo sde</section><text>pa dge slong gi 'bras bu bzhi las 'bras bu gang yang rung ba zhig 'thob bam/ bdag ni skye ba'i chos can te/ skye ba'i chos nyid las ma 'das pa/ rga ba'i chos can na ba'i chos can 'chi ba'i chos can te/ bdag ni 'dod pa dang</text></item>
<item><p>206a5</p><section>mdo sde</section><text>sdug pa dang phangs pa dang yid du 'ong ba thams cad dang 'bye ba dang / med pa dang bral ba dang mi ldan par 'gyur ba'o/ /bdag ni las bdag gir bya ba/ las kyi skye gnas dang las kyi bgo skal la spyod pa las brtan par bya ba</text></item>
<item><p>206a6</p><section>mdo sde</section><text>ste/ las dge ba 'am/ mi dge ba gang dang gang byed pa las de dang de nyid kyi skal ba can du 'gyur ro snyam du gnas 'di rab tu byung bas yang dang yang du so sor brtag par bya'o/ /gnas nyi shu rtsa gnyis po 'di dag la yang dang yang du so</text></item>
<item><p>206a7</p><section>mdo sde</section><text>sor rtog pa de'i dge sbyong gi 'du shes yongs su rdzogs par 'gyur ro/ /dge sbyong gi 'du shes yongs su rdzogs na 'du shes bdun yongs su rdzogs par 'gyur te/ rtag par rgyun du byed pa dang rgyun du 'jug pa dang brnab</text></item>
<item><p>206a8</p><section>mdo sde</section><text>sems dang gnod sems med pa dang yang dag pa'i dran pa dang / nga rgyal med pa dang 'tsho ba'i yo byad rnams de'i ched dang ting nge 'dzin la dbang thob pa yongs su rdzogs pa'o/ /tshe dang ldan pa dag sems dang yid dang rnam</text></item>
<item><p>206b1</p><section>mdo sde</section><text>par shes pa gang yun ring por gzugs la chags pa dang sgra la chags pa dang dri la chags pa dang ro la chags pa dang reg bya la chags pa dang gzugs dang sgra dang dri dang ro dang reg bya dag gis kun du bsags pa/ nye bar bsags pa de</text></item>
<item><p>206b2</p><section>mdo sde</section><text>ni so sor brtags pas 'di lta ste/ mi 'chi ba'i dbyings la nye bar rnam par gzhag pa ma yin par 'gyur ro/ /tshe dang ldan pa dag so so'i skye bos rnam pa nyi shus sems skyo bar bya ste/ bdag ni rtogs pas gsog yin no/ /</text></item>
<item><p>206b3</p><section>mdo sde</section><text>ma dul bar 'chi bar 'gyur ro/ /g.yang sar ltung bar 'gyur ro/ /'jigs pa dang bcas pa'i phyogs su 'gro bar 'gyur ro/ /'jigs pa med pa'i phyogs mi shes pa'o/ /las mi shes pa'o/ /ting nge 'dzin ma</text></item>
<item><p>206b4</p><section>mdo sde</section><text>thob pa'o/ /yang srid pa ni sdug bsngal ba'o/ /dal ba phun sum tshogs pa ni rnyed dka' ba'o/ /'dod pa gsod par byed pas rtag tu rjes su bcings pa'o/ /bdag ni 'gro ba las ma 'das pa'o/ /bdag ni ngan song dag las</text></item>
<item><p>206b5</p><section>mdo sde</section><text>yongs su ma grol ba'o/ /bdag ni lta bar gyur pa dpag tu med pa dang yang dag par ldan pa'o/ /bdag ni mtshams med pa'i las rnams mi bya ba'i phyir gegs ma byas pa'o/ /bdag ni skye ba'i 'khor ba thog ma dang tha ma</text></item>
<item><p>206b6</p><section>mdo sde</section><text>med pa'i mthar ma byas pa'o/ /mthar ma byas na byed pa gzhan med do/ /ma byas na bde ba'i ngo bo med do/ /las byas pa rnams ni chud za ba med do/ /bdag ni ma rig par gyur cing mi mkhas la 'chi ba'i dus byed par 'gyur</text></item>
<item><p>206b7</p><section>mdo sde</section><text>ro zhes so so'i skye bos sems skyo bar bya'o/ /de rnam pa nyi shu po de rnams kyis sems skyo shin du skyo/ skrag shin du skrag bkag shin du bkag na/ rnam pa gzhan nyi shus sems myur ba myur bar yang dag par gnas te/</text></item>
<item><p>206b8</p><section>mdo sde</section><text>de sems kyi mtshan ma yid la byed pa'i sems myur ba myur bar yang dag par gnas so/ /de sems bla na med pa 'am/ sems rtse gcig pa 'am/ ting nge 'dzin gyi mtshan ma 'am/ ting nge 'dzin la gnas pa'i mtshan ma 'am/</text></item>
<item><p>207a1</p><section>mdo sde</section><text>ting nge 'dzin las ldang ba'i mtshan ma 'am/ zhi gnas kyi mtshan ma 'am/ rab tu 'dzin pa'i mtshan ma 'am/ btang snyoms kyi mtshan ma 'am/ spyod yul ma yin pa spong ba 'am/ spyod yul la gus pa 'am/ mdor</text></item>
<item><p>207a2</p><section>mdo sde</section><text>bstan pa 'am/ dmigs kyis bsal ba 'am/ kun du skyo ba mang ba 'am/ bla ma la rten pa 'am/ yang dag pa'i sbyor ba yid la byed pa'i sems myur ba myur bar yang dag par gnas so/ /de dbugs rngub pa dang 'byung ba dran pa</text></item>
<item><p>207a3</p><section>mdo sde</section><text>sgom pa'i sems myur ba myur bar yang dag par gnas so/ /de dran pa nye bar gzhag pa rnams sgom pa'i sems myur ba myur bar yang dag par gnas so/ /tshe dang ldan pa dag 'phags pa nyan thos de ltar yang dag par tshul bzhin</text></item>
<item><p>207a4</p><section>mdo sde</section><text>yid la byas pa'i bdag nyid kyi bar du gcod pa ni bcu gcig tu rig par bya ste/ 'di lta ste/ yang dang yang du tshogs par 'du ba dang / zas la gdu ba nyid dang las la dga' ba nyid dang smra ba la dga' ba nyid dang 'du 'dzi'i gtam la</text></item>
<item><p>207a5</p><section>mdo sde</section><text>dga' ba nyid dang 'du 'dzi la dga' ba nyid dang bdag tu 'dzin pa dang / 'phyar ba dang bag med pa dang yul du mi gnas pa'o/ /tshe dang ldan pa dag bar du gcod pa ma bcom pa de dag yang dag par 'joms pa mkhas pa bcu la</text></item>
<item><p>207a6</p><section>mdo sde</section><text>bslab par bya ste/ 'di lta ste/ ting nge 'dzin la mkhas pa dang ting nge 'dzin la gnas pa la mkhas pa dang / ting nge 'dzin las ldang ba la mkhas pa dang rab tu 'dzin pa la mkhas pa dang / btang snyoms la mkhas pa dang /</text></item>
<item><p>207a7</p><section>mdo sde</section><text>skye mched la mkhas pa dang thabs la mkhas pa dang mngon par sgrub pa la mkhas pa'o/ /tshe dang ldan pa dag 'phags pa nyan thos de ltar mngon par sgrub pa la mkhas pa la mchog tu dga' ba'i dngos po bcu gsum skye ba</text></item>
<item><p>207a8</p><section>mdo sde</section><text>na skye ste/ dad pa can de ston pa'am chos sam dge 'dun nam bdag gi tshul khrims sam gzhan gyi tshul khrims sam/ bdag gi sbyin par bya ba'i chos rnams sam bdag gi rtogs pa 'am/ gzhan gyi rtogs pa</text></item>
<item><p>207b1</p><section>mdo sde</section><text>yid la byed pa na mchog tu dga' ba skyed pa 'di ni dad pa can gyi mchog tu dga' ba'i dngos po yin no/ /bcom ldan 'das de bdag gi sdug bsngal gyi chos mang po sel ba'o zhes mchog tu dga' ba skye ba 'di ni dad pa can</text></item>
<item><p>207b2</p><section>mdo sde</section><text>gyi mchog tu dga' ba'i dngos po yin no/ /bcom ldan 'das de bdag gi bde ba'i chos mang po sgrub pa'o zhes mchog tu dga' ba skye ba 'di ni dad pa can gyi mchog tu dga' ba'i dngos po yin no/ /bcom ldan 'das de</text></item>
<item><p>207b3</p><section>mdo sde</section><text>bdag gi sdig pa mi dge ba'i chos rnam pa du ma sel ba'o zhes mchog tu dga' ba skye ba 'di ni dad pa can gyi mchog tu dga' ba'i dngos po yin no/ /bcom ldan 'das de bdag gi dge ba'i chos rnam pa du ma sgrub pa'o zhes</text></item>
<item><p>207b4</p><section>mdo sde</section><text>mchog tu dga' ba skye ba 'di ni dad pa can gyi mchog tu dga' ba'i dngos po yin no/ /tshe dang ldan pa dag 'phags pa nyan thos chos bzhi la brten na chos lnga bsgom pa yongs su rdzogs par 'gyur te/ 'dun pa dang</text></item>
<item><p>207b5</p><section>mdo sde</section><text>brtson 'grus dang dben pa dang phyir mi zlog pa'o/ /chos lnga po gang dag bsgom pa yongs su rdzogs par 'gyur zhe na/ mchog tu dga' ba dang dga' ba dang shin du sbyangs pa dang bde ba dang ting nge 'dzin to/ /tshe dang ldan pa</text></item>
<item><p>207b6</p><section>mdo sde</section><text>dag de chos lnga po de dag kun du bsags shing nye bar bsags na zug rngu brgyad med par 'gyur te/ 'di lta ste/ 'dod chags kyi zug rngu dang zhe sdang gi zug rngu dang gti mug gi zug rngu dang nga rgyal gyi zug rngu dang sred pa'i zug</text></item>
<item><p>207b7</p><section>mdo sde</section><text>rngu dang lta ba'i zug rngu dang the tshom dang som nyi'i zug rngu'o/ /zug rngu brgyad po de dag med par gyur na mi slob pa'i chos bcu thob par 'gyur te/ mi slob pa'i yang dag pa'i lta ba dang yang dag pa'i rtog pa dang yang dag pa'i</text></item>
<item><p>207b8</p><section>mdo sde</section><text>ngag dang yang dag pa'i las kyi mtha' dang yang dag pa'i 'tsho ba dang yang dag pa'i rtsol ba dang / yang dag pa'i dran pa dang yang dag pa'i ting nge 'dzin dang yang dag pa'i rnam par grol ba dang yang dag pa'i ye shes so/ /mi</text></item>
<item><p>208a1</p><section>mdo sde</section><text>slob pa'i chos bcu po de dag skyes shing thob ste ldan na 'phags pa yan lag lnga spangs pa/ yan lag drug dang ldan pa bsrung ba gcig pa/ rton pa bzhi dang ldan pa/ so so'i bden pa bsal ba/ bsal ba spangs pa/ kun du</text></item>
<item><p>208a2</p><section>mdo sde</section><text>rtog pa'i rnyog pa med// // rgya gar skad du/ Ar+ya ad b+hu ta d+harma par+yA ya nA ma/ bod skad du/ 'phags pa rmad du byung ba zhes bya ba'i chos kyi rnam grangs/ sangs rgyas dang / byang chub sems dpa'</text></item>
<item><p>208a3</p><section>mdo sde</section><text>thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na 'od ma'i tshal bya ka lan da ka gnas pa na bzhugs so/ /de nas tshe dang ldan pa kun dga' bo snga dro'i dus kyi tshe</text></item>
<item><p>208a4</p><section>mdo sde</section><text>chos gos dang sham thabs bgos te/ lhung bzed thogs nas rgyal po'i khab tu bsod snyoms kyi phyir zhugs te/ tshe dang ldan pa kun dga' bo rgyal po'i khab kyi grong khyer du mthar chags su bsod snyoms spyod pa'i tshe phyogs</text></item>
<item><p>208a5</p><section>mdo sde</section><text>shig na khang pa brtsegs pa sgo brgyad bcu yod la/ byug pas byugs pa/ gdugs dang rgyal mtshan dang ba dan bsgreng ba dar gyi lda ldi mang po spyangs pa zhig mthong nas/ de 'di snyam du sems te/ rigs kyi bu 'am rigs kyi bu</text></item>
<item><p>208a6</p><section>mdo sde</section><text>mo dad pa gang la la zhig gis khang pa brtsegs pa 'di lta bu byas te/ phyogs bzhi'i dge slong gi dge 'dun la phul ba dang / gang de bzhin gshegs pa dgra bcom pa yang dag par rdzogs pa'i sangs rgyas yongs su mya ngan</text></item>
<item><p>208a7</p><section>mdo sde</section><text>las 'das pa'i mchod rten 'ji ba las skyu ru ra'i 'bras bu tsam byas la/ khab tsam gyi srog shing btsugs te/ rgya shug gi lo ma tsam gyi gdugs gsol nas/ nas kyi 'bru tsam gyi sku gzugs byas la/ yungs 'bru</text></item>
<item><p>208a8</p><section>mdo sde</section><text>tsam gyi ring bsrel bcug na de gnyis las bsod nams shin du che ba gang yin snyam mo/ /de yang 'di snyam du sems te/ ston pa ni bdag gi mngon sum du gyur/ bde bar gshegs pa ni bdag gi mngon sum du gyur gyis/</text></item>
<item><p>208b1</p><section>mdo sde</section><text>bcom ldan 'das la bdag gis don 'di nyid gsol te/ bcom ldan 'das kyis bdag la ji skad bstan pa bzhin du gzung bar bya'o snyam mo/ /de nas tshe dang ldan pa kun dga' bo rgyal po'i khab tu bsod snyoms blangs te/</text></item>
<item><p>208b2</p><section>mdo sde</section><text>zas kyi bya ba byas nas bsod snyoms kyi zas phyi ma spangs te/ chos gos dang lhung bzed bzhag nas rkang pa bkrus te/ bcom ldan 'das ga la ba der song nas phyin pa dang / bcom ldan 'das kyi zhabs la mgo bos phyag</text></item>
<item><p>208b3</p><section>mdo sde</section><text>'tshal te phyogs gcig tu 'dug go/ /phyogs gcig tu 'dug nas kyang bcom ldan 'das la tshe dang ldan pa kun dga' bos 'di skad ces gsol to/ /btsun pa bdag 'dir snga dro'i dus kyi tshe chos gos dang sham thabs</text></item>
<item><p>208b4</p><section>mdo sde</section><text>bgos lhung bzed thogs te rgyal po'i khab tu bsod snyoms kyi slad du zhugs te/ rgyal po'i khab kyi grong khyer du mthar chags su bsod snyoms spyod pa'i tshe phyogs shig na khang pa brtsegs pa chab sgo brgyad bcu</text></item>
<item><p>208b5</p><section>mdo sde</section><text>mchis la byug pas byugs pa/ gdugs dang rgyal mtshan dang ba dan bsgreng ba/ dar gyi lda ldi mang po spyangs pa dag mthong nas 'di snyam du bsams te/ rigs kyi bu 'am rigs kyi bu mo dad pa gang la la zhig</text></item>
<item><p>208b6</p><section>mdo sde</section><text>gis khang pa brtsegs pa 'di lta bu bgyis te/ phyogs bzhi'i dge slong gi dge 'dun la phul ba dang / gang gis de bzhin gshegs pa dgra bcom pa yang dag par rdzogs pa'i sangs rgyas mya ngan las 'das pa'i</text></item>
<item><p>208b7</p><section>mdo sde</section><text>mchod rten 'ji ba las skyu ru ra'i 'bras bu tsam bgyis la khab tsam gyi srog shing btsugs te/ rgya shug gi lo ma tsam gyi gdugs gsol nas/ nas kyi 'bru tsam gyi sku gzugs bgyis la yungs 'bru tsam gyi ring</text></item>
<item><p>208b8</p><section>mdo sde</section><text>bsrel stsal na de gnyis bsod nams shin du che ba gang lags snyam mo/ /bdag gis yang 'di snyam du bsams te/ ston pa ni bdag gi mngon sum du gyur/ bde bar gshegs pa ni bdag gi mngon sum du gyur</text></item>
<item><p>209a1</p><section>mdo sde</section><text>gyis/ bcom ldan 'das la bdag gis don 'di nyid gsol te/ bcom ldan 'das kyis bdag la ji skad bstan pa bzhin du gzung bar bgyi snyam nas/ bcom ldan 'das la bdag don 'di nyid zhu lags na thugs brtse</text></item>
<item><p>209a2</p><section>mdo sde</section><text>ba nye bar bzung ste/ bcom ldan 'das kyis bdag la don 'di nyid legs par bstan du gsol/ de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo</text></item>
<item><p>209a3</p><section>mdo sde</section><text>khyod skye bo mang po la phan pa dang / skye bo mang po la bde ba dang / 'jig rten la snying brtse ba'i phyir zhugs nas lha dang mi rnams la phan pa dang / bde ba'i don gyi phyir khyod de bzhin gshegs pa la don 'di nyid 'dri bar sems pa ni/</text></item>
<item><p>209a4</p><section>mdo sde</section><text>legs so legs so/ /kun dga' bo de'i phyir legs par rab tu nyon la yid la zung shig dang bshad do/ /kun dga' bo 'dzam bu gling gi gling ni chur dpag tshad bdun stong / rgyar yang dpag tshad bdun stong / byang du ni kha tshon che</text></item>
<item><p>209a5</p><section>mdo sde</section><text>ba/ lhor ni sogs kar 'dug pa de rigs kyi bu 'am rigs kyi bu mo dad pa gang la la zhig gis rin po che sna bdun gyi rang bzhin du byas te/ rgyun du zhugs pa rnams dang lan cig phyir 'ong ba rnams dang / phyir mi 'ong ba rnams</text></item>
<item><p>209a6</p><section>mdo sde</section><text>dang dgra bcom pa rnams dang rang sangs rgyas rnams dang / phyogs bzhi'i dge slong gi dge 'dun la phul ba bas gang gis de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das</text></item>
<item><p>209a7</p><section>mdo sde</section><text>pa'i mchod rten 'ji ba las skyu ru ra'i 'bras bu tsam byas la khab tsam gyi srog shing btsugs te/ rgya shug gi lo ma tsam gyi gdugs gsol nas nas kyi 'bru tsam gyi sku gzugs byas la/ yungs 'bru tsam gyi ring bsrel</text></item>
<item><p>209a8</p><section>mdo sde</section><text>bcug na de ni de bas ches bsod nams che'o zhes nga smra'o/ /kun dga' bo 'dzam bu'i gling lta zhog gi/ kun dga' bo shar gyi lus 'phags zhes bya ba'i gling yod de chur ni dpag tshad brgyad stong / rgyar yang dpag</text></item>
<item><p>209b1</p><section>mdo sde</section><text>tshad brgyad stong ste/ kun nas zla gam lta bur grub pa de/ rigs kyi bu 'am rigs kyi bu mo gang la la zhig gis rin po che sna bdun gyi rang bzhin du byas te/ rgyun du zhugs pa rnams dang / lan cig phyir 'ong ba rnams dang phyir mi</text></item>
<item><p>209b2</p><section>mdo sde</section><text>'ong ba rnams dang dgra bcom pa rnams dang / rang sangs rgyas rnams dang phyogs bzhi'i dge slong gi dge 'dun la phul ba bas gang gis de bzhin gshegs pa dgra bcom pa yang dag par rdzogs pa'i sangs rgyas yongs su mya ngan</text></item>
<item><p>209b3</p><section>mdo sde</section><text>las 'das pa'i mchod rten 'ji ba las skyu ru ra'i 'bras bu tsam byas la khab tsam gyi srog shing btsugs te/ rgya shug gi lo ma tsam gyi gdugs gsol nas/ nas kyi 'bru tsam gyi sku gzugs byas la yungs 'bru tsam gyi</text></item>
<item><p>209b4</p><section>mdo sde</section><text>ring bsrel bcug na de ni de bas ches bsod nams che'o zhes nga smra'o/ /kun dga' bo 'dzam bu'i gling lta 'ang zhog /shar gyi lus 'phags kyi gling lta 'ang zhog ste/ kun dga' bo nub kyi ba lang spyod ces bya ba'i gling yod de</text></item>
<item><p>209b5</p><section>mdo sde</section><text>chur ni dpag tshad dgu stong / zheng yang dpag tshad dgu stong ste/ kun nas zla ba nya ba lta bu grub pa de rigs kyi bu 'am rigs kyi bu mo dad pa gang la la zhig gis rin po che sna bdun gyi rang bzhin du byas te/ rgyun du zhugs pa rnams dang</text></item>
<item><p>209b6</p><section>mdo sde</section><text>lan cig phyir 'ong ba rnams dang phyir mi 'ong ba rnams dang dgra bcom pa rnams dang rang sangs rgyas rnams dang phyogs bzhi'i dge slong gi dge 'dun la phul ba bas/ gang gis de bzhin gshegs pa dgra bcom pa yang dag par</text></item>
<item><p>209b7</p><section>mdo sde</section><text>rdzogs pa'i sangs rgyas yongs su mya ngan las 'das pa'i mchod rten 'ji ba las skyu ru ra'i 'bras bu tsam byas la khab tsam gyi srog shing btsugs te/ rgya shug gi lo ma tsam gyi gdugs gsol nas/ nas kyi 'bru tsam gyi sku</text></item>
<item><p>209b8</p><section>mdo sde</section><text>gzugs byas la/ yungs 'bru tsam gyi ring bsrel bcug na de ni de bas ches bsod nams che'o zhes nga smra'o/ /kun dga' bo 'dzam bu'i gling lta 'ang zhog /shar gyi lus 'phags kyi gling lta 'ang zhog /nub kyi ba lang spyod kyi</text></item>
<item><p>210a1</p><section>mdo sde</section><text>gling lta 'ang zhog ste/ kun dga' bo byang gi sgra mi snyan ces bya ba'i gling yod de/ chur ni dpag tshad khri/ rgyar yang dpag tshad khri ste/ kun nas gru bzhi lham par grub pa de rigs kyi bu 'am rigs kyi bu mo dad pa gang la la</text></item>
<item><p>210a2</p><section>mdo sde</section><text>zhig gis rin po che sna bdun gyi rang bzhin du byas te/ rgyun du zhugs pa rnams dang lan cig phyir 'ong ba rnams dang phyir mi 'ong ba rnams dang dgra bcom pa rnams dang / rang sangs rgyas rnams dang / phyogs bzhi'i dge slong gi dge</text></item>
<item><p>210a3</p><section>mdo sde</section><text>'dun la phul ba bas/ gang gis de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'ji ba las skyu ru ra'i 'bras bu tsam byas la khab tsam gyi srog shing</text></item>
<item><p>210a4</p><section>mdo sde</section><text>btsugs te/ rgya shug gi lo ma tsam gyi gdugs gsol nas nas kyi 'bru tsam gyi sku gzugs byas la yungs 'bru tsam gyi ring bsrel bcug na de ni de bas bsod nams che'o zhes nga smra'o/ /kun dga' bo 'dzam bu'i gling lta 'ang</text></item>
<item><p>210a5</p><section>mdo sde</section><text>zhog /shar gyi lus 'phags kyi gling lta 'ang zhog /nub kyi ba lang spyod kyi gling lta 'ang zhog /byang gi sgra mi snyan gyi gling lta yang zhog ste/ kun dga' bo lha'i dbang po brgya byin gyi khang bzang rnam par rgyal byed ces bya ba yod de/</text></item>
<item><p>210a6</p><section>mdo sde</section><text>de rigs kyi bu 'am rigs kyi bu mo dad pa gang la la zhig gis rin po che sna bdun gyi rang bzhin du byas te/ rgyun du zhugs pa rnams dang / lan cig phyir 'ong ba rnams dang phyir mi 'ong ba rnams dang dgra bcom pa rnams dang rang</text></item>
<item><p>210a7</p><section>mdo sde</section><text>sangs rgyas rnams dang phyogs bzhi'i dge slong gi dge 'dun la phul ba bas/ gang gis de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'ji ba las skyu ru</text></item>
<item><p>210a8</p><section>mdo sde</section><text>ra'i 'bras bu tsam byas la khab tsam gyi srog shing btsugs te/ rgya shug gi lo ma tsam gyi gdugs gsol nas nas kyi 'bru tsam gyi sku gzugs byas la yungs 'bru tsam gyi ring bsrel bcug na de ni de bas ches bsod nams</text></item>
<item><p>210b1</p><section>mdo sde</section><text>che'o zhes nga smra'o/ /kun dga' bo 'dzam bu'i gling lta yang zhog /shar gyi lus 'phags kyi gling lta yang zhog /nub kyi ba lang spyod kyi gling lta yang zhog /byang gi sgra mi snyan gyi gling lta yang zhog /lha'i dbang po brgya byin gyi</text></item>
<item><p>210b2</p><section>mdo sde</section><text>khang bzang rnam par rgyal byed ces bya ba lta yang zhog ste/ kun dga' bo stong gsum gyi stong chen po'i 'jig rten gyi khams yod de/ de rigs kyi bu 'am rigs kyi bu mo dad pa gang la la zhig gis rin po che sna bdun gyi rang</text></item>
<item><p>210b3</p><section>mdo sde</section><text>bzhin du byas te/ rgyun du zhugs pa rnams dang / lan cig phyir 'ong ba rnams dang phyir mi 'ong ba rnams dang dgra bcom pa rnams dang rang sangs rgyas rnams dang phyogs bzhi'i dge slong gi dge 'dun la phul ba bas/ gang gis de</text></item>
<item><p>210b4</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'ji ba las skyu ru ra'i 'bras bu tsam byas la khab tsam gyi srog shing btsugs te/ rgya shug gi lo ma</text></item>
<item><p>210b5</p><section>mdo sde</section><text>tsam gyi gdugs byas nas nas kyi 'bru tsam gyi sku gzugs byas la yungs 'bru tsam gyi ring bsrel bcug na de ni de bas ches bsod nams che'o zhes nga smra'o/ /de ci'i phyir zhe na/ kun dga' bo de bzhin gshegs pa ni</text></item>
<item><p>210b6</p><section>mdo sde</section><text>ye shes kyis dpag tu med pa/ tshul khrims kyis dpag tu med pa/ bzod pas dpag tu med pa/ brtson 'grus kyis dpag tu med pa/ bsam gtan gyis dpag tu med pa/ shes rab kyis dpag tu med pa/</text></item>
<item><p>210b7</p><section>mdo sde</section><text>byams pas dpag tu med pa/ snying rjes dpag tu med pa/ dga' bas dpag tu med pa/ btang snyoms kyis dpag tu med pa/ sangs rgyas kyi chos ma 'dres pa bcwa brgyad dang / stobs bcu dang mi 'jigs pa</text></item>
<item><p>210b8</p><section>mdo sde</section><text>bzhi dang sangs rgyas kyi chos dran pa nye bar gzhag pa ma 'dres pa gsum dang snying rje chen pos dpag tu med pa ste/ kun dga' bo de bzhin gshegs pa dgra bcom pa yang dag par rdzogs pa'i sangs rgyas ni yon</text></item>
<item><p>211a1</p><section>mdo sde</section><text>tan dpag tu med pa dang ldan pa'i phyir ro/ /de skad ces bka' stsal pa dang / tshe dang ldan pa kun dga' bos/ bcom ldan 'das la 'di skad ces gsol to/ /bcom ldan 'das 'di lta ste/ chos kyi</text></item>
<item><p>211a2</p><section>mdo sde</section><text>rnam grangs 'di ni ngo mtshar lags so/ /bde bar gshegs pa ngo mtshar lags so/ /chos kyi rnam grangs 'di'i ming ci lags/ 'di ji ltar gzung bar bgyi/ bka' stsal pa/ kun dga' bo de'i phyir chos kyi rnam</text></item>
<item><p>211a3</p><section>mdo sde</section><text>grangs 'di rmad du byung ba'i chos kyi rnam grangs shes bya bar zung shig /de bas na chos kyi rnam grangs 'di ni rmad du byung ba'i chos kyi rnam grangs shes bya ba'i tshig bla dgas so/ /bcom ldan 'das kyis de skad</text></item>
<item><p>211a4</p><section>mdo sde</section><text>ces bka' stsal nas tshe dang ldan pa kun dga' bo yi rangs te/ bcom ldan 'das kyis gsungs pa la mngon par bstod do/ /'phags pa rmad du byung ba'i chos kyi rnam grangs/ rdzogs so// // rgya gar gyi mkhan</text></item>
<item><p>211a5</p><section>mdo sde</section><text>po 'dzi na mi tra dang / su ren dra bo d+hi dang / zhu chen gyi lo ts+tsha ba ban de ye shes sdes zhus te gtan la phab pa/ / rgya gar skad du/ Ar+ya ta thA ga ta pra ti bim+ba pra tiSh+ThA a nu shai sA sam+ba dan ti nA ma d+harma</text></item>
<item><p>211a6</p><section>mdo sde</section><text>par+yA ya/ bod skad du/ 'phags pa de bzhin gshegs pa'i gzugs brnyan bzhag pa'i phan yon yang dag par brjod pa zhes bya ba'i chos kyi rnam grangs/ thams cad mkhyen pa la phyag 'tshal lo/ /'di skad bdag gis</text></item>
<item><p>211a7</p><section>mdo sde</section><text>thos pa dus gcig na bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe dge slong rab tu mang po dag cig rim gro'i gnas su lhags te 'dug nas</text></item>
<item><p>211a8</p><section>mdo sde</section><text>bar skabs der gtam 'di lta bu zhig glengs so/ /khyed cag la bram ze 'am/ khyim bdag dad pa can thos pa 'dzin pa/ thos pa bsags pa/ dge ba ji ltar bya zhes tshol ba/ de bzhin gshegs pa'i gzugs</text></item>
<item><p>211b1</p><section>mdo sde</section><text>brnyan bgyid par spro ba skyed pa dag snang la de dag gal te bdag cag gi drung du lhags nas btsun pa dag de bzhin gshegs pa'i gzugs brnyan bgyid pa'i gang zag sbyin pa po la phan yon ji tsam zhig mchis par rig</text></item>
<item><p>211b2</p><section>mdo sde</section><text>par bgyi zhes rmed na/ de bzhin gshegs pa'i gzugs brnyan bgyid pa la phan yon ji tsam zhig yod pa bdag cag gis mi shes te/ de'i tshe de dag la bdag cag gis ji ltar chos dang 'thun par lan gdab par bya/ gang</text></item>
<item><p>211b3</p><section>mdo sde</section><text>don 'di dag nyid ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas thams cad mkhyen pa/ thams cad gzigs pa/ the tshom thams cad gcod par mdzad pa/ ston pa de la</text></item>
<item><p>211b4</p><section>mdo sde</section><text>bdag cag gis zhu'o/ /'on tang bcom ldan 'das de bdag cag la lung ston par mdzad de/ bdag cag gis de bzhin bzung nas bram ze dang / khyim bdag dad pa can rnams la rgya cher phye ste lan gdab par bya'o zhes bgros</text></item>
<item><p>211b5</p><section>mdo sde</section><text>so/ /de nas dge slong rab tu mang po dag bcom ldan 'das ga la ba der dong ste phyin nas bcom ldan 'das kyi zhabs la mgo bos phyag 'tshal te phyogs gcig tu 'khod do/ /phyogs gcig tu 'khod nas dge slong rab tu</text></item>
<item><p>211b6</p><section>mdo sde</section><text>mang po dag gis bcom ldan 'das la 'di skad ces gsol to/ /btsun pa bdag cag dge slong rab tu mang po dag rim gro'i gnas der lhags te 'dus pa dang / bar der bka' mchid 'di lta bu zhig glengs te/ khyed cag</text></item>
<item><p>211b7</p><section>mdo sde</section><text>la bram ze 'am/ khyim bdag dad pa can thos pa 'dzin pa/ thos pa bsags pa/ dge ba ji ltar bgyi zhes tshol ba de bzhin gshegs pa'i gzugs brnyan bgyi bar spro ba skyes pa dag gda' la/ de dag gal te</text></item>
<item><p>211b8</p><section>mdo sde</section><text>bdag cag gi drung du mchis nas/ btsun pa dag de bzhin gshegs pa'i gzugs brnyan bgyid pa'i gang zag sbyin pa po la phan yon ji tsam zhig mchis par rig par bgyi zhes rmed na/ de bzhin gshegs pa'i</text></item>
<item><p>212a1</p><section>mdo sde</section><text>gzugs brnyan bgyid pa la phan yon ji tsam zhig mchis pa bdag cag gis ma mtshal na/ de'i tshe de dag la bdag cag gis ji ltar chos dang 'thun par lan gdab par bgyi/ gang don de dag nyid ni bcom ldan 'das</text></item>
<item><p>212a2</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas thams cad mkhyen pa/ thams cad gzigs pa/ the tshom thams cad gcod par mdzad pa/ ston pa de la bdag cag gis zhu bar bgyi'o/ /'on tang</text></item>
<item><p>212a3</p><section>mdo sde</section><text>bcom ldan 'das de bdag cag la lung ston par mdzad de/ bdag cag gis de bzhin bzung nas bram ze dang / khyim bdag dad pa can rnams la rgya cher phye ste lan gdab par bgyi'o snyam bgyid do/ /btsun pa bcom ldan</text></item>
<item><p>212a4</p><section>mdo sde</section><text>'das don de dag nyid bdag cag zhu zhing mchis na/ btsun pa bcom ldan 'das de bzhin gshegs pa'i gzugs brnyan bgyid pa'i gang zag sbyin pa po la phan yon ji tsam zhig mchis par rig par bgyi/ bka' stsal pa/</text></item>
<item><p>212a5</p><section>mdo sde</section><text>dge slong dag skye bo mang po la phan pa dang / skye bo mang po la bde ba dang snying brtse ba dang lha dang mi rnams la phan pa dang bde ba'i phyir zhus te/ khyed gang de bzhin gshegs pa dgra bcom pa yang dag par rdzogs pa'i sangs</text></item>
<item><p>212a6</p><section>mdo sde</section><text>rgyas la don de nyid zhu bar sems pa legs so legs so/ /dge slong / dag de'i phyir legs par rab tu nyon la yid la zung shig dang bstan par bya'o/ /dge slong dag de bzhin gshegs pa'i gzugs brnyan byed pa'i</text></item>
<item><p>212a7</p><section>mdo sde</section><text>gang zag sbyin pa po la phan yon 'di lnga yod de/ lnga gang zhe na/ gzhal med khang chen por gnas pa dang / bong steng bzang por grags pa dang / spro ba mang ba dang tshe ring ba dang grags pa dang ldan pa dang / bde ba mang ba ste/</text></item>
<item><p>212a8</p><section>mdo sde</section><text>dge slong dag 'di ni de bzhin gshegs pa'i gzugs brnyan byed pa'i gang zag sbyin pa po'i phan yon dang po yin no/ /gzhan yang phyug po dang nor mang ba dang longs spyod che ba dang / nor rdzas dang / yo byad mang ba dang bdag dbang</text></item>
<item><p>212b1</p><section>mdo sde</section><text>ba bdag gir bya ba mang ba dang / nor dang 'bru dang dbyig dang gser dang mdzod dang bang ba'i tshogs mang ba dang rta dang glang po che dang ba lang dang lug dang bran dang bran mo dang las byed pa dang zho shas 'tsho ba mang ba dang blon po dang mdza'</text></item>
<item><p>212b2</p><section>mdo sde</section><text>bshes dang gnyen dang snag gi gnyen mtshams mang por 'gyur te/ dge slong dag 'di ni de bzhin gshegs pa'i gzugs brnyan byed pa'i gang zag sbyin pa po'i phan yon gnyis pa yin no/ /dge slong dag gzhan yang</text></item>
<item><p>212b3</p><section>mdo sde</section><text>gzugs bzang po dang / blta na sdug pa dang / mdzes pa dang mdog gser ltar bzang ba dang / mgo gdugs ltar zlum pa dang lag pa ring ba dang dpral ba dbyes che ba dang / smin mtshams bar ma chad pa dang yan lag</text></item>
<item><p>212b4</p><section>mdo sde</section><text>dang nying lag thams cad dang ldan pa dang rgyan thams cad gyis brgyan par 'gyur te/ dge slong dag 'di dag ni de bzhin gshegs pa'i gzugs brnyan byed pa'i gang zag sbyin pa po'i phan yon gsum pa yin no/ /dge slong</text></item>
<item><p>212b5</p><section>mdo sde</section><text>dag gzhan yang 'khor los sgyur ba'i rgyal po 'khor bzang po rin po che sna bdun dang ldan pa dang / bu stong gis bskor bar 'gyur te/ de'i bu 'am chung ma 'am/ bran nam nye bar 'tsho ba gang yin pa de dag thams cad de la gus par</text></item>
<item><p>212b6</p><section>mdo sde</section><text>nyan pa dang / bka' nyan par byed de/ dge slong dag 'di ni de bzhin gshegs pa'i gzugs brnyan byed pa'i gang zag sbyin pa po'i phan yon bzhi pa yin no/ /dge slong dag gzhan yang de lus dang bral nas bde 'gro mtho ris</text></item>
<item><p>212b7</p><section>mdo sde</section><text>kyi 'jig rten gyi lha rnams kyi nang du skye bar 'gyur te/ der skyes nas lha'i rgyal po khyad par can lha dang / lha'i bu dang lha'i bu mo rnams kyi rten du 'gyur la/ gnas bcu po lha'i tshe dang lha'i mdog dang lha'i stobs dang lha'i bde</text></item>
<item><p>212b8</p><section>mdo sde</section><text>ba dang / lha'i dbang phyug la dbang byed pa dang / lha'i gzugs dang sgra dang dri dang / ro dang reg bya rnams kyis dga' bar byed de/ dge slong dag 'di ni de bzhin gshegs pa'i gzugs brnyan byed pa'i gang zag sbyin pa po'i</text></item>
<item><p>213a1</p><section>mdo sde</section><text>phan yon lnga pa yin no/ /bcom ldan 'das kyis de skad ces bka' stsal pa dang / dge slong de dag bcom ldan 'das kyis gsungs pa la yi rangs te mngon par bstod do/ /'phags pa de bzhin gshegs pa'i</text></item>
<item><p>213a2</p><section>mdo sde</section><text>gzugs brnyan bzhag pa'i phan yon yang dag par bstan pa zhes bya ba'i chos kyi rnam grangs rdzogs so// // rgya gar gyi mkhan po d+harmA ka ra dang / lo ts+tsha ba ban de ye shes snying pos bsgyur/ ban de dpal brtsegs kyis zhu</text></item>
<item><p>213a3</p><section>mdo sde</section><text>chen bgyis te gtan la phab pa/ / rgya gar skad du/ / tsai t+ya pa dak+Shi Na gA thA/ bod skad du/ mchod rten bskor ba'i tshigs su bcad pa/ dkon mchog gsum la phyag 'tshal lo/ /shes rab</text></item>
<item><p>213a4</p><section>mdo sde</section><text>blo ldan 'jig rten na/ /chos kyi 'khor lo rjes bskor ba/ /shes rab chen po shA ri'i bus/ /ston pa la ni zhu ba zhus/ /mchod rten bskor ba bgyis pa yis/ /rnam par smin pa cir 'gyur ba/ /skal ba chen po'i</text></item>
<item><p>213a5</p><section>mdo sde</section><text>'jig rten mchog /rnam par 'dren pas bdag la gsungs/ /rdzogs pa'i sangs rgyas rkang gnyis mchog /ston pas de la bka' stsal pa/ /mchod rten bskor ba byas pa yi/ /yon tan gang yin phyogs tsam bstan/ /</text></item>
<item><p>213a6</p><section>mdo sde</section><text>mchod rten bskor ba byas pa yis/ /lha klu gnod sbyin dri za dang / /lha min mkha' lding mi 'am ci/ /lto 'phye che rnams mchod byed 'gyur/ /dal ba rnyed dka' thob gyur nas/ /skad cig gcig tsam bar du yang / /mchod rten</text></item>
<item><p>213a7</p><section>mdo sde</section><text>bskor ba byas pas ni/ /mi khom brgyad rnams spong bar 'gyur/ /mchod rten bskor ba byas pas ni/ /dran dang ldan zhing blo gros ldan/ /kha dog ldan zhing 'dzangs pa dang / /thams cad du ni mchod par 'gyur/ /mchod rten bskor ba</text></item>
<item><p>213a8</p><section>mdo sde</section><text>byas pas ni/ /lha dang de bzhin mi rnams kyis/ /tshe ring ba yang de yis 'thob/ /grags pa chen po'ang 'thob par 'gyur/ /mchod rten bskor ba byas pas ni/ /'dzam bu'i gling du rus kyi mchog /cho rigs yongs su dag par yang / /</text></item>
<item><p>213b1</p><section>mdo sde</section><text>blo ldan de ni skye bar 'gyur/ /mchod rten bskor ba byas pas ni/ /kha bzhin dag kyang bzang ba dang / /mdog sdug pa dang mkhas pa dang / /bde bar gnas pa thob par 'gyur/ /mchod rten bskor ba byas pas ni/ /phyug cing nor yang mang ba dang / /</text></item>
<item><p>213b2</p><section>mdo sde</section><text>ser sna med cing gtong phod dang / /sbyin pa dag la dpa' bar 'gyur/ /mchod rten bskor ba byas pas ni/ /yid du 'ong zhing blta na sdug /mdog bzang mthong na dga' ba dang / /longs spyod rgya chen spyod par 'gyur/ /mchod rten bskor ba byas pas ni/ /'du byed</text></item>
<item><p>213b3</p><section>mdo sde</section><text>stong par mthong nas kyang / /de ni chos la rmongs mi 'gyur/ /myur du dga' ba thob par 'gyur/ /mchod rten bskor ba byas pas ni/ /rgyal rigs mchog tu skye bar 'gyur/ /bu smad 'khor dang ldan pa dang / /stobs dang brtson 'grus ldan par 'gyur/ /</text></item>
<item><p>213b4</p><section>mdo sde</section><text>mchod rten bskor ba byas pas ni/ /bram ze che zhing mtho bar skye/ /tshul khrims ldan zhing thos dang ldan/ /rig byed gsang sngags ldan par 'gyur/ /mchod rten bskor ba byas pas ni/ /khyim bdag che zhing mtho bar skye/ /phyug cing nor yang mang ba</text></item>
<item><p>213b5</p><section>mdo sde</section><text>dang / /nor dang 'bru rnams ldan par 'gyur/ /mchod rten bskor ba byas pas ni/ /'dzam bu'i gling gi mnga' bdag rje/ /sa steng mtha' dag dbang byed pa'i/ /chos dang ldan pa'i rgyal por 'gyur/ /mchod rten bskor ba byas pas ni/ /rin chen</text></item>
<item><p>213b6</p><section>mdo sde</section><text>bdun dang ldan pa yi/ /'khor los sgyur ba'i rgyal por 'gyur/ /chos bzhin 'khor lo skor bar byed/ /mchod rten bskor ba byas pas ni/ /'di nas 'phos nas mtho ris 'gro/ /sangs rgyas bstan la dga' ba dang / /rnal 'byor ldan zhing rdzu</text></item>
<item><p>213b7</p><section>mdo sde</section><text>'phrul che/ /mchod rten bskor ba byas pas ni/ /lha yul dag nas 'phos nas kyang / /de ni mi yi nang du skye/ /rmongs pa med par mngal du 'jug /mchod rten bskor ba byas pas ni/ /mngal gyi skyon gyi dri ma yis/ /de la gos par mi 'gyur te/ /</text></item>
<item><p>213b8</p><section>mdo sde</section><text>de ni nor bu dag pa bzhin/ /mchod rten bskor ba byas pas ni/ /ma ltor bde bar gnas par 'gyur/ /de ni bde bar btsa' ba dang / /bde bar nu zho 'thung bar 'gyur/ /mchod rten bskor ba byas pas ni/ /phas kyang g.yog 'khor mang</text></item>
<item><p>214a1</p><section>mdo sde</section><text>po yis/ /de la gso zhing gnas par 'gyur/ /ma mas rtag tu rim gro byed/ /mchod rten bskor ba byas pas ni/ /nye du rnams kyi snying du sdug /de bzhin pha ma lhag par byams/ /skyes nas longs spyod 'phel bar 'gyur/ /mchod</text></item>
<item><p>214a2</p><section>mdo sde</section><text>rten bskor ba byas pas ni/ /sha za dang ni srin rnams kyis/ /de la gnod par mi 'gyur te/ /longs spyod dag la skyon med spyod/ /mchod rten bskor ba byas pas ni/ /bskal pa brgyar yang de dag rnams/ /zhar ba grum por yong mi 'gyur/</text></item>
<item><p>214a3</p><section>mdo sde</section><text>lus kyang rnam par dag par 'gyur/ /mchod rten bskor ba byas pas ni/ /mig kyang rnam par dag par 'gyur/ /dkyus ring mthon mthing sdug pa dang / /lha yi mig kyang de yis 'thob/ /mchod rten bskor ba byas pas ni/ /lus bde sems</text></item>
<item><p>214a4</p><section>mdo sde</section><text>kyang brtan pa dang / /de bzhin brtson 'grus brtan pa dang / /dpung mgo zlum zhing brtan par 'gyur/ /mchod rten bskor ba byas pas ni/ /stobs dang byad gzugs phun sum tshogs/ /yan lag thams cad mtshan rnams kyis/ /legs par</text></item>
<item><p>214a5</p><section>mdo sde</section><text>brgyan cing ldan par 'gyur/ /mchod rten bskor ba byas pas ni/ /sum bcu rtsa gsum dbang phyug rje/ /rdzu 'phrul che ba'i brgya byin du/ /lha yi dbang po chen por 'gyur/ /mchod rten bskor ba byas pas ni/ /'thab bral lha yi rgyal po dang /</text></item>
<item><p>214a6</p><section>mdo sde</section><text>de bzhin yongs su dga' ldan dang / /'phrul dga' gzhan 'phrul dbang byed 'gyur/ /mchod rten bskor ba byas pas ni/ /tshangs pa'i 'jig rten tshangs pa yi/ /dbang phyug nyid du de 'gyur zhing / /lha rnams bye ba snyed kyis mchod/ /mchod rten</text></item>
<item><p>214a7</p><section>mdo sde</section><text>bskor ba byas pas ni/ /bskal pa bye ba stong dag dang / /khrag khrig phrag brgya dag tu yang / /shes rab ldan pa rtag tu mchod/ /mchod rten bskor ba byas pas ni/ /bskal pa bye ba stong dag tu/ /lus gtsang gos kyang gtsang ba dang / /dkar</text></item>
<item><p>214a8</p><section>mdo sde</section><text>po'i chos dang ldan par 'gyur/ /mchod rten bskor ba byas pas ni/ /stobs dang brtson 'grus phun sum tshogs/ /de ni le lo med pa dang / /shin du bsgrub pa thob par 'gyur/ /mchod rten bskor ba byas pas ni/ /brtson 'grus brtan zhing</text></item>
<item><p>214b1</p><section>mdo sde</section><text>mthu yang brtan/ /rtsal brtan cis kyang mi tshugs shing / /don rnams myur du 'grub par byed/ /mchod rten bskor ba byas pas ni/ /gdangs snyan gsang yang mtho ba dang / /yid du 'ong ba'i nga ro can/ /gnod pa med cing nad med 'gyur/ /mchod rten</text></item>
<item><p>214b2</p><section>mdo sde</section><text>bskor ba byas pas ni/ /nga nyid kyis ni bstan pa yi/ /gnas der myur du de 'gro zhing / /shas cher skye ba thob par 'gyur/ /mchod rten bskor ba byas pas ni/ /dran pa nye bar gzhag pa bzhi/ /sems kyi tshad med bzhi po dang / /rdzu 'phrul</text></item>
<item><p>214b3</p><section>mdo sde</section><text>rkang pa'i dbang yang 'thob/ /mchod rten bskor ba byas pas ni/ /'phags pa'i bden pa bzhi po dang / /dbang po rnams dang stobs rnams dang / /byang chub yan lag 'bras bu 'thob/ /mchod rten bskor ba byas pas ni/ /mngon shes</text></item>
<item><p>214b4</p><section>mdo sde</section><text>drug ldan zag pa med/ /nyon mongs thams cad spangs pa yi/ /dgra bcom rdzu 'phrul chen por 'gyur/ /mchod rten bskor ba byas pas ni/ /'dod chags zhe sdang spangs pa dang / /'khor rnams thams cad spangs pa yi/ /rang rgyal</text></item>
<item><p>214b5</p><section>mdo sde</section><text>byang chub 'thob par 'gyur/ /mchod rten bskor ba byas pas ni/ /'jig rten dag tu de bzhin gshegs/ /mtshan rnams kyis ni brgyan pa dang / /gser gyi sku mdog 'thob par 'gyur/ /lus kyi las kyang bskor ba yin/ /ngag gi</text></item>
<item><p>214b6</p><section>mdo sde</section><text>las kyang bskor ba yin/ /yid kyi las kyang bskor ba yin/ /smon lam btab pa 'ang bskor ba yin/ /'dir ni bskor ba byas pa yis/ /bgrod dka' bde dgur don rnams 'grub/ /'jig rten mgon po'i mchod rten la/ /bskor ba</text></item>
<item><p>214b7</p><section>mdo sde</section><text>byas pa'i yon tan gang / /de ni tshig tsam nyi tshe yis/ /legs par bstan par mi nus so/ /sems can rnams la snying brtse'i phyir/ /shA ri'i bus ni zhus nas kyang / /mchod rten phyag byas yon tan gang / /'jig rten mgon pos bstan</text></item>
<item><p>214b8</p><section>mdo sde</section><text>pa yin/ /rta brgya dang ni gser srang brgya/ /drel mo'i shing rta brgya dag dang / /rgod ma brgya yi shing rta rnams/ /rin chen sna tshogs bkang ba yang / /bskor ba'i gom pa gcig bor ba'i/ /bcu drug char yang mi phod do/ /kam po dzi</text></item>
<item><p>215a1</p><section>mdo sde</section><text>yi bu mo brgya/ /nor bu rna cha gdub 'khor thogs/ /gser gyi dpung rgyan 'chang ba dang / /mgrin pa gser gyis legs brgyan pa/ /bskor ba'i gom pa gcig bor ba'i/ /bcu drug char yang mi phod do/ /gangs kyi glang chen brgya</text></item>
<item><p>215a2</p><section>mdo sde</section><text>rten dag /lus chen nam tshong yangs pa dang / /sna yang gshol mda' 'dra ba'i glang / /gser dang nor bus brgyan pa dang / /bskor ba'i gom pa gcig bor ba'i/ /bcu drug char yang mi phod do/ /mkhas pa gang gis sangs rgyas mchod rten la/ /dga' ba'i</text></item>
<item><p>215a3</p><section>mdo sde</section><text>sems kyis gom pa gcig bor ba/ /'dzam bu'i chu klung gser srang 'bum grangs snyed/ /de ni de dang mtshungs pa yod ma yin/ /mkhas pa gang gis sangs rgyas mchod rten la/ /dga' ba'i sems kyis 'jim gong gcig bor ba/ /'dzam bu'i chu klung</text></item>
<item><p>215a4</p><section>mdo sde</section><text>gser gyi pho brang 'bum/ /de ni de dang mtshungs pa yod ma yin/ /mkhas pa gang gis sangs rgyas mchod rten la/ /dga' ba'i sems kyis me tog sil ma spungs/ /'dzam bu'i chu klung gser snod 'bum bzhag pa/ /de ni de dang mtshungs pa yod</text></item>
<item><p>215a5</p><section>mdo sde</section><text>ma yin/ /mkhas pa gang gis sangs rgyas mchod rten la/ /dga' ba'i sems kyis me tog phreng ba thogs/ /'dzam bu'i chu klung gser khal bye ba gnyis/ /de ni de dang mtshungs pa yod ma yin/ /mkhas pa gang gis sangs rgyas mchod rten la/</text></item>
<item><p>215a6</p><section>mdo sde</section><text>dga' ba'i sems kyis spos chus dbang bskur ba/ /'dzam bu'i chu klung gser gyi phung po 'bum/ /de ni de dang mtshungs pa yod ma yin/ /mkhas pa gang gis sangs rgyas mchod rten la/ /dga' ba'i sems kyis mar me 'bul</text></item>
<item><p>215a7</p><section>mdo sde</section><text>byed pa/ /'dzam bu'i chu klung gser srang bye ba 'bum/ /de ni de dang mtshungs pa yod ma yin/ /mkhas pa gang gis sangs rgyas mchod rten la/ /dga' ba'i sems kyis rgyal mtshan 'phan gdugs thogs/ /gser gyi ri bo</text></item>
<item><p>215a8</p><section>mdo sde</section><text>lhun po tshad 'bum yang / /de ni de dang mtshungs pa yod ma yin/ /'di ni dpag med de bzhin gshegs/ /rgya mtsho 'dra ba'i rdzogs sangs rgyas/ /ded dpon bla na med pa la/ /phul ba'i phan yon bstan pa yin/ /bzhugs pa'i tshe na gang gis</text></item>
<item><p>215b1</p><section>mdo sde</section><text>mchod/ /mya ngan 'das 'og gang gis mchod/ /sems dge ba ni mtshungs 'gyur na/ /bsod nams la ni khyad par med/ /de ltar sangs rgyas bsam mi khyab/ /sangs rgyas chos kyang bsam mi khyab/ /bsam mi khyab la dad rnams kyis/ /rnam par sman pa 'ang</text></item>
<item><p>215b2</p><section>mdo sde</section><text>bsam mi khyab/ /mchod rten bskor ba'i tshigs su bcad pa rdzogs so// // rgya gar skad du/ pra se na dzi ta gA thA/ bod skad du/ gsal rgyal gyi tshigs su bcad pa/ dkon mchog gsum la phyag 'tshal lo/ /rgyal po gsal rgyal gdugs dang cod pan</text></item>
<item><p>215b3</p><section>mdo sde</section><text>dang / /rnga yab ral gri nor bu lham bzhag ste/ /thal mo sbyar te legs par phyag 'tshal nas/ /'jig rten mgon po la ni zhu ba zhus/ /phan par dgongs pa thugs rje'i bdag nyid can/ /de bzhin gshegs rnams mya ngan 'das pa na/ /mchod pa</text></item>
<item><p>215b4</p><section>mdo sde</section><text>bgyis pas blo mchog ji lta bur/ /srid pa gzhan du mi rnams bde ba 'thob/ /bcom ldan mi yi seng ge snga phyi'i mtha'i/ /chos rnams kun la mngon sum spyad gyur pas/ /kun dga' bzang po yi ni mngon sum du/ /gsal rgyal zhus lan 'di dag</text></item>
<item><p>215b5</p><section>mdo sde</section><text>bka' stsal pa/ /ji ltar rgyal ba dag la mi rnams kyis/ /mchod pa byas pas srid pa gzhan dag tu/ /rnam smin 'dod pa sna tshogs ci thob pa/ /zhus pa'i don de rgyal pos mnyan par gyis/ /bcom ldan 'das kyi mchod rten rnams dang</text></item>
<item><p>215b6</p><section>mdo sde</section><text>ni/ /sku gzugs rnams la rdul phran ci song ba/ /de yi grangs snyed de byed mi rnams kyis/ /lha yul sa stengs nges par rgyal srid 'thob/ /gzugs dang gzugs med khams kyi ting nge 'dzin/ /phun sum tshogs pa'i sa mchog kun myong</text></item>
<item><p>215b7</p><section>mdo sde</section><text>nas/ /tha mar skye dang rga la sogs pa yi/ /sdug bsngal med pa'i sangs rgyas go 'phang 'thob/ /su dag 'dir ni rgyal ba'i gzugs byed pa/ /de dag gzugs bzang yid 'ong yon tan ldan/ /dbang po bsdams shing 'od 'bar nyi ma bzhin/ /'jig</text></item>
<item><p>215b8</p><section>mdo sde</section><text>rten dag na mig tu sdug par 'gyur/ /su dag bde bar gshegs pa'i gzugs byed pa/ /de yi lus ni dri ma med pa dang / /pad ma'i snying po lta bur 'jam zhing yangs/ /nad dang mya ngan sdug bsngal 'jigs las thar/ /su zhig 'jig rten mgon</text></item>
<item><p>216a1</p><section>mdo sde</section><text>po'i gzugs byed pa/ /bran du mi skye mngag gzhug skye mi 'gyur/ /dbul bor mi 'gyur rigs dman mi 'gyur zhing / /dbang po rnams kyang nyams par yang mi 'gyur/ /thub dbang mchod rten byed pa'i mi rnams ni/ /mya ngan yongs med lus</text></item>
<item><p>216a2</p><section>mdo sde</section><text>kun brtan pa dang / /longs spyod mchog ldan rin chen mdzod mang ldan/ /dgra yi tshogs rnams kyang ni thub par 'gyur/ /rgyal ba'i mchod rten srog shing phul ba yis/ /chos dang rjes 'thun chos la sgrub pa dang / /tshul khrims thos dang</text></item>
<item><p>216a3</p><section>mdo sde</section><text>bzod pa'i mchog dang ldan/ /'jig rten dag na don kun 'grub par 'gyur/ /mchod rten mchog la gdugs brtsegs phul ba yis/ /lha dang mi yi nang na skye ba dang / /sred med bu yi lus 'dra lus kun brtan/ /bkur sti bya ba'i yon tan ldan par</text></item>
<item><p>216a4</p><section>mdo sde</section><text>'gyur/ /thub dbang mchod rten rdo thal byugs pa yis/ /lha mi'i 'jig rten dag na tshe ring zhing / /lus sems nad dang mya ngan byed spangs te/ /rtag tu skyid cing nor gyis phyug par 'gyur/ /gser dngul spa ba'i glegs mas g.yogs pa yi/ /</text></item>
<item><p>216a5</p><section>mdo sde</section><text>thub pa'i dbang po'i mchod rten byas pa yis/ /mi rnams srid pa'i khyad par gzhan dag tu/ /lus mkhregs 'od kyang 'bar zhing mdzes par 'gyur/ /su dag la la mchod rten sku gzugs la/ /dad pa'i sems kyis bla re 'bul byed pa/ /de dag</text></item>
<item><p>216a6</p><section>mdo sde</section><text>sa steng rgya mtsho'i mthas klas pa/ /ma lus gnod med rgyal gcig dbang byed 'gyur/ /bde gshegs mchod rten dag la dga' bzhin du/ /rnam mang rgya chen gdugs ni btags pa yis/ /lha mi'i 'jig rten dag na gdugs 'dra bar/ /lha</text></item>
<item><p>216a7</p><section>mdo sde</section><text>dang mi yi dbang po lta bur 'gyur/ /mi rnams su dag sku gdung snying po can/ /dri med bsod nams 'byung gnas gyur pa la/ /ba dan mdzes pa sna tshogs 'dogs pa dag /mthu dang ldan zhing srid gsum mchod gnas 'gyur/ /bde gshegs mchod</text></item>
<item><p>216a8</p><section>mdo sde</section><text>rten cod pan btags pa yis/ /mi dbang dpal dang lha dbang dpal thob cing / /bde ba'i mchog kyang nyams su myong gyur nas/ /rnam par grol ba'i cod pan khyad par 'thob/ /rgyal ba'i mchod rten dag la dril phul bas/ /tshig btsan grags pa</text></item>
<item><p>216b1</p><section>mdo sde</section><text>chen po dag dang ldan/ /tshangs pa'i sgra dbyangs yid 'ong skye ba dran/ /de dag gis ni rgyan rnams sna tshogs 'thob/ /mkhas pa su dag bde gshegs mchod rten la/ /dad pa'i sems kyis phreng ba 'dogs byed pa/ /gser phreng rin chen mang pos legs spras pa/</text></item>
<item><p>216b2</p><section>mdo sde</section><text>bsod nams las ldan de yi mgo la thogs/ /ston pa'i mchod rten dag la rgyan 'phyang 'dogs/ /de dag do shal rgyan phreng nor bu dang / /gdub bu dag dang dpung rgyan mchog rnams kyis/ /lus brgyan 'jig rten dag na rgyu bar 'gyur/ /su dag bde bar</text></item>
<item><p>216b3</p><section>mdo sde</section><text>gshegs pa'i mchod rten la/ /sa dang lci bas nyug pa de dag ni/ /lha dang mir skye lus mdog sdug pa dang / /rnam dag rma med bde dang ldan par 'gyur/ /thub dbang mchod rten byi dor byas pa yis/ /shin du blta na sdug cing mig tu mdzes/ /byad bzhin</text></item>
<item><p>216b4</p><section>mdo sde</section><text>bzang zhing pad mo'i mdog dang ldan/ /sred pa'i skyon rnams dang yang 'bral bar 'gyur/ /su dag spos mchog sbyar ba'i 'bru mar gyis/ /bde bar gshegs pa'i mchod rten nyug byed pa/ /de dag spos kyis mchod cing tsan dan gyis/ /lus byugs</text></item>
<item><p>216b5</p><section>mdo sde</section><text>nyi ma'i 'od dang 'dra bar 'gyur/ /mi rnams gang dag thub dbang mchod rten la/ /spos chu gtsang zhing dang bas khrus gsol ba/ /de dag lus la dri ma med pa dang / /gdung ba med cing mdog 'jam mya ngan med/ /su zhig sangs rgyas mchod rten sku</text></item>
<item><p>216b6</p><section>mdo sde</section><text>gzugs khang / /tshon rtsi sna tshogs dag gis mdzes byed pa/ /de ni bde gshegs mnga' ba'i yon tan rnams/ /sna tshogs ldan pa kun gyis brtsegs par 'gyur/ /su dag dpyid ka'i dus su gtsang ma'i chus/ /mchod rten nye 'khor rdul rnams</text></item>
<item><p>216b7</p><section>mdo sde</section><text>zhi byed pa/ /de la bud med rnams ni dga' bzhin du/ /rdul yab gser gyi yu ba can gyis g.yob/ /dkon mchog gsum phyir mi rnams gang dag gis/ /'phags pa dgyes pa'i dkyil 'khor byas pas ni/ /rkang lag sor mo dra bar 'brel ba dang /</text></item>
<item><p>216b8</p><section>mdo sde</section><text>yan lag thams cad kyang ni skyon med 'gyur/ /su dag dkon mchog gsum la me tog dang / /'bras bu gsar thog byung ba 'bul byed pa/ /de dag 'gro ba rnams su 'khor ba na/ /ro mchog kun thob mi rdzi stobs dang ldan/ /phreng ba rgyan chen me tog char</text></item>
<item><p>217a1</p><section>mdo sde</section><text>rnams kyis/ /su dag 'dir ni rgyal ba'i gzugs la mchod/ /de dag lha dang mi yi 'jig rten du/ /cha byad yid 'ong sna tshogs legs par brgyan/ /sangs rgyas mchod rten dag la dri zhim phul/ /bdug spos rgya chen mang po ldan sbyar dang / /</text></item>
<item><p>217a2</p><section>mdo sde</section><text>a ga ru yi bdug spos phul ba yis/ /de yi lus kun spos ngad ldan par 'gyur/ /su dag bde bar gshegs pa'i mchod rten la/ /dga' bzhin rnga yab rnams ni 'bul byed pa/ /thugs dga' rgyal rnams snying rje rnga yab thogs/ /che ba de la cher</text></item>
<item><p>217a3</p><section>mdo sde</section><text>yang g.yob par byed/ /shin du dri med zla ba nya 'dra ba'i/ /me long sdug gu thams cad mkhyen la 'bul/ /de dag tshe rabs brgyud pa rnams su yang / /lha mi rnams kyis blta bar 'os par 'gyur/ /su dag bde bar gshegs pa'i mchod rten la/ /</text></item>
<item><p>217a4</p><section>mdo sde</section><text>mchod pa'i khyad par ci yod ci 'byor pa/ /'tsham par 'bul byed de dag dri med cing / /mya ngan med pa'i bla med byang chub 'thob/ /mi rnams gang dag sangs rgyas mchod rten nam/ /sku gzugs dag la mgos btud gus phyag 'tshal/ /de dag lha</text></item>
<item><p>217a5</p><section>mdo sde</section><text>rnams dang ni mi rnams kyis/ /cher yang che bar bkur ba'i gnas su 'gyur/ /su zhig dad pas thub pa'i mchod rten nam/ /sku gzugs dag la skor ba byed pa de/ /phyi ma'i tshe la dgra chen rnams kyis btud/ /bzang po'i snod 'gyur yon tan rnams</text></item>
<item><p>217a6</p><section>mdo sde</section><text>dang ldan/ /mi rnams su dag dga' bzhin gus pa yis/ /bla med mchod rten rnams dang sku gzugs la/ /lus kyi las rnams byed pa de dag ni/ /srid pa kun du mdzod rnams shin du rgyas/ /rgyal ba'i mchod rten rol mo'i sgra phul bas/ /zab cing rigs pa'i</text></item>
<item><p>217a7</p><section>mdo sde</section><text>spobs pa phun sum tshogs/ /yan lag lnga rdzogs yid 'ong tshig dang ldan/ /sgra skad dag gis 'jig rten 'gengs par byed/ /su dag rgyal ba'i gdung ldan stod byed pa/ /de dag gling bu'i sgra dang glu snyan dang / /sgra snyan yid du 'ong ba thob pa dang / /so so</text></item>
<item><p>217a8</p><section>mdo sde</section><text>yang dag rig pa'ang thob par 'gyur/ /mi rnams gang dag rtswa shing so phag gis/ /'jig rten bla ma'i spyi gab rig pas byed/ /yang na gzhan dag byed du 'jug kyang rung / /de dag 'gro ba rnams kyi skyabs 'drar 'gyur/ /mi rnams gang dag rgyal</text></item>
<item><p>217b1</p><section>mdo sde</section><text>ba'i gtsang khang byed/ /de dag 'gro ba rnams su 'khor ba na/ /lha dbang gnas 'dra'i khang khyim 'od 'bar ba/ /dus tshigs kun du bde ldan thob par 'gyur/ /mtho ris las bzang 'bras bu'i gnas rnams su/ /bskal par dga' byed rtag tu dga'</text></item>
<item><p>217b2</p><section>mdo sde</section><text>bzhin du/ /rtsen par byed cing mya ngan med pa dang / /tha mar zhi ba'i go 'phang thob par 'gyur/ /gang dag 'ja' khugs 'dra ba'i rta babs mdzes/ /thub pa'i chab sgor sbreng byed de dag ni/ /srid pa gzhan du khang khyim sgo dang bcas/ /rnam par brgyan</text></item>
<item><p>217b3</p><section>mdo sde</section><text>pa rnams ni thob par 'gyur/ /mi rnams gang dag ston pa'i sku gdung khang / /bsrung phyir dad pas 'obs dang sgo 'dzugs pa/ /de dag tshe rabs gzhan du dgra rnams kyis/ /dpal yon rnams dang 'bral bar yong mi nus/ /mi rnams su dag mchod rten</text></item>
<item><p>217b4</p><section>mdo sde</section><text>rnying pa rnams/ /gzhan gyi ngor byed ma yin rang gi blos/ /ral tshems byed pa'i skye bo de dag ni/ /lus bzang yon tan dam pas brgyan par 'gyur/ /rgyal ba'i mchod rten me tog rnying bsal bas/ /'dod chags chags med zhe sdang sdang mi 'gyur/</text></item>
<item><p>217b5</p><section>mdo sde</section><text>gti mug rmongs med lta ngan chags mi 'gyur/ /mi rnams rab tu dga' zhing skyid par 'gyur/ /su dag glang chen dril spyangs spa bar brgyan/ /dul ba'i rta dang sbyar ba'i shing rta dag /ston pa dang ni 'phags pa'i tshogs la 'bul/ /de dag bla med</text></item>
<item><p>217b6</p><section>mdo sde</section><text>theg chen thob par 'gyur/ /skye bo su dag 'jig rten mgon po la/ /rin chen 'bar ba yid dang 'thad pa rnams/ /'bul ba de dag rin chen bdun po dang / /byang chub yan lag rin chen dri med 'thob/ /rgyal ba'i mchod rten la ni gos phul bas/ /</text></item>
<item><p>217b7</p><section>mdo sde</section><text>bsod nams byas pa'i ngo tsha'i gos gyon te/ /dga' zhing yon tan kun ldan ser sna med/ /mdog kyang 'jam zhing kha dog gser 'drar 'gyur/ /dpe med mchod rten mar me phul ba yis/ /ud pal sngon po kha bye 'dra yi mig /gsal zhing sdug la</text></item>
<item><p>217b8</p><section>mdo sde</section><text>mig gi dkyus ring mdzes/ /dri ma med pa'i lha yi mig dang ldan/ /su dag mchod rten mar me dang rab 'bul/ /de dag mig tu sdug cing mdzod rab rgyas/ /mig gi dkyus ring mthon ka'i mdog dang ldan/ /skyes pa bud med dag gis blta bar 'os/ /</text></item>
<item><p>218a1</p><section>mdo sde</section><text>mtshan mo thub chen spyan sngar thal sbyar 'khod/ /'byor dang mtshan ma mar me'i sdong bu 'bul/ /de dag srid pa gzhan du 'bras bur ldan/ /rin chen rags pa'i 'od ldan lus kyang 'thob/ /rgyal la phul ba'i mar me 'chi ba na/ /dga' ba'i sems</text></item>
<item><p>218a2</p><section>mdo sde</section><text>kyis 'dir ni dga' bzhin du/ /snying po skul bar byed pa de dag ni/ /spyan lnga dag kyang nges par 'thob par 'gyur/ /mi rnams gang dag dge ba'i sems ldan pas/ /rgyal ba'i mchod rten gzhan gyis byas pa la/ /rjes su yi rang don de ma byas kyang / /</text></item>
<item><p>218a3</p><section>mdo sde</section><text>mdor na de dag gis kyang byas par 'gyur/ /tshul khrims ldan pa phyogs nas lhags pa la/ /su dag dga' bzhin mal stan sbyin byed pa'i/ /mi rnams 'gro ba dag tu 'khor ba na/ /gser gyi khri dang stan gyi mchog rnams 'thob/ /su dag rab tu byung dang</text></item>
<item><p>218a4</p><section>mdo sde</section><text>mtsham pa yi/ /kha zas bzang po dge 'dun sbyin byed pa/ /de dag 'khor ba'i dgon par gnas pa na/ /kha zas kha dog ro la sogs ldan 'thob/ /su dag rab tu byung dang 'tsham pa yi/ /btung ba rgya chen dge 'dun sbyin byed pa/ /de dag 'khor ba'i dgon</text></item>
<item><p>218a5</p><section>mdo sde</section><text>par gnas pa na/ /btung ba kha dog ro la sogs pa 'thob/ /su dag 'jig rten bla mas gsungs pa yi/ /dam chos tshul bzang thos nas nyams su len/ /de dag nyon mongs chu rlabs rab 'jigs pa'i/ /srid pa'i rgya mtsho myur du rgal bar 'gyur/ /</text></item>
<item><p>218a6</p><section>mdo sde</section><text>rgyal po dge ba'i las 'di thams cad ni/ /'khor ba'i bde ba sna tshogs smin gyur nas/ /sangs rgyas kyi ni byang chub dam pa yi/ /'bras bu bde blag kho nar thob par 'gyur/ /de nas rgyal po dga' mdangs ldan pa yis/ /drang srong dge 'dun bskor ba</text></item>
<item><p>218a7</p><section>mdo sde</section><text>byas nas kyang / /thub dbang zhabs la mgo bos phyag 'tshal te/ /rgyal po rgyal byed tshal nas byung bar gyur/ /gsal rgyal gyi tshigs su bcad pa rdzogs so// // @#/ /rgya gar skad du/ e ka gA thA/ bod skad du/ tshigs su bcad</text></item>
<item><p>218a8</p><section>mdo sde</section><text>pa gcig pa/ dkon mchog gsum la phyag 'tshal lo/ /skyes bu khyu mchog khyod 'dra'i dge sbyong chen po gzhan dag lha yul sa la med/ /'jig rten 'di na 'ang yod pa ma yin rnam thos bu yi gnas na 'ang yod ma yin/ /lha'i pho brang</text></item>
<item><p>218b1</p><section>mdo sde</section><text>gnas mchog dag na 'ang yod min phyogs dang phyogs mtshams dag na 'ang med/ /ri dang nags su bcas pa'i sa steng rgyas pa kun du yul zhig ga la yod/ /tshigs su bcad pa gcig pa rdzogs so// //</text></item>
<item><p>218b2</p><section>mdo sde</section><text>@#/ /rgya gar skad du/ tsa tur gA thA/ bod skad du/ tshigs su bcad pa bzhi pa/ dkon mchog gsum la phyag 'tshal lo/ /skur gyur pa ni thams cad la/ /mtshan mchog sum bcu gnyis mnga' ba/ /rdzogs pa'i sangs rgyas grags ldan pa'i/ /</text></item>
<item><p>218b3</p><section>mdo sde</section><text>rgyal ba kun la phyag 'tshal lo/ /rdzogs sangs gang du bltams pa dang / /gang du byang chub la reg dang / /zhi ba'i 'khor lo bskor ba dang / /zag med mya ngan 'das pa dang / /bde gshegs gang du bzhugs pa dang / /'chag pa dang ni bzhengs pa</text></item>
<item><p>218b4</p><section>mdo sde</section><text>dang / /seng ge lta bur gzims pa yi/ /gnas de la ni bdag phyag 'tshal/ /steng dang 'og dang bar dag dang / /phyogs dang phyogs mtshams rnams su yang / /sku bcas sku ni med pa yi/ /mchod rten la ni bdag phyag 'tshal/ /gang gis tshigs</text></item>
<item><p>218b5</p><section>mdo sde</section><text>bcad 'di bzhi yis/ /de bzhin gshegs la bstod byed pa/ /de ni tshe rabs stong du yang / /ngan 'gror 'gro bar mi 'gyur ro/ /tshigs su bcad pa bzhi pa/ rdzogs so// // @#/ /rgya gar skad du/ nA ga rwa dza b+he rI gA thA/ bod skad du/ klu'i rgyal</text></item>
<item><p>218b6</p><section>mdo sde</section><text>po rnga sgra'i tshigs su bcad pa/ sangs rgyas dang / byang chub sems dpa' thams cad la phyag 'tshal lo/ /de bzhin gshegs pas rab bstan pa/ /byang chub sems dpa' skyes pa'i rabs/ /thams cad legs par 'dus nas su/ /shin du dang</text></item>
<item><p>218b7</p><section>mdo sde</section><text>ba'i sems kyis nyon/ /rdzogs pa'i sangs rgyas lha yi lha/ /de bzhin gshegs pa bzhugs pa na/ /dge slong rnams ni gcig la gcig /kha stobs la sogs rnams kyis 'gying / /dge slong tshig ngan 'don pa dag /drang srong chen pos gsan</text></item>
<item><p>218b8</p><section>mdo sde</section><text>pa na/ /de phyir thub pas dge 'dun rnams/ /bsdus nas 'di skad bka' stsal te/ /khyed cag kha stobs la sogs pas/ /gcig la gcig ni 'tshe byed pa/ /khyim nas khyim med rab byung dang / /de dag 'thun pa ma yin no/ /rtag tu yang dag</text></item>
<item><p>219a1</p><section>mdo sde</section><text>dga' byed pa'i/ /chos drug gang yin la 'jug pa/ /'di ni khyim nas khyim med par/ /rab tu byung ba rnams dang 'thun/ /sems can kun la snying brtse'i phyir/ /'tshe ba med par ngas bsgoms nas/ /ji ltar byang chub don gnyer ba/ /</text></item>
<item><p>219a2</p><section>mdo sde</section><text>dge slong nga las 'di nyon cig /shes rab ldan pa'i mi yis 'di/ /thos nas sdig pa rnam spongs la/ /grub dang bde ba thob bya'i phyir/ /dge ba'i chos la spyad par gyis/ /sngon gyi spun drung gyur pa yi/ /klu yi rgyal po gnyis byung ba/ /gcig gi</text></item>
<item><p>219a3</p><section>mdo sde</section><text>ming ni rnga zhes bya/ /gnyis pa nye rnga zhes bya'o/ /gnyis ka srog gcod las ldog cing / /tshul khrims ldan zhing dbang chen grags/ /klu yi skye gnas la smod cing / /mi yi srid pa 'dod par gyur/ /tshul ldan mang du thos pa yi/ /dge sbyong bram ze mthong</text></item>
<item><p>219a4</p><section>mdo sde</section><text>ba dang / /mi yi tshul du bsgyur nas ni/ /bsnyen bkur dag kyang byed par 'gyur/ /zla ba phyed dang tshes brgyad dang / /bcu bzhi bcwa lnga gang yin pa/ /de la yan lag brgyad pa yi/ /gso sbyong la ni legs mnyam 'jog /de gnyis sngon gyi gnas spangs nas/ /</text></item>
<item><p>219a5</p><section>mdo sde</section><text>yul gzhan zhig tu phyin pa dang / /de dang nye ba'i gnas de na/ /rnga sgra zhes bya'i klu gnas so/ /klu yi skyes mchog spun gnyis po/ /de gnyis 'ong bar des shes nas/ /khengs shing khros pa'i yid kyis su/ /du ba can gyi dbugs 'byin cing / /khyed gnyis chos</text></item>
<item><p>219a6</p><section>mdo sde</section><text>spyod ma yin te/ /g.yon can tshul ngan mchos pa'o zhes/ /rnga sgras tshig ni rtsub mo yis/ /yang dang yang du skrod par byed/ /dman pas bskrad pa thos pa dang / /nye rnga rab tu khros gyur te/ /de tshe phu bo rnga la ni/ /tshig rnams kyis ni go byas pa/ /kye rnga mi</text></item>
<item><p>219a7</p><section>mdo sde</section><text>yi 'jig rten dag 'di na/ /tshig ngan mngon du smra bas gdung byed cing / /sbal zan chu yi 'gram na skyes pa yis/ /mche ba gdug pas bdag cag skrod par byed/ /'di ni chu nang dud 'gro rnams la 'tshe/ /thang la mi rnams la yang 'tshe bar byed/ /gtso bo</text></item>
<item><p>219a8</p><section>mdo sde</section><text>gal te bdag la bzod mchis kyang / /tshig ngan smra la yid ni bzod mi nus/ /deng ni 'di yi grong khyer dang / /pho brang gnyen 'dun bcas brlag ste/ /rnga sgra gtan nas blangs nas su/ /'di nas bdag cag 'dong bar bya/ /klu yi rgyal po stobs po che/ /de yis nu bo'i tshig thos nas/ /</text></item>
<item><p>219b1</p><section>mdo sde</section><text>yid la 'bab par byed pa yi/ /tshigs bcad 'di skad smras te bsgo/ /gang gis khyim du nyin zhag 'ga' gnas shing / /bza' dang btung ba legs par blangs gyur pa/ /de la yid kyis gnod par mi bsams ste/ /byas pa gzo ba skyes bu</text></item>
<item><p>219b2</p><section>mdo sde</section><text>dam pas bsngags/ /ljon shing gang gi grib ma yis/ /yud tsam zhig kyang legs 'gebs de'i/ /lo ma'ang bcad par mi bya na/ /yal ka ljon shing smos ci dgos/ /nags tshal shing ni bcad dam bsregs kyang rung / /slar yang skye 'gyur</text></item>
<item><p>219b3</p><section>mdo sde</section><text>'di la the tshom med/ /lag pa rlon bcad phyir yang mi skye ltar/ /grogs la 'khu bas yun ring bde mi thob/ /skye bo ngan pa yun ring mchod byas shing / /bza' btung zhim po mang pos phan btags kyang / /des ni nges par grogs po spong 'gyur</text></item>
<item><p>219b4</p><section>mdo sde</section><text>te/ /glang chen gyis ni ko'u shi'i spyil bu bzhin/ /ji ltar chu 'gram shing ni 'gyel 'gyur ltar/ /mi gang blo ni g.yo zhing 'gyur byed pa/ /de yi mdza' bshes brtan par mi 'gyur te/ /shing shun tshon gyis ras dkar btsos pa bzhin/ /gal te mkhas</text></item>
<item><p>219b5</p><section>mdo sde</section><text>pas dgra bo dag /mi dga' bar ni byed 'dod na/ /sems la skyon ni med byas dang / /de nyid kyis ni der gnod 'gyur/ /rgya mtsho dang ni ri rab dang / /sa rnams bdag gi khur min gyi/ /byas pa mi gzo gang yin pa/ /de ni bdag gi khur chen yin/ /mi gang</text></item>
<item><p>219b6</p><section>mdo sde</section><text>sems ni mi rgod cing / /byas pa gzo dang byas pa tshor/ /byas pa chud gzon mi byed pa/ /de dag mkhas pas rab tu bsngags/ /chos bde byams pa bde ba ste/ /'jug ngogs bde ba'i chu klung bzhin/ /grogs la 'khu ba med pa dang / /nga snyems nga</text></item>
<item><p>219b7</p><section>mdo sde</section><text>rgyal zad pa bde/ /khengs dang zol byed nga rgyal che/ /sdig pa'i grogs po bsten pa dang / /stobs ldan rnams la rgol byed pa/ /de dag rnams kyi grags pa 'jig /de phyir khengs par mi bya ste/ /khro ba rnam par spang bar bya/ /khengs dang khro ba 'ongs</text></item>
<item><p>219b8</p><section>mdo sde</section><text>'gyur na/ /grags pa mtha' dag 'jig par 'gyur/ /gang zhig rgan dang byis pa nad pa dang / /nyam chung thabs stor de bzhin dman pa dang / /rgyal pos spangs dang skyabs med pa dag la/ /snying brtse med pa de dag mir mi rung / /rang gi yul 'khor gnas</text></item>
<item><p>220a1</p><section>mdo sde</section><text>spangs te/ /gzhan gyi ljongs su phyin pa na/ /tshig ngan so sor zlog pa la/ /bzod pa chen po bya dgos so/ /rang gi yul na brnyas bzhin 'dug pa bas/ /mi rnams gzhan gyi yul na gnas kyang rung / /gang na mi rnams gzhan gyis mi brnyas</text></item>
<item><p>220a2</p><section>mdo sde</section><text>te/ /rang gi yul yin de dag rang gi mi/ /mi mchog rnams ni brnyas thabs byas pa'i tshe/ /chung ma sdug dang longs spyod rgya chen gtong / /ngan pa rnams ni de na'ang yongs su 'khyam/ /brnyas thabs byas pa de yang chu bzhin 'thung / /dar ba rnyed pa dga'</text></item>
<item><p>220a3</p><section>mdo sde</section><text>ba ste/ /rgud pa mod pa yin pa'i phyir/ /sems can dmas par gyur pa'i tshe/ /kha rog 'dug dang bde ba 'thob/ /gal te nor med phyogs nyung ngam/ /mdza' bshes phyogs kyi stobs chung ngam/ /dgra bo phyogs kyi stobs ldan tshe/ /kha rog 'dug dang</text></item>
<item><p>220a4</p><section>mdo sde</section><text>bde ba 'thob/ /mi rnams chos min byed pa dang / /'dod pa'i longs spyod mngon dga' zhing / /dad chung ngo tsha med pa'i tshe/ /kha rog 'dug dang bde ba 'thob/ /mi rnams khro bar byed pa dang / /gnod sems mang por gyur pa dang / /gzhan la'ang gdug pa'i</text></item>
<item><p>220a5</p><section>mdo sde</section><text>tshul ldan tshe/ /kha rog 'dug dang bde ba 'thob/ /mi rnams dad pa med pa dang / /khwa bzhan mu cor smra ba dang / /sgyu dang g.yo dag byed pa'i tshe/ /kha rog 'dug dang bde ba 'thob/ /mi rnams tshul khrims 'chal pa dang / /gtum zhing gzu lums</text></item>
<item><p>220a6</p><section>mdo sde</section><text>byed pa dang / /bden pa'i chos dang mi ldan tshe/ /kha rog 'dug dang bde ba 'thob/ /mi rnams ngang tshul ngan pa dang / /log pa'i lta bas bcom pa dang / /gtum zhing sdang bar gyur pa'i tshe/ /kha rog 'dug dang bde ba 'thob/ /ngo tsha med cing brdzun du smra/ /don</text></item>
<item><p>220a7</p><section>mdo sde</section><text>med phra ma tshig rtsub dang / /dbyen dang khyal pa smra ba'i tshe/ /kha rog 'dug dang bde ba 'thob/ /ya rabs tshul med shin du khengs/ /nga rgyal gyis ni 'gying ba dang / /phrag dog brkam dang tshul nyams tshe/ /kha rog 'dug dang bde ba 'thob/ /gang tshe mi yi rus</text></item>
<item><p>220a8</p><section>mdo sde</section><text>rnams dang / /rigs rnams shes pa ma yin pa'i/ /mi dang lhan cig 'dug pa na/ /de tshe nga rgyal byar mi rung / /gzhan gyi yul na 'dug pa dang / /gzhan gyi 'tsho bas 'tsho ba'i tshe/ /yul gyi phyir dang bde ba'i phyir/ /gzhan gyis brnyas pa de bzod</text></item>
<item><p>220b1</p><section>mdo sde</section><text>bya/ /gzhan gyi yul na gnas pa dang / /gzhan gyi 'tsho bas 'tsho ba'i tshe/ /sdang bas 'khrug par gyur pa na/ /gzhan gyis brnyas pa de bzod bya/ /gzhan gyi yul na 'dug pa dang / /gzhan gyi 'tsho bas 'tsho ba'i tshe/ /dman pas bskrad</text></item>
<item><p>220b2</p><section>mdo sde</section><text>par gyur kyang rung / /shes rab ldan pas de bzod bya/ /kye ma yul log bdag gnas shing / /mdza' bshes ngan dang phrad pa na/ /byis pa rnams dang 'grogs pa yi/ /gnas su mi ngan rten byed med/ /shes rab ldan pas de bsams</text></item>
<item><p>220b3</p><section>mdo sde</section><text>nas/ /mi shes mi dang 'grogs byed kyang / /mkhas pas nor dang longs spyod phyir/ /gzu lums kho nar khro mi bya/ /ji ltar thal bas bka' ba'i me/ /rtswa dang shing gis g.yogs pa la/ /rlung rnams kyis ni legs bus na/ /</text></item>
<item><p>220b4</p><section>mdo sde</section><text>shin du rab tu 'bar 'gyur te/ /rtswa dang shing de bsregs nas su/ /chen por mched cing 'bar ba yis/ /rtswa dang gel pa mang po dag /ljon shing chen po sreg pa ltar/ /de bzhin rnam rtog bud shing las/ /byung ba'i khro ba me 'dra bas/ /</text></item>
<item><p>220b5</p><section>mdo sde</section><text>bdag nyid dang ni gzhan dag la/ /phung khrol chen po byed par 'gyur/ /de phyir khro ba byung ba na/ /zhe sdang gnyen por gyur pa yi/ /byams pa'i sems la bsgoms nas su/ /mkhas pa rnams kyis zlog par byed/ /bstod pa byas na mdza' byed</text></item>
<item><p>220b6</p><section>mdo sde</section><text>la/ /ma bstod mdza' bar mi byed cing / /mod la yongs su spong byed pa/ /de ni byis pa'i mtshan nyid yin/ /gal te 'di na byis pa dag /sgro gshog btogs pa'i bya lta bur/ /blo spangs shes rab ma 'chal na/ /</text></item>
<item><p>220b7</p><section>mdo sde</section><text>mkhas pa ji ltar 'tsho bar 'gyur/ /gang phyir byis pa phal cher ni/ /blo gros spangs shing shes 'tshal ba/ /de phyir mkhas pa shes rab can/ /khyad par du ni bde bar 'tsho/ /mkhas pa nor rnyed dga' bar mi 'gyur la/ /</text></item>
<item><p>220b8</p><section>mdo sde</section><text>phongs par gyur kyang mi 'khrul 'khrug pa med/ /rjes su gzung phyir phan pa de smra na/ /legs smra yin zhes gzhan gyis cis mi rtogs/ /mkhas pa gzu lums med par gyur pa de/ /de nyid dpyad pa legs</text></item>
<item><p>221a1</p><section>mdo sde</section><text>par mnyan nas su/ /de ltar rnam par bsams nas rang don dang / /gzhan gyi don dag legs par spyod par byed/ /mkhas pa rnams ni 'tsho ba'i rgyu tsam gyis/ /sdig pa'i las rnams kun du spyod</text></item>
<item><p>221a2</p><section>mdo sde</section><text>mi 'gyur/ /gal te bde dang sdug bsngal ldan gyur kyang / /rtag tu chos don yongs su gtong ba med/ /blo ldan g.yo sgyu can du mi 'gyur te/ /rmongs par mi 'gyur tshig rtsub khro mi 'gyur/ /phongs pa'i gnas na mya ngan mi</text></item>
<item><p>221a3</p><section>mdo sde</section><text>byed pa/ /gzhan gyis gnad la 'bebs par byed re skan/ /ha cang thal dang ha cang zhum pa yi/ /dman pa'i mi rnams la yang ma yin te/ /bar ma'i gnas la sten par byed pa dag /de ni mkhas pa rnams kyi</text></item>
<item><p>221a4</p><section>mdo sde</section><text>mtshan nyid yin/ /ha cang thal ba rtag tu 'khon/ /ha cang zhum pa rtag tu brnyas/ /de phyir de gnyis spangs nas su/ /go 'phang bar ma bsten par bya/ /res 'ga' lkugs pa'am 'on pa lta bur gyis/ /dus la</text></item>
<item><p>221a5</p><section>mdo sde</section><text>bab na sa bdag bzhin du smros/ /res 'ga' gangs ri bzhin du bsil bar gyis/ /dus la bab na me lce bzhin du spor/ /res 'ga' rtswa dang 'dra bar zhum par bya/ /dus la bab na ri rab lta bur gyis/ /res 'ga'</text></item>
<item><p>221a6</p><section>mdo sde</section><text>rgyal po lta bur 'gyur bar bya/ /dus la bab na thub 'dra nags su song / /res 'ga' bkres dang skom pa'ang bzod par bya/ /dus su bde dang sdug bsngal dang du blang / /nor phyir bran bzhin bkol par mi bya ste/ /</text></item>
<item><p>221a7</p><section>mdo sde</section><text>khro ba'i dbang du gyur par mi bya'o/ /res 'ga' dga' ba'i glu dang sil snyan gyis/ /rtse zhing sha dang chang yang spyad par bya/ /res 'ga' ri dgas lta bur 'jigs bzhin song / /dus su gcan zan bzhin du</text></item>
<item><p>221a8</p><section>mdo sde</section><text>nyams rtsal bstan/ /dang por dus dang dus min dang / /bdag nyid stobs ldan stobs med dang / /dar dang rgud pa brtags nas su/ /de nas don rnams legs par brtsam/ /bzod med rnams</text></item>
<item><p>221b1</p><section>mdo sde</section><text>la bzod pa dang / /bzod ldan rnams la'ang bzod par gyis/ /nyam chung rnams la'ang bzod pa dang / /stobs ldan rnams la rtag bzod kyis/ /'khon gyis 'khon zhir nams kyang mi 'gyur bas/ /bzod med rnams</text></item>
<item><p>221b2</p><section>mdo sde</section><text>la 'ang bzod par byas na legs/ /khros pa rnams la rtag tu dang ba dang / /gzhan gyi skyon rnams rtag tu bcab par gyis/ /gtso bo rnams kyi tshig ni 'jigs phyir dang / /'thab zla'i tshig dag 'thab gcugs</text></item>
<item><p>221b3</p><section>mdo sde</section><text>gyur phyir bzod/ /gang zhig 'og ma'i tshig dag bzod byed pa/ /de ni bzod pa'i mchog ces dam pas gsungs/ /gshe dang gya tsom smra ba dang / /tshig ngan smra bar byed pa la/ /blo gros chung ngu mi bzod de/ /pad</text></item>
<item><p>221b4</p><section>mdo sde</section><text>ma la ni rdo char bzhin/ /gshe dang gya tsom smra ba dang / /tshig ngan smra bar byed pa la/ /mkhas pa shin du bzod byed de/ /glang chen me tog char pa bzhin/ /khro ba dang ni brdzun dag dang / /tshig ngan smra bar byed pa la/ /</text></item>
<item><p>221b5</p><section>mdo sde</section><text>mkhas pa shes rab ldan gyur pa/ /gang yin de ni thams cad bzod/ /rdo ba bsregs kyang 'ju mi 'gyur/ /char pa bab kyang 'jig pa med/ /de bzhin bde dang sdug bsngal gyis/ /mkhas pa nyams</text></item>
<item><p>221b6</p><section>mdo sde</section><text>par 'gyur ba med/ /gang zhig bden pas gshe byed pa/ /de la mkhas pas bzod par byed/ /bden pa ma yin pa yang bzod/ /de las gzhan pa bstan du med/ /'di ltar skyes bu mkhas pa nor gyi phyir/ /</text></item>
<item><p>221b7</p><section>mdo sde</section><text>sdug bsngal bzod bya bzod par 'gyur bar bya/ /gal te mi bzod mya ngan rnam spangs te/ /gzhan du song na stong phrag rnyed dang 'dra/ /yal ga snyegs la 'ju bar mi bya zhing / /chags bral sems la chags</text></item>
<item><p>221b8</p><section>mdo sde</section><text>par mi bya ste/ /bzang zhing sdug pas sa steng gang bas na/ /'jig rten yangs pa gzhan du 'gror zad mod/ /gang na brnyas byed bkur sti mi byed dang / /smod par byed cing stod par mi byed na/ /mkhas</text></item>
<item><p>222a1</p><section>mdo sde</section><text>dang blun 'grogs ched ka mi che bas/ /rang rgyal bzhin du ma smra de 'gro rigs/ /gang na skyes bu 'thab la dga' gyur nas/ /g.yo sgyu'i bsam ldan rtag tu glags kyang byed/ /kyal pa dbyen brdzun tshig</text></item>
<item><p>222a2</p><section>mdo sde</section><text>rtsub smra byed pa/ /de tshe mkhas pa myur du yul gzhan song / /gang na mi rnams 'tsho bar byed gyur nas/ /phan tshun gnod la 'bebs par dga' ba dang / /lus dang ngag yid sdom pa med gyur pa/ /de tshe mkhas pa myur du</text></item>
<item><p>222a3</p><section>mdo sde</section><text>yul gzhan song / /gang na mi rnams phrag dog byed gyur nas/ /gzhan gyi rnyed la rtag tu mi bzod cing / /sdang ba'i bsam pas rnam rmongs tshul 'chos pa/ /de tshe bdag 'dod yul gzhan 'gro bar gyis/ /gang na</text></item>
<item><p>222a4</p><section>mdo sde</section><text>mi rnams sdig byed 'dod gyur nas/ /bkur sti 'dod cing tshul 'chos g.yo sgyu byed/ /nang yang ma dag phyi yang ma dag pa/ /de tshe bdag 'dod yul gzhan 'gro bar gyis/ /gang na mi rnams zhe sa med gyur nas/ /ya rabs</text></item>
<item><p>222a5</p><section>mdo sde</section><text>tshul med khengs shing nga rgyal ldan/ /byis pas mkhas pa rtag tu brnyas byed pa/ /de tshe bdag 'dod yul gzhan 'gro bar gyis/ /gang dang gang du bza' btung dang / /gang du gos rnams rnyed pa dang / /gang du 'tsho ba der</text></item>
<item><p>222a6</p><section>mdo sde</section><text>song la/ /chags 'gyur gnas su ma 'dug cig /lan 'ga' rtsod 'gyur sred pa gang yin spongs/ /rtag khengs mchod med nga rgyal gang yin spongs/ /'bras bu ngan pa'i khro ba gang yin spongs/ /phongs dus mi</text></item>
<item><p>222a7</p><section>mdo sde</section><text>lta'i grogs po gang yin spongs/ /me yis gang ba'i lam 'dra'i ma rig spongs/ /byas gzo med pa'i gnyen 'dra'i 'dod chags spongs/ /mche ba mi bzad klu 'dra'i chags pa spongs/ /dgra bo mtshon thogs</text></item>
<item><p>222a8</p><section>mdo sde</section><text>lta bu'i sdug bsngal spongs/ /klu mo lta bu mi bzad chung ma spongs/ /mgo la me 'bar lta bu'i bu rnams thong / /'go ba'i nad bcas lta bu'i khyim rnams thong / /btung ba dug chen lta bu'i 'dod pa mthong / /</text></item>
<item><p>222b1</p><section>mdo sde</section><text>khyim gyi phyir ni gcig btang ste/ /grong khyer don du khyim btang ngo / /ljongs kyi phyir ni grong khyer te/ /bdag gi don du sa btang ngo / /mi yi yan lag phyir ni nor btang zhing / /srog gi don du yan lag btang bar bya/ /</text></item>
<item><p>222b2</p><section>mdo sde</section><text>nor dang yan lag rnams dang de bzhin srog /thams cad btang gi 'dir ni chos srung ngo / /chos spyod pa la 'jigs skrag med pa nyid/ /chos spyod pa dag ngan 'gror mi 'gro ste/ /chos spyod pa ni 'dod pa'i</text></item>
<item><p>222b3</p><section>mdo sde</section><text>'dod par 'gro/ /chos mi spyod pa shi nas gdung bar 'gyur/ /mkhas pa nor rnyed dga' bar mi 'gyur la/ /nor zad na yang blo gros mi 'khyar bar/ /'jig rten dag na ci dgar legs rgyu ba/ /sems can nang</text></item>
<item><p>222b4</p><section>mdo sde</section><text>na mi yi snying por chud/ /gang zhig dga' bas gzhan la nor sbyin zhing / /nga rgyal mche ba rnam spangs bden la gnas/ /rgya mtsho 'dra ba'i sems ldan de dag ni/ /dpa' bo rtul phod ya rabs thabs ldan</text></item>
<item><p>222b5</p><section>mdo sde</section><text>yin/ /gang zhig de dang de la legs bslabs pas/ /don rnams kun la mkhas par gyur pa dang / /des la 'grogs na bde ba de dag ni/ /dam pas legs pa yin zhes bsngags pa mdzad/ /nye rngas</text></item>
<item><p>222b6</p><section>mdo sde</section><text>smras pa/ rnga khyod la ni phyi phyir zhing / /'di ltar bdag ni rab tu dad/ /bdag gi lus 'di skams pa 'am/ /yang na sems ni med kyang sla/ /sdug bsngal shin du mi bzad par/ /lhung yang phyin chad sdig mi</text></item>
<item><p>222b7</p><section>mdo sde</section><text>bgyid/ /tshul khrims nyams pa gson pa bas/ /tshul khrims ldan pa shi yang sla/ /skye ba gcig tu 'di yi phyir/ /ji lta bur ni mi zad sbyang / /bcom ldan 'das kyis bka' stsal pa/ /sngon tshe</text></item>
<item><p>222b8</p><section>mdo sde</section><text>gang du rab gnas shing / /de dang der ni skyes pa na/ /mi dge'i grogs dang 'grogs pa yis/ /nga yis mi dge las rnams byas/ /dge ba'i bshes dang phrad pa na/ /mi dge'i las rnams spangs par</text></item>
<item><p>223a1</p><section>mdo sde</section><text>gyur/ /bcom ldan de bzhin gshegs pa yis/ /sngon gyi gnas rnams mngon mkhyen nas/ /de phyir dge slong rnams la ni/ /thub pas lung yang bstan par mdzad/ /sngon tshe nga ni rngar gyur te/ /</text></item>
<item><p>223a2</p><section>mdo sde</section><text>kun dga' bo ni nye rnga yin/ /lha sbyin rnga sgrar gyur to zhes/ /skyes rabs de ltar gzung bar gyis/ /chos rnams sdud par byed pa yi/ /don rgyas mdo sde 'di thos nas/ /dge slong thams cad gus</text></item>
<item><p>223a3</p><section>mdo sde</section><text>bcas par/ /chos la spyad pa nyid du gyis/ /klu'i rgyal po rnga sgra'i tshigs su bcad pa rdzogs so// //ye d+ha mA he tu bra b+ha bA he dun+te ShAn+ta thA ga to h+ya ba data/ te ShAny+tsa yo ni rod+ha e ba~M` bA dI ma hA shra ma Na://</text></item>
<item><p>223a4</p><section>mdo sde</section><text>@##/ / rgya gar skad du/ u dA na bar ga / bod skad du/ ched tu brjod pa'i tshoms/ bam po dang po/ thams cad mkhyen pa la phyag 'tshal lo/ /bkra shis par gyur cig /rgyal bas ched tu brjod</text></item>
<item><p>223a5</p><section>mdo sde</section><text>gsungs pa/ /bdag gis rab tu bshad par bya/ /gnyid dang rmugs pa rnams sol la/ /yid la dga' ba bskyed de nyon/ /thams cad mkhyen pa skyob pa po/ /thub pa rjes su thugs brtse ba/ /sku yi tha ma</text></item>
<item><p>223a6</p><section>mdo sde</section><text>'dzin pa yi/ /bcom ldan 'das kyis 'di skad gsungs/ /kye ma 'du byed rnams mi rtag /skye zhing 'jig pa'i chos can yin/ /skyes nas 'jig par 'gyur ba ste/ /de dag nye bar zhi ba bde/ /de ltar rab tu</text></item>
<item><p>223a7</p><section>mdo sde</section><text>'bar ba la/ /ci zhig dgar yod mgur ci yod/ /mun pa'i nang zhugs gnas pa dag /ci phyir sgron ma tshol mi byed/ /rus pa thi ba'i mdog 'dra ba/ /bor ba gang yin 'di dag ni/ /phyogs dang phyogs su</text></item>
<item><p>223a8</p><section>mdo sde</section><text>rnam 'thor ba/ /de mthong 'di la ci zhig dga'/ /gang gi nub mo kho na nas/ /mngal du dang por 'jug pa'i mi/ /de ni sdod med 'gro 'gyur zhing / /song ba las kyang ldog pa med/ /snga dro skye bo mang mthong ba/ /</text></item>
<item><p>223b1</p><section>mdo sde</section><text>phyi dro kha cig mthong mi 'gyur/ /phyi dro skye bo mang mthong ba/ /snga dro kha cig mthong mi 'gyur/ /skyes pa bud med mang po dang / /dar la bab pa'ang 'chi 'gyur na/ /de la mi 'di gzhon zhes te/ /gson pa'i rdeng</text></item>
<item><p>223b2</p><section>mdo sde</section><text>drod ci zhig yod/ /kha cig mngal du 'chi bar 'gyur/ /de bzhin kha cig btsas pa'i sar/ /de bzhin kha cig 'gog tsam na/ /de bzhin kha cig yongs rgyug na/ /la la rgan dang la la gzhon/ /la la</text></item>
<item><p>223b3</p><section>mdo sde</section><text>dar la bab pa'i mi/ /rim gyis rab tu 'gro 'gyur te/ /'bras bu smin pa ltung ba bzhin/ /dper na 'bras bu smin pa rnams/ /ltung bas rtag tu 'jigs pa ltar/ /de bzhin skyes par gyur pa'i mi/ /</text></item>
<item><p>223b4</p><section>mdo sde</section><text>rtag tu 'chi bas 'jigs par 'gyur/ /dper na rdza ma'i mkhan po yis/ /'ji ba las ni snod byas pa/ /thams cad tha mar 'jig pa ltar/ /mi rnams srog kyang de bzhin no/ /dper na thags ni brkyang ba</text></item>
<item><p>223b5</p><section>mdo sde</section><text>la/ /spun ni gang dang gang bcug pa'i/ /spun gyis rting la gtugs pa ltar/ /mi rnams srog kyang de bzhin no/ /dper na nges par bsad pa dag /gom pa gang dang gang bor bas/ /bsad sa'i drung du bsnyen</text></item>
<item><p>223b6</p><section>mdo sde</section><text>pa ltar/ /mi rnams srog kyang de bzhin no/ /chu klung drag tu 'bab pa'i rgyun/ /ldog pa med pa ji lta bar/ /de bzhin mi yi tshe 'gro ba/ /slar ni ldog par 'gyur ba med/ /dka' ba nyid dang thung ba dang / /de yang</text></item>
<item><p>223b7</p><section>mdo sde</section><text>sdug bsngal ldan pa dag /myur ba kho nar 'jig 'gyur te/ /chu la dbyug gus bris pa bzhin/ /dper na phyugs rdzi dbyug thogs kyis/ /phyugs rnams gnas su phyin byed ltar/ /de bzhin nad</text></item>
<item><p>223b8</p><section>mdo sde</section><text>dang rga ba yis/ /mi rnams 'chi bdag drung du skyel/ /chu bran gyi n-i chu lta bur/ /nyin dang mtshan mo 'das pa yis/ /mi rnams tshe yang zad 'gyur zhing / /srog kyang nye bar 'jig par 'gyur/ /mel tse byed</text></item>
<item><p>224a1</p><section>mdo sde</section><text>la mtshan mo ring / /lam gyis dub la rgyang grags ring / /dam chos rnam par mi shes pa'i/ /byis pa rnams la 'khor ba ring / /bdag la bu yod de bzhin du/ /nor yod ces pas byis pa brlag /</text></item>
<item><p>224a2</p><section>mdo sde</section><text>phyi rol nang na bdag med na/ /su yi bu yin ci zhig nor/ /skyes pa bud med rnams kyi rigs/ /brgya dang stong phrag mang po dang / /longs spyod legs par bsgrubs pa yang / /'chi bdag dbang du 'gro bar 'gyur/ /</text></item>
<item><p>224a3</p><section>mdo sde</section><text>bsags pa kun gyi mtha' zad cing / /bslang ba'i mtha' ni 'gyel bar 'gyur/ /phrad pa'i mtha' ni bral ba ste/ /gson pa'i mtha' ni 'chi ba yin/ /gson mtha' 'chi ba yin pas na/ /sems can thams</text></item>
<item><p>224a4</p><section>mdo sde</section><text>cad 'chi 'gyur zhing / /dge sdig 'bras bur nyer 'gro ba'i/ /ji bzhin las kyi rjes su 'brang / /sdig pa'i las kyis dmyal ba dang / /bsod nams byas pas bde 'gro ste/ /gzhan dag gis ni lam bsgoms pas/ /</text></item>
<item><p>224a5</p><section>mdo sde</section><text>zag med mya ngan 'das par 'gyur/ /gang yang sangs rgyas rang sangs rgyas/ /sangs rgyas rnams kyi nyan thos kyang / /sku lus 'di ni spong mdzad na/ /skye bo phal pa smos ci dgos/ /gang du gnas na 'chi bas</text></item>
<item><p>224a6</p><section>mdo sde</section><text>mi tshugs pa'i/ /sa phyogs de ni yod pa ma yin te/ /bar snang la med rgya mtsho'i nang na med/ /ri bo rnams kyi gseb tu zhugs na 'ang min/ /byung dang 'byung bar 'gyur ba ji snyed pa/ /kun gyis lus 'di btang nas</text></item>
<item><p>224a7</p><section>mdo sde</section><text>'gro ba dang / /de kun 'jigs par mkhas pas rtogs gyis te/ /chos la gnas kyis tshangs par spyad pa spyod/ /rga ba mthong zhing nad kyis sdug bsngal dang / /sems dang bral ba'i shi ba mthong nas ni/ /</text></item>
<item><p>224a8</p><section>mdo sde</section><text>brtan pas btson ra 'dra ba'i khyim spangs kyi/ /'jig rten phal pas 'dod spang nus re skan/ /rgyal po'i shing rta shin du bkra ba'ang 'jig /de bzhin lus kyang nye bar rga bar 'gyur/ /dam pa rnams kyi chos</text></item>
<item><p>224b1</p><section>mdo sde</section><text>'di dam pa ste/ /mi mchog gzhan rtogs byed cing rga mi 'gyur/ /rga ba khyod ni blun zhing ngan/ /khyod ni mi rigs byed pa ste/ /yid tu 'ong ba'i gzugs 'di yang / /khyod kyis mngon par bcom par gyur/ /gang zhig</text></item>
<item><p>224b2</p><section>mdo sde</section><text>lo ni brgyar 'tsho ba/ /de yang 'chi bdag nyid kyis khrid/ /'di dag rga bar 'gyur ba 'am/ /yang na na ba 'ang 'chi bas 'joms/ /rtag tu ldog pa med par 'gro 'gyur zhing / /nyin dang mtshan du rab tu 'jig pa</text></item>
<item><p>224b3</p><section>mdo sde</section><text>dang / /skye dang 'chi ba'i sdug bsngal dang ldan pa/ /chu tshan nang du gdungs pa'i nya dang 'dra/ /tshe 'di nyin dang mtshan mo dang / /'gro ba dang ni 'dug pa na/ /chu klung chen po'i rgyun bzhin du/ /phyir mi ldog par 'gro bar</text></item>
<item><p>224b4</p><section>mdo sde</section><text>'gyur/ /chu chung nang gi nya lta bur/ /gang zhig nyin mtshan 'da' ba yis/ /tshe 'di shin du thung 'gyur na/ /de la dga' bar byar ci yod/ /gson mtha' 'chi ba yin pa'i phyir/ /lus 'di yongs su rga ba dang / /</text></item>
<item><p>224b5</p><section>mdo sde</section><text>nad kyi tshang 'di myur 'jig cing / /snag gi tshogs kyang 'jig par 'gyur/ /kye ma lus 'di mi thogs par/ /stong zhing rnam shes dang bral nas/ /dur khrod bor ba'i mgal dum ltar/ /sa yi steng du 'gyel</text></item>
<item><p>224b6</p><section>mdo sde</section><text>bar 'gyur/ /rgyun du nad kyis mngon gdung zhing / /rtag tu mi gtsang 'dzag pa dang / /rga dang 'chi bas 'tsher 'grib pa'i/ /lus 'di dor ba cir mi rung / /myur du 'jig cing na ba dang / /rnag dang ldan pa'i</text></item>
<item><p>224b7</p><section>mdo sde</section><text>lus 'di yis/ /grub dang bde ba bla med pa/ /zhi mchog don du gnyer bar gyis/ /dgun ka dang ni dpyid ka dang / /dbyar ka 'di dag bya'o zhes/ /byis pa rnam par sems byed pas/ /bar chad mthong bar</text></item>
<item><p>224b8</p><section>mdo sde</section><text>ma gyur to/ /bu dang nor phyugs 'byor pa la/ /mi yi yid ni rnam chags pa/ /'chi bdag gis ni blangs nas 'gro/ /nyal grong chu bos 'das pa bzhin/ /'chi ba'i dus la bab pa na/ /bu rnams skyabs</text></item>
<item><p>225a1</p><section>mdo sde</section><text>su mi 'gyur zhing / /pha yang ma yin gnyen 'dun min/ /khyod la skyabs su 'gyur ba med/ /'di ni bya ba byas zin don 'di bya/ /de dag byas nas bdag gis 'di bya zhes/ /de ltar mi ni yongs su</text></item>
<item><p>225a2</p><section>mdo sde</section><text>shom pa na/ /rga dang nad bcas 'chi bas mngon du bcom/ /de ltas rtag tu ting 'dzin la dga' mnyam par zhog /brtson pa skyed la skye dang rga ba'i mtha' ma ltos/ /bdud rnams sde dang bcas pa mngon</text></item>
<item><p>225a3</p><section>mdo sde</section><text>par zil non la/ /dge slong dag go skye shi'i pha rol 'gro bar gyis/ /mi rtag pa'i tshoms te dang po'o// // kun rtog las ni 'dod skyes pas/ /'dod pa'i rtsa bar shes gyis te/ /khyod ni kun rtog ma</text></item>
<item><p>225a4</p><section>mdo sde</section><text>byed dang / /des na khyod la 'byung mi 'gyur/ /'dod pa rnams las mya ngan skyes/ /'dod pa rnams las 'jigs pa 'byung / /'dod pa dag ni rnam spangs na/ /mya ngan med cing 'jigs pa med/ /dga' ba rnams</text></item>
<item><p>225a5</p><section>mdo sde</section><text>las mya ngan skyes/ /dga' ba rnams las 'jigs pa 'byung / /dga' ba dag ni rnam spangs na/ /mya ngan med cing 'jigs pa med/ /'dod dga'i rnam smin sdug bsngal te/ /dang po mngar la 'bras bu tsha/ /</text></item>
<item><p>225a6</p><section>mdo sde</section><text>me sgron lag nas ma bor ba/ /mjug tu byis pa sreg byed bzhin/ /nor bu'i rna cha bu dang bu mo la/ /yongs su chags sems gang yin la ltos na/ /lcags shing gres ma las byas chings ma gang / /de dag</text></item>
<item><p>225a7</p><section>mdo sde</section><text>dam po min zhes 'phags pa gsung / /'dod pa'i ching ma gang yin de lhod kyang / /rab tu dgrol bar dka' zhes 'phags pa gsungs/ /brtan rnams 'dod pa'i bde la mi lta bar/ /de dag gtubs</text></item>
<item><p>225a8</p><section>mdo sde</section><text>nas myur du 'gro bar byed/ /'jig rten sna tshogs gang de 'dod min gyi/ /skyes bu'i kun rtog 'dod chags 'dod pa yin/ /'jig rten sna tshogs de bzhin gnas kyang ni/ /'on kyang brtan rnams 'di la 'dun</text></item>
<item><p>225b1</p><section>mdo sde</section><text>pa 'dul/ /mi rnams la ni rtag pa'i 'dod pa med/ /'dod can gang la chags de mi rtag pas/ /yang srid med phyir sems kyis rab spongs la/ /'chi ba'i gnas mi 'gyur bar byos shes gsungs/ /'dun pa skyes</text></item>
<item><p>225b2</p><section>mdo sde</section><text>shing zad par mi byed dam/ /sems la skyon med pa dang dran pa dang / /'dod pa rnams la so sor ma chags gang / /de ni gong du 'pho ba yin zhes gsungs/ /mgar ba yis ni dngul bzhin du/ /blo gros ldan pas rim pa</text></item>
<item><p>225b3</p><section>mdo sde</section><text>bzhin/ /skad cig skad cig cung zad tsam/ /rang gi dri ma bsal bar bya/ /lham mkhan gyis ni ko ba dag /yongs su sbyangs nas lham byed ltar/ /'dod pa gang dang gang spangs pa/ /de de bde ba phun sum ldan/ /</text></item>
<item><p>225b4</p><section>mdo sde</section><text>gal te bde ba kun 'dod na/ /'dod pa thams cad yongs su spongs/ /'dod pa thams cad yongs spangs pas/ /mchog tu bde ba thob par 'gyur/ /ji srid 'dod pa'i rjes 'brang ba/ /de srid bar du ngoms mi 'gyur/ /de las gang dag shes rab kyis/ /</text></item>
<item><p>225b5</p><section>mdo sde</section><text>ldog byed de dag tshim pa thob/ /'dod pas ngoms par mi 'gyur bas/ /shes rab kyis ni ngoms pa skyid/ /shes rab kyis ni ngoms pa'i mi/ /srid pa'i dbang du mi 'gyur ro/ /'dod la chags pa'i mi gang</text></item>
<item><p>225b6</p><section>mdo sde</section><text>yin/ /de dag kye ma chos min dga'/ /chung zad gson por 'dug pa na/ /bar chad mthong bar mi 'gyur ro/ /blo ngan longs spyod kyis bcom pas/ /pha rol tshol bar mi byed cing / /bsam brlag 'dod la sred</text></item>
<item><p>225b7</p><section>mdo sde</section><text>pa yis/ /bdag dang gzhan yang phung bar byed/ kAr Sha pa Na'i char bab kyang / /'dod pa rnams kyis ngoms mi 'gyur/ /'dod pa mnog chung nyes mang bar/ /mkhas pa rnams kyis khong du chud/ /lha yi 'dod</text></item>
<item><p>225b8</p><section>mdo sde</section><text>pa rnams la yang / /lhag par dga' bar mi 'gyur gyi/ /rdzogs sangs rgyas dang nyan thos rnams/ /sred pa zad pas dgyes par 'gyur/ /gangs can dang ni mnyam pa yi/ /gser gyi ri bo yod gyur kyang / /</text></item>
<item><p>226a1</p><section>mdo sde</section><text>nor des gcig kyang mi tshim par/ /rtogs par gyis la legs par spyod/ /gang dag sdug bsngal de yi rgyu shes pa/ /de dag nam yang 'dod la dga' mi 'gyur/ /'jig rten dag na zug rngu'i</text></item>
<item><p>226a2</p><section>mdo sde</section><text>rgyur shes nas/ /de dag gdul phyir brtan pa slob par byed/ /'dod pa'i tshoms te gnyis pa'o// // lus can rnams par rtog pas rab bcom pa/ /'dod chags mi bzad gtsang bar rjes lta bas/ /</text></item>
<item><p>226a3</p><section>mdo sde</section><text>'dod chags phyir zhing rab tu 'phel 'gyur te/ /rang gi 'ching ba de yis dam por byed/ /gang dag rnam rtog nye bar zhi dga' zhing / /mi sdug sgom pa rtag tu dran byed de/ /de yi sred pa rab tu spangs pa</text></item>
<item><p>226a4</p><section>mdo sde</section><text>yis/ /rang gi 'ching ba de dag rul bar byed/ /'dod pa mun nag 'dra bas g.yogs/ /sred pa'i dgab pas bkab pa dang / /bag med 'ching bas bcings pa dag /tshed mar chud pa'i nya dang 'dra/ /</text></item>
<item><p>226a5</p><section>mdo sde</section><text>skyes bu bag med rab tu spyod byed pa/ /'khri shing bzhin du sred pa 'phel 'gyur zhing / /rga dang 'chi ba'i rjes su 'gro 'gyur te/ /ma drung nu zho 'dod pa'i be'u dang 'dra/ /mi dag dran par byed dang chags byed dang / /</text></item>
<item><p>226a6</p><section>mdo sde</section><text>yid bde ba la rtog par byed pa dag /de yis yang dang yang du 'khor bar 'khyams/ /tshal nang 'bras bu 'dod pa'i spre'u dang mtshungs/ /mi gang rtag tu bde ba 'dod byed pa/ /skye dang rga bar nye bar</text></item>
<item><p>226a7</p><section>mdo sde</section><text>'gro 'gyur zhing / /skye dgu sred pa rnams kyis mdun du bdar/ /rgya nang ri bong yongs su rgyug pa bzhin/ /sred pa rnams kyis mdud pa'i sems can dag /srid dang srid min dag la sems chags</text></item>
<item><p>226a8</p><section>mdo sde</section><text>shing / /kun sbyor ro la dga' ba'i by-is pa rnams/ /yang dang yang du sdug bsngal thob par 'gyur/ /skye bo grub dang bde rnams dang bral zhing / /bdud kyi sbyor ba dag dang ldan pa de/ /rga dang 'chi ba'i rjes</text></item>
<item><p>226b1</p><section>mdo sde</section><text>su 'gro 'gyur te/ /ma drung nu zho 'dod pa'i be'u dang 'dra/ /'di na sred pa de 'dra spong byed pa/ /srid dang srid min dag la sred bral zhing / /dge slong srid pa zil gyis gnon byed pa/ /lhag ma med par yongs su</text></item>
<item><p>226b2</p><section>mdo sde</section><text>mya ngan 'da'/ /gang zhig 'jig rten spang dka' ba'i/ /sred pa'i bud med 'dis bkol ba/ /de yi mya ngan 'phel 'gyur te/ /rtswa la char pa bab pa bzhin/ /gang zhig 'jig rten spang dka' ba'i/ /sred pa'i bud</text></item>
<item><p>226b3</p><section>mdo sde</section><text>med 'di spong ba/ /de yi mya ngan ldog 'gyur te/ /pad ma las ni chu thigs bzhin/ /de phyir ji snyed 'dir lhags pa/ /khyed la smra yis khyed bde shig /u shir phyir ni rtswa bzhin du/ /sred pa rtsar bcas drungs nas</text></item>
<item><p>226b4</p><section>mdo sde</section><text>phyung / /skyes bu sred pa dang 'grogs na/ /yun ring dus su 'khyam 'gyur bas/ /sred pa drungs nas phyung shig dang / /mya ngan med cing 'jigs pa med/ /yang dang yang du nyer len cing / /yang dang yang du mngal du</text></item>
<item><p>226b5</p><section>mdo sde</section><text>'jug /gnas skabs 'gyur dang gzhan 'gyur bas/ /sems can 'ong dang 'gro bar byed/ /'dir ni spang dka'i sred pa de/ /spongs la sa bon chod cig dang / /de la sred pa med 'gyur zhing / /de ni yang du</text></item>
<item><p>226b6</p><section>mdo sde</section><text>'khor mi 'gyur/ /dal 'byor chud ni ma gzan par/ /gang gis lha dang mi rnams su/ /don gnyer bcings nas 'jog byed pa/ /yul la sred pa de las rgol/ /sems can dmyal bar skyes na yang / /dal 'byor</text></item>
<item><p>226b7</p><section>mdo sde</section><text>thal bas 'gyod par 'ong / /gang phyir srid mtsho rgyur gyur pa/ /yul la sred pa 'bras kyi gzhi/ /'khri zhing dra bas khebs byed pa/ /gdung bar byed pa ma btul na/ /sdug bsngal 'di ni yang dang yang / /rnam pa</text></item>
<item><p>226b8</p><section>mdo sde</section><text>kun du ldog mi 'gyur/ /dper na ljon shing rtsa nas ma bton na/ /bcad kyang phyir zhing skye ba kho nar zad/ /de bzhin sred pa'i phra rgyas ma bton na/ /yang dang yang du sdug bsngal 'di mi ldog /dper na bdag nyid kyis</text></item>
<item><p>227a1</p><section>mdo sde</section><text>ni byas pa'i mtshon/ /de yis rkun po'i mthu' yis bdag gsod ltar/ /de bzhin nang gi sems las byung ba yi/ /sred pas lus can nye bar gsod par byed/ /de ltar sred las sdug bsngal dag /'byung ba'i nyes</text></item>
<item><p>227a2</p><section>mdo sde</section><text>dmigs shes gyis te/ /sred spongs nye bar len med dang / /dran ldan dge slong kun du rgyus/ /sred pa'i tshoms te gsum pa'o// // bag yod 'chi med gnas yin te/ /bag med pa ni 'chi ba'i gnas/ /bag yod 'chi</text></item>
<item><p>227a3</p><section>mdo sde</section><text>bar mi 'gyur te/ /bag med pa ni rtag tu 'chi/ /de yi khyad par de rig pas/ /mkhas pa rnams ni bag dang bcas/ /bag yod pa la rab dga' ba/ /'phags pa'i spyod yul dga' ba yin/ /de la rgyun du bsgoms pa dang / /</text></item>
<item><p>227a4</p><section>mdo sde</section><text>rtag tu pha rol gnon brtan pa'i/ /brtan pas grub bde bla med pa/ /mya ngan 'das la reg pa yin/ /gang tshe mkhas pas bag yod pas/ /bag med bcom pa de yi tshe/ /shes rab khang bzangs steng 'dzegs nas/ /</text></item>
<item><p>227a5</p><section>mdo sde</section><text>mya ngan med pas gdung bcas dang / /brtan rnams ri bo'i spo dag las/ /sa stengs byis pa rnams la blta/ /brtson 'grus dang ni bag yod dang / /yang dag sdom dang dul ba yis/ /mkhas pas gling du byas nas ni/ /chu</text></item>
<item><p>227a6</p><section>mdo sde</section><text>bo chen po mngon du zlog /brtson 'grus ldan zhing dran dang ldan pa dang / /spyod pa gtsang zhing brtags nas byed pa dang / /yang dag sdom dang chos kyis 'tsho ba dang / /bag yod rnams kyi grags pa mngon par 'phel/ /lhag</text></item>
<item><p>227a7</p><section>mdo sde</section><text>pa'i sems la bag bya ste/ /thub pa'i thub gzhi rnams la bslab/ /nyer zhi rtag tu dran ldan pa'i/ /skyong ba mya ngan med pa yin/ /dman pa'i chos la mi rten cing / /bag med pa la bsten mi bya/ /log par lta la 'dod</text></item>
<item><p>227a8</p><section>mdo sde</section><text>med dang / /'jig rten 'phel bar mi bya'o/ /'jig rten pa yi yang dag lta/ /chen po su la yod gyur pa/ /de ni tshe rabs stong du yang / /ngan 'gror 'gro bar mi 'gyur ro/ /bag med pa la sbyor byed pa/ /skye bo byis pa bsam</text></item>
<item><p>227b1</p><section>mdo sde</section><text>brlag yin/ /tshong dpon nor rnams srung ba ltar/ /mkhas pa bag dang ldan par bya/ /bag med pa la mi sbyor zhing / /'dod la dga' ba mi sogs dang / /rtag tu bag yod sems byed pa/ /zag pa zad pa thob par 'gyur/ /zag</text></item>
<item><p>227b2</p><section>mdo sde</section><text>pa zad pa ma thob kyang / /dus 'dir bag med mi bya ste/ /ri dgas ma yin seng ge ltar/ /bag med pa dag bsad par 'gyur/ /bag med pha rol bud med sten byed pa'i/ /mi gang yid la gnas skabs 'di bzhi 'byung / /bsod</text></item>
<item><p>227b3</p><section>mdo sde</section><text>nams mi 'thob bde bar mi nyal dang / /gsum pa smad 'gyur bzhi pa dmyal bar 'gyur/ /bsod nams ma thob sdig pa'i 'gro ba dang / /'jigs dang bag tsha lhan cig bde ba chung / /rgyal po'i chad pa chen pos gcod</text></item>
<item><p>227b4</p><section>mdo sde</section><text>'gyur zhing / /lus zhig sems can dmyal ba rnams su 'tshed/ /gang zhig bdag bde lta 'dod pa/ /des ni gong ma bzhin du bya/ /byis pa'i shing rta bzhin 'gyur bas/ /brtan pas brtson 'grus zhan mi bya/ /dper na byis</text></item>
<item><p>227b5</p><section>mdo sde</section><text>pa'i shing rta dag /lam chen bzang po bor nas su/ /lam ngan dag du 'gro byed pas/ /mig chag sems khongs chud pa ltar/ /de bzhin chos ni spangs nas kyang / /chos min rjesu 'jug byed pa'i/ /byis pa 'chi bdag dbang</text></item>
<item><p>227b6</p><section>mdo sde</section><text>'gro zhing / /mig chag bzhin du bcom pa thob/ /gang zhig bya ba rnam spangs nas/ /mi bya ba dag byed pa dang / /bag med pa yis rlom byed pa/ /de dag rnams kyi zag pa 'phel/ /gang gis zag pa 'phel 'gyur ba/ /de yi</text></item>
<item><p>227b7</p><section>mdo sde</section><text>zag med rgyang ma na/ /gang zhig lus gtogs dran pa dag /rtag tu legs par brtsams pa dang / /bya ba ma yin mi byed cing / /rgyun du bya ba byed pa dang / /dran dang shes bzhin ldan pa de'i/ /zag pa rnams ni zad par</text></item>
<item><p>227b8</p><section>mdo sde</section><text>'gyur/ /gang gi zag pa zad gyur pa/ /des ni zag med thob par 'gyur/ /ji tsam mang du smra byed pa/ /de dag dam chos 'dzin ma yin/ /gang dag 'di na thos nyung yang / /lus kyis chos dag mngon sum byas/ /</text></item>
<item><p>228a1</p><section>mdo sde</section><text>gang dag chos la bag byed pa/ /de dag dam chos 'dzin pa yin/ /gal te rigs bcas mang du smras kyang ni/ /bag med mi dag de ltar byed mi 'gyur/ /dper na phyugs rdzis gzhan gyi phyugs bgrangs ltar/ /de dag</text></item>
<item><p>228a2</p><section>mdo sde</section><text>dge sbyong skal ba thob ma yin/ /gal te rigs bcas nyung ngu smra byed kyang / /chos kyi rjes su chos la spyod pa dang / /'dod chags zhe sdang gti mug spong byed pa/ /de dag dge sbyong skal ba thob pa yin/ /bag yod bsngags pa rjod</text></item>
<item><p>228a3</p><section>mdo sde</section><text>byed cing / /rtag tu bag med la smod pas/ /bag yod mchod sbyin brgya pa yang / /lha rnams nang na gtso bor gyur/ /bya ba byas rung ma byas rung / /mkhas pa bag yod bsngags pa rjod/ /bag dang chas pa'i mkhas pa yis/ /</text></item>
<item><p>228a4</p><section>mdo sde</section><text>don gnyis rab tu len par byed/ /tshe 'di'i don ni gang yin dang / /phyi ma'i don ni gang yin pa/ /de dag brtan pas rtogs pas na/ /mkhas pa zhes ni brjod pa yin/ /dge slong bag yod la dga' zhing / /bag med pa la</text></item>
<item><p>228a5</p><section>mdo sde</section><text>'jigs lta bas/ /bdag nyid ngan 'gro las 'drel te/ /'dam rdzab las ni glang chen bzhin/ /dge slong bag yod la dga' zhing / /bag med pa la 'jigs lta bas/ /sdig pa'i chos rnams sprug par byed/ /rlung</text></item>
<item><p>228a6</p><section>mdo sde</section><text>gis ljon shing lo ma bzhin/ /dge slong bag yod la dga' zhing / /bag med pa la 'jigs lta bas/ /kun du sbyor ba phra sbom dag /me yis bsregs pa bzhin du 'gro/ /dge slong bag yod la dga' zhing / /</text></item>
<item><p>228a7</p><section>mdo sde</section><text>bag med pa la 'jigs lta bas/ /kun du sbyor ba kun zad pa/ /rim gyis nyams su myong bar 'gyur/ /dge slong bag yod la dga' zhing / /bag med pa la 'jigs lta bas/ /'du byed nyer zhi zhi ba yi/ /zhi</text></item>
<item><p>228a8</p><section>mdo sde</section><text>ba'i go 'phang so sor rtogs/ /dge slong bag yod la dga' zhing / /bag med pa la 'jigs lta ba/ /mya ngan 'das dang nye ba'i phyir/ /yongs su nyams 'gyur mi srid do/ /brtson 'grus ldan zhing bag yod dang / /</text></item>
<item><p>228b1</p><section>mdo sde</section><text>chos spyad legs par spyod byed pa/ /'jig rten 'di dang pha rol du/ /chos spyad pas ni bde ba 'thob/ /zhi phyir bslab pa la rten dang / /rtsol ba dang ni brtson 'grus skyed/ /mi dran pa dang bag med dang / /brtson 'grus chung dang kun</text></item>
<item><p>228b2</p><section>mdo sde</section><text>sdom med/ /gnyid dang snyom dang g.yeng ba ste/ /'di dag bslab pa'i bar chad pas/ /khyed kyis yan lag de rtogs la/ /dran pa chud ni ma gzan cig /dge slong tshul khrims bzang ba dang / /bag yod pa la dga' ba</text></item>
<item><p>228b3</p><section>mdo sde</section><text>yis/ /kun rtog legs par mnyam zhog ste/ /rang gi sems ni rjes su srungs/ /brtsam par bya zhing dbyung bar bya/ /sangs rgyas bstan la 'jug par bya/ /'dam bu'i khyim la glang chen bzhin/ /'chi bdag</text></item>
<item><p>228b4</p><section>mdo sde</section><text>sde ni gzhom par bya/ /gang zhig chos 'dul 'di nyid la/ /bag dang ldan par spyod byed pa/ /skye ba'i 'khor ba rab spangs nas/ /sdug bsngal tha mar byed par 'gyur/ /bag yod pa'i tshoms te bzhi pa'o// //</text></item>
<item><p>228b5</p><section>mdo sde</section><text>sdug pa rnams las mya ngan skye/ /sdug pa rnams las 'jigs pa skye/ /sdug pa dag ni rnam spangs na/ /mya ngan med cing 'jigs pa med/ /sdug gu ma las mya ngan skye/ /sdug las sdug bsngal</text></item>
<item><p>228b6</p><section>mdo sde</section><text>sdug las 'jigs/ /sdug gu ma dag gzhan gyur na/ /yi mug 'gyur ba thob par byed/ /'jig rten sdug bsngal rnam pa du ma dang / /mya ngan smre sngags 'don pa ji snyed pa/ /de dag sdug pa dag las</text></item>
<item><p>228b7</p><section>mdo sde</section><text>rten te 'byung / /sdug pa spangs na de dag yod mi 'gyur/ /gang phyir 'jig rten 'ga' na'ang sdug med pa/ /gang yin de dag bde zhing mya ngan med/ /de bas gdung med rdul bral don gnyer bas/ /nam yang sdug</text></item>
<item><p>228b8</p><section>mdo sde</section><text>par byed pa mi bya'o/ /sdug pa ma mthong sdug bsngal la/ /mi sdug mthong na'ang de bzhin pas/ /nam yang sdug dang phrad mi bya/ /mi sdug dang yang phrad mi bya/ /sdug pa dang ni bye bral dang / /mi sdug pa</text></item>
<item><p>229a1</p><section>mdo sde</section><text>dang phrad pa yis/ /gang gis mi dag rgas byed pa'i/ /mya ngan mi bzad skye bar 'gyur/ /sdug pa shi bar gyur pa na/ /gnyen 'dun mdza' bshes mang po dag /yun ring dus su mya ngan dang / /sdug dang bral</text></item>
<item><p>229a2</p><section>mdo sde</section><text>bas sdug bsngal 'gyur/ /gang la sdug dang sdug min med/ /de la mdud pa yod min pas/ /de ltas sdug nyid sdig can la/ /sdug par byed pa mi bya'o/ /sdug la bltas te don btang nas/ /bde sbyor rnams</text></item>
<item><p>229a3</p><section>mdo sde</section><text>la mi 'jug cing / /bdag nyid mi bde'i sbyor ldan dag /bde sbyor don ldan rnams la smon/ /gzugs sdug bde bas bsdams pa dag /lha mi so so'i ris dag tu/ /sdig pa byed cing yongs nyams nas/ /rga dang 'chi</text></item>
<item><p>229a4</p><section>mdo sde</section><text>ba'i dbang du 'gro/ /gang zhig nyin dang mtshan rnams su/ /bag yod gzugs sdug spong byed pa/ /des ni spang dka' bdud zas dang / /sdig pa'i rtsa ba'ang drungs nas phyung / /legs min legs pa'i tshul dang ni/ /</text></item>
<item><p>229a5</p><section>mdo sde</section><text>sdug min sdug pa'i tshul gyis dang / /sdug bsngal bde ba'i tshul gyis su/ /bag med rnams ni mngon du 'joms/ /gal te bdag la dga' byed na/ /nyes par byed pas bde ba dag /bde blag kho nar mi 'thob</text></item>
<item><p>229a6</p><section>mdo sde</section><text>pas/ /'di ni sdug la gzhug mi bya/ /gal te bdag la dga' byed na/ /legs par byed pas bde ba dag /bde blag kho nar thob 'gyur bas/ /'di ni sdig la gzhug mi bya/ /dper na dgon pa'i grong khyer dag /brtan pa'i 'obs</text></item>
<item><p>229a7</p><section>mdo sde</section><text>kyis bskor ba ltar/ /gal te bdag la dga' byed na/ /'di ni bsrung bas legs par bsrung / /gal te bdag la dga' byed na/ /thun gsum gang yang rung ba la/ /mkhas pas mel rtse bya ba yis/ /'di n-i sba bas legs</text></item>
<item><p>229a8</p><section>mdo sde</section><text>par sba/ /dper na dgon pa'i grong khyer dag /phyi nang srung bar byed pa ltar/ /dal 'byor chud ni mi zos pa/ /de ltar bdag ni bsrung bar bya/ /sems can dmyal bar skye na yang / /dal 'byor thal bas 'gyod par 'ong / /</text></item>
<item><p>229b1</p><section>mdo sde</section><text>phyogs rnams kun du sems kyis yongs brtags kyang / /bdag las ches sdug 'ga' yang ma mthong ba/ /de ltar so sor gzhan la 'ang rang sdug pas/ /de phyir bdag dgas gzhan la gnod mi bya/ /thams cad</text></item>
<item><p>229b2</p><section>mdo sde</section><text>la yang srog 'di sdug /thams cad chad pas 'jigs pa na/ /rang gi nyams las dpag gyis te/ /brdeg par mi bya gsad mi bya/ /rgyang thag bcad par spyugs pa'i mi/ /ring nas nye zho med 'ongs na/ /gnyen bshes</text></item>
<item><p>229b3</p><section>mdo sde</section><text>mdza' bo lhags nas su/ /a la la zhes mngon par dga'/ /de bzhin bsod nams byas pa'i mi/ /'jig rten 'di nas pha rol tu/ /phyin tshe gnyen bzhin bsod nams dag /'ongs nas mngon par dga' bar byed/ /</text></item>
<item><p>229b4</p><section>mdo sde</section><text>de bas 'jig rten pha rol gyi/ /ched tu bsod nams bsags par gyis/ /bsod nams 'jig rten pha rol du/ /lus can rnams kyi gnas su 'gyur/ /gang zhig legs spyad spyod byed pa'i/ /dge la lha rnams</text></item>
<item><p>229b5</p><section>mdo sde</section><text>stod par byed/ /'di na'ang smad par mi 'gyur la/ /mtho ris su yang dga' ba 'thob/ /chos gnas tshul khrims phun sum tshogs/ /ngo tsha shes shing bde bar smra/ /rang gi bya ba byed pa la/ /skye bo gzhan rnams dga'</text></item>
<item><p>229b6</p><section>mdo sde</section><text>bar byed/ /rang gi don ni byed pa la/ /'di ltar gzhan rnams dga' 'gyur zhing / /mthong ba'i chos la bsngags pa dang / /pha rol du yang bde 'gror 'gyur/ /gtams na gnang ba'i tshig smra dang / /mi r-igs spyod las zlog</text></item>
<item><p>229b7</p><section>mdo sde</section><text>pa la/ /dam pa rnams ni dga' bar byed/ /dam pa ma yin dga' mi 'gyur/ /de bas mchog dang mchog min pa/ /shi 'phos bral bar gyur pa na/ /dam pa ma yin dmyal bar 'gro/ /dam pa mtho ris 'gro bar</text></item>
<item><p>229b8</p><section>mdo sde</section><text>'gyur/ /sdug pa'i tshoms te lnga pa'o// // bsngags par 'gyur dang nor 'thob dang / /pha rol bde 'gror dga' 'gyur ba'i/ /bde ba gsum po don gnyer ba'i/ /mkhas pas tshul khrims bsrung bar bya/ /</text></item>
<item><p>230a1</p><section>mdo sde</section><text>'phags dang mthong ba phun tshogs dang / /'jig rten zhi ba rten 'gyur ba'i/ /gnas gzhan 'di dag mthong ba yi/ /mkhas pas tshul khrims bsrung bar bya/ /lus la yongs su gdung med par/ /tshul khrims kyis</text></item>
<item><p>230a2</p><section>mdo sde</section><text>ni bde ba 'thob/ /mtshan mo bde bar nyal ba dang / /sad pa na yang dga' bar 'gyur/ /sbyin pa tshul khrims ldan pa dag /mkhas pas byas pa'i bsod nams kyis/ /'di dang pha rol dag tu yang / /rtag tu bde ba thob par</text></item>
<item><p>230a3</p><section>mdo sde</section><text>'gyur/ /rgan pa'i bar la tshul khrims dge/ /dad la rab tu gnas na legs/ /mi y-i rin chen shes rab ste/ /bsod nams chom pos dbrog par dka'/ /dge slong tshul khrims la gnas shing / /dbang po</text></item>
<item><p>230a4</p><section>mdo sde</section><text>rnams kyang bsdams pa dang / /zas kyi tshod ni rig pa dang / /mi nyal ba la 'bad pa ste/ /de ltar gnas par brtson pa dang / /nyin mtshan snyom las mi byed pa/ /mya ngan 'das dang nye ba'i phyir/ /yongs su nyams</text></item>
<item><p>230a5</p><section>mdo sde</section><text>'gyur mi srid do/ /mi ni tshul khrims la gnas nas/ /sems dang shes rab sgom pa la/ /brtson zhing nges gnas dge slong gis/ /sdug bsngal zad pa thob par 'gyur/ /de phyir rtag tu tshul khrims dang / /ting 'dzin</text></item>
<item><p>230a6</p><section>mdo sde</section><text>rjes su srung ba dang / /lhag mthong la ni bslab pa dang / /shes bzhin so sor dran par bya/ /des ni kun sbyor zad byas nas/ /yid bral lhag ma med 'gyur te/ /lus zhig shes rab ldan pa yis/ /bgrang du med pa'i mya ngan</text></item>
<item><p>230a7</p><section>mdo sde</section><text>'das/ /gang zhig tshul khrims ting 'dzin dang / /shes rab 'di gsum legs bsgoms te/ /shin du dri med mthar phyin cing / /gdung med yang srid zad gyur dang / /chags pa'i 'ching las rnam grol zhing / /lus spangs</text></item>
<item><p>230a8</p><section>mdo sde</section><text>shes rab ldan pa dang / /bdud kyi yul las 'das pa dang / /nyi ma bzhin du lam me 'bar/ /dge slong phyi dang nang nyid la/ /bag med rlom par byed pa yi/ /tshul khrims ting 'dzin shes rab rnams/ /yongs su</text></item>
<item><p>230b1</p><section>mdo sde</section><text>rdzogs par mi 'gyur ro/ /sprin gyis khebs las char 'bab cing / /nam thang ba las char mi 'bab/ /de bas khebs pa sol cig dang / /'di ltar char pa 'bab mi 'gyur/ /de ltar rtag tu mthong ba dang / /dge slong tshul khrims</text></item>
<item><p>230b2</p><section>mdo sde</section><text>sdom pa yi/ /mya ngan 'das par 'go ba'i lam/ /myur ba kho nar rnam par 'dag /me tog dri ni rdzi phyogs min m-i 'gro/ /rtsa ba rgya spos tsan dan rnams kyang min/ /dam pa'i dri ni rdzi phyogs mi 'gro ste/ /phyogs rnams kun du mi</text></item>
<item><p>230b3</p><section>mdo sde</section><text>mchog dri yis khyab/ /rgya spos dang ni tsan dan dang / /ud pa la dang ma li ka /spos kyi r-igs ni 'di dag pas/ /tshul khrims dri bsung phul du phyin/ /rgya spos tsan dan gang yin pa'i/ /dri bsung 'di ni chung ngu ma/ /tshul</text></item>
<item><p>230b4</p><section>mdo sde</section><text>khrims ldan pa'i dr-i bsung gang / /des ni 'di dang mtho ris khyab/ /de ltar bag yod gnas bya zhing / /tshul khrims rnam par dag par bya/ /yang dag shes pas rnam grol na/ /bdud kyi lam ni rnyed mi 'gyur/ /'di ni bde bar 'gro</text></item>
<item><p>230b5</p><section>mdo sde</section><text>lam ste/ /rnam par dag byed lam 'di la/ /rab tu zhugs te sgoms nas kyang / /bdud kyi 'ching ba spang bar gyis/ /tshul khrims kyi tshoms te drug pa'o// // lus kyi nyes par spyod spangs shing / /lus kyi</text></item>
<item><p>230b6</p><section>mdo sde</section><text>legs spyad spyad pa'i phyir/ /lus kyi nyes chen las bsrungs na/ /lus ni bsdam par byas par 'gyur/ /ngag gi nyes par spyad spangs shing / /ngag gi legs spyad spyad pa'i phyir/ /ngag gi nyes chen las bsrungs na/ /</text></item>
<item><p>230b7</p><section>mdo sde</section><text>ngag ni bsdam pa byas par 'gyur/ /yid kyi nyes par spyod spangs shing / /yid kyi legs spyad spyad pa'i phyir/ /yid kyi nyes chen las bsrungs na/ /yid ni bsdam pa byas par 'gyur/ /lus kyi nyes par spyod spang zhing / /</text></item>
<item><p>230b8</p><section>mdo sde</section><text>ngag gi nyes par spyod pa spang / /yid kyi nyes par spyod spang zhing / /skyon gzhan ldan pa gang yin spang / /lus kyi dge ba rnams bya zhing / /ngag gi dge ba phal chen bya/ /yid kyi dge ba rnams bya zhing / /tshad med bzhi dang ldan</text></item>
<item><p>231a1</p><section>mdo sde</section><text>par bya/ /lus kyi dge ba rnams bya zhing / /ngag dang yid kyis byas na ni/ /'di dang pha rol dag tu yang / /rtag tu bde ba thob par 'gyur/ /rtag tu lus ni bsdams pa'i phyir/ /thub pa 'tshe ba med pa yin/ /de ni 'chi</text></item>
<item><p>231a2</p><section>mdo sde</section><text>med gnas 'gro zhing / /gang du song zhing mya ngan med/ /rtag tu ngag ni bsdams pa'i phyir/ /thub pa 'tshe ba med pa yin/ /de ni 'chi med gnas 'gro zhing / /gang du song na'ang mya ngan med/ /rtag tu yid ni bsdams pa'i phyir/ /</text></item>
<item><p>231a3</p><section>mdo sde</section><text>thub pa 'tshe ba med pa yin/ /de ni 'chi med gnas 'gro zhing / /gang du song na'ang mya ngan med/ /brtan pa rnams kyis lus bsdam zhing / /brtan pa rnams kyis ngag kyang bsdam/ /brtan pa rnams kyis yid bsdam zhing / /</text></item>
<item><p>231a4</p><section>mdo sde</section><text>brtan pas kun du bsdams byas na/ /de dag 'chi med gnas 'gro zhing / /gang du song yang mya ngan med/ /lus kyi sdom pa legs pa ste/ /ngag gi sdom pa'ang legs pa yin/ /yid kyi sdom pa'ang legs pa ste/ /thams</text></item>
<item><p>231a5</p><section>mdo sde</section><text>cad tu ni bsdams pa legs/ /kun du bsdams pa'i dge slong ni/ /sdug bsngal kun las rnam par 'grol/ /ngag rnams bsrung zhing yid ni legs bsdams te/ /lus kyis mi dge ba dag spyad mi bya/ /</text></item>
<item><p>231a6</p><section>mdo sde</section><text>las lam gsum po 'di dag rnam sbyangs na/ /drang srong gsungs pa'i lam ni thob par 'gyur/ /legs par spyad pa'i tshoms te bdun pa'o// // gang dag byas bzhin ma byas zer ba dang / /brdzun du smra</text></item>
<item><p>231a7</p><section>mdo sde</section><text>la dmyal bar 'gro bar 'gyur/ /mi de gnyis ka 'dra ba pha rol du/ /song nas dman pa'i chos dang ldan par 'gyur/ /skyes bu skyes pa'i kha nas ni/ /tshig ngan smra bar byed pa yi/ /tshig gi sta re skyes gyur nas/ /</text></item>
<item><p>231a8</p><section>mdo sde</section><text>bdag nyid gcod par byed par 'gyur/ /gang zhig smad 'os skye bo stod byed dang / /bstod 'os skye bo rnam par smad byed pa/ /de ni kha yis 'thab khrol kun sogs shing / /'thab khrol can gang des ni bde mi</text></item>
<item><p>231b1</p><section>mdo sde</section><text>'thob/ /gang 'dir cho los rang nor 'pham byed pa/ /'thab khrol de ni chung zad tsam du zad/ /gang zhig bde bar gshegs la yid 'khrug pa/ /de 'dir 'thab khrol shin du chen po yin/ /ngag yid 'phags pas smad</text></item>
<item><p>231b2</p><section>mdo sde</section><text>pa'i sdig bsten na/ /bye bar chu bur can dang stong phrag ni/ /bzhi bcu gcig tu chu bur rdol pa yi/ /sems can dmyal ba rnams su 'gro bar 'gyur/ /sdig pa'i sems kyis ma nyes skyon rjod pa/ /bdag nyid</text></item>
<item><p>231b3</p><section>mdo sde</section><text>bsad phyir dmyal bar spel bar zad/ /stobs ldan nyes med pa dag bzod byed cing / /de la sems kyang 'khrug par mi byed do/ /bsam brlag gang zhig sdig can gyi/ /lta la brten nas 'phags pa ni/ /dgra</text></item>
<item><p>231b4</p><section>mdo sde</section><text>bcom chos kyis 'tsho ba dang / /bstan pa spong bar byed pa dag /smyig ma 'bru chags lta bur ni/ /de ni rang gi 'bras bus gsod/ /tshig bzang kho na smra bya yi/ /sdig pa can dag smra mi bya/ /sdig can gdung byed</text></item>
<item><p>231b5</p><section>mdo sde</section><text>smra ba bas/ /tshig bzang smra bar byed pa rung / /byis pa sdig can smra byed pa/ /smra ba'i tshe na 'ching 'gyur la/ /gal te smra na gzhan spong ba/ /de dag 'phags pa mi gsung ngo / /dge slong ngag ni bsdams pa dang / /dal</text></item>
<item><p>231b6</p><section>mdo sde</section><text>bus smra zhing rlom pa med/ /gang zhig chos ldan don ston pa/ /de ni snyan par smra ba yin/ /legs par smra ba mchog ces 'phags pa gsung / /snyan smra mi snyan ma yin de gnyis pa/ /bden smra brdzun pa ma yin de gsum</text></item>
<item><p>231b7</p><section>mdo sde</section><text>pa/ /chos smra phal pa ma yin bzhi pa de'o/ /tshig de rnams ni smra bya zhing / /gang gis bdag kyang mi gdung la/ /pha rol la yang gnod med pa'i/ /tshig de legs par smra bar bya/ /gang gis mngon par dga' 'gyur</text></item>
<item><p>231b8</p><section>mdo sde</section><text>zhing / /gang gis sdig pa mi skyed dang / /smras pas pha rol dga' 'gyur ba'i/ /snyan tshig kho na smra bar bya/ /bden pa'i tshig ni bdud rtsi ste/ /bden pa'i tshig ni bla med yin/ /don dang chos la rab gnas pa/ /</text></item>
<item><p>232a1</p><section>mdo sde</section><text>bden pa yin zhes dam pa gsung / /sdug bsngal thams cad spang ba'i phyir/ /sangs rgyas kyis ni gsungs tshig gang / /bden pa mya ngan 'das 'gro ba'i/ /tshig de bla na med pa yin/ /tshig gi tshoms</text></item>
<item><p>232a2</p><section>mdo sde</section><text>te brgyad pa'o// // chos gcig las ni rab 'das shing / /'jig rten pha rol bcom pa yi/ /lus can brdzun du smra ba yi/ /sdig pa mi bya ci yang med/ /lcags sgong me lce 'bar 'dra ba/ /zos par gyur pa ches sla yi/ /tshul 'chal</text></item>
<item><p>232a3</p><section>mdo sde</section><text>legs par mi sdom pas/ /yul 'khor bsod snyoms za mi rung / /khyod ni sdug bsngal gyis 'jigs shing / /khyod la sdug bsngal mi sdug na/ /mngon sum dag gam lkog tu 'ang rung / /sdig pa can gyi las mi bya/ /</text></item>
<item><p>232a4</p><section>mdo sde</section><text>gal te sdig pa'i las byas sam/ /byed kyang rung ste khyod kyis ni/ /kog ces langs te bros byas kyang / /sdug bsngal las ni thar mi 'gyur/ /gang du gnas na las kyis mi tshugs pa'i/ /sa phyogs de ni yod pa ma</text></item>
<item><p>232a5</p><section>mdo sde</section><text>yin te/ /bar snang la med rgya mtsho'i nang na med/ /ri bo rnams kyi gseb tu zhugs kyang min/ /pha rol po la brtags kyang gang / /sdig pa can gyi las mthong ba/ /de dag bdag gis mi bya ste/ /sdig byas las ni rjes</text></item>
<item><p>232a6</p><section>mdo sde</section><text>su 'brang / /las gang shin du mi bzad dang / /zol byed gzhal blugs 'chos pa dang / /mi la 'tshe bar byed pa dang / /gzhan la byed tu 'jug pa yi/ /las de mi yi rjes 'brang bas/ /de yis g.yang sar ltung bar byed/ /</text></item>
<item><p>232a7</p><section>mdo sde</section><text>mi yis dge ba 'am sdig pa yi/ /las ni gang dang gang byas pa'i/ /las rnams chud zar mi 'gyur te/ /de lta de ltar 'bras bur 'gyur/ /de yi tshogs pa ji srid par/ /de srid 'di ni rdung bar byed/ /de la gzhan dag rdung</text></item>
<item><p>232a8</p><section>mdo sde</section><text>byed de/ /rdung byed de ni brtags par 'gyur/ /'di ni bdag rjes mi 'brang zhes/ /byis pas ma brtags byas pa yi/ /sdig pa'i las kyis 'gro ba dag /pha rol du ni shes par 'gyur/ /gal te byis pas mi</text></item>
<item><p>232b1</p><section>mdo sde</section><text>shes par/ /sdig pa'i las ni byas pa dag /nam zhig na ni de nyid kyis/ /rnam smin tsha ba so sor sten/ /rang gi las kyis de'i 'og tu/ /me yis bsregs pa bzhin du gdungs/ /byis pa shes rab chung ngu dag /bdag la</text></item>
<item><p>232b2</p><section>mdo sde</section><text>dgra bzhin byed pa yis/ /gang zhig 'bras bu tshar 'gyur ba'i/ /sdig can las ni spyod par byed/ /gang dag byas pas gdung 'gyur zhing / /mchi mas gdong yog ngu bzhin du/ /rnam smin so sor sten pa yi/ /las de dag ni</text></item>
<item><p>232b3</p><section>mdo sde</section><text>ma byas legs/ /gang zhig byas na mi gdung zhing / /dga' zhing yid ni bde ba yis/ /rnam smin so sor sten pa yi/ /las de dag ni byas na legs/ /bdag nyid bde ba 'dod pa'i phyir/ /rgod bzhin sdig pa'i las</text></item>
<item><p>232b4</p><section>mdo sde</section><text>byas pa'i/ /sdig pa'i las de'i rnam smin dag /ngu bzhin nyams su myong bar 'gyur/ /nges par sdig las 'phral du ni/ /'o ma lta bur 'gyur mi byed/ /thal bas g.yogs pa'i me lta bur/ /des ni byis pa sreg</text></item>
<item><p>232b5</p><section>mdo sde</section><text>par byed/ /sdig las 'phral du nges par ni/ /mtshon bzhin gcod par mi byed kyang / /sdig pa'i las kyi 'gro ba dag /pha rol du ni mngon par 'gyur/ /gang du de dag rnam smin ni/ /tsha ba so sor sten pa yi/ /</text></item>
<item><p>232b6</p><section>mdo sde</section><text>sdig pa'i las kyi 'gro ba dag /pha rol du ni shes par 'gyur/ /lcags las g.ya' ni langs gyur pa/ /langs pa des ni de nyid za/ /de bzhin ma brtags byas pa yi/ /rang gi las kyis ngan 'gror 'gro/ /</text></item>
<item><p>232b7</p><section>mdo sde</section><text>las kyi tshoms te dgu pa'o// // dad dang ngo tsha tshul khrims sbyin pa ste/ /chos 'di rnams ni skyes bu dam pas bstags/ /'di yis lha yi 'jig rten 'gro 'gyur zhing / /lam 'di nyid kyis lha yul 'gro zhes gsungs/</text></item>
<item><p>232b8</p><section>mdo sde</section><text>'jungs rnams lha yi 'jig rten mi 'gro zhing / /de yis byis pa sbyin pa'i basbags mi rjod/ /brtan rnams sbyin la rjes su yi rang ba/ /des ni de dag gzhan du bde ba myong / /'di na skyes bu'i nor mchog dad pa ste/ /</text></item>
<item><p>233a1</p><section>mdo sde</section><text>'di na chos la legs spyod bde ba 'thob/ /bden pa kho na ro bro rnams kyi phul/ /shes rab kyis 'tsho 'tsho ba'i mchog ces gsungs/ /mya ngan 'das par 'gro ba yi/ /dgra bcom chos la dad bskyed de/ /mkhas pas</text></item>
<item><p>233a2</p><section>mdo sde</section><text>gus par mnyan na ni/ /de dang de yi shes rab 'thob/ /bag can gyis ni rgya mtsho dang / /dad pas chu bo rnams las sgrol/ /brtson 'grus kyis ni sdug bsngal spong / /shes rab kyis ni yang dag 'gyur/ /dge slong</text></item>
<item><p>233a3</p><section>mdo sde</section><text>dad pa'i grogs ldan zhing / /shes rab kyis ni gtams pa dang / /mya ngan 'das la mngon dga' bas/ /'ching ba thams cad gcod par 'gyur/ /gang gis dad dang tshul khrims dang / /shes rab nyid ni legs bsgoms</text></item>
<item><p>233a4</p><section>mdo sde</section><text>shing / /mkhas pa skyon rnams spong ba de'i/ /legs pa'i ngang tshul can zhes brjod/ /dad dang tshul khrims phun sum tshogs/ /gtong ldan 'jungs pa rnam spangs pa/ /de ni gang dang gar song ba/ /de dang der ni mchod</text></item>
<item><p>233a5</p><section>mdo sde</section><text>par 'gyur/ /mkhas gang 'tsho ba'i 'jig rten na/ /dad dang shes rab sten byed pa/ /de dag de yi nor mchog ste/ /de yi nor gzhan phal par zad/ /'phags pa lta bar 'dod pa dang / /dam chos nyan par dga' ba dang / /</text></item>
<item><p>233a6</p><section>mdo sde</section><text>ser sna'i dri ma rnam spangs pa/ /de ni dad pa can zhes bya/ /dad pa'i lam rgyags bskur bar bya/ /bsod nams chom pas dbrog mi nus/ /chom rkun 'phrog par byed pa bzlog /dge sbyong rnams kyis blangs nas</text></item>
<item><p>233a7</p><section>mdo sde</section><text>dga'/ /mkhas pa dge sbyong 'ongs pa la/ /mngon par dga' bar byed 'gyur zhing / /skye bo rnams ni ci rigs par/ /dad pa ji bzhin sbyin byed cig /gzhan gyi zas dang skom de la/ /gang zhig yid ni mi bde ba/ /</text></item>
<item><p>233a8</p><section>mdo sde</section><text>des ni nyin dang mtshan rnams su/ /ting 'dzin thob par mi 'gyur ro/ /gang gis ta la'-i mgo bcad ltar/ /de 'dra kun du gcod byed pa/ /des ni nyin dang mtshan rnams su/ /ting nge 'dzin dag thob par 'gyur/ /</text></item>
<item><p>233b1</p><section>mdo sde</section><text>khron pa skam po ji lta bar/ /dad pa med pa bsten mi bya/ /ji ste de la yongs brkos kyang / /'dam chu dri nga 'byung bar 'gyur/ /chu mang rnam par dang ba dang / /bsil bar gyur cing rnyog med pa'i/ /mtsho la chu 'dong ji lta bar/ /shes</text></item>
<item><p>233b2</p><section>mdo sde</section><text>rab can gyis dad ldan bsten/ /chags sam ma chags kyang rung ste/ /de yis thub sku mi nges pas/ /ma dad pa dag spang bar bya/ /dad pa rnams ni nye bar bsten/ /dad pa'i tshoms te bcu pa'o// // sdom la/ mi rtag 'dod dang</text></item>
<item><p>233b3</p><section>mdo sde</section><text>sred pa dang / /bag yod de bzhin dga' ba dang / /tshul khrims legs spyod tshig dag dang / /las dang dad pa de dag bcu/ /bram zes 'dod pa rab spang zhing / /brtson 'grus kyis ni rgyun chod cig /'dod pa rab tu ma spangs par/ /</text></item>
<item><p>233b4</p><section>mdo sde</section><text>thub pa gcig gis ma thob bo/ /kun du rgyu ba zhan pa dag /nyon mongs phyir yang kun sogs pas/ /brtson 'grus brtan po kho na yis/ /bya ba de nyid byed la rag /zhan pa'i las ni ji snyed dang / /kun nas nyon mongs dka' thub</text></item>
<item><p>233b5</p><section>mdo sde</section><text>dang / /tshangs spyod yongs su ma dag de/ /don chen 'gyur snyam mi byed do/ /ji ltar mda' ni gzung nyes pas/ /lag pa chod par gyur pa ltar/ /dge slong bsrung ba bya nyes dang / /dmyal bar nye bar khrid par byed/ /ji ltar mda' ni</text></item>
<item><p>233b6</p><section>mdo sde</section><text>bzung legs pas/ /lag pa chod par mi 'gyur ltar/ /dge sbyong bsrung ba bya legs na/ /mya ngan 'das par nye bar 'dren/ /dge sbyong rnam par ma shes dang / /rgal bar dka' dang bzod dka' dang / /gang dag zhan pa 'gyod</text></item>
<item><p>233b7</p><section>mdo sde</section><text>'gyur ba'i/ /sdug bsngal mang po de dag 'byung / /yang dang yang du 'gyod pa yi/ /kun rtog dbang du 'gro ba yi/ /sems ni bzlog pa ma byas par/ /dge sbyong spyod pa ji ltar bya/ /nyes par rab byung nyes dga' ba/ /khyim 'dug</text></item>
<item><p>233b8</p><section>mdo sde</section><text>nyes rtsom byed pa dag /sdug bsngal mnyam med sten pa dag /yang srid sdug bsngal sogs par zad/ /tshem bu ngur smrig gyon pa dang / /phal cher yang dag mi sdom zhing / /sdig pa'i chos can sdig la dga'/ /sdig can de dag</text></item>
<item><p>234a1</p><section>mdo sde</section><text>ngan 'gror 'gro/ /sA la'i shing la 'khri shing ltar/ /gang zhig shin du khrims 'chal te/ /ji ltar rang la dgra bzhin du/ /de ni de ltar byed par 'dod/ /mgo bo skya bor gyur bar du/ /da dung rgan rabs ma chud pa/ /de ni lang tsho</text></item>
<item><p>234a2</p><section>mdo sde</section><text>gtugs pa ste/ /de ni rgan blun zhes bya'o/ /gang zhig dge dang sdig pa dag /spangs shing tshangs par spyod pa dang / /sde tshogs spangs nas spyod byed pa/ /de ni rgan rabs zhes bya'o/ /brtul zhugs med cing brdzun smra na/ /mgo bo</text></item>
<item><p>234a3</p><section>mdo sde</section><text>bregs tsam dge sbyong min/ /rmongs pa 'dod la zhugs pa dag /ji ga dge sbyong yin nam kye/ /brtul zhugs med cing brdzun smra na/ /mgo bo bregs tsam dge sbyong min/ /gang zhig sdig pa zhi gyur te/ /mkhas pas dge sbyong yin</text></item>
<item><p>234a4</p><section>mdo sde</section><text>par shes/ /brtul zhugs med cing brdzun smra na/ /mgo bo brags tsam dge sbyong min/ /gang dag sdig pa che phra dgra/ kun la brtags nas byed pa dang / /sdig pa zhi ba de dag ni/ /dge sbyong nyid ces brjod par bya/ /</text></item>
<item><p>234a5</p><section>mdo sde</section><text>sdig pa spangs pa bram ze ste/ /zhi bar byed pa dge sbyong yin/ /bdag gi dri ma rab spangs pa/ /des na rab tu byung zhes brjod/ /dge sbyong gi tshoms te bcu gcig pa'o// // gang tshe 'phags pa'i bden pa bzhi/ /</text></item>
<item><p>234a6</p><section>mdo sde</section><text>shes rab kyis ni mthong ba dang / /lam 'di rab tu shes pa yis/ /srid pa'i sred pa rab tu 'dul/ /dper na rlung gis rdul bslang ba/ /char pa bab pas zhi byed ltar/ /gang tshe shes rab kyis mthong ba/ /de tshe kun</text></item>
<item><p>234a7</p><section>mdo sde</section><text>rtog zhi bar 'gyur/ /gang zhig legs par rtogs pa yis/ /skye shi legs par zad 'gyur zhing / /'jig rten nges 'byed 'gyur ba yi/ /shes rab de ni gtso bo yin/ /bden pa'i nang na bden bzhi dang / /lam nang</text></item>
<item><p>234a8</p><section>mdo sde</section><text>yan lag brgyad pa mchog /rkang gnyis nang na mig can dang / /chos kyi nang na chags bral mchog /'du byed thams cad mi rtag par/ /gang tshe shes rab kyis mthong ba/ /de tshe sdug bsngal las yid 'byung / /lam</text></item>
<item><p>234b1</p><section>mdo sde</section><text>'di rnam par dag par 'gyur/ /'du byed thams cad sdug bsngal bar/ /gang tshe shes rab kyis mthong ba/ /de tshe sdug bsngal las yid 'byung / /lam 'di rnam par dag par 'gyur/ /'du byed thams cad stong nyid tu/ /</text></item>
<item><p>234b2</p><section>mdo sde</section><text>gang tshe shes rab kyis mthong ba/ /de tshe sdug bsngal las yid 'byung / /lam 'di rnam par dag par 'gyur/ /'du byed thams cad bdag med par/ /gang tshe shes rab kyis mthong ba/ /de tshe sdug bsngal las yid 'byung / /</text></item>
<item><p>234b3</p><section>mdo sde</section><text>lam 'di rnam par dag par 'gyur/ /sred pa'i zug rngu gcod byed lam/ /ngas ni khyed cag rnams la bstan/ /de bzhin gshegs pa ston pa ste/ /khyed cag rnams kyis bya dgos so/ /sred pa'i zug rngu sel ba'i lam/ /</text></item>
<item><p>234b4</p><section>mdo sde</section><text>ngas ni khyed cag rnams la bstan/ /de bzhin gshegs pa ston pa ste/ /khyed cag rnams kyis bya dgos so/ /lta ba rnam par dag byed pa/ /lam 'di ma gtogs gzhan med pas/ /ting nge 'dzin la rab gnas te/ /</text></item>
<item><p>234b5</p><section>mdo sde</section><text>bdud kyi 'ching ba spang bar gyis/ /'di ni drang lam 'di ni pha rol gnon/ /mtsho la ngang pa'i srang ltar bgrod pa gcig /shAkya thub pas mnyam bzhag gang rtogs nas/ /tshogs la yang dang yang du bshad pa 'di/ /</text></item>
<item><p>234b6</p><section>mdo sde</section><text>skye shi'i mtha' rtogs phan mdzad thugs brtse bas/ /bgod pa gcig lam rab tu bstan mdzad pa'i/ /lam 'dis chu bo rnams las sngon rgal zhing / /de bzhin rgal bar 'gyur zhing rgal bar mdzad/ /shin du mthar</text></item>
<item><p>234b7</p><section>mdo sde</section><text>gtug gdul bya dag bya dang / /'khor ba'i skye shi zad par bya ba dang / /khams rnams du ma so sor rtogs bya'i phyir/ /spyan dang ldan pas lam 'di rab tu bstan/ /ji ltar chu klung gang gA'i chu rgyun zhugs/ /rgya mtsho'i nang du</text></item>
<item><p>234b8</p><section>mdo sde</section><text>'bab par 'gyur ba ltar/ /de bzhin shes rab yangs pas bstan pa'i lam/ /'di ni 'chi med thob par bya phyir 'jug /gang zhig 'byung po kun la thugs brtse bas/ /sngon chad ma thos chos kyi 'khor lo bskor/ /</text></item>
<item><p>235a1</p><section>mdo sde</section><text>skyob pa lha dang mi rnams 'dul mdzad pa/ /srid pa'i mthar phyin de la phyag 'tshal lo/ /rnam rtog dge ba gsum ni brtag bya zhing / /dge ba ma yin gsum yang rnam par spangs/ /kun nas rdul langs char gyis</text></item>
<item><p>235a2</p><section>mdo sde</section><text>mnan pa ltar/ /de nas rtog dang spyod pa zhi bar bya/ /de nas sems la rnam rtog nyer zhi nas/ /bla med byang chub bde la reg par 'gyur/ /ting 'dzin gsum po rnams la yid gtad cing / /bden pa las skyes tshad med bsgom par</text></item>
<item><p>235a3</p><section>mdo sde</section><text>bya/ /dran ldan mkhas pas mdud pa zhi bya zhing / /gsum po rnams kyis gnas gsum rab tu dral/ /shes rab mtshon dang brtson 'grus stobs dang ldan/ /dran ldan mnyam bzhag ting 'dzin la dga' bas/ /'jig rten</text></item>
<item><p>235a4</p><section>mdo sde</section><text>skye dang 'jig par rtogs nas ni/ /kun las rab tu rnam grol de rig yin/ /'jig rten mtha' ma legs par rtogs gyur nas/ /'jig rten mthar son pha rol phyin zhes brjod/ /gang gis zhi ba 'phags lam yan</text></item>
<item><p>235a5</p><section>mdo sde</section><text>lag brgyad/ /lam drang bsgoms pa des ni bdud rtsi rnyed/ /de ltar spyod pas bde 'dod bde ba 'thob/ /snyan pa 'thob cing grags pa 'phel bar 'gyur/ /lam gyi tshoms te bcu gnyis pa'o// //</text></item>
<item><p>235a6</p><section>mdo sde</section><text>ched tu brjod pa'i tshoms/ bam po gnyis pa/ dre'u mo rang gi mngal gyis dang / /'dam bu smyig ma 'bras bus dang / /chu shing 'bras bus phung ba ltar/ /pho bshal bkur stis phung bar 'gyur/ /ji srid blun po mchod byas pa/ /</text></item>
<item><p>235a7</p><section>mdo sde</section><text>de srid rab tu brlag par 'gyur/ /byis pa'i dkar po'i cha 'grib cing / /de yi spyi bo'ang nges par nyams/ /ngan pa rnyed pa 'dod pa dang / /dge slong 'khor ni 'dod pa dang / /gnas la ser sna byed pa dag /rigs gzhan</text></item>
<item><p>235a8</p><section>mdo sde</section><text>dag gis mchod pa dang / /rab tu byung dang khyim pa dag /gang yang rung bas bdag 'phrigs te/ /bya ba byas rung ma byas rung / /bdag dbang gyur na re stes zhes/ /de ltar byis pa kun rtog na/ /sems la 'dod</text></item>
<item><p>235b1</p><section>mdo sde</section><text>chen 'phel bar 'gyur/ /rnyed pa'i thabs ni gzhan yin la/ /mya ngan 'das 'gro'i gzhan yin zhes/ /de ltar ci rigs shes nas su/ /bkur sti dag la mi dga' zhing / /dben pa rim gyis 'phel byed pa'i/ /</text></item>
<item><p>235b2</p><section>mdo sde</section><text>dge slong sangs rgyas nyan thos yin/ /thams cad la ni mi rtsol zhing / /mi yis 'phrigs par ma gyur dang / /'tsho ba gzhan la mi rten cing / /chos la tshong pa bzhin mi spyad/ /rang gi rnyed pa blang bya zhing / /gzhan gyi</text></item>
<item><p>235b3</p><section>mdo sde</section><text>la ni 'dod mi bskyed/ /dge slong gzhan gyi 'dod byed pas/ /ting 'dzin thob par mi 'gyur ro/ /gal te bde bar 'tsho 'dod cing / /dge sbyong 'di la lta 'dod na/ /dge 'dun gyis ni chos gos dang / /bza' btung byin par</text></item>
<item><p>235b4</p><section>mdo sde</section><text>gyur na blang / /gal te bde bar 'tsho 'dod cing / /dge sbyong 'di la lta 'dod na/ /byi ba'i khung nas sbrul lta bur/ /gnas mal dag la bsten par gyis/ /gal te bde bar 'tsho 'dod cing / /dge sbyong 'di la lta 'dod na/ /</text></item>
<item><p>235b5</p><section>mdo sde</section><text>ngan ngon tsam gyis chog shes shing / /chos gcig po yang bsgom par bya/ /gal te mang po mi shes shing / /tshul khrims legs par mnyam bzhag na/ /de shes pa dag 'tsho dag cing / /snyom las med ces</text></item>
<item><p>235b6</p><section>mdo sde</section><text>stod par byed/ /gal te 'chi bdag nyams byed pa'i/ /zag med rig pa gsum ldan na/ /blun pos ci yang mi shes zhes/ /bsams nas de la 'phya yang sla/ /gang zag sdig pa'i chos can la/ /gal te bza' dang</text></item>
<item><p>235b7</p><section>mdo sde</section><text>btung ba yi/ /rnyed pa dag dang ldan gyur na/ /de la de dag mchod pa byed/ /mgo bregs ngur smrig byis pa yi/ /bza' ba dang ni btung ba dang / /gos dang mal cha rnyed pa lta/ /dgra byed mang ba kho nar zad/ /de ltar bkur sti</text></item>
<item><p>235b8</p><section>mdo sde</section><text>'jigs chen gyi/ /skyon rnams khong du chud byas nas/ /'phrigs nyung sems khral bskyangs nas su/ /dran ldan dge slong kun du rgyus/ /kham gyi zas kyis sems zhir mi 'gyur yang / /'tsho ba 'di phyir mi bza'</text></item>
<item><p>236a1</p><section>mdo sde</section><text>mi bya ste/ /kha zas kyis ni lus dag gnas 'gyur ba/ /de ltar rtogs la bsod snyoms dag la rgyus/ /rigs kyis phyag byas mchod pa gang yin 'di/ /zug rngu phra mo dbyung bar dka' ba ste/ /mi yis</text></item>
<item><p>236a2</p><section>mdo sde</section><text>bzod dka' bkur sti gang yin 'di/ /'dam dang 'dra bar rab tu rtogs par gyis/ /bkur sti'i tshoms te bcu gsum pa'o// // sdig pa'i las ni mi byed pa/ /'khu bya min la gang 'khu ba/ /'jig rten 'di</text></item>
<item><p>236a3</p><section>mdo sde</section><text>dang pha rol tu/ /de nyid sdig pa rnams kyi gos/ /dang por bdag ni phung byed cing / /phyi nas gzhan yang phung byed pa/ /khra yi gcan ma'i bya lta bur/ /phung zhing gzhan yang phung bar byed/ /rdeg par byed pas rdeg pa</text></item>
<item><p>236a4</p><section>mdo sde</section><text>'thob/ /'khon du 'dzin pas 'khon can mthong / /de bzhin gshe bas gshe ba ste/ /khro bar byed la khro ba 'byung / /'di gzhan dge sbyong byis pa ste/ /dam pa'i chos la mi mkhas pa/ /yongs su tshe thung 'di la yang / /</text></item>
<item><p>236a5</p><section>mdo sde</section><text>gyi na'i phyir ni 'khon par byed/ /'di ni mchog ces bsams nas su/ /so sor smra zhing 'thun 'jug pas/ /'di na dge 'dun 'byed pa'i tshe/ /ci phyir stobs med sems mi byed/ /rus pa gcog cing srog gcod</text></item>
<item><p>236a6</p><section>mdo sde</section><text>la/ /rta phyugs nor ni 'phrog pa dang / /yul 'khor 'joms par byed pa yang / /phyi nas 'jal dum byed pa ltar/ /mkhas pas brtags shing gsungs pa'i tshig /spyod yul ston par byed pa yi/ /chos 'di rnam</text></item>
<item><p>236a7</p><section>mdo sde</section><text>par shes na go/ /khyed cag ci phyir byed mi 'gyur/ /khyod ni mi mkhas lugs can te/ /kha bya yis ni rtsol byed pa/ /pha rol po dag mi shes pas/ /bdag ni 'di la brtson par byed/ /'di na mkhas pa gang yin</text></item>
<item><p>236a8</p><section>mdo sde</section><text>pa/ /de dag bzhams pa'i tshig gis zhi/ /bdag la kha zer bdag la gshe/ /bdag pham bdag pham byed pa'o zhes/ /'di gang sems la 'dzin byed pa/ /de yi 'khon ni zhi mi 'gyur/ /bdag la kha zer bdag la gshe/ /</text></item>
<item><p>236b1</p><section>mdo sde</section><text>bdag pham bdag pham byed pa'o zhes/ /'di gang sems la mi 'dzin pa/ /de yi 'khon ni zhi bar 'gyur/ /'di na 'khon gyis 'khon can dag /nam yang zhi bar 'gyur ba med/ /bzod pas 'khon ni zhi 'gyur ba/ /</text></item>
<item><p>236b2</p><section>mdo sde</section><text>'di ni chos kyi rang bzhin yin/ /'khon gyis 'khon can nam yang zhi mi 'gyur/ /'khon med rnams kyis 'khon ni zhi bar byed/ /sha khon zhugs pa lus can la gnod pas/ /de phyir mkhas pas 'khon par mi</text></item>
<item><p>236b3</p><section>mdo sde</section><text>bya'o/ /brtan pa legs gnas lhan cig spyad pa yi/ /grogs po mkhas pa gal te rnyed na ni/ /nyon mongs thams cad mngon par zil mnan nas/ /dran ldan dga' ba'i yid kyis de dang spyad/ /brtan pa</text></item>
<item><p>236b4</p><section>mdo sde</section><text>legs gnas lhan cig spyad pa yi/ /grogs po mkhas pa gal te ma rnyed na/ /yul 'khor yangs pa spangs pa'i rgyal po ltar/ /gcig pus spyad bya sdig pa mi bya'o/ /bdag dang 'thun par spyod pa yi/ /grogs</text></item>
<item><p>236b5</p><section>mdo sde</section><text>bzangs rnyed par ma gyur na/ /byis pa grogs su mi 'gyur bas/ /gcig pus spyod pa brtan par bya/ /byis pa grogs su mi 'gyur bas/ /gcig pu spyod par byed sla bas/ /ma tang dgon pa'i glang po ltar/ /</text></item>
<item><p>236b6</p><section>mdo sde</section><text>sems khral bskyungs te gcig pu spyad/ /'khu ba'i tshoms te bcu bzhi pa'o// // sangs rgyas kyis ni bstan pa bzhin/ /gang gi dbugs dbyung rngub dran pa/ /yongs su rdzogs par legs bsgoms pas/ /</text></item>
<item><p>236b7</p><section>mdo sde</section><text>rim gyis yongs su byang gyur te/ /sprin bral nyi ma zla ba ltar/ /'jig rten 'di na kun nas gsal/ /'greng dang 'dug dang de bzhin nyal ba dang / /lus dang de bzhin sems ni 'gyog byed cing / /dge slong</text></item>
<item><p>236b8</p><section>mdo sde</section><text>dran pa de legs 'jog pa na/ /snga phyi'i khyad par rnams ni thob par 'gyur/ /snga phyi'i khyad par rnams ni thob gyur na/ /'chi bdag rgyal pos bltar yang med par 'gro/ /lus rtogs dran pa nye bar</text></item>
<item><p>237a1</p><section>mdo sde</section><text>gzhag nas su/ /reg pa'i skye mched drug ni bsdam byas te/ /gang zhig rtag tu mnyam par 'jog byed pa/ /de bdag nyid kyis mya ngan 'das pa rtogs/ /gang zhig rtag tu rnam pa thams cad tu/ /lus rtogs</text></item>
<item><p>237a2</p><section>mdo sde</section><text>dran pa nye bar 'jog byed pa/ /bdag nyid med cing bdag gir 'dzin pa med/ /bdag tu mi 'gyur bdag gir 'dzin mi 'gyur/ /de ltar dge slong mnyam 'jog myur du ni/ /yul la sred pa dag las rgal bar 'gyur/ /gang</text></item>
<item><p>237a3</p><section>mdo sde</section><text>zhig dran dang shes bzhin mnyam 'jog dang / /dga' dang rab tu dang bas dus dus su/ /chos 'di la spyod mel rtse byed pa de/ /skye rga rnams las rgal bar 'gyur zhes gsung / /de ltas rtag tu mel tse byed sten cing / /dge slong</text></item>
<item><p>237a4</p><section>mdo sde</section><text>mkhas pa dran ldan brtson pa yis/ /skye ba kun du sbyor ba spangs nas su/ /des ni 'di la mya ngan 'das pa 'thob/ /gnyid log de dag sad par byed pa yi/ /mel tse bdag las khyod nyon cig /nyal bas mel tse byed sla ste/ /</text></item>
<item><p>237a5</p><section>mdo sde</section><text>mel tse byed la 'jigs pa med/ /mel tse byed par brtson pa dang / /nyin mtshan rjes su slob byed cing / /'chi ba med la lhag mos pa'i/ /zag pa rnams ni zad par 'gyur/ /gang zhig nyin dang mtshan rnams su/ /sangs</text></item>
<item><p>237a6</p><section>mdo sde</section><text>rgyas rjes su dran byed cing / /gang dag sangs rgyas skyabs song ba/ /de dag mi yi rnyed pa yin/ /gang zhig nyin dang mtshan rnams su/ /chos rnams rjes su dran byed cing / /gang dag chos la skyabs song ba/ /de dag mi yi</text></item>
<item><p>237a7</p><section>mdo sde</section><text>rnyed pa yin/ /gang zhig nyin dang mtshan rnams su/ /dge 'dun rjes su dran byed cing / /gang dag dge 'dun skyabs song ba/ /de dag mi yi rnyed pa yin/ /gang zhig nyin dang mtshan rnams su/ /sangs rgyas rjes su dran byed pa/ /</text></item>
<item><p>237a8</p><section>mdo sde</section><text>gau ta ma yi nyan thos de/ /legs par sad pas sad par 'gyur/ /gang zhig nyin dang mtshan rnams su/ /chos rnams rjes su dran byed pa/ /gau ta ma yi nyan thos de/ /legs par sad pas sad par 'gyur/ /</text></item>
<item><p>237b1</p><section>mdo sde</section><text>gang zhig nyin dang mtshan rnams su/ /dge 'dun rjes su dran byed pa/ /gau ta ma yi nyan thos de/ /legs par sad pas sad par 'gyur/ /gang zhig nyin dang mtshan rnams su/ /tshul khrims rjes su dran byed pa/ /gau ta ma</text></item>
<item><p>237b2</p><section>mdo sde</section><text>yi nyan thos de/ /legs par sad pas sad par 'gyur/ /gang zhig nyin dang mtshan rnams su/ /gtong ba rjes su dran byed pa/ /gau ta ma yi nyan thos de/ /legs par sad pas sad par 'gyur/ / gang zhig nyin dang</text></item>
<item><p>237b3</p><section>mdo sde</section><text>mtshan rnams su/ /lha ni rjes su dran byed pa/ /gau ta ma yi nyan thos de/ /legs par sad pas sad par 'gyur/ /gang zhig nyin dang mtshan rnams su/ /rtag tu lus rtogs dran byed pa/ /gau ta ma yi nyan thos de/ /</text></item>
<item><p>237b4</p><section>mdo sde</section><text>legs par sad pas sad par 'gyur/ /gang zhig nyin dang mtshan rnams su/ /rtag tu ting 'dzin bzhi dran pa/ /gau ta ma yi nyan thos de/ /legs par sad pas sad par 'gyur/ /gang zhig nyin dang mtshan rnams</text></item>
<item><p>237b5</p><section>mdo sde</section><text>su/ /'tshe ba med la yid dga' ba/ /gau ta ma yi nyan thos de/ /legs par sad pas sad par 'gyur/ /gang zhig nyin dang mtshan rnams su/ /gnod sems med la yid dga' ba/ /gau ta ma yi nyan thos de/ /</text></item>
<item><p>237b6</p><section>mdo sde</section><text>legs par sad pas sad par 'gyur/ /gang zhig nyin dang mtshan rnams su/ /bsgom pa la ni yid dga' ba/ /gau ta ma yi nyan thos de/ /legs par sad pas sad par 'gyur/ /gang zhig nyin dang mtshan</text></item>
<item><p>237b7</p><section>mdo sde</section><text>rnams su/ /stong pa nyid la yid dga' ba/ /gau ta ma yi nyan thos de/ /legs par sad pas sad par 'gyur/ /gang zhig nyin dang mtshan rnams su/ /mtshan ma med la yid dga' ba/ /gau ta ma yi nyan thos de/ /</text></item>
<item><p>237b8</p><section>mdo sde</section><text>legs par sad pas sad par 'gyur/ /gang zhig nyin dang mtshan rnams su/ /dben pa la ni yid dga' ba/ /gau ta ma yi nyan thos de/ /legs par sad pas sad par 'gyur/ /gang zhig nyin dang mtshan</text></item>
<item><p>238a1</p><section>mdo sde</section><text>rnams su/ /nges par 'byung la yid dga' ba/ /gau ta ma yi nyan thos de/ legs par sad pas sad par 'gyur/ /gang zhig nyin dang mtshan rnams su/ /ci yang med la yid dga' ba/ /gau ta ma yi nyan thos</text></item>
<item><p>238a2</p><section>mdo sde</section><text>de/ /legs par sad pas sad par 'gyur/ /gang zhig nyin dang mtshan rnams su/ /mya ngan 'das la yid dga' ba/ /gau ta ma yi nyan thos de/ /legs par sad pas sad par 'gyur/ /dran pa'i tshoms te bcwa</text></item>
<item><p>238a3</p><section>mdo sde</section><text>lnga pa'o// // bdag gi bya ba bya ba'i dus g.yo bas/ /dang po kho nar bya ba'i mel tse gyis/ /bdag gis dang po de ltar byas na ni/ /bya ba bya ba'i dus ltar zad 'dod cing / /ji ltar 'dod pa de bzhin 'byor 'gyur bar/ /</text></item>
<item><p>238a4</p><section>mdo sde</section><text>de yi rang bzhin nga yis mthong bas na/ /ji srid don ni phun sum tshogs 'gyur ba/ /de srid bar du mi yis bsgrim par gyis/ /bsgrim zhing brtson par bya ba yis/ /bdag nyid gling du 'gyur bar bya/ /mgar ba yis ni</text></item>
<item><p>238a5</p><section>mdo sde</section><text>dngul bzhin du/ /rang gi dri ma sbyang bar gyis/ /dri ma sbyangs pa skyon mi 'byung / /phyi nas skye dang rga mi 'thob/ /ngo tsha min la ngo tsha zhing / /ngo tsha ba la ngo mi tsha/ /mi 'jigs pa'i 'jig lta dang / /'jigs la mi 'jigs lta ba yi/ /</text></item>
<item><p>238a6</p><section>mdo sde</section><text>log par lta ba blangs pa yis/ /sems can ngan 'gror 'gro bar 'gyur/ /'di na gang sngon bag med las/ /phyi nas bag dang ldan gyur te/ /sprin bral nyi ma zla ba ltar/ /'jig rten 'di na kun nas gsal/ /'di na gang sngon bag</text></item>
<item><p>238a7</p><section>mdo sde</section><text>med las/ /phyi nas bag dang ldan gyur te/ /'jig rten 'di na sred pa las/ /dran pa legs par 'da' bar 'gyur/ /gang zhig gzhon nur rab byung nas/ /sangs rgyas bstan la 'jug pa de/ /sprin bral nyi ma zla ba ltar/ /</text></item>
<item><p>238a8</p><section>mdo sde</section><text>'jig rten 'di na kun nas gsal/ /gang zhig gzhon nur rab byung nas/ /sangs rgyas bstan la 'jug pa de/ /'jig rten 'di na sred pa las/ /dran pas legs par 'da' bar 'gyur/ /gang zhig sdig pa'i las</text></item>
<item><p>238b1</p><section>mdo sde</section><text>byas pa/ /dge bas 'gebs par byed pa de/ /sprin bral nyi ma zla ba ltar/ /'jig rten 'di na kun nas gsal/ /gang zhig sdig pa'i las byas pa/ /dge bas 'gebs par byed pa de/ /'jig rten 'di na sred pa las/ /</text></item>
<item><p>238b2</p><section>mdo sde</section><text>dran pas legs par 'da' bar 'gyur/ /gang zhig gson la mi dga' ba/ /de ni shi na mya ngan med/ /brtan pa go 'phang mthong ba de/ /mya ngan dbus na'ang gdung mi 'gyur/ /gang zhig gson la mi dga' ba/ /de ni shi na</text></item>
<item><p>238b3</p><section>mdo sde</section><text>mya ngan med/ /brtan pa go 'phang mthong ba de/ /gnyen 'dun dbus na lam mer 'dug /dge slong dkar po bsgom gyis la/ /nag po'i chos ni rnam par spongs/ /khyim nas khyim med song nas su/ /spyod yul dben</text></item>
<item><p>238b4</p><section>mdo sde</section><text>pa gang yin pa/ /de la mngon par dga' bslab cing / /'dod pa ci yang med par spangs/ /rtag tu snying po dag pa dang / /rtag tu gso sbyong dag pa dang / /gtsang ma'i las ni dag pa de'i/ /brtul zhugs phun sum tshogs</text></item>
<item><p>238b5</p><section>mdo sde</section><text>par 'gyur/ /zhing gi skyon ni rtswa yin ltar/ /skye dgu 'di la 'dod chags skyon/ /de bas 'dod chags bral rnams la/ /byin na 'bras bu chen por 'gyur/ /zhing gi skyon ni rtswa yin ltar/ /skye dgu 'di la zhe sdang skyon/ /de bas</text></item>
<item><p>238b6</p><section>mdo sde</section><text>zhe sdang bral rnams la/ /byin na 'bras bu chen por 'gyur/ /zhing gi skyon ni rtswa yin ltar/ /skye dgu 'di la gti mug skyon/ /de bas gti mug bral rnams la/ /byin na 'bras bu chen por 'gyur/ /zhing gi skyon ni rtsa yin</text></item>
<item><p>238b7</p><section>mdo sde</section><text>ltar/ /skye dgu 'di la nga rgyal skyon/ /de bas nga rgyal bral rnams la/ /byin na 'bras bu chen por 'gyur/ /zhing gi skyon ni rtswa yin ltar/ /skye dgu 'di la chags pa skyon/ /de bas chags dang bral rnams la/ /</text></item>
<item><p>238b8</p><section>mdo sde</section><text>byin na 'bras bu chen por 'gyur/ /zhing gi skyon ni rtswa yin ltar/ /skye dgu 'di la sred pa skyon/ /de bas sred dang bral rnams la/ /byin na 'bras bu chen por 'gyur/ /drug pa bdag po rgyal po ste/ /chags par gyur</text></item>
<item><p>239a1</p><section>mdo sde</section><text>na chags can yin/ /ma chags gyur na ma chags yin/ /chags pa byis pa zhes brjod do/ /'dod chags zhe sdang nga rgyal dang / /'chab pa gang du gnas pa yi/ /grong khyer rus pa'i ra ba can/ /sha dang khrag gis zhal zhal byas/ /</text></item>
<item><p>239a2</p><section>mdo sde</section><text>rgyu yis kun nas bslang ba las byung sdug bsngal can/ /de ma mthong na der ni de dag 'ching 'gyur zhing / /de dag rtogs na chu bo rnams ni rab tu spong / /phyi rol pa la chags pa de dag spong ba med/ /sil bu'i tshoms te bcu drug pa'o// //</text></item>
<item><p>239a3</p><section>mdo sde</section><text>de dag khyim la mi dga' bar/ /dran dang ldan pa 'bad pa yis/ /ngang pas mtsho ngan spong ba ltar/ /de dag khyim spangs chu bo rgal/ /brtan pa 'jig rten nges byung nas/ /bdud kyi sde rnams rab bcom ste/ /nyi ma'i lam nas ngang pa ltar/ /</text></item>
<item><p>239a4</p><section>mdo sde</section><text>rdzu 'phrul gyis ni mkha' la 'gro/ /tshangs par spyod pa ma spyad cing / /gzhon nur nor ni ma rnyed pa/ /mtsho ngan nya nyung ngogs dag na/ /chu skyar rgan sems bzhin du 'gyur/ /tshangs par spyod pa ma spyad cing / /gzhon nur nor ni ma</text></item>
<item><p>239a5</p><section>mdo sde</section><text>rnyed pa/ /sngan chad byas pa rjes dran zhing / /lus bskums nas ni nyal bar 'gyur/ /sdig pa chung byas bdag nyid kyi/ /phyi bzhin mi 'ong ma sems shig /chu yi thigs pa lhung ba yis/ /bum chen gang ba ji bzhin du/ /</text></item>
<item><p>239a6</p><section>mdo sde</section><text>chung zad chung zad bsags pa yi/ /sdig pas byis pa gang bar 'gyur/ /dge ba chung byas bdag nyid kyi/ /phyi bzhin mi 'ong ma sems shig /chu yi thigs pa lhung ba yis/ /bum chen gang ba ji bzhin du/ /chung zad chung zad</text></item>
<item><p>239a7</p><section>mdo sde</section><text>bsags pa yi/ /dge bas brtan pa gang bar 'gyur/ /gang zhig rags brtsigs mtsho ngan spangs/ /rgya mtsho'i chu bo rgal 'dod pa/ /skye bos gzings ni bcas nas kyang / /skye bo mkhas pa rgal bar byed/ /rgal nas</text></item>
<item><p>239a8</p><section>mdo sde</section><text>sangs rgyas bcom ldan 'das/ /bram ze skam sar gnas par mdzad/ /de la dge slong khrus byed cing / /nyan thos rnams kyis gzings kyang bcas/ /ji ltar mtsho chen zab mo dag /rab tu mnam dang rnyog med ltar/ /de bzhin mkhas</text></item>
<item><p>239b1</p><section>mdo sde</section><text>pa rab dang bas/ /'di ni chos ni nyan par byed/ /'di ltar kun na chu yod pas/ /su zhig tshol zhing rgyu byed de/ /khron pa'i chu lta ci zhig dgos/ /sred pa rtsa nas bcad par gyis/ /btso blag mkhan dag chus 'khru zhing / /mda' mkhan</text></item>
<item><p>239b2</p><section>mdo sde</section><text>mes ni srong ba dang / /shing mkhan shing la 'jog sbyong ltar/ /mkhas pas bdag nyid gdul bar bya/ /nam mkha' lta bur chags med cing / /sgo them lta bur g.yo ba med/ /rnyog pa can gyi mtsho lta</text></item>
<item><p>239b3</p><section>mdo sde</section><text>bur/ /mkhas pa 'khor ba la mi dga'/ /chu'i tshoms te bcu bdun pa'o// // lhar bcas gshin rje'i 'jig rten 'di/ /sa steng las rgyal gang zhing lags/ /me tog lta bur rab 'dod pa'i/ /</text></item>
<item><p>239b4</p><section>mdo sde</section><text>chos bzhi legs par ston mkhas gang / /lhar bcas gshin rje'i 'jig rten 'di/ /sa steng las rgyal slob pa yi/ /me tog lta bur rab 'dod pa'i/ /chos bzhi legs par ston mkhas de/ /</text></item>
<item><p>239b5</p><section>mdo sde</section><text>nags tshal las ni 'jigs skyes phyir/ /nags tshal gcad kyi shing ma yin/ /nags dang nags sbyor chod cig dang / /dge sbyong mya ngan 'da' bar 'gyur/ /gal te nags sbyor ma bcad na/ /phra rab kyis</text></item>
<item><p>239b6</p><section>mdo sde</section><text>kyang mi rnams skye/ /ma drung nu zho 'dod be'u ltar/ /de yis yid ni rab tu 'ching / /lag pas ston ka'i pad ma ltar/ /bdag la dga' ba bcad nas su/ /rgyal gsungs mya ngan 'das pa'i phyir/ /zhi ba'i lam nyid bskyed</text></item>
<item><p>239b7</p><section>mdo sde</section><text>par gyis/ /ji ltar me tog yid 'ong ba/ /kha dog bzang yang dri med ltar/ /de bzhin legs par gsungs pa'i tshig /'bras bu med par ma byed cig /ji ltar bung ba me tog gi/ kha dog dri la mi gnod par/ /</text></item>
<item><p>239b8</p><section>mdo sde</section><text>khu ba bzhibs nas 'phur ba ltar/ /de bzhin thub pa grong du rgyu/ /gzhan gyi skyon la mi brtag cing / /gzhan gyi byas dang ma byas min/ /bdag nyid kyis ni rigs pa dang / /mi rigs pa la brtag par bya/ /ji ltar phyag</text></item>
<item><p>240a1</p><section>mdo sde</section><text>dar phung po dag /mi gtsang chu ni med 'di las/ /pad ma kha bye gtsang ba dang / /dri zhim yid 'ong rab skyes ltar/ /de bzhin so so skye bo dag /ldongs gyur phyag dar phung 'di las/ /rdzogs sangs rgyas kyi nyan thos</text></item>
<item><p>240a2</p><section>mdo sde</section><text>dag /shes rab kyis ni gsal ba 'byung / /ji ltar me tog phung po las/ /me tog phreng rgyud mang byed ltar/ /de bzhin mir ni skyes pa yis/ /dge ba phal chen rnams kyang bya/ /ji ltar dbyar ka ba ku la'i/ /me tog rab tu rnam</text></item>
<item><p>240a3</p><section>mdo sde</section><text>'brul ltar/ /de bzhin dge slong 'dod chags dang / /zhe sdang gti mug spang bar gyis/ /mi yi yid la rnam chags dang / /me tog bzhin du rab bsags pa/ /'chi bdag gis ni blangs nas 'gro/ /nyal grong chu bos</text></item>
<item><p>240a4</p><section>mdo sde</section><text>bdas pa bzhin/ /mi yi yid la rnam chags dag /me tog bzhin du rab bsags pa/ /'dod pa rnams kyis mi ngoms shing / /'chi bdag gis ni dbang du byed/ /mi yi yid la rnam chags dag /me tog bzhin du</text></item>
<item><p>240a5</p><section>mdo sde</section><text>rab bsags pa/ /longs spyod skye bar mi 'gyur zhing / /'chi bdag gis ni dbang du byed/ /mi yi yid la rnam chags dag /me tog bzhin du rab bsags pa/ /bya ba mthar ni ma phyin par/ /'chi bdag</text></item>
<item><p>240a6</p><section>mdo sde</section><text>gis ni dbang du byed/ /lus 'di bung ba 'dra bar rtogs byas shing / /de bzhin chos rnams smig rgyu 'drar shes nas/ /bdud kyi me tog mchog ni 'dir gcod pa/ /'chi bdag rgyal pos bltar</text></item>
<item><p>240a7</p><section>mdo sde</section><text>yang med par 'gro/ /'jig rten 'di dag bung ba 'drar rtogs shing / /de bzhin chos rnams smig rgyu 'drar shes nas/ /bdud kyi me tog mchog ni 'dir gcod pa/ /'chi bdag rgyal pos bltar yang</text></item>
<item><p>240a8</p><section>mdo sde</section><text>med par 'gro/ /lus 'di dbu ba 'dra bar rtogs byas shing / /de bzhin chos rnams smig rgyu 'drar shes nas/ /bdud kyi me tog mchog ni 'dir gcod pa/ /'chi bdag rgyal pos bltar yang med par 'gro/ /</text></item>
<item><p>240b1</p><section>mdo sde</section><text>'jig rten 'di dag dbu ba 'drar rtogs shing / de bzhin chos rnams smig rgyu 'drar shes nas/ /bdud kyi me tog mchog ni 'dir gcod ba/ /'chi bdag rgyal pos bltar yang med par 'gro/ / srid pa u dum ba ra'i</text></item>
<item><p>240b2</p><section>mdo sde</section><text>me tog ltar/ /snying po med par sems pa'i dge slong gang / /de ni pha rol min pa'i pha rol po/ /spong ste sbrul rgas lpags rnying rje ba bzhin/ /chu skyes rtsa ba'i me tog chu gnas lta'i/ /'dod chags ma lus gcod</text></item>
<item><p>240b3</p><section>mdo sde</section><text>byed dge slong gang / /de ni pha rol min pa'i pha rol po/ /spong ste sbrul rgas lpags rnying rje ba bzhin/ /chu skyes rtsa ba'i me tog chu gnas lta'i/ /zhe sdang ma lus gcod byed dge slong gang / /de ni pha rol min pa'i pha</text></item>
<item><p>240b4</p><section>mdo sde</section><text>rol po/ /spong ste sbrul rgas lpags rnying rje ba bzhin/ /chu skyes rtsa ba'i me tog chu gnas lta'i/ /gti mug ma lus gcod byed dge slong gang / /de ni pha rol min pa'i pha rol po/ /spong ste sbrul rgas lpags rnying</text></item>
<item><p>240b5</p><section>mdo sde</section><text>rje ba bzhin/ /chu skyes rtsa ba'i me tog chu gnas lta'i/ /nga rgyal ma lus gcod byed dge slong gang / /de ni pha rol min pa'i pha rol po/ /spong ste sbrul rgas lpags rnying rje ba bzhin/ /chu skyes rtsa ba'i me tog chu</text></item>
<item><p>240b6</p><section>mdo sde</section><text>gnas lta'i/ /chags pa ma lus gcod byed dge slong gang / /de ni pha rol min pa'i pha rol po/ /spong ste sbrul rgas lpags rnying rje ba bzhin/ /chu skyes rtsa ba'i me tog chu gnas lta'i/ /sred pa ma lus gcod byed dge</text></item>
<item><p>240b7</p><section>mdo sde</section><text>slong gang / /de ni pha rol min pa'i pha rol po/ /spong ste sbrul rgas lpags rnying rje ba bzhin/ /me tog gi tshoms te bcwa brgyad pa'o// // ji ltar rta bzangs lcag gis gzhus pa na/ /skrag cing</text></item>
<item><p>240b8</p><section>mdo sde</section><text>shugs drag 'gro byed ji bzhin du/ /dad pa tshul khrims ting 'dzin ldan pa dang / /chos rnams rnam par gtan la 'bebs ldan zhing / /dbang po mnyam bzhag bzod ldan 'grogs bde ba/ /skyob pa de rnams</text></item>
<item><p>241a1</p><section>mdo sde</section><text>srid pa ma lus spong / /ji ltar rta bzangs lcag gis gzhus pa na/ /skrag cing shugs drag 'gro byed ji bzhin du/ /dad pa tshul khrims ting 'dzin ldan pa dang / /chos rnams rnam par gtan la 'bebs</text></item>
<item><p>241a2</p><section>mdo sde</section><text>ldan zhing / /rig dang rkang par ldan zhing dran ldan pa'i/ /skyob rnams sdug bsngal ma lus spong bar mdzad/ /'dul sbyong byed pas legs btul rta lta bur/ /gang zhig dbang po legs par sdom pa yis/ /</text></item>
<item><p>241a3</p><section>mdo sde</section><text>khro ba spong zhing zag pa zad byed pa/ /thub de rnams kyis lha yi bar du myong / /bag yod pa yis bag med dang / /mi nyal mang pos gnyid log dang / /rta bzangs kyis ni rta rgod ltar/ /shin du mkhas pas</text></item>
<item><p>241a4</p><section>mdo sde</section><text>spangs nas 'gro/ /rta bzangs la ni lcag bzhin du/ /gang zhig ngo tsha shes sten cing / /shes rab legs par mnyam bzhag pa/ /des ni sdig pa sel bar byed/ /dul ba 'dun sar 'gro byed cing / /</text></item>
<item><p>241a5</p><section>mdo sde</section><text>dul ba rgyal po lhag par zhon/ /gang zhig tshig ngan bzod byed pa/ /dul ba mi yi nang na mchog /glang po'i nang na glang chen dang / /sin du'i cang shes rta dang ni/ /dre'u 'dul byed pa gang yin pa/ /de bas bdag</text></item>
<item><p>241a6</p><section>mdo sde</section><text>nyid 'dul ba mchog /bdag nyid legs 'dul gang yin pa'i/ /mkhas des zhi ba thob 'gyur gyi/ /bzhon pa de dag rnams kyis ni/ /sa de mngon par 'thob mi srid/ /glang po'i nang na glang chen dang / /</text></item>
<item><p>241a7</p><section>mdo sde</section><text>sin du'i cang shes rta dang ni/ /dre'u 'dul byed pa gang yin pa/ /de bas bdag nyid 'dul ba mchog /bdag nyid legs 'dul dran ldan gang / /des ni sdug bsngal mthar phyin gyi/ /bzhon pa de dag rnams</text></item>
<item><p>241a8</p><section>mdo sde</section><text>kyis ni/ /sa de mngon par 'thob mi srid/ /glang po'i nang na glang chen dang / /sin du'i cang shes rta dang ni/ /dre'u 'dul byed pa gang yin pa/ /de bas bdag nyid 'dul ba mchog /bdag nyid legs 'dul dran</text></item>
<item><p>241b1</p><section>mdo sde</section><text>ldan gang / /des ni 'gro rnams spong 'gyur gyi/ /bzhon pa de dag rnams kyis ni/ /sa de mngon par 'thob mi srid/ /glong po'i nang na glang chen dang / /sin du'i cang shes rta dang ni/ /dre'u 'dul byed pa gang yin pa/ /de bas</text></item>
<item><p>241b2</p><section>mdo sde</section><text>bdag nyid 'dul ba mchog /bdag nyid legs 'dul gang yin des/ /'ching ba bcad nas 'gro 'gyur gyi/ /gzhon pa de dag rnams kyis ni/ /sa de mngon par 'thob mi srid/ /'dul sbyong byed pas rta bzangs</text></item>
<item><p>241b3</p><section>mdo sde</section><text>ltar/ /bdag nyid kho na gdul bar bya/ /bdag nyid legs par dul ba yis/ /sdug bsngal rnams kyi pha mthar phyin/ /bdag nyid kho na bdag gi mgon/ /bdag nyid kho na bdag gi skyabs yin pas/ /</text></item>
<item><p>241b4</p><section>mdo sde</section><text>'dul sbyong byed pas rta bzangs ltar/ /de bas bdag nyid gdul bar bya/ /rta yi tshoms te bcu dgu pa'o// // khro ba spangs shing nga rgyal rnam spangs na/ /kun sbyor kun las shi du 'da' 'gyur zhing / /ming dang</text></item>
<item><p>241b5</p><section>mdo sde</section><text>gzugs la chags pa med de dag /ci yang med pas chags pa'i rjes mi lhung / /skyes ma thag tu khro ba spongs/ /skyes nas 'dod chags spang bar gyis/ /brtan pas ma rig rab tu spang / /bden pa mthong na bde bar 'gyur/ /</text></item>
<item><p>241b6</p><section>mdo sde</section><text>khro ba spangs na bde bar nyal/ /khro ba spangs na gdung mi 'gyur/ /dge slong khro ba bde 'joms pa'i/ /dug gi rtsa ba chom shig dang / /'phags pa rnams kyis bsngags 'gyur zhing / /de bcom pa yis mya ngan</text></item>
<item><p>241b7</p><section>mdo sde</section><text>med/ /gang khros bdag gis legs byas kyi/ /ma legs min zhes rab smra ba/ /de ni khro ba zhi 'og tu/ /me yis bsregs bzhin gdung bar 'gyur/ /ngo tsha med cing khrel med pa/ /khro ba can la brtul zhugs</text></item>
<item><p>241b8</p><section>mdo sde</section><text>med/ /khro bas mngon par zil gnon pa/ /de la su yang rten mi byed/ /gang zhig byis pa'i mthu stobs can/ /de yi stobs ni stobs med yin/ /byis pa chos dang bral ba la/ /bsgrub par bya ba yod re</text></item>
<item><p>242a1</p><section>mdo sde</section><text>skan/ /gang zhig stobs dang ldan gyur yang / /stobs chung rnams kyi bzod byed pa/ /de ni bzod pa'i mchog ces gsungs/ /nyam chung ba lta rtag tu sgur/ /gang zhig gzhan gyi dpon gyur kyang / /</text></item>
<item><p>242a2</p><section>mdo sde</section><text>stobs chung rnams kyi bzod byed pa/ /de ni bzod pa'i mchog ces gsungs/ /nyam chung ba lta rtag tu sgur/ /gzhan gyis lhag par brgyad bkag kyang / /stobs ldan gang yin bzod byed pa/ /de ni</text></item>
<item><p>242a3</p><section>mdo sde</section><text>bzod pa'i mchog ces gsungs/ /nyam chung ba lta rtag tu sgur/ /gzhan gyis lhag par smad byas kyang / /stobs ldan gang zhig bzod byed pa/ /de ni bzod pa'i mchog ces gsungs/ /nyam chung</text></item>
<item><p>242a4</p><section>mdo sde</section><text>ba lta rtag tu sgur/ /gang zhig pha rol khros rig nas/ /bdag nyid nye bar zhi byed pa/ /de ni bdag dang gzhan dag gi/ 'jigs chen dag las skyob pa yin/ /gang zhig pha rol khros rig nas/ /bdag nyid</text></item>
<item><p>242a5</p><section>mdo sde</section><text>nye bar zhi byed pa/ /de ni bdag dang gzhan dag gi/ gnyi ga'i don ni spyod pa yin/ /bdag nyid dang ni gzhan dag dang / /gnyi ga'i don ni spyod de la/ /skye bo chos la mi mkhas rnams/ /byis pa yin zhes</text></item>
<item><p>242a6</p><section>mdo sde</section><text>sems kyang sla/ /gtso bo'i tshig ni 'jigs phyir bzod byed dang / /thab zla'i tshig ni 'thab gcugs rgyu bzod pas/ /gang zhig dman pa'i tshig la bzod byed de/ /bzod pa'i mchog ces dam pas rab</text></item>
<item><p>242a7</p><section>mdo sde</section><text>tu gsungs/ /byis pa khros nas tshig rtsub dag /smras na rgyal bar 'gyur snyam sems/ /gang zhig tshig dag bzod byed pa/ /de ni rtag tu rgyal ba yin/ /bden par smra bya khro mi bya/ /slong la</text></item>
<item><p>242a8</p><section>mdo sde</section><text>chung yang sbyin par bya/ /rnam pa 'di gsum gnas kyis ni/ /lha yi gnas su 'gro bar 'gyur/ /khro ba'i zil gyis non pa'i mis/ /rang gi don kyang mi rtogs pas/ /'khor gyi nang du bag rkyong la/ /</text></item>
<item><p>242b1</p><section>mdo sde</section><text>khro ba med pa'i tshig smros shig /gang zhig khros la slar khro ba/ /de ni sdig pa can 'gyur bas/ /khros la slar ni ma khro dang / /thub par dka' ba'i g.yul las rgyal/ /khro ba med pas khro ba thub/ /legs pas</text></item>
<item><p>242b2</p><section>mdo sde</section><text>legs pa ma yin thub/ /sbyin pa yis ni 'jungs pa thub/ /bden pas bden pa ma yin thub/ /dul zhing rigs pas 'tsho ba dang / /khro ba med pa ga la khro/ /yang dag shes pas rnam grol ba'i/ /mkhas</text></item>
<item><p>242b3</p><section>mdo sde</section><text>pa rnams la khro ba med/ /khro ba med la 'tshe med la/ /'phags pa'i skye bos rtag bsten kyang / /skye bo sdig can khro ba dag /ri bo bzhin du sgur bar byed/ /gang zhig khro ba byung ba dang / /shing rta 'khyams las</text></item>
<item><p>242b4</p><section>mdo sde</section><text>'dzin byed de/ /'dul sbyong mkhan du ngas gsungs kyi/ /zhags 'degs skye bo phal pa yin/ /khro ba'i tshoms te nyi shu pa'o// // sdom la/ dge sbyong lam dang bkur sti dang / /'khu dang lnga pa dran pa ste/</text></item>
<item><p>242b5</p><section>mdo sde</section><text>sil bu dag dang chu dang ni/ /me tog khro ba bcu pa'o/ /'jig rten 'di na kun rig kun zil gnon/ /'di na chos rnams kun gyis ma gos shing / /kun spangs sred zad rab tu rnam grol ba/ /nyid kyis mngon mkhyen</text></item>
<item><p>242b6</p><section>mdo sde</section><text>pa la su yis bstan/ /de bzhin gshegs pa lha mi'i ston pa ste/ /stobs rnams kun ldan thams cad mkhyen pa nga / /byang chub brnyes nas nyid kyis rab ston pa/ /mtshungs med mnyam med nga la su yis</text></item>
<item><p>242b7</p><section>mdo sde</section><text>bstan/ /nga ni 'jig rten dgra bcom ste/ /'jig rten dag na bla med dang / /lha dang bcas pa'i 'jig rten na/ /bdud rnams zil gnon rgyal ba nga / /nga dang 'dra ba med pas na/ /nga la slob dpon su yang med/ /</text></item>
<item><p>242b8</p><section>mdo sde</section><text>'jig rten 'di na gcig pu yis/ /rdzogs pa'i byang chub bla med brnyes/ /gang zhig zag pa zad brnyes pa/ /rgyal ba nga 'drar shes par gyis/ /sdig pa'i chos las nga rgyal bas/ /de bas nye 'gro nga rgyal</text></item>
<item><p>243a1</p><section>mdo sde</section><text>ba/ /'jig rten yul sred rgal ba yi/ /kun mkhyen sangs rgyas mya ngan 'das/ /'jig rten pa la ma bstan par/ /kun nas 'byung ba mi shes pas/ /bA ra Na sIr song nas su/ /ngas ni chos kyis rnga</text></item>
<item><p>243a2</p><section>mdo sde</section><text>brdung zhing / /'jig rten sus kyang ma bskor ba'i/ /chos kyi 'khor lo bskor bar bya/ /dpa' bo de bzhin gshegs pa rnams/ /'di na chos kyis 'dul bar mdzad/ /de dag chos kyis btul ba la/ /mkhas pa</text></item>
<item><p>243a3</p><section>mdo sde</section><text>su yang smod mi byed/ /brtan gang ting 'dzin la zhugs shing / /nges 'byung zhi la dga' ba dang / /sku yi tha ma 'dzin pa yi/ /rdzogs pa'i sangs rgyas grags ldan pa/ /shes rab myur ba de dag la/ /lha dang mi rnams</text></item>
<item><p>243a4</p><section>mdo sde</section><text>dga' bar byed/ /gang dag 'das pa'i sangs rgyas dang / /gang dag ma byon sangs rgyas dang / /gang dag da ltar rdzogs sangs rgyas/ /mang po'i mya ngan sel mdzad pa/ /bzhugs par gyur cing bzhugs pa dang / /de bzhin</text></item>
<item><p>243a5</p><section>mdo sde</section><text>bzhugs par 'gyur kun gyis/ /dam chos bla mar mdzad pa 'di/ /rdzogs sangs rgyas kyi chos nyid yin/ /de bas 'di na bdag dga' zhing / /bdag nyid chen po mngon 'dod pas/ /sangs rgyas bstan pa dran byas</text></item>
<item><p>243a6</p><section>mdo sde</section><text>te/ /dam pa'i chos la bla mar bya/ /mi gang sangs rgyas bstan pa la/ /dad pa ma skyed byis pa de/ /rgud pa'i gnas su 'gro 'gyur te/ /srin mo rnams kyis tshong pa bzhin/ /mi gang sangs rgyas bstan pa la/ /dad pa</text></item>
<item><p>243a7</p><section>mdo sde</section><text>bskyed pa shes rab can/ /de ni bde bar pha rol 'gro/ /sprin shugs ldan pas tshong pa bzhin/ /de bzhin gshegs pa mnyam med mtshungs pa med/ /bde bar rnam rtog de bzhin rab dben pa'i/ /rnam rtog</text></item>
<item><p>243a8</p><section>mdo sde</section><text>gnyis po spyod pa'i sangs rgyas rnams/ /mun bsal pha rol gshegs shing grags dang ldan/ /des ni brnyes bya brnyes shing yid dbang gyur/ /kun grol zag zad rab tu rnam par grol/ /rnam grol thugs ldan tha ba</text></item>
<item><p>243b1</p><section>mdo sde</section><text>zag med rnams/ /lus can 'jig rten rnams la phan phyir gzigs/ /'ga' zhig ri bo'i spo la 'dug nas su/ /'gro ba rnams la kun du lta ba ltar/ /de bzhin blo bzang mya ngan bral ba dag /chos las byung ba'i</text></item>
<item><p>243b2</p><section>mdo sde</section><text>khang bzangs steng gshegs nas/ /skye bo skye rgas zil gnon mya ngan gyis/ /gdungs pa rnams la kun du spyan gzigs nas/ /'chi ba med pa'i sgo mo 'byed mdzad kyis/ /gang dag nyan 'dod the tsom bsal bar gyis/</text></item>
<item><p>243b3</p><section>mdo sde</section><text>de bzhin gshegs pa'i tshoms te nyi shu gcig pa'o// // legs par thos dang legs spyod dang / /khyim nas legs par byung ba dang / /spong bar byed pas rab bskor cing / /dge sbyong gi ni rjes 'thun legs/ /byis pa mi</text></item>
<item><p>243b4</p><section>mdo sde</section><text>mkhas pa dag ni/ /'chi ba med pa lta bur spyod/ /mkhas pa dam pa'i chos dag la/ /mtshan mo'i nad pa bzhin du byed/ /ji ltar khyim ni legs g.yos pa/ /mun pas khebs pa'i nang zhugs na/ /gzugs</text></item>
<item><p>243b5</p><section>mdo sde</section><text>rnams yod par gyur kyang ni/ /mig ldan bzhin du mi mthong ba/ /de bzhin 'di na rigs skyes pa'i/ /mi ni blo gros ldan gyur kyang / /sdig pa dang ni dge ba'i chos/ /ma thos bar du shes mi 'gyur/ /mig ldan mar me</text></item>
<item><p>243b6</p><section>mdo sde</section><text>yod pa yis/ /gzugs rnams mthong ba ji lta bar/ /de bzhin dge dang sdig pa'i chos/ /thos pas rnam par shes par 'gyur/ /thos pas chos rnams rnam par shes/ /thos pas sdig las ldog par 'gyur/ /</text></item>
<item><p>243b7</p><section>mdo sde</section><text>thos pas don med spong bar byed/ /thos pas mya ngan 'das pa 'thob/ /gal te thos pa mang gyur kyang / /tshul khrims legs par mi sdom na/ /de ni tshul khrims phyir smad cing / /de yi thos pa phun sum min/ /gal</text></item>
<item><p>243b8</p><section>mdo sde</section><text>te thos pa nyung gyur kyang / /tshul khrims legs par sdom byed na/ /de ni tshul khrims phyir bsngags shing / /de yi thos pa phun sum 'gyur/ /gang zhig thos pa nyung ba dang / /tshul khrims legs par mi sdom pa/ /</text></item>
<item><p>244a1</p><section>mdo sde</section><text>de ni gnyi ga'i phyir smad cing / /de yi brtul zhugs phun sum min/ /gang zhig mang du thos pa dang / /tshul khrims legs par sdom byed pa/ /de ni gnyi ga'i phyir bsngags shing / /de yis brtul</text></item>
<item><p>244a2</p><section>mdo sde</section><text>zhugs phun sum 'gyur/ /thos pa mang zhing chos 'dzin dang / /shes rab ldan zhing mnyam bzhag pa/ /de dag sus kyang smad 'os min/ /'dzam bu'i gling gi gser rgyan bzhin/ /gang zhig gzugs kyis</text></item>
<item><p>244a3</p><section>mdo sde</section><text>rjes dpog cing / /nga la sgra yis 'jal byed pa/ /'dun pa'i 'dod chags ldan pa yi/ /skye bo de yis nga mi shes/ /gal te nang ni rnam shes shing / /phyi rol mthong bar ma gyur na/ /nang gi 'bras bu mthong ba gang / /</text></item>
<item><p>244a4</p><section>mdo sde</section><text>de ni sgra yis drang du rung / /gal te phyi rol mthong gyur cing / /nang ni shes par ma gyur na/ /phyi rol 'bras bu mthong ba gang / /de ni sgra yis drang du rung / /gal te nang yang mi shes shing / /phyi rol mthong bar ma gyur na/ /</text></item>
<item><p>244a5</p><section>mdo sde</section><text>byis pa kun nas bsgribs pa dag /de ni sgra yis drang du rung / /gal te nang ni rnam shes shing / /phyi rol dag kyang mthong gyur pa/ /bstan pa nges 'byung shes rab can/ /de ni sgra yis drang du rung / /rna bas phal</text></item>
<item><p>244a6</p><section>mdo sde</section><text>chen thos pa dang / /mig gis mang po mthong na yang / /bstan pa mthong thos de kun gyis/ /yid ches bya ba'i mi rigs so/ /legs gsungs thos pa snying por shes pa dang / /ting nge 'dzin dag snying por</text></item>
<item><p>244a7</p><section>mdo sde</section><text>shes gyur kyang / /gang zhig bag med rlang por byed pa de'i/ /thos dang shes pa don chen mi 'gyur ro/ /gang zhig 'phags pas bstan pa'i chos dga' zhing / /de bzhin lus dang ngag gis spyod byed pa/ /</text></item>
<item><p>244a8</p><section>mdo sde</section><text>de dag bzod ldan 'grogs dga' dbang po bsdams/ /thos dang shes pa'i pha rol phyin pa 'thob/ /thos pa'i tshoms te nyi shu gnyis pa'o// // legs par gsungs la bslab bya zhing / /dge sbyong</text></item>
<item><p>244b1</p><section>mdo sde</section><text>la ni bsnyen bkur dang / /dben pa dang ni sten gcig dang / /sems ni nye bar zhi bar bya/ /stan gcig mal stan gcig pa dang / /gcig pu snyom las med spyod cing / /gcig pu nags tshal gnas pa dang / /gcig</text></item>
<item><p>244b2</p><section>mdo sde</section><text>pus bdag nyid gdul bar bya/ /gang zhig stong phrag stong dag gi/ mi yi g.yul las rgyal ba bas/ /gang zhig bdag las rgyal byed pa/ /de ni mi yi g.yul las rgyal/ /rtag tu sdom pa spyod pa yi/ /mi yis</text></item>
<item><p>244b3</p><section>mdo sde</section><text>bdag brtul gcig pu yis/ /bdag nyid las rgyal mchog yin gyi/ /skye dgu gzhan lta phal par zad/ /shes rab kyis gnas dge slong gis/ /rgyal bar byas la bdud dang ni/ /tshangs par bcas pas</text></item>
<item><p>244b4</p><section>mdo sde</section><text>pham mi nus/ /lha yis ma yin dri zas min/ /bdag nyid dang por rigs par gnas byas nas/ /phyi nas gzhan dag bdag bzhin gdul bar bya/ /bdag nyid dang por rigs par gnas byas na/ /</text></item>
<item><p>244b5</p><section>mdo sde</section><text>phyi dus 'dul tshe mkhas pa nyon mi mongs/ /bdag la ji ltar byas pa bzhin/ /gzhan dag la yang de ltar bya/ /bdag nyid dul zhing zhi ba yis/ /gzhan dag bde bar gdul bar bya/ /bdag la ji ltar byas</text></item>
<item><p>244b6</p><section>mdo sde</section><text>pa bzhin/ /gzhan dag la yang de ltar bya/ /kye ma bdag rang legs dul ba/ /bdag nyid dul bas dga' bar 'gyur/ /bdag gi don phyir gzhan don ni/ /mang po dag kyang gtang bar bya/ /bdag don ched</text></item>
<item><p>244b7</p><section>mdo sde</section><text>cher shes gyur na/ /rang gi don gyi mchog tu 'gyur/ /bdag nyid bdag gi mgon yin gyi/ /gzhan lta su zhig mgon du 'gyur/ /bdag nyid/ bdag gi mgon gyur pa'i/ /mkhas pas don rnams 'thob par</text></item>
<item><p>244b8</p><section>mdo sde</section><text>'gyur/ /bdag nyid bdag gi mgon yin gyi/ /gzhan lta su zhig mgon du 'gyur/ /bdag nyid bdag gi mgon gyur pa'i/ /mkhas pas chos rnams 'thob par 'gyur/ /bdag nyid bdag gi</text></item>
<item><p>245a1</p><section>mdo sde</section><text>mgon yin gyi/ /gzhan lta su zhig mgon du 'gyur/ /bdag nyid bdag gi mgon gyur pa'i/ /mkhas pas grags pa 'thob par 'gyur/ /bdag nyid bdag gi mgon yin gyi/ /gzhan lta su zhig</text></item>
<item><p>245a2</p><section>mdo sde</section><text>mgon du 'gyur/ /bdag nyid bdag gi mgon gyur pa'i/ /mkhas pas bde ba 'thob par 'gyur/ /bdag nyid bdag gi mgon yin gyi/ /gzhan lta su zhig mgon du 'gyur/ /bdag nyid bdag gi mgon gyur</text></item>
<item><p>245a3</p><section>mdo sde</section><text>pa'i/ /mkhas pas bde 'gro thob par 'gyur/ /bdag nyid bdag gi mgon yin gyi/ /gzhan lta su zhig mgon du 'gyur/ /bdag nyid bdag gi mgon gyur pas/ /yun ring mtho ris dga' bar 'gyur/ /bdag</text></item>
<item><p>245a4</p><section>mdo sde</section><text>nyid bdag gi mgon yin gyi/ /gzhan lta su zhig mgon du 'gyur/ /bdag nyid bdag gi mgon gyur pa/ /gnyen gyi nang na lam mer 'bar/ /bdag nyid bdag gi mgon yin gyi/ /gzhan lta su zhig mgon</text></item>
<item><p>245a5</p><section>mdo sde</section><text>gyur pa/ /mya ngan nang na gdung mi 'gyur/ /bdag nyid bdag gi mgon yin gyi/ /gzhan lta su zhig mgon du 'gyur/ /bdag nyid bdag gi mgon gyur pas/ /'ching ba thams cad gcod par 'gyur/ /bdag nyid</text></item>
<item><p>245a6</p><section>mdo sde</section><text>bdag gi mgon yin gyi/ /gzhan lta su zhig mgon du 'gyur/ /bdag nyid bdag gi mgon gyur pas/ /ngan 'gro thams cad spong bar 'gyur/ /bdag nyid bdag gi mgon yin gyi/ /gzhan lta su zhig mgon</text></item>
<item><p>245a7</p><section>mdo sde</section><text>du 'gyur/ /bdag nyid bdag gi mgon gyur pas/ /sdug bsngal kun las rab tu thar/ /bdag nyid bdag gi mgon yin gyi/ /gzhan lta su zhig mgon du 'gyur/ /bdag nyid bdag gi mgon gyur pas/ /</text></item>
<item><p>245a8</p><section>mdo sde</section><text>bdag nyid mgon du 'gyur ba 'thob/ /bdag nyid bdag gi mgon yin gyi/ /gzhan lta su zhig mgon du 'gyur/ /bdag nyid bdag gi mgon yin gyi/ /mya ngan 'das nyid nye bar 'gyur/ /bdag gi tshoms te</text></item>
<item><p>245b1</p><section>mdo sde</section><text>nyi shu gsum pa'o// // gang dag don dang mi ldan tshig /tshigs bcad brgya dag smra ba bas/ /gang dag nye bar zhi 'gyur ba'i/ /don ldan tshig gcig thos pa rung / /gang dag chos dang mi ldan tshig /tshigs bcad</text></item>
<item><p>245b2</p><section>mdo sde</section><text>brgya dag smra ba bas/ /gang dag nye bar zhi 'gyur ba'i/ /chos ldan tshig gcig thos pa rung / /tshul 'chal mnyam par ma bzhag pa/ /lo brgyar gson pa gang yin pas/ /tshul khrims ldan zhing mnyam bzhag</text></item>
<item><p>245b3</p><section>mdo sde</section><text>pa/ /nyin zhag 'ga' zhig gson pa rung / /brtson med le lo ldan pa dag /lo brgyar gson pa gang yin pas/ /brtson 'grus brtan pa brtsams pa dag /nyin zhag 'ga' zhig gson pa rung / /shes 'chal</text></item>
<item><p>245b4</p><section>mdo sde</section><text>mnyam par ma bzhag pa/ /lo brgyar gson pa gang yin pas/ /shes rab chen po mnyam bzhag pa/ /nyin zhag 'ga' zhig gson pa rung / /skye dang 'jig pa ma mthong ba/ /lo brgyar gson pa gang yin pas/ /</text></item>
<item><p>245b5</p><section>mdo sde</section><text>skye dang 'jig pa mthong ba dag /nyin zhag 'ga' zhig gson pa rung / /tshor ba zad pa ma mthong ba/ /lo brgyar gson pa gang yin pas/ /tshor ba zad pa mthong ba dag /nyin zhag 'ga' zhig gson pa rung / /</text></item>
<item><p>245b6</p><section>mdo sde</section><text>zag pa zad pa ma mthong ba/ /lo brgyar gson pa gang yin pas/ /zag pa zad pa mthong ba dag /nyin zhag 'ga' zhig gson pa rung / /go 'phang mi g.yo ma mthong ba/ /lo brgyar gson pa gang yin pas/ /</text></item>
<item><p>245b7</p><section>mdo sde</section><text>go 'phang mi g.yo mthong ba dag /nyin zhag 'ga' zhig gson pa rung / /go 'phang blta dka' ma mthong ba/ /lo brgyar gson pa gang yin pas/ /go 'phang blta dka' mthong ba dag /nyin zhag 'ga' zhig</text></item>
<item><p>245b8</p><section>mdo sde</section><text>gson pa rung / /go 'phang mthon pa ma mthong ba/ /lo brgyar gson pa gang yin pas/ /go 'phang mthon po mthong ba dag /nyin zhag 'ga' zhig gson pa rung / /go 'phang dam pa ma mthong ba/ /</text></item>
<item><p>246a1</p><section>mdo sde</section><text>lo brgyar gson pa gang yin pas/ /go 'phang mthon po mthong ba dag /nyin zhag 'ga' zhig gson pa rung / /go 'phang dam pa ma mthong ba/ /lo brgyar gson pa gang yin pas/ /go 'phang dam pa</text></item>
<item><p>246a2</p><section>mdo sde</section><text>mthong ba dag /nyin zhag 'ga' zhig gson pa rung / /'chi med go 'phang ma mthong ba/ /lo brgyar gson pa gang yin pas/ /'chi med go 'phang mthong ba dag /nyin zhag 'ga' zhig gson pa rung / /bdud rtsi'i</text></item>
<item><p>246a3</p><section>mdo sde</section><text>go 'phang ma mthong ba/ /lo brgyar gson pa gang yin pas/ /bdud rtsi'i go 'phang mthong ba dag /nyin zhag 'ga' zhig gson pa rung / /rdul med go 'phang ma mthong ba/ /lo brgyar gson pa gang yin pas/ /</text></item>
<item><p>246a4</p><section>mdo sde</section><text>rdul med go 'phang mthong ba dag /nyin zhag 'ga' zhig gson pa rung / /rdul bral go 'phang ma mthong ba/ /lo brgyar gson pa gang yin pas/ /rdul bral go 'phang mthong ba dag /nyin zhag 'ga'</text></item>
<item><p>246a5</p><section>mdo sde</section><text>zhig gson pa rung / /mi ni lo brgyar nags tshal na/ /me la yongs sten gang yin dang / /bdag nyid bsgom la yud tsam zhig /mchod pa byed pa gang yin pa/ /mchod byed de nyid ches rung gi/ lo brgyar</text></item>
<item><p>246a6</p><section>mdo sde</section><text>sbyin bsreg byed mi rung / /zla ba re re ku sha'i rtses/ /kha zas za ba gang yin des/ /sangs rgyas la ni dad pa yi/ /bcu drug char yang mi phod do/ /zla ba re re ku sha'i rtses/ /kha zas za ba gang yin des/ /</text></item>
<item><p>246a7</p><section>mdo sde</section><text>dam pa'i chos la dad pa yi/ /bcu drug char yang mi phod do/ /zla ba re re ku sha'i rtses/ /kha zas za ba gang yin des/ /dge 'dun la ni dad pa yi/ /bcu drug char yang mi phod do/ /zla ba re re ku sha'i rtses/ /</text></item>
<item><p>246a8</p><section>mdo sde</section><text>kha zas za ba gang yin des/ /sems can rnams la snying brtse ba'i/ /bcu drug char yang mi phod do/ /zla ba re re ku sha'i rtses/ /kha zas za ba gang yin des/ /srog chags rnams la snying brtse ba'i/ /</text></item>
<item><p>246b1</p><section>mdo sde</section><text>bcu drug char yang mi phod do/ /zla ba re re ku sha'i rtses/ /kha zas za ba gang yin des/ /'byung po rnams la snying brtse ba'i/ /bcu drug char yang mi phod do/ /zla ba re rer ku sha'i rtses/ /kha zas za ba gang yin</text></item>
<item><p>246b2</p><section>mdo sde</section><text>des/ /byams par sems par byed pa yi/ /bcu drug char yang mi phod do/ /zla ba re rer ku sha'i rtses/ /kha zas za ba gang yin des/ /legs par gsungs pa'i dam chos kyi/ /bcu drug char yang mi phod do/ /</text></item>
<item><p>246b3</p><section>mdo sde</section><text>zla ba re rer mchod sbyin stong / /lo brgyar byed pa gang yin des/ /sangs rgyas la ni dad pa yi/ /bcu drug char yang mi phod do/ /zla ba re rer mchod sbyin stong / /lo brgyar byed pa gang yin des/ /dam pa'i chos</text></item>
<item><p>246b4</p><section>mdo sde</section><text>la dad pa yi/ /bcu drug char yang mi phod do/ /zla ba re rer mchod sbyin stong / /lo brgyar byed pa gang yin des/ /dge 'dun la ni dad pa yi/ /bcu drug char yang mi phod do/ /zla ba re rer mchod sbyin stong / /lo brgyar</text></item>
<item><p>246b5</p><section>mdo sde</section><text>byed pa gang yin des/ /sems can rnams la snying brtse ba'i/ /bcu drug char yang mi phod do/ /zla ba re rer mchod sbyin stong / /lo brgyar byed pa gang yin des/ /srog chags rnams la snying brtse ba'i/ /</text></item>
<item><p>246b6</p><section>mdo sde</section><text>bcu drug char yang mi phod do/ /zla ba re rer mchod sbyin stong / /lo brgyar byed pa gang yin des/ /'byung po rnams la snying brtse ba'i/ /bcu drug char yang mi phod do/ /zla ba re rer mchod sbyin stong / /lo brgyar</text></item>
<item><p>246b7</p><section>mdo sde</section><text>byed pa gang yin des/ /byams par sems par byed pa yi/ /bcu drug char yang mi phod do/ /zla ba re rer mchod sbyin stong / /lo brgyar byed pa gang yin des/ /legs par gsungs pa'i dam chos kyi/ /bcu drug</text></item>
<item><p>246b8</p><section>mdo sde</section><text>char yang mi phod do/ /bsod nams 'dod pa'i mi yis 'jig rten du/ /sbyin bsreg mchod sbyin chung zad ci byas des/ /gang zhig drang po'i sems kyis phyag 'tshal ba/ /de yi bzhi char yang ni mi</text></item>
<item><p>247a1</p><section>mdo sde</section><text>phod do/ /bsgre ba'i tshoms te nyi shu rtsa bzhi pa'o// // ched tu brjod pa'i tshoms/ bam po gsum pa/ dad pa med cing 'jungs pa dang / /dbyen byed phra ma can dag dang / /mkhas pas</text></item>
<item><p>247a2</p><section>mdo sde</section><text>shes par mi bya zhing / /sdig can mi dang 'grogs mi bya/ /dad ldan snyan par smra ba dang / /thos mang tshul khrims ldan pa dang / /mkhas pa yis ni mdza' bya zhing / /mi mchog dag dang 'grogs par bya/ /</text></item>
<item><p>247a3</p><section>mdo sde</section><text>sdig pa'i grogs po mi bsten cing / /skyes bu ngan pa bsten mi bya/ /dge ba'i bshes gnyen bsten bya zhing / /skyes bu dam pa bsten par bya/ /de lta bu dag bsten byas na/ /sdig par mi 'gyur legs par 'gyur/ /</text></item>
<item><p>247a4</p><section>mdo sde</section><text>gang dag thos mang gnas mang sems pa dang / /dad dang shes rab ldan de mi yis bsten/ /'dir ni de yis legs smras mnyan byas na/ /ring po nas kyang khyad par thob par 'gyur/ /dman pa bsten pas mi dag</text></item>
<item><p>247a5</p><section>mdo sde</section><text>nyams 'gyur zhing / /thad kar bab pa bsten pas so na gnas/ /gtso bo bsten pas dam pa 'thob 'gyur bas/ /de phyir bdag pas gtsor gyur bsten par bya/ /tshul khrims nye bar zhi ba dang / /shes rab ches</text></item>
<item><p>247a6</p><section>mdo sde</section><text>mchog ldan pa yi/ /gtso bo gang yin de bsten na/ /gtso bo bas kyang ches gtsor 'gyur/ /mi yis 'di na nya rul la/ /ku sha'i gtsang byed bcings pa gang / /ku sha nyid kyang rul 'gyur ba/ /sdig pa bsten pa 'ang</text></item>
<item><p>247a7</p><section>mdo sde</section><text>de bzhin 'gyur/ /mi yis rgya spos pa la sha'i/ /lo mar phur ma byas pa gang / /lo ma nyid kyang dri zhim pa/ /dam pa sten pa'ang de bzhin 'gyur/ /gal te sdig pa byed pa dag /sdig mi byed pas bsten</text></item>
<item><p>247a8</p><section>mdo sde</section><text>na yang / /sdig pa byed par dogs skye zhing / /mi snyan pa yang 'phel bar 'gyur/ /bsten bya ma yin bsten pa'i mi/ /de yi skyon gyis skyon can 'gyur/ /dong par dug bskus mda' bcug pas/ /</text></item>
<item><p>247b1</p><section>mdo sde</section><text>dug ma bskus pa'ang gos pa bzhin/ /brten pa skyon gos 'jigs pa dag /sdig pa can dang bshes mi bya/ /ji ltar grogs po bsten pa dang / /ji ltar nye bar bsten byas pa/ /bsten bya de ni ci 'dra bar/</text></item>
<item><p>247b2</p><section>mdo sde</section><text>ring po mi thogs de 'drar 'gyur/ /de bas 'bras bu'i snod bzhin du/ /bdag gis bsten pa shes pa yis/ /dam pa ma yin mi bsten cing / /mkhas pas dam pa bsten byas la/ /dge slong de'i</text></item>
<item><p>247b3</p><section>mdo sde</section><text>lam rjes 'brang na/ /sdug bsngal zad pa thob par 'gyur/ /byis pas ji srid gson bar du/ /gal te mkhas pa bsten byas kyang / /de yis chos shes mi 'gyur te/ /gzar bus tshod ma'i ro</text></item>
<item><p>247b4</p><section>mdo sde</section><text>bzhin no/ /shes rab ldan pas yud tsam zhig /mkhas pa nye bar bsten pas kyang / /de yis chos rnams shes 'gyur te/ /lce yis tshod ma'i ro bzhin no/ /byis pas ji srid gson bar du/ /</text></item>
<item><p>247b5</p><section>mdo sde</section><text>gal te mkhas pa bsten byas kyang / /de la mig ni med pa'i phyir/ /chos rnams shes par mi 'gyur ro/ /shes rab ldan pas yud tsam zhig /mkhas pa nye bar bsten pas kyang / /de la mig</text></item>
<item><p>247b6</p><section>mdo sde</section><text>ni yod pa'i phyir/ /chos rnams rab tu shes par 'gyur/ /byis pas ji srid gson bar du/ /gal te mkhas pa bsten byas kyang / /rdzogs sangs rgyas kyis bstan pa yi/ /chos rnams de yis</text></item>
<item><p>247b7</p><section>mdo sde</section><text>shes mi 'gyur/ /shes rab ldan pas yud tsam zhig /mkhas pa nye bar bsten pas kyang / /rdzogs sangs rgyas kyis bstan pa yi/ /chos rnams de yis shes par 'gyur/ /don ldan tshig ni</text></item>
<item><p>247b8</p><section>mdo sde</section><text>gcig gis kyang / /mkhas pa yi ni bya ba byed/ /sangs rgyas kun gyi gsung gis kyang / /byis pa'i bya ba byed mi 'gyur/ /blo dang ldan pa tshig gcig gis/ /tshig brgya dag ni shes par 'gyur/ /</text></item>
<item><p>248a1</p><section>mdo sde</section><text>byis pa la ni tshig stong gis/ /tshig gcig shes par mi 'gyur ro/ /nyis na mkhas dang mi mdza' sla'i/ /byis pa rnams dang mdza' mi rung / /byis pa rnams dang mdza' byed pa/ /sems</text></item>
<item><p>248a2</p><section>mdo sde</section><text>can dmyal bar khrid par byed/ /byis pa gang zhig byis pa'o zhes/ /shes pa de 'dir mkhas pa yin/ /byis pa gang zhig mkhas sems pa/ /de ni byis pa zhes brjod do/ /byis pas bstod pa gang</text></item>
<item><p>248a3</p><section>mdo sde</section><text>yin dang / /mkhas pas smad pa gang yin las/ /mkhas pas smad pa ches rung gis/ /byis pas bstod pa mi rung ngo / /byis pa bsten pa sdug bsngal zhing / /rnam pa kun du dgra 'dra bas/ /byis pa</text></item>
<item><p>248a4</p><section>mdo sde</section><text>mi thos mi mthong zhing / /ma bsten gyur pa nyid rung ngo / /gnyen dang phrad pa ji lta bar/ /brtan pa bsten na bde bar 'gyur/ /de bas rgyu skar lam du zla ba ltar/ /brtan zhing thos mang mchog 'dren byed</text></item>
<item><p>248a5</p><section>mdo sde</section><text>pa dang / /tshul khrims ldan dang 'phags pa'i brtul zhugs can/ /mi mchog brtse ldan blo bzangs bsten par gyis/ /mdza' bshes kyi tshoms te nyi shu rtsa lnga pa'o// // ru sbal rang gi khog</text></item>
<item><p>248a6</p><section>mdo sde</section><text>par yan lag ltar/ /dge slong yid kyi rnam rtog nang bsdus nas/ /rten pa med cing gzhan la 'tshe med par/ /mya ngan 'das la su yang smod mi byed/ /bzod pa dka' thub mchog ste bzod pa ni/ /</text></item>
<item><p>248a7</p><section>mdo sde</section><text>mya ngan 'das pa mchog ces sangs rgyas gsung / /rab tu byung ba gzhan la 'tshe ba dang / /gzhan la gnod pas dge sbyong ma yin no/ /tshig rtsub ci yang smra mi bya/ /smras na slar yang smra bar byed/ /'thab gcugs tshig gis</text></item>
<item><p>248a8</p><section>mdo sde</section><text>sdug bsngal zhing / /de la phyir yang chad pas gcod/ /gal te bdag gis phar byas na/ /'khor ba'i snod la brdungs pa bzhin/ /'khor bar skye dang rga ba dag /yun ring nyams su myong bar 'gyur/ /</text></item>
<item><p>248b1</p><section>mdo sde</section><text>bdag gis phar ni ma byas dang / /'khar ba'i snod la ma brdungs ltar/ /'di ltar 'thab mo mi 'gyung zhing / /mya ngan 'das pa thob par 'gyur/ /nad med rnyed pa'i dam pa ste/ /chog shes pa ni nor gyi dbyig /</text></item>
<item><p>248b2</p><section>mdo sde</section><text>yid gcugs bshes pa'i mchog yin te/ /mya ngan 'das pa bde ba'i phul/ /'du byed sdug bsngal ma rungs pa/ /nad kyi nang na bkres mi bzad/ /de ltar ji bzhin shes na ni/ /mya ngan 'das pa mchog tu</text></item>
<item><p>248b3</p><section>mdo sde</section><text>'gyur/ /bde 'gror 'gro ba nyung zad de/ /ngan 'gror 'gro ba bsam yas shig /de lta'i nyes dmigs rtogs gyur na/ /myur du nga mya ngan 'das pa 'thob/ /bde 'gror 'gro ba rgyu dang bcas/ /ngan</text></item>
<item><p>248b4</p><section>mdo sde</section><text>'gror 'gro ba rgyu dang ldan/ /mya ngan 'das 'gro rgyu can te/ /de dge thams cad rgyu dang bcas/ /nags tshal mchog tu ri dgas 'gro/ /mkha' la bya rnams 'gro bar byed/ /chos la rnam par bsgoms</text></item>
<item><p>248b5</p><section>mdo sde</section><text>'gro ste/ /dgra bcom mya ngan 'das par 'gro/ /'di na brtson 'grus zhan pa dang / /blo chung shes pa med pa yis/ /mdud pa thams cad rab gtubs pa'i/ /mya ngan 'das pa thob mi 'gyur/ /</text></item>
<item><p>248b6</p><section>mdo sde</section><text>khyod kyis gru 'di'i chu phyags dang / /'di ni yang bar 'gyur ba ltar/ /de bzhin zhe sdang 'dod chags spongs/ /de nas mya ngan 'das pa 'thob/ /sngon chad byung ba mi 'byung zhing / /ma byung ba dag 'byung bar</text></item>
<item><p>248b7</p><section>mdo sde</section><text>'gyur/ /ma byung 'byung bar mi 'gyur la/ /da ltar byung ba'ang yod ma yin/ /blta dka' mtha' med bder mi mthong / /bden pa rab rtogs shes pa dang / /sred dang dga' ba med mthong ba/ /'di 'dra 'di</text></item>
<item><p>248b8</p><section>mdo sde</section><text>ni sdug bsngal mtha'/ /sred pa rnams ni bcad pa dang / /'dod chags rab tu spangs pa dang / /mtsho bskams nas ni mi 'bab pa/ /'di 'dra 'di ni sdug bsngal mtha'/ /lus zhig tshor ba bsil bar</text></item>
<item><p>249a1</p><section>mdo sde</section><text>gyur/ /'du shes 'gags shing 'du byed zhi/ /rnam par shes pa nub gyur pa/ /'di 'dra 'di ni sdug bsngal mtha'/ /lta bas mthong bar gyur tsam dang / /nyan pas thos par gyur pa tsam/ /rtogs par byed pas</text></item>
<item><p>249a2</p><section>mdo sde</section><text>rtogs tsam dang / /rnam par shes pas rnam shes tsam/ /'di 'dra 'di ni sdug bsngal mtha'/ /'di dang ma dang gdungs rab gdungs/ /'di 'dra 'di ni sdug bsngal mtha'/ /ma re ma dga' rab zhi dang / /kun du 'dod</text></item>
<item><p>249a3</p><section>mdo sde</section><text>chags bral gyur pa/ /'di 'dra 'di ni sdug bsngal mtha'/ /rten pa yod pas spyod par 'gyur ro/ /spyod pa yod pas gzhol bar 'gyur ro/ /gzhol ba yod pas shin du ma sbyangs par 'gyur ro/ /shin du ma sbyangs</text></item>
<item><p>249a4</p><section>mdo sde</section><text>pa yod pas 'gro ba dang 'ong bar 'gyur ro/ /'gro ba dang 'ong ba yod pas gzhan du shi 'pho len par 'gyur ro/ /gzhan du shi 'pho blangs pas 'di ltar gzhan du skye ba dang / rga ba dang / na ba dang / 'chi ba dang / mya ngan dang</text></item>
<item><p>249a5</p><section>mdo sde</section><text>smre sngags 'don pa dang / sdug bsngal ba dang / yid mi bde ba dang / 'khrug pa 'byung zhing 'di ltar sdug bsngal gyi phung po chen po 'ba' shig po 'di 'byung bar 'gyur ro/ /rten pa med pas spyod pa med par 'gyur ro/ /</text></item>
<item><p>249a6</p><section>mdo sde</section><text>spyod pa med pas gzhol bar mi 'gyur ro/ /gzhol bar ma gyur pas shin du sbyangs par 'gyur ro/ /shin du sbyangs pas 'gro ba dang 'ong bar mi 'gyur ro/ /'gro ba dang 'ong ba med pas gzhan du 'chi 'pho len pa med</text></item>
<item><p>249a7</p><section>mdo sde</section><text>par 'gyur ro/ /gzhan du 'chi 'pho len pa med pas 'di ltar gzhan du skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams</text></item>
<item><p>249a8</p><section>mdo sde</section><text>'gag par 'gyur zhing / 'di ltar sdug bsngal gyi phung po chen po 'ba' shig po 'di 'gag par 'gyur ro/ /dge slong dag ma skyes pa dang / ma byung ba dang / ma bcos pa dang / 'dus ma byas pa dang / mi 'byung</text></item>
<item><p>249b1</p><section>mdo sde</section><text>ba yod do/ /skye ba dang / 'byung ba dang / bcos ma dang / sems pas byas pa dang / 'dus byas dang / rten cing 'brel bar 'byung ba yod do/ /dge slong dag gal te ma skyes pa dang / ma byung ba dang / ma bcos pa dang /</text></item>
<item><p>249b2</p><section>mdo sde</section><text>'dus ma byas pa dang / mi 'byung ba med du zin na/ skye ba dang / 'byung ba dang / bcos ma dang / 'dus byas dang / sems pas byas pa dang / rten cing 'brel bar 'byung ba'i nges par 'byung ba yod do zhes nga mi</text></item>
<item><p>249b3</p><section>mdo sde</section><text>smra'o/ /dge slong dag gang gi phyir 'di na ma skyes pa dang / ma byung ba dang / ma bcos pa dang / 'dus ma byas pa dang / mi 'byung ba yod pa de'i phyir/ skye ba dang / 'byung ba dang / bcos ma dang / 'dus byas dang /</text></item>
<item><p>249b4</p><section>mdo sde</section><text>sems pas byas pa dang / rten cing 'brel bar 'byung ba'i nges par 'byung ba yod do zhes nga smra'o/ /skyes dang byung dang 'byung ba dang / /bcos dang 'dus byas mi brten zhing / /rga dang 'chi dang rmongs pa yi/ /</text></item>
<item><p>249b5</p><section>mdo sde</section><text>chos can rab tu 'jig 'gyur ba/ /zas kyi rgyud las byung ba yi/ /'jig 'gyur 'di la dga' mi bya/ /de yi nges par 'gyur ba'i gzhi/ /rtog dang dpyod dang zhi ba dang / /sdug bsngal chos rnams 'gags</text></item>
<item><p>249b6</p><section>mdo sde</section><text>pa ste/ /'du byed nye bar zhi ba bde/ /dge slong dag de ni gang du yang gnas par mi 'gyur te/ sa la gnas par mi 'gyur/ chu la ma yin/ me la ma yin/ rlung la ma yin/ nam mkha' mtha' yas skye mched la ma</text></item>
<item><p>249b7</p><section>mdo sde</section><text>yin/ rnam shes mtha' yas skye mched la ma yin/ ci yang med pa'i skye mched la ma yin/ 'du shes yod min med min skye mched la ma yin/ 'jig rten 'di la ma yin/ 'jig rten pha rol la ma yin/ nyi ma dang</text></item>
<item><p>249b8</p><section>mdo sde</section><text>zla ba gnyis la gnas pa ma yin te/ 'di la dmigs pa med par ngas mngon par shes so/ /dge slong dag de la 'gro ba dang 'ong ba yod par nga mi smra ste/ gnas par ma yin no/ /'chi 'pho yod par nga mi smra ste/ skye bar</text></item>
<item><p>250a1</p><section>mdo sde</section><text>ma yin/ 'di lta bu 'di ni sdug bsngal gyi mtha' yin no/ /sa dang chu dang me dang rlung / /gang la'ang gnas pa ma yin pa/ /de la dkar pos gsal mi byed/ /de la mun pa 'ang yod ma yin/ /de la zla bas snang mi byed/</text></item>
<item><p>250a2</p><section>mdo sde</section><text>de la nyi mas mngon mi byed/ /thub pa bram ze gang yin pa/ /des ni rang gis rig pa yin/ /de ni gzugs dang gzugs med dang / /sdug bsngal kun las rab tu grol/ /mthar phyin 'jigs pa med pa ste/ /rlom</text></item>
<item><p>250a3</p><section>mdo sde</section><text>med 'gyod pa med pa yin/ /srid pa'i zug rngu gtubs pa ste/ /lus kyi tha mar gyur pa yin/ /'di ni mthar phyin rnams kyi mchog /zhi ba'i go 'phang bla med pa/ /mtshan ma thams cad zad pa ste/ /byang grol go</text></item>
<item><p>250a4</p><section>mdo sde</section><text>'phang 'chi med yin/ /mtshungs dang mi mtshungs 'byung ba yi/ /'du byed thub pas rab tu spangs/ /nang du mnyam bzhag dga' ba yis/ /sgo nga'i sbubs ni dral nas byung / /sbyin kun chos kyi sbyin pas thub/ /</text></item>
<item><p>250a5</p><section>mdo sde</section><text>dga' kun chos kyi dga' bas thub/ /stobs kun bzod pa'i stobs kyis thub/ /bde kun sred pa zad pas thub/ /mya ngan las 'das pa'i tshoms te nyi shu rtsa drug pa'o// // bdag las gzhan pa'i skyon dag</text></item>
<item><p>250a6</p><section>mdo sde</section><text>ni/ /phub ma gtor ba ji bzhin du/ /gzhan gyi skyon mthong sla ba ste/ /rang gi skyon ni mthong bar dka'/ /g.yo can cho lo 'jo ba ltar/ /rang gi de ni sbed pa dang / /gzhan gyi skyon la lta byed cing / /rtag tu 'phyas long</text></item>
<item><p>250a7</p><section>mdo sde</section><text>'du shes can/ /de yis ring du chos mi mthong / /g.yon phyogs chos ni rab tu 'phel/ /spyi rdol byed cing 'phrog rlom can/ /mi gtsang las ldan khwa lta bu/ /shin du nyon mongs 'tsho ba can/ /</text></item>
<item><p>250a8</p><section>mdo sde</section><text>ngo tsha med pa'i 'tsho ba sla/ /rtag tu gtsang ma tshol ba dang / /thub chod mi byed 'dzem bag can/ /'tsho ba dag pa lta ba yi/ /ngo tsha shes pa'i 'tsho ba dka'/ /'jig rten mun par gyur 'di ste/ /de las lhag</text></item>
<item><p>250b1</p><section>mdo sde</section><text>mthong ldan pa nyung / /rgya las shor ba'i bya lta bur/ /mtho ris la dga' shas tsam zhig /byis pa lus kyis bcings gyur pa/ /mun pa'i 'khor gyis bskor ba yin/ /'jig rten nor la chags pa dag /</text></item>
<item><p>250b2</p><section>mdo sde</section><text>gzhan rdzas lta bur lta bar byed/ /bdag gis skye dgu 'di phyung zhing / /gzhan gyis byas so snyam sems pa/ /bden pa min la bden lta bas/ /ci yang mthong bar mi 'gyur ro/ /de ni 'gas kyang mi mthong zhing / /</text></item>
<item><p>250b3</p><section>mdo sde</section><text>zug rngu mthong bar mi 'gyur ro/ /yul sred gang la skye bo chags pa yi/ /zug rngu de dag sngon chad mthong ba dag /de ni bdag gis byas snyam mi 'dzin cing / /de ni gzhan gyis byas snyam mi 'dzin to/ /skye dgu</text></item>
<item><p>250b4</p><section>mdo sde</section><text>'di dag nga rgyal ldan/ /nga rgyal la chags nga rgyal bcings/ /rtsod par gyur pa'i lta ba can/ /'khor ba ldog par mi 'gyur ro/ /thob par gyur pa gang yin dang / /thob par bya ba gang yin pa/ /de dag gnyi ga rdul</text></item>
<item><p>250b5</p><section>mdo sde</section><text>gyis yog /rjes su nad pa slob par byed/ /gang zhig tshul khrims dang / bslab pa dang / brtul zhugs dang / tshangs par spyod pa dang / dka' thub dang / nye bar gnas pa snying por byed pa de ni mtha' gcig go/ /</text></item>
<item><p>250b6</p><section>mdo sde</section><text>gang zhig de ltar lta zhing 'di skad ces 'dod pa ni gtsang ba'o/ /'dod pa ni bsod nyams can no/ /'dod pa ni longs spyad par bya ba'o/ /'dod pa ni skyon med pa yin no zhes smra zhing de dag lhag par 'dod pa rnams su</text></item>
<item><p>250b7</p><section>mdo sde</section><text>lhung bar byed pa'i brtul zhugs len pa 'di yang mtha' gcig go/ /mtha' gnyis po 'di dag ni dur khrod 'phel bar byed pa ste/ 'di dag gis dur khrod 'phel bar byas so/ /mtha' gnyis po 'di dag ma</text></item>
<item><p>250b8</p><section>mdo sde</section><text>mthong ba kha cig zhen par byed cing / kha cig mngon par rgyug par byed la/ de dag lhag par zhen par byed cing lhag par rgyug par byed pa dag mig dang ldan pas mthong ngo / /mtha' gnyis po 'di dag mthong</text></item>
<item><p>251a1</p><section>mdo sde</section><text>ba na zhen par mi byed rgyug par mi byed la/ de dag lhag par zhen par mi byed cing lhag par rgyug par mi byed pa yang mig dang ldan pas mthong ngo / /de dag de ltar mi byed cing de dag de ltar mi sems na/</text></item>
<item><p>251a2</p><section>mdo sde</section><text>de dag gi lam du mi gdags pa 'di lta ste 'di ni sdug bsngal gyi mtha' yin no/ /ji ltar chu bur mthong ba dang / /ji ltar smi rgyu mthong ba ltar/ /de bzhin 'jig rten lta byed pa/ /'chi bdag rgyal pos mthong mi 'gyur/ /ji ltar chu</text></item>
<item><p>251a3</p><section>mdo sde</section><text>bur mthong ba dang / /ji ltar smig rgyu mthong ba ltar/ /de bzhin lus la lta byed pa/ /'chi bdag rgyal pos mthong mi 'gyur/ /gang la byis pa mngon chags pa/ /de la mkhas pa chags mi 'gyur/ /rgyal po'i</text></item>
<item><p>251a4</p><section>mdo sde</section><text>shing rta bkra ba ltar/ /lus 'di rtag tu blta bar gyis/ /gang la byis pa rmongs 'gyur ba/ /de la mkhas pa rmongs mi 'gyur/ /rgyal po'i shing rta bkra ba ltar/ /lus 'di rtag tu blta bar gyis/ /gang du byis pa</text></item>
<item><p>251a5</p><section>mdo sde</section><text>nyams gyur pa/ /glang rgan rdzab tu chud pa bzhin/ /rgyal po'i shing rta bkra ba ltar/ /lus 'di rtag tu blta bar gyis/ /nad pa lta bur 'jig chos can/ /rma byung ba dang 'dra ba ste/ /gang yang brtan par mi gnas pa/ /</text></item>
<item><p>251a6</p><section>mdo sde</section><text>lus 'di rtag tu blta bar gyis/ /nad pa 'jig pa'i chos can ltar/ /gang yang gartan par mi gnas par/ /nor bu'i rna cha gdub 'khor gyis/ /brgyan pa'i lus la blta bar gyis/ /skra ni lan bu brgyad byas shing / /</text></item>
<item><p>251a7</p><section>mdo sde</section><text>mig sman gyis ni bskus pa'i mig /byis pa lhag par rmongs byed kyang / /pha rol tshol bar mi byed do/ /mig sman gyis ni gsar bris shing / /rnag can lus ni brgyan pa yis/ /byis pa lhag par rmongs byed</text></item>
<item><p>251a8</p><section>mdo sde</section><text>kyang / /pha rol tshol bar mi byed do/ /lus ni dri zhim gyis bskus nas/ /rkang pa btsag gis byugs pa dag /byis pa lhag par rmongs byed kyang / /pha rol tshol bar mi byed do/ /gang zhig 'dod par kun sbyor 'brel</text></item>
<item><p>251b1</p><section>mdo sde</section><text>chags shing / /kun du sbyor ba'i skyon rnams ma mthong ba/ /'dod par 'brel la chags pa'i mi de yis/ /chu bo mtha' yas yangs pa rgal mi 'gyur/ /chags bral mchog dang tha ma thams cad dag /</text></item>
<item><p>251b2</p><section>mdo sde</section><text>'di la bdag dang bdag gir mi lta zhing / /de ltar rnam grol sngon chad ma rgal ba'i/ /chu bo rab rgal yang srid med par 'gyur/ /gang zhig tshal spangs tshal med pa/ /nags tshal spangs nas nags su rgyug /</text></item>
<item><p>251b3</p><section>mdo sde</section><text>grol ba 'ching bar gcen pa yin/ /gang zag 'di la ltos shig tshur/ /shing rta 'thun pa'i rtsibs ldan pa/ /yan lag yid 'ong gos dkar g.yogs/ /sdig med 'gro ba la ltos la/ /chings ma'i rgyun</text></item>
<item><p>251b4</p><section>mdo sde</section><text>rnams bcad par gyis/ /'jigs pas skrag pa'i mi dag ni/ /phal cher ri dang nags tshal dang / /bskyed mos tshal dang mchod gnas dang / /ljon shing rnams la skyabs su 'gro/ /skyabs de gtso bo ma yin zhing /</text></item>
<item><p>251b5</p><section>mdo sde</section><text>skyabs de mchog tu gyur pa min/ /de la skyabs su song ba yis/ /sdug bsngal kun las grol mi 'gyur/ /gang zhig sangs rgyas chos dang ni/ /dge 'dun la ni skyabs song zhing / /sdug bsngal sdug bsngal kun</text></item>
<item><p>251b6</p><section>mdo sde</section><text>'byung dang / /sdug bsngal yang dag 'das pa dang / /bde ba mya ngan 'das 'gro ba'i/ /'phags lam yan lag brgyad pa ste/ /'phags pa'i bden pa bzhi po dag /gang tshe shes rab kyis mthong ba/ /de ni</text></item>
<item><p>251b7</p><section>mdo sde</section><text>skyabs kyi mchog yin zhing / /de ni skyabs kyi dam pa yin/ /de la skyabs su song ba yis/ /sdug bsngal kun las grol bar 'gyur/ /mthong bas mthong zhing mthong bas ma mthong mthong / /ma mthong mi</text></item>
<item><p>251b8</p><section>mdo sde</section><text>mthong mthong bya mthong mi 'gyur/ /'dra mthong lhag mthong tha dad dngos por brjod/ /nyin mtshan nam yang lhan cig mi gnas bzhin/ /'dra ba mthong bas mthong mi 'gyur/ /gal te mthong na 'dra mi mthong /</text></item>
<item><p>252a1</p><section>mdo sde</section><text>mthong 'dis 'dra ba mi mthong ste/ /'dra mthong mi yis mthong ba med/ /mi yis ci ma mthong na 'dra ba mthong / /ci zhig mthong na 'dra ba mthong mi 'gyur/ /ji ltar 'di na 'dra ba mthong ba dag /gang zhig med</text></item>
<item><p>252a2</p><section>mdo sde</section><text>na 'dra bar mthong dang bral/ /gang tshe 'di yis sdug bsngal ma mthong ba/ /de yi tshe na bdag tu mthong bar 'gyur/ /ji lta ji ltar sdug bsngal rtogs gyur pa/ /des ni bdag 'di 'dra ba mthong mi 'gyur/ /gang gis</text></item>
<item><p>252a3</p><section>mdo sde</section><text>so so'i skye bsgribs na/ /'du byed sdug bsngal ma mthong ba/ /de phyir 'di na 'dra mthong ste/ /de med 'dra ba mi mthong ngo / /mthong ba'i tshoms te nyi shu rtsa bdun pa'o// // sdig pa thams cad mi bya ste/ /</text></item>
<item><p>252a4</p><section>mdo sde</section><text>dge ba phun sum tshogs par bya/ /rang gi sems ni yongs su gdul/ /'di ni sangs rgyas bstan pa yin/ /sbyin pas bsod nams rab tu 'phel/ /legs bsdams dgra sogs mi 'gyur ro/ /dge</text></item>
<item><p>252a5</p><section>mdo sde</section><text>dang ldan pas sdig pa spong / /nyon mongs zad pas mya ngan 'da'/ /mkhas dang 'dre dang byis pa'i skye bo dang / /lhan cig spyod dang gcig pu gnas kyang rung / /ngang pas chu la 'o ma 'thung ba ltar/ /mkhas pas</text></item>
<item><p>252a6</p><section>mdo sde</section><text>sdig pa can rnams rab tu spang / /'jig rten nyes dmigs mthong ba dang / /'gog par 'gyur ba'i chos mthong bas/ /'phags pa sdig la dga' mi byed/ /sdig can dge la dga' mi 'gyur/ /legs par nyer zhi'i ro dang ni/ /</text></item>
<item><p>252a7</p><section>mdo sde</section><text>rab tu dben pa'i ro shes pa/ /rims nad med cing sdig med la/ /chos la dga' ba'i ro dag 'thung / /sems kyi zag pa med pa dang / /sems ni 'ching bas ma bcos la/ /dge dang sdig pa rab spangs pa/ /ngan 'gro rnams</text></item>
<item><p>252a8</p><section>mdo sde</section><text>kyis 'jigs pa med/ /gnas min zlog dang legs smra dang / /nyes dmigs ston par byed pa dang / /mkhas pas tshar gcod smra byed pa/ /de lta'i skye dgu bsten par bya/ /de lta bu dag bsten byas na/ /sdig par mi</text></item>
<item><p>252b1</p><section>mdo sde</section><text>'gyur legs par 'gyur/ /nye bar zhi zhing rab zhi la/ /dal bus smra zhing khengs med pa/ /sdig pa'i chos rnams sprug byed de/ /rlung gis ljon shing lo ma bzhin/ /gang zhig skyes bu dag cing nyon mongs med/ /rab tu sdang med</text></item>
<item><p>252b2</p><section>mdo sde</section><text>mi la khro byed pa'i/ /byis pa de la sdig pa phyir 'gog ste/ /rdzi phyogs su ni rdul rnams gtor ba bzhin/ /dge ba byed pas dge ba dang / /sdig pa byed pas sdig pa ste/ /mi yis gang dang gang byas pa/ /de de rang gis</text></item>
<item><p>252b3</p><section>mdo sde</section><text>mthong bar 'gyur/ /bdag gis sdig pa byas na ni/ /de bdag kho na kun nyon mongs/ /bdag gis sdig pa ma byas na/ /bdag nyid kho na rnam par dag /gzhan gyis gzhan spyod mi byed kyi/ /dag dang ma dag rang rang byed/ /</text></item>
<item><p>252b4</p><section>mdo sde</section><text>bdag nyid kyis ni sdig pa dag /byas shing nye bar bsags pa yis/ /bsam brlag mngon du 'joms par byed/ /rdo rjes nor bu 'bigs pa bzhin/ /mig ldan 'gro bar byed pa yis/ /nyam nga'i lam dag ji lta bar/ /</text></item>
<item><p>252b5</p><section>mdo sde</section><text>mkhas pas 'tsho ba'i 'jig rten 'dir/ /sdig pa dag ni yongs su spang / /nor chen gyis ni grogs nyung dang / /tshong pas 'jigs bcas lam dang ni/ /gson par 'dod pas dug lta bur/ /mkhas pas sdig can yongs</text></item>
<item><p>252b6</p><section>mdo sde</section><text>su spang / /gal te lag mthil rma med na/ /lag pas dug ni bzung byas kyang / /rma med dug ni mi 'jen ltar/ /ma byas pa la sdig pa med/ /bdag la mi phan bya ba dang / /legs pa ma yin bya bar sla/ /gang dag</text></item>
<item><p>252b7</p><section>mdo sde</section><text>phan zhing bder 'gyur ba/ /de ni mchog tu bya bar dka'/ /dam pas legs pa bya sla yi/ /dam pas sdig pa bya bar dka'/ /ngan pas sdig pa bya sla yi/ /'phags pas sdig pa bya bar dka'/ /ji srid sdig pa ma smin</text></item>
<item><p>252b8</p><section>mdo sde</section><text>pa/ /de srid byis pa mngar bar sems/ /gang tshe sdig pa smin gyur pa/ /de tshe de ni tsha bar sems/ /ji srid sdig pa ma smin pa/ /de srid sdig pa rung bar lta/ /gang tshe sdig pa smin gyur pa/ /de tshe sdig pa mthong bar</text></item>
<item><p>253a1</p><section>mdo sde</section><text>'gyur/ ji srid bzang po ma smin pa/ /de srid bzang po sdig par mthong / /gang tshe bzang po smin gyur pa/ /de tshe bzang por mthong bar 'gyur/ /sdig pa sdug bsngal sogs pas na/ /de la dga' bar mi bya'o/ /brgya la</text></item>
<item><p>253a2</p><section>mdo sde</section><text>sdig pa byas na yang / /yang dang yang du de mi bya/ /bsod nams bde ba sogs pas na/ /de nyid la ni dga' bar bya/ /gal te bsod nams byas na yang / /de ni yang dang yang du bya/ /sdig la yid ni mngon dga' ba/ /bsod nams</text></item>
<item><p>253a3</p><section>mdo sde</section><text>dal bus byed 'gyur bas/ /sdig pa las ni sems bzlog cing / /bsod nams mngon par smyur te bya/ /sdig pa chung ngu byas pas kyang / /'jig rten pha rol 'jig chen dang / /phung khrol chen po byed 'gyur te/ /khong par song ba</text></item>
<item><p>253a4</p><section>mdo sde</section><text>'i dug bzhin no/ /bsod nams chung ngu byas pas kyang / /'jig rten pha rol bde bar 'dren/ /don chen dag kyang byed 'gyur te/ /'bru rnams phun sum 'byor ba bzhin/ /gang zhig nyes med chad pas gcod/ /sdang ba min la</text></item>
<item><p>253a5</p><section>mdo sde</section><text>rab sdang ba/ /gnas gzhan gang yang rung ba bcu/ /myur du thob pa kho nar 'gyur/ /tshor ba mi bzad pa dag gam/ /yang na lus ni 'dral ba 'am/ /gnod pa'i tshor ba tsha ba'ang rung / /yang na sems 'khrugs thob par</text></item>
<item><p>253a6</p><section>mdo sde</section><text>'gyur/ /gnyen 'dun rnams dang bral ba 'am/ /longs spyod zad par 'gyur ba 'am/ /rgyal po'i gnod pa 'byung ba 'am/ /mi snyan shin du mi bzad dam/ /yang na khyim ni me chen pos/ /nges par sreg par byed par 'gyur/ /</text></item>
<item><p>253a7</p><section>mdo sde</section><text>shes rab 'chal ba lus zhig nas/ /bcu pa ngan 'gror 'gro bar 'gyur/ /sdig pa byas pas bag dbab mi bya ste/ /ring byas rgyang mar byas kyang bag mi dbab/ /dben par byas kyang bag dbab mi bya ste/ /de yi rnam</text></item>
<item><p>253a8</p><section>mdo sde</section><text>smin yod pas bag mi dbab/ /bsod nams byas pas bag ni dbab bya ste/ /ring byas rgyang ring byas kyang bag dbab cing / /dben par byas kyang bag ni dbab par bya/ /de yi rnam smin yod pas bag dbab bo/ /</text></item>
<item><p>253b1</p><section>mdo sde</section><text>bdag gis sdig pa byas pas mya ngan byed/ /ring dang rgyang ring byas pas mya ngan byed/ /bdag gis dben par byas pas mya ngan byed/ /de yi rnam sman yod pas mya ngan byed/ /bdag nyid nag po'i las dang ldan mthong nas/ /</text></item>
<item><p>253b2</p><section>mdo sde</section><text>'dir yang mya ngan gzhan du'ang mya ngan byed/ /sdig pa byas pas gnyis gas mya ngan byed/ /de ni mya ngan de rab mya ngan byed/ /bdag gis bsod nams byas pas dga' bar 'gyur/ /ring dang rgyang ring byas pas dga' bar 'gyur/ /</text></item>
<item><p>253b3</p><section>mdo sde</section><text>bdag gis dben par byas pas dga' bar 'gyur/ /de yi rnam smin yod pas dga' bar 'gyur/ /bdag nyid rnam dag las dang ldan mthong nas/ /'di na dga' 'gyur gzhan du'ang dga' bar 'gyur/ /bsod nams</text></item>
<item><p>253b4</p><section>mdo sde</section><text>byas pas gnyi gar dga' 'gyur zhing / /de ni dga' 'gyur de rab dga' bar 'gyur/ /bdag gis sdig pa byas pas gdung 'gyur zhing / /ring byas rgyang ring byas pas gdung bar 'gyur/ /bdag gis dben par byas</text></item>
<item><p>253b5</p><section>mdo sde</section><text>pas gdung 'gyur zhing / /de yi rnam smin yod pas gdung bar 'gyur/ /bdag nyid nag po'i las dang ldan mthong nas/ /'di na gdung 'gyur pha rol gdung bar 'gyur/ /sdig pa byas pas gnyi gar gdung 'gyur zhing / /</text></item>
<item><p>253b6</p><section>mdo sde</section><text>de ni gdung 'gyur de rab gdung bar 'gyur/ /bdag gis bsod nams byas pas dga' 'gyur zhing / /ring byas rgyang ring byas pas dga' bar 'gyur/ /bdag gis dben par byas pas dga' 'gyur zhing / /de yi rnam</text></item>
<item><p>253b7</p><section>mdo sde</section><text>smin yod pas dga' bar 'gyur/ /bdag nyid nag po'i las dang ldan mthong nas/ /'di na dga' 'gyur pha rol dga' bar 'gyur/ /bsod nams byas pas gnyis gar dga' 'gyur zhing / /de ni dga' 'gyur de rab dga' bar</text></item>
<item><p>253b8</p><section>mdo sde</section><text>'gyur/ /sdig pa byas shing bsod nams ma byas la/ /chos dang gol zhing chos min thob pa'i mi/ /sdig pa'i las can 'chi bas 'jigs 'gyur te/ /chu chen nang du gru ngan zhig pa bzhin/ /bsod nams byas</text></item>
<item><p>254a1</p><section>mdo sde</section><text>shing sdig pa ma byas la/ /dam pa rnams kyi sngon gyi chos spyad pas/ /nga ni nams kyang 'chi bas 'jigs med de/ /brtan pa gru yis pha rol 'gro ba bzhin/ /sdig pa'i tshoms te nyi shu rtsa brgyad pa'o// //</text></item>
<item><p>254a2</p><section>mdo sde</section><text>ji srid nyi ma ma shar ba/ /de srid srin bu me khyer snang / /nyi ma shar bar gyur pa na/ /snang ba med cing sngon por 'gyur/ /ji srid de bzhin gshegs ma shar/ /de srid rtog ge pa rnams snang / /'jig rten rdzogs sangs rgyas shar</text></item>
<item><p>254a3</p><section>mdo sde</section><text>ba/ /rtog can nyan thos bcas mi snang / /gces min gces par blos 'dzin cing / /gces la gces pa min rtog spyod yul can/ /des ni gces pa thob mi 'gyur/ /gces pa min la gces min dang / /gces la</text></item>
<item><p>254a4</p><section>mdo sde</section><text>gces par 'du shes pa/ /legs par kun rtog spyod yul can/ /des ni gces pa 'thob par 'gyur/ /'di na lta dang nyan la mngon zhes pa'i/ /chings ma gsar dang gsar du 'phel ba dag /'khor bar rgyug cing</text></item>
<item><p>254a5</p><section>mdo sde</section><text>'gro dang sdod 'gyur te/ /me nang lhung ba'i phye ma leb dang 'dra/ /'di la myong 'gyur gzhan la myong 'gyur ba 'am/ /'di na the tshom tha dad ji snyed pa/ /de dag tshangs par spyad spyod 'bad pa dang / /sems par byed pas rab tu rnam par</text></item>
<item><p>254a6</p><section>mdo sde</section><text>spong / /gang zhig snyigs ma yod bzhin du/ /ngur smrig gos ni gyon byed pa/ /dul dang des pa med pa de/ /ngur smrig gyon pa'i 'os ma yin/ /gang zhig snyigs ma rnams spangs nas/ /tshul khrims legs par mnyam</text></item>
<item><p>254a7</p><section>mdo sde</section><text>bzhag pa/ /dul dang des par ldan pa de/ /ngur smrig gyon pa'i 'os yin no/ /g.yo sgyu 'jungs dang ldan pa'i mi/ /kha dog dang ni gzugs ldan pa 'am/ /yang na smra bar byed tsam gyis/ /pho mchog yin par mi chud do/ /</text></item>
<item><p>254a8</p><section>mdo sde</section><text>gang zhig chos gsum de dag rnams/ /ta la'i mgo bo bzhin bcad nas/ /blo ldan skyon ni bsal ba de/ /pho mchog yin par brjod par bya/ /'jig rten 'di na legs par ma bsdams pa/ /phal cher legs bsdams</text></item>
<item><p>254b1</p><section>mdo sde</section><text>rtags kyis rgyu byed pas/ /legs par ma brtags bar du mi dag gi/ mdog gzugs lan 'ga' mthong bas yid ma rton/ /ra gan kha bsgyur lta bur mi 'tsham zhing / /lcags phyed gser gyis g.yogs pa ji lta bur/ /</text></item>
<item><p>254b2</p><section>mdo sde</section><text>khong pa rab gdug phyi rol 'phags tshul gyis/ /'jig rten 'di na 'khor dang bcas par rgyu/ /gang zhig rde 'gengs gnyid ni log pa dang / /nyin dang mtshan du 'gre ldog nyal byed pa/ /rdzab nang phag chen lus rgyas ji</text></item>
<item><p>254b3</p><section>mdo sde</section><text>lta bar/ /yang dang yang du smad pa'i mngal du 'jug /mi ni rtag tu dran pa ldan pa dang / /rtag tu kha zas kyi ni tshod shes pa/ /de yi sdug bsngal chung bar 'gyur ba dang / /dal bus 'ju bas tshe yang ring bar byed/ /gang zhig</text></item>
<item><p>254b4</p><section>mdo sde</section><text>dbang po ma bsdams shing / /zas kyi tshod ni mi shes la/ /dran pa nyams dang le lo can/ /gtsang bar lta zhing gnas byed pa/ /de ni 'dod chags rnams kyis bcom/ /rlung gis mi brtan ljon shing bzhin/ /gang zhig</text></item>
<item><p>254b5</p><section>mdo sde</section><text>dbang po legs bsdams shing / /zas kyi tshod ni shes pa dang / /so sor dran zhing brtson 'grus ldan/ /mi gtsang lta bas gnas byed pa/ /de ni 'dod chags kyis mi choms/ /rlung gis ri bo mi g.yos bzhin/ /</text></item>
<item><p>254b6</p><section>mdo sde</section><text>dgon pa dga' bar bya 'os pa/ /de la skye bo mi dga' yang / /de la 'dod chags bral ba dga'/ /'dod pa tshol bar byed rnams min/ /dgon pa 'am yang na grong dag gam/ /gshong ngam thang bu dag kyang rung / /gang na</text></item>
<item><p>254b7</p><section>mdo sde</section><text>'phags pa bzhugs pa yi/ /sa de yid tu 'ong ba yin/ /dam pa ring nas snang gyur te/ /gangs can gyi ni ri bo bzhin/ /ngan pa nye yang mi snang ste/ /mun khrod mda' ni 'phangs pa bzhin/ /mkhas pa don sems</text></item>
<item><p>254b8</p><section>mdo sde</section><text>byed pa yi/ /dam pa nyid dang 'grogs na ni/ /don chen 'gyur zhing zab mo yi/ /shes rab so sor rtogs par 'gyur/ /gzhu yis mda' 'phangs bsnun pa yi/ /g.yul ngo'i glang chen ji bzhin du/ /tshul 'chal</text></item>
<item><p>255a1</p><section>mdo sde</section><text>skye bo mang po yis/ /mi snyan smras pa bzod par bya/ /mi gang khyim 'bigs byed pa dang / /dad pa med cing byas mi gzo/ /go skabs bcom dang skyugs pa za/ /de ni skyes bu dam pa yin/ /pha ma dag ni bsad byas</text></item>
<item><p>255a2</p><section>mdo sde</section><text>shing / /rgyal po gtsang sbra can gnyis dang / /yul 'khor 'khor dang bcas bcom na/ /mi ni dag par 'gyur zhes bya/ /gang dag kun du sogs med cing / /gang dag kha zas yongs shes pa/ /stong dang mtshan ma med pa dang /</text></item>
<item><p>255a3</p><section>mdo sde</section><text>dben pa nyid kyi spyod yul can/ /de dag 'gro ba rtogs dka' ste/ /nam mkha' la ni bya rjes bzhin/ /gang dag kun du sogs med cing / /gang dag kha zas yongs shes pa/ /stong pa mtshan ma med pa dang / /dben pa nyid kyi spyod</text></item>
<item><p>255a4</p><section>mdo sde</section><text>yul can/ /de dag rjes ni rtogs dka' ste/ /nam mkha' la ni bya rjes bzhin/ /gang dag kun du sogs med cing / /gang dag kha zas yongs shes pa/ /stong dang mtshan ma med pa dang / /rtag tu bsam gtan spyod yul can/ /</text></item>
<item><p>255a5</p><section>mdo sde</section><text>de dag 'gro ba rtogs dka' ste/ /nam mkha' la ni bya rjes bzhin/ /gang dag kun du sogs med cing / /gang dag kha zas yongs shes pa/ /stong dang mtshan ma med pa dang / /rtag tu bsam gtan spyod yul can/ /de dag rjes ni</text></item>
<item><p>255a6</p><section>mdo sde</section><text>rtogs dka' ste/ /nam mkha' la ni bya rjes bzhin/ /gang dag kun du sogs med cing / /gang dag kha zas yongs shes pa/ /stong dang mtshan ma med pa dang / /dben pa nyid kyi spyod yul can/ /de dag 'gro ba rtogs dka'</text></item>
<item><p>255a7</p><section>mdo sde</section><text>ste/ /nam mkha' la ni bya rjes bzhin/ /gang dag kun du sogs med cing / /gang dag kha zas yongs shes pa/ /stong dang mtshan ma med pa dang / /dben pa nyid kyi spyod yul can/ /de dag rjes ni rtogs dka' ste/ /nam mkha' la ni</text></item>
<item><p>255a8</p><section>mdo sde</section><text>bya rjes bzhin/ /gang dag pha mthar rten med cing / /gang gis zag zad yongs shes pa/ /stong dang mtshan ma med pa dang / /dben pa nyid kyi spyod yul can/ /de dag 'gro ba rtogs dka' ste/ /nam mkha' la ni bya rjes</text></item>
<item><p>255b1</p><section>mdo sde</section><text>bzhin/ /gang dag pha mthar rten med cing / /gang gis zag zad yongs shes pa/ /stong dang mtshan ma med pa dang / /dben pa nyid kyi spyod yul can/ /de dag rjes ni rtogs dka' ste/ /nam mkha' la ni bya rjes bzhin/ /</text></item>
<item><p>255b2</p><section>mdo sde</section><text>gang dag pha mthar rten med cing / /gang gis zag zad yongs shes pa/ /stong dang mtshan ma med pa dang / /rtag tu bsam gtan spyod yul can/ /de dag 'gro ba rtogs dka' ste/ /nam mkha' la ni bya rjes bzhin/ /</text></item>
<item><p>255b3</p><section>mdo sde</section><text>gang dag pha mthar rten med cing / /gang gis zag zad yongs shes pa/ /stong dang mtshan ma med pa dang / /rtag tu bsam gtan spyod yul can/ /de dag rjes ni rtogs dka' ste/ /nam mkha' la ni bya rjes bzhin/ /</text></item>
<item><p>255b4</p><section>mdo sde</section><text>gang dag pha mthar rten med cing / /gang gis zag zad yongs shes pa/ /stong dang mtshan ma med pa dang / /rtag tu bsam gtan spyod yul can/ /de dag 'gro ba rtogs dka' ste/ /nam mkha' la ni bya rjes bzhin/ /</text></item>
<item><p>255b5</p><section>mdo sde</section><text>gang dag pha mthar rten med cing / /gang gis zag zad yongs shes pa/ /stong dang mtshan ma med pa dang / /rtag tu bsam gtan spyod yul can/ /de dag rjes ni rtogs dka' ste/ /nam mkha' la ni bya rjes bzhin/ /</text></item>
<item><p>255b6</p><section>mdo sde</section><text>skye dgu phal pa 'di dag ni/ /pha mtha' nyid tu rgyug byed pas/ /gang dag pha rol 'gro byed pa'i/ /mi yi skye bo de dag nyung / /gang dag legs par gsungs pa yi/ /chos la chos kyi rjes lta bas/ /skye bo de dag skye shi yi/ /mtsho</text></item>
<item><p>255b7</p><section>mdo sde</section><text>chen rgal dka'i pha rol 'gro/ /skyob pa rab tu rnam grol zhing / /dus 'das mya ngan bral ba dang / /mdud pa thams cad spangs pa la/ /yongs su gdung ba yod mi 'gyur/ /'jigs dang bcas pa'i lam rgal cing / /g.yang</text></item>
<item><p>255b8</p><section>mdo sde</section><text>sa yongs su spangs pa dang / /sbyor dang mdud pa las grol bas/ /'dod chags kyi ni dug kun bcom/ /'dod pa lta bu'i 'dam rdzab med/ /zhe sdang lta bu'i gnod med do/ /gti mug lta bu'i rgya med de/ /sred pa lta bu'i chu klung med/ /</text></item>
<item><p>256a1</p><section>mdo sde</section><text>nam mkha' la ni rjes lta bur/ /phyi rol pa la dge sbyong med/ /byis pa spros la mngon par dga'/ /de bzhin gshegs la spros mi mnga'/ /sbyor bas byis pa khrid pa'i phyir/ /mkhas pa sbyor ba 'joms par byed/ /</text></item>
<item><p>256a2</p><section>mdo sde</section><text>mkhas pa lha dang mi dag gi/ sbyor ba gang yin 'joms byed pa/ /sbyor ba kun dang bral ba'i phyir/ /sdug bsngal kun las grol bar 'gyur/ /sbyor ba las ni srid pa byung / /sbyor ba med pas srid pa zad/ /srid pa dang ni srid</text></item>
<item><p>256a3</p><section>mdo sde</section><text>med pa'i/ /lam 'di gnyis ni shes gyis la/ /sbyor las rab tu 'da' bya'i phyir/ /mkhas pas de la bslab par gyis/ /nyes par spyad pa byas pas gdung 'gyur zhing / /ngan 'gror song ba'i 'og tu'ang gdung bar 'gyur/ /</text></item>
<item><p>256a4</p><section>mdo sde</section><text>legs par spyad pa byas pas dga' 'gyur zhing / /bde 'gror song ba'i 'og tu 'ang dga' bar 'gyur/ /phyi nas gdung 'gyur de byed pas/ /gnyis na nyes spyad ma byas bla/ /gdung bar mi 'gyur de bya ste/ /legs par</text></item>
<item><p>256a5</p><section>mdo sde</section><text>spyad pa byas na rung / /mkhas dang byis pa 'dres pa las/ /ma smras shes par mi 'gyur bas/ /zhi ba'i go 'phang smros shig dang / /smras pa yis ni shes par 'gyur/ /legs bshad drang srong rgyal mtshan to/ /</text></item>
<item><p>256a6</p><section>mdo sde</section><text>drang srong rgyal mtshan chos yin pas/ /chos ni bshad pas gsal bya zhing / /drang srong rgyal mtshan bsgreng bar gyis/ /ma smras na yang smod byed cing / /mang du smras na smod par byed/ /dal bus smras kyang smod byed de/ /</text></item>
<item><p>256a7</p><section>mdo sde</section><text>'jig rten na ni mi smad med/ /gcig tu smad par bya ba dang / /gcig tu bstod par bya ba'i mi/ /da ltar yod pa ma yin te/ /'byung bar ma gyur 'byung mi 'gyur/ /gang dag la ni gnas pa'i spros med cing / /gang dag kun sbyor gdung</text></item>
<item><p>256a8</p><section>mdo sde</section><text>las rab log pa/ /thub pa sred bral de dag rgyu mdzad kyang / /lhar bcas 'jig rten rnams kyis mi shes so/ /gang gis dad dang tshul khrims dang / /blo la phan ni ma byung bar/ /ji lta ji ltar rtogs gyur pa'i/ /shes pa can</text></item>
<item><p>256b1</p><section>mdo sde</section><text>dag stod byed de/ /de dag sus kyang smad 'os min/ /'dzam bu'i gling gi gser rgyan bzhin/ /ji ltar ri dang brag dag ni/ /rlung gis g.yos par mi 'gyur ltar/ /de bzhin bstod dang smad pa yis/ /mkhas pa rab tu g.yo ba med/ /</text></item>
<item><p>256b2</p><section>mdo sde</section><text>sa la gang gi rtswa med pa/ /lo med lcug phran ga la yod/ /'ching ba las grol brtan pa de'i/ /ji ga sus kyang smad 'os min/ /gang zhig rgyal las mi nyams shing / /'jig rten ma rgyal chung zad med/ /sangs rgyas spyod yul mtha' yas</text></item>
<item><p>256b3</p><section>mdo sde</section><text>de/ /'gro med gom pa gang gis bkri/ /gang zhig rgyal las mi nyams shing / /'jig rten ma rgyal chung zad med/ /sangs rgyas mthu rtsal mtha' yas de/ /'gro med gom pa gang gis bkri/ /gang la 'khrid byed srid pa ni/ /</text></item>
<item><p>256b4</p><section>mdo sde</section><text>yul sred 'dra ba dga' med pa/ /sangs rgyas spyod yul mtha' yas de/ /'gro med gom pa gang gis bkri/ /gang la 'khrid byed srid pa ni/ /yul srid dra ba dga' med pa/ /sangs rgyas mthu rtsal mtha' yas de/ /'gro med gom</text></item>
<item><p>256b5</p><section>mdo sde</section><text>pa gang gis bkri/ /gang zhig rnam par rtog pa rnam bsal cing / /nang gi kun la rnam par rtog med pa/ /kun du sbyor dang gzugs dang 'du shes 'das/ /rnal 'byor bzhi dang bral ba skye ba med/ /sngon bral phyi ma dang bral</text></item>
<item><p>256b6</p><section>mdo sde</section><text>zhing / /dbus bral srid pa'i pha rol phyin/ /rnam pa kun las sems grol ba/ /skye rga phyi ma 'dren mi 'gyur/ /phrugs kyi tshoms te nyi shu dgu pa'o// // rgyal ba las ni 'khon byung zhing / /pha rol pham pa sdug</text></item>
<item><p>256b7</p><section>mdo sde</section><text>bsngal 'thob/ /rgyal dang pha rol pham spangs na/ /nye bar zhi ba'i bde ba 'thob/ /gzhan la sdug bsngal bskyed pa yis/ /gang zhig bdag ni bde 'dod pa/ /dgra dang mi 'bral 'grogs pa dang / /de ni sdug bsngal las mi</text></item>
<item><p>256b8</p><section>mdo sde</section><text>'grol/ /bde ba 'dod phyir 'byung po la/ /gang zhig 'tshe zhing chad pas gcod/ /bdag gi bde ba 'dod pa de/ /pha rol du ni bde mi 'gyur/ /gang zhig bde ba 'dod pa dag /'byung po la ni mi 'tshe zhing / /chad pas mi gcod</text></item>
<item><p>257a1</p><section>mdo sde</section><text>bde 'dod pa/ /de dag pha rol bde ba 'thob/ /chos spyod legs par spyad bya zhing / /nyes par spyad pa de mi spyod/ /'jig rten 'di dang pha rol du/ /chos spyad pas ni bde ba 'thob/ /chos la legs spyod bde</text></item>
<item><p>257a2</p><section>mdo sde</section><text>skyed pas/ /chos spyod chos kyis bsrung bar bya/ /chos spyod ngan 'gror mi 'gro ba/ /chos la legs spyod phan yod de'o/ /yangs pa'i gdugs kyis dbyar ka ltar/ /chos spyod chos kyis bsrung bar bya/ /chos spyod</text></item>
<item><p>257a3</p><section>mdo sde</section><text>ngan 'gror mi 'gro ba/ /chos la legs spyod phan yod de'o/ /bag med mi yis chos min spyad na ni/ /'gro ba gang yang rung ba ngan 'gror 'gro/ /'di na sbrul nag rked nas bzung ba ltar/ /chos min spyod pa de dag rlag</text></item>
<item><p>257a4</p><section>mdo sde</section><text>par 'gyur/ /chos dang chos min gnyis ga yi/ /rnam smin 'dra bar mi 'gyur te/ /chos ma yin pas dmyal bar 'gro/ /chos kyis bde 'gro thob par byed/ /sbyin pa byed pa'i dus dang g.yul 'gyed dus/ /rgyu</text></item>
<item><p>257a5</p><section>mdo sde</section><text>yis yongs su bzung bar 'dra bas na/ /sbyin pa byed dang g.yul 'gyed 'dra zhes gsungs/ /yon tan de gnyis mi ngan rten mi byed/ /shin du legs par chas pa gcig pus kyang / /legs par ma chas 'phyes</text></item>
<item><p>257a6</p><section>mdo sde</section><text>las rgyal byed ltar/ /gal te dad pa bskyed na chung ngu byin pas kyang / /des ni de dag gzhan du bde bar 'gyur/ /'di na lan brgyar g.yul zlog dpa' bo bas/ /ser sna dgrar gyur zil gyis mnan nas su/ /gang zhig</text></item>
<item><p>257a7</p><section>mdo sde</section><text>chags med sems kyis sbyin byed pa/ /de dag ches dpa' yin par ngas gsungs so/ /bsod nams rnam smin bde ba ste/ /mngon par bsams pa 'byor bar byed/ /myur du zhi ba dam pa yi/ /mya ngan 'das pa thob par</text></item>
<item><p>257a8</p><section>mdo sde</section><text>'gyur/ /bsod nams byed pa rnams la ni/ /gzhan las byung ba'i gnod pa dang / /lha dang bdud kyi ris rnams kyis/ /bar chad bya bar mi nus so/ /gal te sdug bsngal zad bya'i phyir/ /'phags dang shes rab</text></item>
<item><p>257b1</p><section>mdo sde</section><text>gtong ldan la/ /de yis 'bad rtsol byas na ni/ /lhag mthong gis ni reg par 'gyur/ /sems ni rab tu rnam dang bas/ /chos la dga' byed bde ba 'thob/ /'phags pas gsungs pa'i chos dag la/ /mkhas pa</text></item>
<item><p>257b2</p><section>mdo sde</section><text>rtag tu dga' bar byed/ /gang dag sems ni bsam gtan dga'/ /gang zhig skye med dga' ba dang / /dran pa nye bar gzhag bzhi dang / /byang chub yan lag bdun dag dang / /rdzu 'phrul rkang pa bzhi rnams dang / /</text></item>
<item><p>257b3</p><section>mdo sde</section><text>yan lag brgyad lam gang dga' ba/ /de dag chos gos 'chang ba dang / /bsod snyoms bde bar za bar byed/ /de dag ri dang nags tshal na/ /bde bar 'chag par byed pa dang / /de dag bde 'thob bde bar ni/ /mthong ba'i</text></item>
<item><p>257b4</p><section>mdo sde</section><text>chos la mya ngan 'da'/ /'khon dang 'jigs pa kun 'das shing / /'jig rten yul gyi srid las rgal/ /chos thos pa dang mthong ba dang / /dben par dga' ba bde ba ste/ /'jig rten srog chags 'byung po la/ /'tshe med</text></item>
<item><p>257b5</p><section>mdo sde</section><text>yang dag sdom pa bde/ /'dod pa rnams las rab 'das shing / /'jig rten 'dod chags bral ba bde/ /nga'o snyam pa'i nga rgyal dag /btul ba de dag mchog tu bde/ /rgas khar tshul khrims ldan pa bde/ /dad la rab tu</text></item>
<item><p>257b6</p><section>mdo sde</section><text>gnas pa bde/ /don ldan tshig la dga' ba bde/ /sdig pa mi byed pa dag bde/ /'jig rten na ni phar 'dzin bde/ /de bzhin mar yang 'dzin pa bde/ /'jig rten dge sbyong 'dzin pa bde/ /de bzhin bram zer 'dzin</text></item>
<item><p>257b7</p><section>mdo sde</section><text>pa bde/ /sangs rgyas rnams ni 'byung ba bde/ /de bzhin chos rnams bstan pa bde/ /dge 'dun rnams ni 'thun pa bde/ /'thun pa rnams kyi dka' thub bde/ /tshul khrims ldan pa mthong ba bde/ /mang du thos pa</text></item>
<item><p>257b8</p><section>mdo sde</section><text>mthong ba bde/ /yang srid rnam par grol ba yi/ /dgra bcom pa dag mthong ba bde/ /'jug ngogs bde ba'i chu klung bde/ /chos kyis rgyal ba'i skye bo bde/ /shes rab thob par gyur pa bde/ /nga 'o nga rgyal zad</text></item>
<item><p>258a1</p><section>mdo sde</section><text>pa bde/ /'phags pa rnams ni mthong ba bde/ /dam pa dag dang 'grogs pa bde/ /byis pa rnams ni ma mthong na/ /rtag tu bde ba nyid du 'gyur/ /rnam pa kun du dgra 'dra ba'i/ /byis dang 'grogs pa sdug bsngal</text></item>
<item><p>258a2</p><section>mdo sde</section><text>zhing / /byis pa dag dang 'grogs byed pa/ /yun ring rjes su 'gyod par 'gyur/ /skyes bu cang shes dkon pa ste/ /de dag kun du 'byung ma yin/ /brtan pa rnams dang 'grogs pa dag /gnyen dang phrad pa lta bur bde/ /</text></item>
<item><p>258a3</p><section>mdo sde</section><text>gang du brtan pa de skyes pa/ /de yi rigs kyis bde ba 'thob/ /bram ze mya ngan 'das pa dag /rnam pa kun du bde bar 'jug /gang zhig 'dod pas ma gos shing / /zag med rab tu rnam grol ba/ /sred pa thams cad</text></item>
<item><p>258a4</p><section>mdo sde</section><text>gtubs pa dag /snying las rims nad rnam par bsal/ /sems kyis zhi ba thob pa rnams/ /nye bar zhi zhing bde bar 'jug /gang zhig bde ba yangs 'dod cing / /bde ba chung ngu gtong 'dod pa'i/ /brtan pas bde chung</text></item>
<item><p>258a5</p><section>mdo sde</section><text>spang byas na/ /bde ba yangs pa legs par mthong / /'jig rten 'dod bde gang yin dang / /lha yul bde ba gang yin pas/ /sred pa zad pa'i bde ba de'i/ /bcu drug char yang mi phod do/ /khur gyis sdug bsngal blangs pas</text></item>
<item><p>258a6</p><section>mdo sde</section><text>na/ /khur bor na ni bde bar 'gyur/ /lci ba'i khur dag nges bor na/ /phyi nas gzhan dag len mi 'gyur/ /kun sbyor thams cad zad pa'i phyir/ /sred pa thams cad rab tu spongs/ /phung po thams cad yongs shes na/ /</text></item>
<item><p>258a7</p><section>mdo sde</section><text>srid pa phyi mar 'gro ba med/ /don rnams bskrun pa la ni grogs ldan bde/ /srog dag rab tu gtugs la bsod nams bde/ /ngan ngon tsam gyis legs par chog shes bde/ /sdug bsngal thams cad nges par nub</text></item>
<item><p>258a8</p><section>mdo sde</section><text>pa bde/ /'di na me ni 'bar ba la/ /lcags kyi tho bas brgyab pa yis/ /rim gyis nye bar zhi 'gyur te/ /ji ltar song ba mi shes ltar/ /'dod pa'i 'dam rdzab chu rgal cing / /go 'phang mi g.yo thob pa dang / /</text></item>
<item><p>258b1</p><section>mdo sde</section><text>legs par rnam par grol rnams kyi/ /'gro ba gdags su med pa yin/ /gang zhig khong na 'khrug pa med pa dang / /gang zhig sred dang sred min las log pa/ /de dag 'jigs bral bde zhing mya ngan med/ /lhas kyang</text></item>
<item><p>258b2</p><section>mdo sde</section><text>blta zhing bsam du med par 'gyur/ /'di na gang dag chos mang thos pa dang / /rtogs shing ci yang med pa kye re bde/ /skye bo skye bo'i lus la rab chags shing / /chung zad yod pa brlag par gyur la ltos/ /'di</text></item>
<item><p>258b3</p><section>mdo sde</section><text>na gang dag chos mang thos pa dang / /rtogs shing ci yang med pa kye re bde/ /skye bo skye bo'i lus la rab chags shing / /chung zad yod pa brlag par gyur la ltos/ /skye bo ci med yon tan rtogs pa dang / /skye bo ci</text></item>
<item><p>258b4</p><section>mdo sde</section><text>yang med par gyur pa bde/ /skye bo skye bo'i sems la rab chags shing / /chung zad yod pa brlag par gyur la ltos/ /skye bo ci med yon tan rtogs pa dang / /skye bo ci yang med par gyur pa bde/ /skye bo skye bo'i lus la rab</text></item>
<item><p>258b5</p><section>mdo sde</section><text>chags shing / /chung zad yod pa brlag par gyur la ltos/ /gzhan gyi dbang gyur kun sdug ste/ /rang dbang yod pa thams cad bde/ /sbyor ba shin du spang dka' ba/ /thun mong gyur pas brlag par zad/ /zhen par gyur pa'i</text></item>
<item><p>258b6</p><section>mdo sde</section><text>mi nang na/ /zhen pa med par gnas pa dang / /zhen pa'i nang na ma zhen pa/ /kye ma'o shin du bde bar 'tsho/ /nad kyis thebs pa'i mi nang na/ /nad med par ni gnas pa dang / /nad pa'i nang na nad med pa/ /kye ma'o shin</text></item>
<item><p>258b7</p><section>mdo sde</section><text>du bde bar 'tsho/ /'tshe ba can gyi mi nang na/ /'tshe ba med par gnas pa dang / /'tshe ba'i nang na 'tshe med pa/ /kye ma'o shin du bde bar 'tsho/ /gnod sems can gyi mi nang na/ /gnod sems med par gnas</text></item>
<item><p>258b8</p><section>mdo sde</section><text>pa dang / /gnod sems can nang gnod med pa/ /kye ma'o shin du bde bar 'tsho/ /sha khon can gyi mi nang na/ /sha khon med par gnas pa dang / /sha khon can nang 'khon med pa/ /kye ma'o shin du bde bar 'tsho/ /</text></item>
<item><p>259a1</p><section>mdo sde</section><text>mi thi la dag rab bsregs kyang / /nga la ci yang tshig pa med/ /nga la gang dag ci med pas/ /kye ma'o shin du bde bar 'tsho/ /nga la ci yang med mod kyi/ /dga' ba za bar byed pas na/ /'od gsal gyi ni lha bzhin</text></item>
<item><p>259a2</p><section>mdo sde</section><text>du/ /kye ma'o shin du bde bar 'tsho/ /'jig tshogs la ni mi rten pas/ /nga la ci yang med mod kyis/ /dga' ba za bar byed pas na/ /kye ma'o shin du bde bar 'tsho/ /len pa'i rkyen gyis phrad cing reg 'gyur gyi/ /</text></item>
<item><p>259a3</p><section>mdo sde</section><text>len med ci dang phrad cing reg med pas/ /bdag dang gzhan gyis bskyed pa'i bde sdug gis/ /dgon pa 'am grong du reg par mi 'gyur ro/ /'jig rten 'di na bde dang sdug bsngal gyis/ /skyes bu dam pa mtho dman mi 'gyur</text></item>
<item><p>259a4</p><section>mdo sde</section><text>zhing / /brtan rnams 'dod pa'i rgyu yis mi 'khyal bar/ /skyes bu dam pa kun du 'gro bar byed/ /bde ba'i tshoms te sum bcu pa'o// // ched du brjod pa'i tshoms/ bam po bzhi pa ste tha ma/ gzung bar dka'</text></item>
<item><p>259a5</p><section>mdo sde</section><text>zhing yang ba dang / /gang du dga' bar 'gro ba yi/ /sems dul ba ni legs pa ste/ /sems dul ba yis bde ba 'dren/ /bdud kyi gzhi dag spong ba ni/ /chu bo'i gnas nas rab bton te/ /thang la bor ba'i nya lta</text></item>
<item><p>259a6</p><section>mdo sde</section><text>bur/ /bdag gi sems ni yongs su g.yo/ /nyi ma las ni 'od zer ltar/ /bdag gi sems ni so sor rgyug /de dag mkhas pas nges bzlog ste/ /lcags kyu yis ni glang chen bzhin/ /nga la don med spyod pa</text></item>
<item><p>259a7</p><section>mdo sde</section><text>dang / /bltar med snying po med pa de/ /rtag tu gdul bar bya ba'i phyir/ /sems de la ni nga smra'o/ /sems 'di sngon chad ji ltar 'dod pa dang / /dga' dgur spyod cing rgyu bar byed pa dag /glang chen myos la mi yis lcags kyu</text></item>
<item><p>259a8</p><section>mdo sde</section><text>ltar/ /de ni tshul bzhin bya bas de bzung ngo / /khang khyim byed pa 'di yis ni/ /yang yang skye ba'i sdug bsngal can/ /skye ba'i 'khor ba du ma zhig /da ltar phan cad khyod kyi phyung / /khang khyim byed pa khyod mthong bas/ /</text></item>
<item><p>259b1</p><section>mdo sde</section><text>khyim gyi gdung chen rnam bcom la/ /phyam rnams thams cad bcag nas su/ /phyin cad khyim byed mi gzhug go/ /sems ni 'du byed dang bral nas/ /'di nyid la ni zad par 'dod/ /sems ni g.yo zhing brdzun pa ste/ /ring du 'gro zhing bzlog dka' ba/ /mda'</text></item>
<item><p>259b2</p><section>mdo sde</section><text>mkhan me yis srong ba ltar/ /yid gzhungs pa yis bsrang bar bya/ /gang zhig lus med phug na gnas/ /gcig pu rgyu zhing ring 'gro ba'i/ /sems de 'dul bar byed pa ni/ /'jigs pa che las thar bar 'gyur/ /log pa'i smon ldan sems gang gis/ /</text></item>
<item><p>259b3</p><section>mdo sde</section><text>bdag nyid sdug bsngal byed 'gyur ba'i/ /de ltar 'khon gyis 'khon can dang / /dgra bos dgra la byed mi 'gyur/ /yang dag smon ldan sems gang gis/ /bdag nyid bde bar byed 'gyur ba/ /de ltar pha dang ma dag dang / /gnyen gzhan gyis</text></item>
<item><p>259b4</p><section>mdo sde</section><text>kyang byed mi 'gyur/ /ji ltar khang steng g.yog nyes na/ /char pa yongs su 'jag pa ltar/ /de bzhin sems ni ma bsgoms pa/ /'dod chags rnams kyis yongs su bcom/ /ji ltar khang steng g.yog legs na/ /char pa rnam par mi 'dzag pa/ /</text></item>
<item><p>259b5</p><section>mdo sde</section><text>de bzhin legs par bsgoms pa'i sems/ /'dod chags rnams kyis yong mi choms/ /ji ltar khang steng g.yog nyes na/ /char pa yongs su 'dzag pa ltar/ /de bzhin sems ni ma bsgoms pa/ /zhe sdang rnams kyis yongs su bcom/ /</text></item>
<item><p>259b6</p><section>mdo sde</section><text>ji ltar khang steng g.yog legs na/ /char pa rnam par mi 'dzag pa/ /de bzhin legs par bsgom pa'i sems/ /zhe sdang rnams kyis yong mi choms/ /ji ltar khang steng g.yog nyes na/ /char pa yongs su 'dzag pa ltar/ /de bzhin sems ni ma</text></item>
<item><p>259b7</p><section>mdo sde</section><text>bsgoms pa/ /gti mug rnams kyis yongs su bcom/ /ji ltar khang steng g.yog legs na/ /char pa rnam par mi 'dzag par/ /de bzhin legs par bsgoms pa'i sems/ /gti mug rnams kyis yong mi choms/ /ji ltar khang steng g.yog nyes na/ /</text></item>
<item><p>259b8</p><section>mdo sde</section><text>char pa yongs su 'dzag pa ltar/ /de bzhin sems ni ma bsgoms pa/ /nga rgyal rnams kyis yongs su bcom/ /ji ltar khang steng g.yog legs na/ /char pa rnam par mi 'dzag pa/ /de bzhin legs par bsgoms pa'i sems/ /nga rgyal</text></item>
<item><p>260a1</p><section>mdo sde</section><text>rnams kyis yong mi choms/ /ji ltar khang steng g.yog nyes pa/ /char pa yongs su 'dzag pa ltar/ /de bzhin sems ni ma bsgoms pa/ /chags pa rnams kyis yongs su bcom/ /ji ltar khang steng g.yog</text></item>
<item><p>260a2</p><section>mdo sde</section><text>legs na/ /char pa rnam par mi 'dzag pa/ /de bzhin legs par bsgoms pa'i sems/ /chags pa rnams kyis yong mi choms/ /ji ltar khang steng g.yog nyes na/ /char pa yongs su 'dzag pa ltar/ /de bzhin sems</text></item>
<item><p>260a3</p><section>mdo sde</section><text>ni ma bsgoms pa/ /sred pa rnams kyis yongs su bcom/ /ji ltar khang steng g.yog legs na/ /char pa rnam par mi 'dzag pa/ /de bzhin legs par bsgoms pa'i sems/ /sred pa rnams kyis yong mi choms/ /</text></item>
<item><p>260a4</p><section>mdo sde</section><text>chos kyi sngon du yid 'gro ste/ /yid mgyogs yid ni gtso bo yin/ /gal te yid rab gdug pa yis/ /smras sam yang na byas kyang rung / /de yis de ni sdug bsngal 'thob/ /'khor los mgo bo bcad pa bzhin/ /</text></item>
<item><p>260a5</p><section>mdo sde</section><text>chos kyi sngon du yid 'gro ste/ /yid mgyogs yid ni gtso bo yin/ /gal te yid rab dang ba yis/ /smras sam yang na byas kyang rung / /de yis de ni bde ba 'thob/ /grib ma rjes su 'brang ba bzhin/ /bcad pa ched</text></item>
<item><p>260a6</p><section>mdo sde</section><text>cher 'dzin pa dang / /sems ni nyon mongs gyur pa yis/ /glags skabs tshol bar byed pa yis/ /legs bshad legs par mi shes so/ /sdang ba'am yang na 'khrug pa 'am/ /dad pa med pa'i</text></item>
<item><p>260a7</p><section>mdo sde</section><text>sems dag gis/ /rdzogs sangs rgyas kyi bstan pa yi/ /dam chos kun shes mi nus so/ /gang gis bag med sems dang ni/ /khro ba rnam par btul ba dang / /'di na gnod sems rab spangs pa/ /</text></item>
<item><p>260a8</p><section>mdo sde</section><text>des ni legs par bshad pa shes/ /sems kyi brtan pa med pa yis/ /dam chos rnam par shes mi 'gyur/ /dad pa 'gyur ldog byed pa yi/ /shes rab yongs su rdzogs mi 'gyur/ /kun rtog la chums</text></item>
<item><p>260b1</p><section>mdo sde</section><text>rten pa yi/ /lta ngan sum bcu rtsa drug gi/ chu bo'i rgyun ni gang yin pa/ /yid kyi rgyun las rab tu 'bab/ /dga' sems dang po phal pa dang / /sems kyi rjes 'brang zhan pa yi/ /mi de'i grags 'grib 'bras</text></item>
<item><p>260b2</p><section>mdo sde</section><text>lhags pa'i/ /ljon shing la ni bya bzhin no/ /sems khyod phung khrol 'dod la dga' ma byed/ /brtson sems bag yod pa la gnas par gyis/ /bag med byas pas dmyal bar btsos pa na/ /lcags gong mid</text></item>
<item><p>260b3</p><section>mdo sde</section><text>pas khyod ni ma ngu shig /ldang ba'i dus tshe 'dug par byed pa dang / /lang tsho stobs ldan mi 'bad khyim 'dug dang / /bsam pa rdzogs tshe le lo byed pa yi/ /mi yi shes rab lam rtogs mi 'gyur ro/ /phran tshegs rnam</text></item>
<item><p>260b4</p><section>mdo sde</section><text>rtogs zhib mor rnam rtog pas/ /nang na gnas pa'i yid ni g.yen yang spyo/ /yid kyi rnam rtog de dag ma shes na/ /'khrul sems yang dang yang du rgyug par byed/ /gang zhig dran ldan rnam 'byed brtson pa dang / /</text></item>
<item><p>260b5</p><section>mdo sde</section><text>rnam par rtog la mkhas pas de shes na/ /nang na gnas pa'i yid ni g.yen spyo ba/ /thams cad ma lus blo yis rab tu spong / /lus 'di bum pa 'dra bar rtogs byas shing / /grong khyer 'dra ba'i sems kyis sran btsugs</text></item>
<item><p>260b6</p><section>mdo sde</section><text>nas/ /shes rab mtshon gyis bdud dang g.yul sprad de/ /btul nas gnas med par ni bsrung bar bya/ /'jig rten 'di dag bum pa 'drar rtogs shing / /de bzhin chos rnams smi rgyu 'drar shes nas/ /shes rab mtshon</text></item>
<item><p>260b7</p><section>mdo sde</section><text>gyis bdud dang g.yul sprad de/ /btul nas gnas med par ni bsrung bar bya/ /lus 'di dbu ba 'dra bar rtogs byas shing / /grong khyer 'dra ba'i sems kyis sran btsugs nas/ /shes rab mtshon gyis bdud dang g.yul</text></item>
<item><p>260b8</p><section>mdo sde</section><text>sprad de/ /btul nas gnas med par ni bsrung bar bya/ /'jig rten 'di dag dbu ba 'drar rtogs shing / /grong khyer 'dra ba'i sems kyis sran btsugs nas/ /shes rab mtshon gyis dgra dang g.yul sprad de/ /</text></item>
<item><p>261a1</p><section>mdo sde</section><text>btul nas gnas med par ni bsrung bar bya/ /gang gis byang chub yan lag bdun/ /sems kyis legs par bsgoms pa dang / /gang zhig len la mi dga' zhing / /len pa rab tu spangs pa dang / /zag</text></item>
<item><p>261a2</p><section>mdo sde</section><text>zad skyon rnams bsal ba de/ /'jig rten dag na mya ngan 'das/ /gang zhig g.yag rnga'i rtse mo ltar/ /rang gi sems ni rjes srung zhing / /'byung po rnams la brtser ldan pa/ /de yi bde ba yongs mi nyams/ /</text></item>
<item><p>261a3</p><section>mdo sde</section><text>gang phyir glang po'i glang po che/ /mche ba bzang po'i glang chen dang / /sems dang sems ni mnyam pas na/ /de phyir gcig pu nags su dgyes/ /gang gi yid la gnod med cing / /'byung po kun la brtse ba dang / /</text></item>
<item><p>261a4</p><section>mdo sde</section><text>'byung po rnams la byams byed pa/ /de la nams kyang 'khon mi 'byung / /gang la gnod pa'i sems med cing / /'byung po kun la brtse ba dang / /srog chags kun la byams byed pa/ /de la nams kyang 'khon mi</text></item>
<item><p>261a5</p><section>mdo sde</section><text>'byung / /gang la gnod pa'i sems med cing / /'byung po rnams la brtse ba dang / /sems can kun la byams byed pa/ /de la nams kyang 'khon mi 'gyur/ /mdza' bshes kun dang grogs kun dang / /'byung po kun</text></item>
<item><p>261a6</p><section>mdo sde</section><text>la brtse ba dang / /byams pa'i sems ni bsgom byas na/ /bde ba shin du 'phel bar 'gyur/ /gal te gang zhig srog chags 'ga' la'ang sdang med sems/ /byams par byed na de yis de ni dge ba yin/ /sems</text></item>
<item><p>261a7</p><section>mdo sde</section><text>can thams cad la ni yid kyis brtse byas na/ /bsod nams phal chen 'phags pas rab tu bsgrubs par 'gyur/ /mi gang dga' ba'i sems dang ni/ /zhum pa med pa'i yid kyis su/ /dge ba'i chos la sgom</text></item>
<item><p>261a8</p><section>mdo sde</section><text>byed pa/ /grub pa dang ni bde ba 'thob/ /yang dag shes pas rnam grol zhing / /skyob pa nye bar zhi gyur pa/ /de yi yid ni zhi gyur cing / /lus dang ngag gi las kyang zhi/ /ji ltar rtse gcig sems kyis ni/ /</text></item>
<item><p>261b1</p><section>mdo sde</section><text>chos rnams legs par mthong ba ltar/ /sil snyan yan lag lnga pas kyang / /de ltar dga' bar byed mi 'gyur/ /gang yid ting 'dzin la dga' ba/ /de dag 'dod pas rtse mi byed/ /gang zhig cung zad gdung med pa'i/ /</text></item>
<item><p>261b2</p><section>mdo sde</section><text>skyob pa bde bar nyal bar 'gyur/ /gang yid ting 'dzin la dga' ba/ /de dag 'dod pas rtsen mi byed/ /gang zhig cung zad gdung med pa'i/ /thub pa kye ma'o dga' bar 'gyur/ /gang gi sems ni brag lta bur/ /</text></item>
<item><p>261b3</p><section>mdo sde</section><text>rab tu g.yo ba med 'dug pa/ /chags pa'i gnas la mi chags te/ /khro ba'i gnas la 'khrug med par/ /gang yid de ltar gyur pa de/ /sdug bsngal thob par ga la 'gyur/ /skur pa mi gdab gnod mi bya/ /</text></item>
<item><p>261b4</p><section>mdo sde</section><text>so sor thar pas bsdam par bya/ /zas kyi tshod kyang shes par bya/ /bas mtha' dgon par gnas bya zhing / /lhag pa'i sems la rnal 'byor bya/ /'di ni sangs rgyas bstan pa yin/ /sems kyi rtags la mkhas</text></item>
<item><p>261b5</p><section>mdo sde</section><text>pa dang / /rab tu dben pa'i ro rnyed dang / /rab dran sems pa'i 'grus skyong can/ /zang zing med pa'i dga' ba myong / /gang zhig yid gzhungs dben dga' dben gnas pas/ /rtag tu rang gi lus kyis spyad lam</text></item>
<item><p>261b6</p><section>mdo sde</section><text>dang / /smra dang yid ni srung bar byed pa de/ /mya ngan spong zhing sdug bsngal 'thob mi 'gyur/ /ma bsrungs pa yi sems dang ni/ /log par lta bas bcom pa dang / /gnyid dang rmugs pas zil non pa/ /bdud kyi</text></item>
<item><p>261b7</p><section>mdo sde</section><text>dbang du 'gro bar 'gyur/ /de bas sems ni bsrung byas te/ /yang dag lta bas mdun bdar cing / /yang dag kun rtog spyod yul can/ /yang dag skye dang 'jig pa shes/ /gnyid dang rmugs pa zil gnon</text></item>
<item><p>261b8</p><section>mdo sde</section><text>pa'i/ /dge slong sdug bsngal zad pa 'thob/ /bag yod sems ni srung ba dang / /sems dul yang dag sdom pa bde/ /skye dgu sems kyis bslus pa dag /gcig tu sems can dmyal bar 'tshed/ /</text></item>
<item><p>262a1</p><section>mdo sde</section><text>bag yod sems ni bsrung ba dang / /sems dul yang dag sdom pa bde/ /skye dgu sems kyis bslus pa dag /gcig tu dud 'gro rnams su 'tshed/ /bag yod sems ni srung ba dang / /sems dul</text></item>
<item><p>262a2</p><section>mdo sde</section><text>yang dag sdom pa bde/ /skye dgu sems kyis bslus pa dag /gcig tu yi dgas rnams su 'tshed/ /bag yod sems ni srung ba dang / /sems dul yang dag sdom pa bde/ /skye dgu sems ni bsrungs ba dag /</text></item>
<item><p>262a3</p><section>mdo sde</section><text>gcig tu mi yi nang du dga'/ /bag yod sems ni srung ba dang / /sems dul yang dag sdom pa bde/ /skye dgu sems ni bsrungs ba dag /gcig tu mtho ris rnams su dga'/ /bag yod sems ni srung ba dang / /</text></item>
<item><p>262a4</p><section>mdo sde</section><text>sems dul yang dag sdam pa bde/ /skye dgu sems ni bsrungs ba dag /gcig tu mya ngan 'das pa 'thob/ /sems kyi tshoms te sum bcu rtsa gcig pa'o// // dge slong bsod snyoms byed pa bdag rang tsam/ /</text></item>
<item><p>262a5</p><section>mdo sde</section><text>'drangs par byed kyi gzhan dag mi gso ba/ /rtag tu nyer zhi dran dang ldan pa yi/ /skyob pa de la lha rnams dga' bar byed/ /dge slong bsod snyoms byed pa bdag rang tsam/ /'drangs par byed kyi gzhan dag mi gso ba/ /</text></item>
<item><p>262a6</p><section>mdo sde</section><text>skyob pa de la lha rnams dga' byed kyi/ /bkur sti nor dang grags 'dod rnams la min/ /dge slong 'dod pa kun spangs shing / /mdun na gnas pa'i rdul bsal ba/ /bdag med thub pa brtan pa yis/ /gzhan la smra</text></item>
<item><p>262a7</p><section>mdo sde</section><text>bar bya mi dgos/ /skye bo ma bsdams tshig gis gnod byed pa/ /mi bzad rjod pa'i tshig de thos gyur kyang / /dge slong sdang sems bral la ji mi snyam/ /g.yul ngor glang chen mda' yis bsnun pa bzhin/ /skye bo ma</text></item>
<item><p>262a8</p><section>mdo sde</section><text>bsdams tshig gis gnod byed pa/ /mi bzad rjod pa'i tshig de thos gyur kyang / /dge slong yid legs bzhag la ji mi snyam/ /g.yul ngor glang chen mda' yis bsnun pa bzhin/ /bzo yis mi 'tsho yang zhing</text></item>
<item><p>262b1</p><section>mdo sde</section><text>bdag la dga'/ /dbang po dul zhing kun las rnam grol zhing / /khyim la ma chags bag med 'dod sred spangs/ /gcig pu spyod byed de ni dge slong yin/ /'tsho gtsang snyom las med pa yi/ /grogs po 'thun pa bsten bya zhing / /</text></item>
<item><p>262b2</p><section>mdo sde</section><text>so sor bgo bsha' bya ba dang / /spyod yul cho ga mkhas par bya/ /lag pa legs bsdams rkang pa legs bsdams dang / /tshig rnams legs bsdams dbang po legs bsdams shing / /gcig pu nang du mnyam par</text></item>
<item><p>262b3</p><section>mdo sde</section><text>'jog la dga'/ /chog shes de ni dge slong yin zhes gsung / /dge slong chos la kun dga' zhing / /chos dga' chos la sems pa dang / /chos la rjes su dran pa dag /chos las yongs su nyams mi 'gyur/ /</text></item>
<item><p>262b4</p><section>mdo sde</section><text>dge slong khang stong zhugs nas su/ /nang la lta bar byed pa dang / /chos rnams legs par mthong ba dag /lha yi dga' dang ldan par 'gyur/ /ji lta ji ltar phung po la/ /skye dang 'jig par legs rtogs pa/ /</text></item>
<item><p>262b5</p><section>mdo sde</section><text>de lta de ltar de yis ni/ /dga' dang mgu ba nyid kyang 'thob/ /dge slong dga' ba mang po yis/ /sdug bsngal zad pa thob par 'gyur/ /ji ltar brag gi ri bo dag /rlung gis rab tu mi g.yos ltar/ /de bzhin dge slong</text></item>
<item><p>262b6</p><section>mdo sde</section><text>'dod chags dag /zad pa kun du rab mi g.yo/ /ji ltar brag gi ri bo dag /rlung gis rab tu mi g.yos ltar/ /de bzhin dge slong zhe sdang dag /zad pa kun du rab mi g.yo/ /ji ltar brag gi ri bo dag /rlung gis</text></item>
<item><p>262b7</p><section>mdo sde</section><text>rab tu mi g.yos ltar/ /de bzhin dge slong gti mug dag /zad pa kun du rab mi g.yo/ /ji ltar brag gi ri bo dag /rlung gis rab tu mi g.yos ltar/ /de bzhin dge slong nga rgyal dag /zad pa kun du rab mi g.yo/ /</text></item>
<item><p>262b8</p><section>mdo sde</section><text>ji ltar brag gi ri bo dag /rlung gis rab tu mi g.yos ltar/ /de bzhin dge slong chags pa dag /zad pa kun du rab mi g.yo/ /ji ltar brag gi ri bo dag /rlung gis rab tu mi g.yos ltar/ /de bzhin dge slong</text></item>
<item><p>263a1</p><section>mdo sde</section><text>sred pa dag /zad pa kun du rab mi g.yo/ /gang la kun du sogs med cing / /gang la bdag gir byed med pa/ /gang dag med na'ang mi gdung ba/ /de ni dge slong zhes brjod do/ /re shig gzhan la slong ba</text></item>
<item><p>263a2</p><section>mdo sde</section><text>tsam/ /ji ga dge slong min pa snyam/ /grong ba'i chos ni 'dzin byed pa/ /ji ga dge slong min pa snyam/ /gang zhig dge dang sdig pa dag /rab spangs tshangs par spyod ldan zhing / /sde tshogs spangs nas spyod byed pa/ /</text></item>
<item><p>263a3</p><section>mdo sde</section><text>de ni dge slong zhes brjod do/ /dge slong gang zhig byams gnas shing / /sangs rgyas bstan la rab dang ba/ /des ni blta bas mi ngoms pa'i/ /zhi ba'i go 'phang thob par 'gyur/ /dge slong gang zhig byams gnas</text></item>
<item><p>263a4</p><section>mdo sde</section><text>shing / /sangs rgyas bstan la rab dang des/ /'du byed nyer zhi zhi ba yi/ /zhi ba'i go 'phang thob par 'gyur/ /dge slong gang zhig byams gnas shing / /sangs rgyas bstan la rab dang ba/ /des ni kun sbyor kun zad pa/ /</text></item>
<item><p>263a5</p><section>mdo sde</section><text>rim gyis mngon sum byed par 'gyur/ /dge slong gang zhig byams gnas shing / /sangs rgyas bstan la rab dang bas/ /bdag nyid ngan 'gro las 'dren te/ /'dam rdzab las ni glang chen bzhin/ /dge slong gang</text></item>
<item><p>263a6</p><section>mdo sde</section><text>zhig byams gnas shing / /sangs rgyas bstan la rab dang bas/ /sdig pa'i chos rnams sprug byed de/ /rlung gis ljon shing lo ma bzhin/ /dge slong gang zhig byams gnas shing / /sangs rgyas bstan la rab dang</text></item>
<item><p>263a7</p><section>mdo sde</section><text>bas/ /mya ngan 'das dang nye ba'i phyir/ /yongs su nyams 'gyur mi srid do/ /sems dga' yid ni bzang ba dang / /dga' dang mi dga' zil gnon pa'i/ /dge slong dga' ba mang po yis/ /sdug bsngal</text></item>
<item><p>263a8</p><section>mdo sde</section><text>zad pa thob par 'gyur/ /lus zhi ngag ni zhi ba dang / /sems zhi legs par mnyam bzhag cing / /'jig rten zang zing spangs pa yi/ /dge slong nyer zhi yin zhes brjod/ /ting 'dzin med la shes rab</text></item>
<item><p>263b1</p><section>mdo sde</section><text>med/ /shes rab med la ting 'dzin med/ /shes rab ting 'dzin ldan pa de/ /dge slong yin zhes brjod par bya/ /de bas ting 'dzin shes rab la/ /mkhas pa rnams kyis 'jug bya ste/ /de bzhin shes rab</text></item>
<item><p>263b2</p><section>mdo sde</section><text>dge slong de'i/ /dang por bya ba 'di yin no/ /chog shes dbang po bsdam bya zhing / /so sor thar pas bsdam par bya/ /zas kyi tshod kyang shes par bya/ /bas mtha' dgon par gnas bya zhing / /lhag</text></item>
<item><p>263b3</p><section>mdo sde</section><text>pa'i sems la rnal 'byor bya/ /'di ni sangs rgyas bstan pa yin/ /gang gi lus dang ngag dang ni/ /yid la nyes byas med gyur pa/ /de ni dge ba'i tshul khrims can/ /ngo tsha'i yid ldan dge slong yin/ /</text></item>
<item><p>263b4</p><section>mdo sde</section><text>gang gis rdzogs pa'i byang chub kyi/ /phyogs kyi chos bdun legs bsgom pa/ /de ni dge ba'i chos can de/ /mnyam bzhag dge slong yin zhes gsung / /'di na gang zhig bdag nyid kyi/ /sdug bsngal</text></item>
<item><p>263b5</p><section>mdo sde</section><text>zad pa rab shes la/ /dge zhing shes rab ldan pa de/ /zag med dge slong min zhes gsung / /zag pa zad pa ma thob na/ /tshul khrims brtul zhugs tsam dag gam/ /yang na thos pa mang po 'am/ /</text></item>
<item><p>263b6</p><section>mdo sde</section><text>dben pa dag tu gnas kyang rung / /ting 'dzin thob par gyur kyang ngal/ /rdeng drod chod pa'i dge slong min/ /phung po la ni bdag zer ba'i/ /'jig rten 'di dag gdung ba ste/ /rdzogs pa'i byang chub bde ba ni/ /</text></item>
<item><p>263b7</p><section>mdo sde</section><text>'phags pas bsten pa mngon du bya/ /ji lta ji ltar bsam byas pa/ /de lta de ltar gzhan du 'gyur/ /gzhan du 'gyur ba'i 'jig rten 'di/ /srid pa la chags srid pa dga'/ /srid la mngon chags</text></item>
<item><p>263b8</p><section>mdo sde</section><text>la lta/ /srid pa nyid la mngon par dga'/ /dga' bya gang yin de sdug bsngal/ /skyi g.ya' gang yin de bde bas/ /srid pa rab tu spang ba'i phyir/ /'di na tshangs par spyod pa sten/ /dge sbyong bram ze</text></item>
<item><p>264a1</p><section>mdo sde</section><text>ji snyed pa/ /srid pas srid las nges 'byung zer/ /de dag thams cad srid pa las/ /nges 'byung min zhes brjod par bya/ /dge sbyong bram ze ji snyed pa/ /srid pas srid las nges 'byung zer/ /</text></item>
<item><p>264a2</p><section>mdo sde</section><text>de dag thams cad srid pa las/ /rnam grol min zhes brjod par bya/ /len pa'i rkyen gyis sdug bsngal byung / /sdug bsngal las ni len pa byung / /len pa thams cad yongs zad na/ /sdug bsngal rab tu</text></item>
<item><p>264a3</p><section>mdo sde</section><text>'byung ba med/ /len pa thams cad na srid pa'i rnam pa ji snyed yod pa de dag thams cad ni mi rtag pa/ sdug bsngal ba/ yongs su 'gyur ba'i chos can yin no zhes de ltar de dag la yang dge ba'i</text></item>
<item><p>264a4</p><section>mdo sde</section><text>shes rab kyis ji ltar bzhin du mthong na/ srid pa'i sred pa rab tu spong bar 'gyur zhing / srid pa med pas mngon par mi dga' bar 'gyur ro/ /de ltar mya ngan las 'das pa'i dge slong skyob pa ni gzhan</text></item>
<item><p>264a5</p><section>mdo sde</section><text>du len pa med cing yang srid med par 'gyur te/ bdud zil gyis non pa dang / g.yul las rgyal ba dang / srid pa thams cad las rab tu 'das pa 'di lta bu 'di ni sdug bsngal gyi mtha' yin no/ /dge slong dngos</text></item>
<item><p>264a6</p><section>mdo sde</section><text>po bcad pa dang / /nye bar zhi zhing sems zhi ba/ /de ni yang srid med par 'gyur/ /skye ba'i 'khor ba rnam par spangs/ /dge slong dngos po bcad pa dang / /nye bar zhi zhing sems zhi ba/ /de ni bdud kyi 'ching</text></item>
<item><p>264a7</p><section>mdo sde</section><text>las grol/ /skye ba'i 'khor ba rnam par spangs/ /dge slong dngos po bcad pa dang / /sems ni zag pa med gyur pa/ /de ni yang srid med pa ste/ /skye ba'i 'khor ba rnam par spangs/ /dge slong dngos</text></item>
<item><p>264a8</p><section>mdo sde</section><text>po bcad pa dang / /sems ni zag pa med gyur pa/ /de ni bdud kyi 'ching las grol/ /skye ba'i 'khor ba rnam par spangs/ /dge slong dngos po bcad pa dang / /srid pa'i sred pa gtubs gyur pa/ /</text></item>
<item><p>264b1</p><section>mdo sde</section><text>de ni yang srid med par 'gyur/ /skye ba'i 'khor ba rnam par spangs/ /dge slong dngos po bcad pa dang / /srid pa'i sred pa bcad gyur pa/ /de ni bdud kyi 'ching las grol/ /skye ba'i 'khor ba rnam par</text></item>
<item><p>264b2</p><section>mdo sde</section><text>spangs/ /gang zhig 'dam rdzab legs rgal cing / /grong gi tsher ma bkrugs pa dang / /'dod chags zad pa rjes thob pa/ /de ni dge slong yin zhes brjod/ /gang zhig 'dam rdzab legs rgal cing / /</text></item>
<item><p>264b3</p><section>mdo sde</section><text>grong gi tsher ma bkrugs pa dang / /zhe sdang zad pa rjes thob pa/ /de ni dge slong yin zhes brjod/ /gang zhig 'dam rdzab legs rgal cing / /grong gi tsher ma bkrugs pa dang / /gti mug zad pa rjes thob</text></item>
<item><p>264b4</p><section>mdo sde</section><text>pa/ /de ni dge slong yin zhes brjod/ /gang zhig 'dam rdzab legs rgal cing / /grong gi tsher ma bkrugs pa dang / /nga rgyal zad pa rjes thob pa/ /de ni dge slong yin zhes brjod/ /gang zhig 'dab</text></item>
<item><p>264b5</p><section>mdo sde</section><text>rdzab legs rgal cing / /grong gi tsher ma bkrugs pa dang / /chags pa zad pa rjes thob pa/ /de ni dge slong yin zhes brjod/ /gang zhig 'dab rdzab legs rgal cing / /grong gi tsher ma bkrugs pa dang / /</text></item>
<item><p>264b6</p><section>mdo sde</section><text>sred pa zad pa rjes thob pa/ /de ni dge slong yin zhes brjod/ /gang zhig gshe ba dang ni gsod pa dang / /'ching dang grong gi tsher ma thul ba dang / /gang zhig ri bo bzhin gnas mi bkri zhing / /sdug bdes ma g.yos</text></item>
<item><p>264b7</p><section>mdo sde</section><text>de ni dge slong yin/ /skur pa mi 'debs sgro 'dogs mi byed cing / /'jig rten 'di kun brdzun rtogs dge slong gang / /de ni pha rol min pa'i pha rol po/ /spong ste sbrul rgas lpags rnying rje ba bzhin/ /sbrul gyis dug</text></item>
<item><p>264b8</p><section>mdo sde</section><text>btang ba la sman bzhin du/ /'dod chags langs pa 'dul ba'i dge slong gang / /de ni pha rol min pa'i pha rol po/ /spong ste sbrul rgas lpags rnying rje ba bzhin/ /sbrul gyis dug btang ba la sman bzhin du/ /zhe sdang langs</text></item>
<item><p>265a1</p><section>mdo sde</section><text>pa 'dul ba'i dge slong gang / /de ni pha rol min pa'i pha rol po/ /spong ste sbrul rgas lpags rnying rje ba bzhin/ /sbrul gyis dug btang ba la sman bzhin du/ /gti mug langs pa 'dul ba'i dge slong gang / /</text></item>
<item><p>265a2</p><section>mdo sde</section><text>de ni pha rol min pa'i pha rol po/ /spong ste sbrul rgas lpags rnying rje ba bzhin/ /sbrul gyis dug btang ba la sman bzhin du/ /nga rgyal langs pa 'dul ba'i dge slong gang / /de ni pha rol min pa'i pha rol po/ /spong ste</text></item>
<item><p>265a3</p><section>mdo sde</section><text>sbrul rgas lpags rnying rje ba bzhin/ /sbrul gyis dug btang ba la sman bzhin du/ /chags pa langs pa 'dul ba'i dge slong gang / /de ni pha rol min pa'i pha rol po/ /spong ste sbrul rgas lpags rnying rje ba bzhin/ /</text></item>
<item><p>265a4</p><section>mdo sde</section><text>sbrul gyis dug btang ba la sman bzhin du/ /khro ba langs pa 'dul ba'i dge slong gang / /de ni pha rol min pa'i pha rol po/ /spong ste sbrul rgas lpags rnying rje ba bzhin/ /sbrul gyis dug btang ba la sman bzhin du/ /sred</text></item>
<item><p>265a5</p><section>mdo sde</section><text>pa langs pa 'dul ba'i dge slong gang / /de ni pha rol min pa'i pha rol po/ /spong ste sbrul rgas lpags rnying rje ba bzhin/ /mthu chung 'dam bu'i rags la klung chen ltar/ /'dod chags ma lus drungs 'byin dge slong</text></item>
<item><p>265a6</p><section>mdo sde</section><text>gang / /de ni pha rol min pa'i pha rol po/ /spong ste sbrul rgas lpags rnying rje ba bzhin/ /mthu chung 'dam bu'i rags la klung chen ltar/ /zhe sdang ma lus drungs 'byin dge slong gang / /de ni pha rol min pa'i pha rol</text></item>
<item><p>265a7</p><section>mdo sde</section><text>po/ /spong ste sbrul rgas lpags rnying rje ba bzhin/ /mthu chung 'dam bu'i rags la klung chen ltar/ /gti mug ma lus drungs 'byin dge slong gang / /de ni pha rol min pa'i pha rol po/ /spong ste sbrul rgas lpags rnying rje</text></item>
<item><p>265a8</p><section>mdo sde</section><text>ba bzhin/ /mthu chung 'dam bu'i rags la klung chen ltar/ /nga rgyal ma lus drungs 'byin dge slong gang / /de ni pha rol min pa'i pha rol po/ /spong ste sbrul rgas lpags rnying rje ba bzhin/ /mthu chung 'dam bu'i</text></item>
<item><p>265b1</p><section>mdo sde</section><text>rags la klung chen ltar/ /chags pa ma lus drungs 'byin dge slong gang / /de ni pha rol min pa'i pha rol po/ /spong ste sbrul rgas lpags rnying rje ba bzhin/ /mthu chung 'dam bu'i rags la klung chen ltar/ /sred pa ma</text></item>
<item><p>265b2</p><section>mdo sde</section><text>lus drungs 'byin dge slong gang / /de ni pha rol min pa'i pha rol po/ /spong ste sbrul rgas lpags rnying rje ba bzhin/ /'dod pa'i yon tan thams cad spong byed cing / /'dod sbyor 'ching ba rnam bsal dge slong gang / /</text></item>
<item><p>265b3</p><section>mdo sde</section><text>de ni pha rol min pa'i pha rol po/ /spong ste sbrul rgas lpags rnying rje ba bzhin/ /sgrib pa thams cad spangs shing sdig med pa/ /yid gnyis zug rngu bcad pa'i dge slong gang / /de ni pha rol min pa'i pha rol po/ /</text></item>
<item><p>265b4</p><section>mdo sde</section><text>spong ste sbrul rgas lpags rnying rje ba bzhin/ /rtog pa rnam bsal nang gi ma lus la/ /rnam par rtog pa med pa'i dge slong gang / /de ni pha rol min pa'i pha rol po/ /spong ste sbrul rgas lpags rnying rje ba bzhin/ /</text></item>
<item><p>265b5</p><section>mdo sde</section><text>nags sbyor byed pa 'ga' med mi dge ba'i/ /rtsa ba legs par drungs phyung dge slong gang / /de ni pha rol min pa'i pha rol po/ /spong ste sbrul rgas lpags rnying rje ba bzhin/ /rims nad bcas pa 'ga' med mi dge ba'i/ /</text></item>
<item><p>265b6</p><section>mdo sde</section><text>rtsa ba legs par drungs phyung dge slong gang / /de ni pha rol min pa'i pha rol po/ /spong ste sbrul rgas lpags rnying rje ba bzhin/ /bag la nyal ba 'ga' med mi dge ba'i/ /rtse ba legs par drungs phyung dge slong gang / /de ni pha</text></item>
<item><p>265b7</p><section>mdo sde</section><text>rol min pa'i pha rol po/ /spong ste sbrul rgas lpags rnying rje ba bzhin/ /khrims ldan gang yin dge slong de/ /stong nyid gang ldan bsam gtan de/ /rtag tu byed gang rnal 'byor de/ /mya ngan 'das gang bde ba de/ /dge slong dga'</text></item>
<item><p>265b8</p><section>mdo sde</section><text>dang mi dgas mi brjod cing / /bas mtha'i gnas mal dag tu sten pa dang / /de ni bag yod gnas shing sred pa yi/ /'dod chags phra rgyas legs par 'byin par byed/ /dge slong gi tshoms te sum bcu gnyis pa'o// //</text></item>
<item><p>266a1</p><section>mdo sde</section><text>gang zhig brgyan kyang chos spyod dul ba dang / /zhi zhing yang dag sdom la tshangs par spyod/ /'byung po kun la chad pas mi gcod de/ /bram ze dge sbyong de yin dge slong de/ /gcer bus spyod pas ma yin rol pas</text></item>
<item><p>266a2</p><section>mdo sde</section><text>ma yin rdzab kyis min/ /kha zas mi za ba yis ma yin thang la nyal ba 'am/ /rdul dang dri mas ma yin cog pur 'dug la 'bad pa yis/ /mi rnams dag par mi 'gyur som nyi rnams las rgal mi 'gyur/ /dge sbyong</text></item>
<item><p>266a3</p><section>mdo sde</section><text>bram ze gang yang rung / /de dag nyid la chags byed pa/ /zag pa zad pa ma thob par/ /bar ma dor ni rnam par nyams/ /dge sbyong bram ze gang yang rung / /de dag nyid la chags byed pa/ /tshor ba zad pa ma thob par/ /</text></item>
<item><p>266a4</p><section>mdo sde</section><text>bar ma dor ni rnam par nyams/ /dge sbyong bram ze gang yang rung / /de dag nyid la chags byed cing / /byis pa mtha' gcig la lta ba/ /bar ma dor ni rnam par nyams/ /dge sbyong bram ze gang yang rung / /de dag nyid</text></item>
<item><p>266a5</p><section>mdo sde</section><text>la chags byed pa/ /byis pa'i skye bo blo ngan rnams/ /bar ma dor ni rnam par nyams/ /dge sbyong bram ze gang yang rung / /de dag nyid la chags byed pa/ /go 'phang dam pa ma thob par/ /bar ma dor ni rnam par nyams/ /</text></item>
<item><p>266a6</p><section>mdo sde</section><text>blo ngan khyod kyi ral pa ci/ /khyod kyi g.yang gzhi gyon pa ci/ /khyod nang thibs por 'dug bzhin du/ /phyi rol legs par byi dor byed/ /blo ngan khyod kyi ral pa ci/ /khyod kyi g.yang gzhi gyon pa ci/ /khyod nang dri ma ldan bzhin</text></item>
<item><p>266a7</p><section>mdo sde</section><text>du/ /phyi rol legs par byi dor byed/ /rigs kyis bram zer 'gyur ma yin/ /ral pas ma yin rus kyis min/ /gang zhig bden pa'i chos ldan pa/ /gtsang ma de yin bram ze yin/ /rigs kyis bram zer</text></item>
<item><p>266a8</p><section>mdo sde</section><text>'gyur ma yin/ /ral pas ma yin rus kyis min/ /gang zhig sdig pa tshad chung rnams/ /thams cad spong bar byed pa dag /sdig pa rnams ni spangs phyir de/ /bram ze yin zhes nges par brjod/ /</text></item>
<item><p>266b1</p><section>mdo sde</section><text>mgo bo bregs tsam dge sbyong min/ /o ma zhes zer ba bram zer min/ /gang zhig dge ba'i chos ldan pa/ /gtsang ma de yin bram ze de/ /mgo bo bregs tsam dge sbyong min/ /o ma zhes zer ba bram ze min/ /</text></item>
<item><p>266b2</p><section>mdo sde</section><text>gang zhig sdig pa che chung rnams/ /thams cad spong bar byed pa dag /sdig pa rnams ni spangs phyir de/ /dge sbyong bram ze de yin no/ /skye bo phal cher 'dir 'khru ba/ /chu yis dag par mi 'gyur te/ /gang zhig</text></item>
<item><p>266b3</p><section>mdo sde</section><text>sdig pa che chung rnams/ /thams cad spong bar byed pa dag /sdig pa rnams ni spangs phyir de/ /dge sbyong bram ze de yin no/ /gang zhig sde chos rab spangs shing / /rtag tu dran ldan spyod byed pa/ /kun sbyor zad pa'i sangs</text></item>
<item><p>266b4</p><section>mdo sde</section><text>rgyas de/ /'jig rten dag na bram ze yin/ /bram ze gang zhig sdig pa'i chos spangs shing / /bdag nyid tshul 'chos med cing rnyog med gnas/ /rig byed mthar phyin tshangs par spyod pa spyad/ /dus su smra byed de ni</text></item>
<item><p>266b5</p><section>mdo sde</section><text>tshangs pa smra/ /gang zhig rgyu la mi gnas nga rgyal med/ /gang zhig chags med bdag med re ba med/ /'khrug bcom bdag nyid mya ngan 'das phyogs de/ /bram ze dge sbyong de yin dge slong de/ /gang zhig ma yi mngal skyes</text></item>
<item><p>266b6</p><section>mdo sde</section><text>nas/ /gal te 'dzin pa dang bcas nas/ /de ming b+hu zhes smra bar bstan/ /bram ze yin par nga mi smra/ /yongs su 'dzin med len med de/ /bram ze yin par ngas gsungs so/ /gang zhig lus dang ngag dang ni/ /yid</text></item>
<item><p>266b7</p><section>mdo sde</section><text>kyis nyis byas mi byed cing / /gang zhig gnas gsum legs bsdams te/ /bram ze yin par ngas gsungs so/ /gang gi tshig ngag mi rtsub cing / /go byed yid 'ong smra ba dang / /gang gis nyon mongs mi skyed de/ /bram ze</text></item>
<item><p>266b8</p><section>mdo sde</section><text>yin par ngas gsungs so/ /gang zhig gsod 'ching gshe ba dang / /sdang ba min la bzod byed de/ /bzod pa'i btul zhugs stobs tshogs can/ /bram ze yin par ngas gsungs so/ /khro ba med cing tshul khrims can/ /</text></item>
<item><p>267a1</p><section>mdo sde</section><text>brtul zhugs ldan zhing sems khral med/ /dul zhing lus mthar gnas pa de/ /bram ze yin par ngas gsungs so/ /gang zhig rab byung khyim pa dang / /de bzhin gnyis gar</text></item>
<item><p>267a2</p><section>mdo sde</section><text>mi 'dre zhing / /'dod chung khyim nas ma byung de/ /bram ze yin par ngas gsungs so/ /ma 'ongs pa la mngon mi dga'/ /'das pa rnams la gdung med pa/ /'khrig pa'i sbyor bral g.yul rgyal de/ /bram ze yin par</text></item>
<item><p>267a3</p><section>mdo sde</section><text>ngas gsungs so/ /ma 'ongs pa la mngon mi dga'/ /'das la gdung med rdul bral zhing / /zhi ba mya ngan med pa de/ /bram ze yin par ngas gsungs so/ /gang zhig 'dod chung gzhan mi gso/ /dul zhing snying por rab</text></item>
<item><p>267a4</p><section>mdo sde</section><text>gnas la/ /zag zad skyon rnams bsal ba de/ /bram ze yin par ngas gsungs so/ /gang zhig pha rol tshu rol dang / /pha rol tshu rol gnyis med cing / /chos rnams kun gyi mthar phyin de/ /bram ze yin par ngas</text></item>
<item><p>267a5</p><section>mdo sde</section><text>gsungs so/ /gang zhig pha rol tshu rol dang / /pha rol tshu rol gnyis med cing / /gang zhig gnas gsum ma chags de/ /bram ze yin par ngas gsungs so/ /gang zhig thung dang ring ba dang / /phra sbom dge dang mi dge dang / /</text></item>
<item><p>267a6</p><section>mdo sde</section><text>'jig rten cung zad mi len de/ /bram ze yin par ngas gsungs so/ /gang zhig 'di nyid rab shes shing / /rang gi sdug bsngal zad pa dang / /'dod chags bral zhing mi ldan de/ /bram ze yin par ngas gsungs so/ /</text></item>
<item><p>267a7</p><section>mdo sde</section><text>gang zhig dge dang sdig pa dang / /gnyi ga yis kyang mi gos pa/ /gos med rdul bral zhi ba de/ /bram ze yin par ngas gsungs so/ /gang zhig dge dang sdig pa'i las/ /chags gang yin de rab 'das shing / /</text></item>
<item><p>267a8</p><section>mdo sde</section><text>chags las rab 'das rnam grol de/ /bram ze yin par ngas gsungs so/ /gang zhig sngon dang phyin ma dang / /dbus kyang yod pa ma yin pa/ /rdul bral 'ching ba las grol te/ /bram ze yin par ngas</text></item>
<item><p>267b1</p><section>mdo sde</section><text>gsungs so/ /pad ma'i 'dab la chu ltar dang / /smyung bu'i rtse la yungs kar ltar/ /gang zhig sdig pa mi gnas de/ /bram ze yin par ngas gsungs so/ /pad ma'i 'dab la chu ltar dang / /smyung bu'i rtse la yungs kar ltar/ /</text></item>
<item><p>267b2</p><section>mdo sde</section><text>gang zhig 'dod la mi gnas te/ /bram ze yin par ngas gsungs so/ /pad ma'i 'dab la chu ltar dang / /smyung bu'i rtse la yungs kar ltar/ /srid la dga' ba yongs spangs de/ /bram ze yin par ngas gsungs so/ /</text></item>
<item><p>267b3</p><section>mdo sde</section><text>zla ba dag cing dri med la/ /skyon bral rab tu dang ba ltar/ /gang zhig sdig pas mi gos de/ /bram ze yin par ngas gsungs so/ /skyon bral rab tu dang ba ltar/ /gang zhig 'dod pas mi gos de/ /bram ze yin par</text></item>
<item><p>267b4</p><section>mdo sde</section><text>ngas gsungs so/ /zla ba dag cing dri med la/ /skyon bral rab tu dang ba ltar/ /srid la dga' ba yongs spangs de/ /bram ze yin par ngas gsungs so/ /'dam rdzab kyis ni mkha' ltar dang / /rdul gyis zla ba ji lta bar/ /</text></item>
<item><p>267b5</p><section>mdo sde</section><text>gang zhig sdig pas mi gos de/ /bram ze yin par ngas gsungs so/ /'dam rdzab kyis ni mkha' ltar dang / /rdul gyis zla ba ji lta bar/ /gang zhig 'dod pas mi gos de/ /bram ze yin par ngas gsungs so/ /'dam rdzab</text></item>
<item><p>267b6</p><section>mdo sde</section><text>kyis ni mkha' ltar dang / /rdul gyis zla ba ji lta bar/ /srid la dga' ba yongs spangs de/ /bram ze yin par ngas gsungs so/ /gang zhig 'dug nas rdul bral ba/ /sems shing zag zad bya ba byas/ /dul zhing</text></item>
<item><p>267b7</p><section>mdo sde</section><text>lus mthar gnas pa de/ /bram ze yin par ngas gsungs so/ /shes rab zab cing yid gzhungs la/ /lam dang lam min rnams la mkhas/ /gang zhig don mchog rjes thob de/ /bram ze yin par ngas gsungs so/ /</text></item>
<item><p>267b8</p><section>mdo sde</section><text>mi ni gang yang rung ba dag /slongs mo tsam gyis 'tsho ba dang / /bdag med su la 'ang gnod mi byed/ /brtan ldan tshangs par spyod pa can/ /kun shes spyad phyir chos ston de/ /bram ze yin par ngas gsungs so/ /gang zhig</text></item>
<item><p>268a1</p><section>mdo sde</section><text>'dod pa legs spangs shing / /khyim med par ni rab byung ste/ /'dod pa'i zag pa yongs zad de/ /bram ze yin par ngas gsungs so/ /'gro ba dang ni gnas pa yi/ /'byung po chad pas mi gcod cing / /bsod</text></item>
<item><p>268a2</p><section>mdo sde</section><text>med bsod tu mi 'jug de/ /bram ze yin par ngas gsungs so/ /gang zhig mi mthun 'thun byed cing / /chad pas gcod pa dang du len/ /'byung po rnams la brtse phan de/ /bram ze yin par ngas gsungs so/ /smyung bu'i</text></item>
<item><p>268a3</p><section>mdo sde</section><text>rtse la yungs kar ltar/ /gang zhig 'dod chags zhe sdang dang / /nga rgyal 'chab pa 'joms pa de/ /bram ze yin par ngas gsungs so/ /gang zhig sred pa'i rdzong 'di dang / /'khor ba'i klung las rab rgal cing / /rgal nas pha</text></item>
<item><p>268a4</p><section>mdo sde</section><text>rol 'gro bar sems/ /yid nyid kyis ni mi bkri zhing / /gang zhig len pa las log de/ /bram ze yin par ngas gsungs so/ /gang zhig 'jig rten 'di dang ni/ /pha rol na yang sred med cing / /srid pa'i sred pa yongs</text></item>
<item><p>268a5</p><section>mdo sde</section><text>zad de/ /bram ze yin par ngas gsungs so/ /gang zhig 'jig rten 'di dang ni/ /pha rol la yangs chags med cing / /chags med rnam par bral ba de/ /bram ze yin par ngas gsungs so/ /dga' dang mi dga'</text></item>
<item><p>268a6</p><section>mdo sde</section><text>spangs pa dang / /bsil bar gyur cing zag pa med/ /'jig rten kun zil gnon brtan de/ /bram ze yin par ngas gsungs so/ /mi yi sbyor ba spangs nas su/ /lha yi sbyor ba rab 'das shing / /sbyor ba kun dang rnam</text></item>
<item><p>268a7</p><section>mdo sde</section><text>bral de/ /bram ze yin par ngas gsungs so/ /gang zhig lha dang dri za dang / /mi yi 'gro ba mi shes shing / /zhi ba 'gro ba mi shes de/ /bram ze yin par ngas gsungs so/ /gang gis chos rnams mi shes pa 'am/ /</text></item>
<item><p>268a8</p><section>mdo sde</section><text>ma mthong ba ni med gyur la/ /shes bya mtha' yas lta ba de/ /bram ze yin par ngas gsungs so/ /gang gis sngon gyi gnas rtogs shing / /mtho ris ngan song mthong ba dang / /de nas skye ba zad thob pa'i/ /thub pa</text></item>
<item><p>268b1</p><section>mdo sde</section><text>mngon shes la brtson pa/ /sdug bsngal tha mar rab shes de/ /bram ze yin par ngas gsungs so/ /sems kyi rnam grol shes pa dang / /'dod chags kun las grol ba dang / /rig pa gsum dang ldan pa de/ /bram ze</text></item>
<item><p>268b2</p><section>mdo sde</section><text>yin par ngas gsungs so/ /gang gis sems can 'chi 'pho dang / /skye ba thams cad rtogs gyur pa/ /thogs med spyan ldan sangs rgyas de/ /bram ze yin par ngas gsungs so/ /gang zhig kun sbyor kun 'das shing /</text></item>
<item><p>268b3</p><section>mdo sde</section><text>yongs su gdung ba med pa dang / /dga' med dran ldan ston pa de/ /bram ze yin par ngas gsungs so/ /thub pa rnam rgyal drang srong che/ /khyu mchog rab mchog glang po che/ /bkur med khrus byas sangs rgyas de/ /</text></item>
<item><p>268b4</p><section>mdo sde</section><text>bram ze yin par ngas gsungs so/ /gang zhig srid 'das kun zil gnon/ /chu bo las rgal rnam par 'dren/ /rnam bral pha rol phyin pa de/ /bram ze yin par ngas gsungs so/ /sdig can rnam par mi sems</text></item>
<item><p>268b5</p><section>mdo sde</section><text>shing / /mi sgom smra bar mi byed par/ /'dug nas rdul bral sems pa de/ /bram ze yin par ngas gsungs so/ /gang zhig phyag dar khrod 'chang zhing / /ngo tsha shes shing 'dod mi lta/ /shing drung dag tu gnas pa de/ /</text></item>
<item><p>268b6</p><section>mdo sde</section><text>bram ze yin par ngas gsungs so/ /gang zhig sdug bsngal kun spangs phyir/ /zhi ba 'phags lam yan lag brgyad/ /drang po sgom par byed pa de/ /bram ze yin par ngas gsungs so/ /gang la chung zad gnas med</text></item>
<item><p>268b7</p><section>mdo sde</section><text>cing / /'du shes yid gnyis zug rngu med/ /'chi med go 'phang thob pa de/ /bram ze yin par ngas gsungs so/ /gang zhig lus med phug na gnas/ /gcig pu rgyu zhing ring du 'gro/ /gdul bar dka' ba'i sems</text></item>
<item><p>268b8</p><section>mdo sde</section><text>'dul de/ /bram ze yin par ngas gsungs so/ /gang zhig gzugs med bltar med mtha' yas la/ /shin du bltar med phra zhing gzhi mngon rtogs/ /rtag dran kun sbyor zad rgyu sangs rgyas pa/ /'jig rten</text></item>
<item><p>269a1</p><section>mdo sde</section><text>'di na de ni bram ze yin/ /gang gis sogs mig 'ching gtubs te/ /chings ma rgyang thag bcad nas su/ /yongs su gdung spangs sangs rgyas de/ /bram ze yin par ngas gsungs so/ /gang gis rnyed 'dod sdig</text></item>
<item><p>269a2</p><section>mdo sde</section><text>can dang / /sog mig chings ma gtubs gyur cing / /sred pa rtsar bcas drungs phyung de/ /bram ze yin par ngas gsungs so/ /brtson pas chu bo'i rgyun bcad cing / /'dod pa thams cad rab bcom dang / /'du byed rnams</text></item>
<item><p>269a3</p><section>mdo sde</section><text>kyi zad shes pa/ /sdig med gang yin bram ze yin/ /pha dang ma ni bsad byas shing / /rgyal po gtsang sbra can gnyis dang / /yul 'khor 'khor dang bcas bcom pa/ /sdig med gang yin bram ze yin/ /pha dang ma ni bsad</text></item>
<item><p>269a4</p><section>mdo sde</section><text>byas shing / /rgyal po gtsang sbra can gnyis dang / /mi bzad pa yi stag bsad pa/ /sdig med gang yin bram ze yin/ /gang zhig bram ze rdeg pa blun/ /skrod par byed pa de ngan pas/ /bram ze rnams la brdeg mi bya/ /</text></item>
<item><p>269a5</p><section>mdo sde</section><text>bram ze bskrad par mi bya'o/ /gang zhig chos rnams rnam shes na/ /rgan nam yang na gzhon yang rung / /de la bkur zhing phyag bya ste/ /bram ze gtsang mas me bzhin no/ /gang zhig chos rnams rnam shes na/ /rgan</text></item>
<item><p>269a6</p><section>mdo sde</section><text>nam yang na gzhon yang rung / /de la bkur zhing bsnyen bkur te/ /bram ze gtsang mas me bzhin no/ /gang zhig rdzogs pa'i sangs rgyas kyis/ /bstan pa'i chos rnams rnam shes na/ /de la bkur zhing</text></item>
<item><p>269a7</p><section>mdo sde</section><text>phyag bya ste/ /bram ze gtsang mas me bzhin no/ /gang zhig rdzogs pa'i sangs rgyas kyis/ /bstan pa'i chos rnams rnam shes na/ /de la bkur zhing bsnyen bkur te/ /bram ze gtsang mas me bzhin no/ /</text></item>
<item><p>269a8</p><section>mdo sde</section><text>gang tshe bram ze chos rnams kyi/ /pha rol phyin par gyur pa na/ /de tshe sha za ba ku la/ /gcig po las kyang shin du 'das/ /gang tshe bram ze chos rnams kyi/ /pha rol phyin par gyur pa na/ /de tshe des mthong tshor</text></item>
<item><p>269b1</p><section>mdo sde</section><text>ba rnams/ /thams cad nub pa nyid tu 'gyur/ /gang tshe bram ze chos rnams kyi/ /pha rol phyin par gyur pa na/ /de tshe de yis mthong bas na/ /rkyen rnams thams cad nub par gyur/ /gang tshe bram ze chos rnams kyi/ /pha rol phyin par gyur pa na/ /de tshe de yis mthong</text></item>
<item><p>269b2</p><section>mdo sde</section><text>bas na/ /kun sbyor thams cad nub par gyur/ /gang tshe bram ze chos rnams kyis/ /pha rol phyin par gyur pa na/ /de tshe skye dang rga ba dang / /'chi ba rnams las shin du 'das/ /nyin mo nyi ma gsol bar byed/ /mtshan mo zla ba snang ba ltar/ /rgyal rigs go chas chas pa gsal/</text></item>
<item><p>269b3</p><section>mdo sde</section><text>bram ze sems par byed na gsal/ /nyin mo nyi ma gsal bar byed/ /mtshan mo zla ba snang byed ltar/ /rtag tu sangs rgyas gzi brjid can/ /nyin dang mtshan du gsal bar byed/ /ji ltar mi sdug pa las yid ldog pa/ /de 'dra bram ze rnams la cung zad med/ /ji lta ji ltar</text></item>
<item><p>269b4</p><section>mdo sde</section><text>de yi yid ldog pa/ /de lta de ltar kun rdzob bden par zad/ /gang tshe bram ze brtson pas sems pa na/ /gang gis chos rnams rgyur bcas rab shes pa/ /chos 'di rnams las rab tu 'byung 'gyur te/ /de tshe de yi som nyi ma lus spong / /gang tshe bram ze brtson pas sems pa na/ /gang</text></item>
<item><p>269b5</p><section>mdo sde</section><text>gis sdug bsngal rgyur bcas rab shes pa/ /chos 'di rnams las rab tu 'byung 'gyur te/ /de tshe de yi som nyi ma lus spong / /gang tshe bram ze brtson pas sems pa na/ /gang gis tshor ba zad pa 'thob 'gyur ba/ /chos 'di rnams las rab tu 'byung 'gyur te/ /de tshe de yi som nyi</text></item>
<item><p>269b6</p><section>mdo sde</section><text>ma lus spong / /gang tshe bram ze brtson pas 'bad pa na/ /gang gis rkyen rnams zad pa 'thob 'gyur ba/ /chos 'di rnams las rab tu 'byung 'gyur te/ /de tshe de yi som nyi ma lus spong / /gang tshe bram ze brtson pas sems pa na/ /gang gis zag pa zad pa 'thob 'gyur ba/ /</text></item>
<item><p>269b7</p><section>mdo sde</section><text>chos 'di rnams las rab tu 'byung 'gyur te/ /de tshe de yi som nyi ma lus spong / /gang tshe bram ze brtson pas sems pa na/ /ji ltar mkha' la nyi ma shar ba ltar/ /'jig rten thams cad snang byed 'dug 'gyur ba/ /chos 'di rnams las rab tu 'byung bar 'gyur/ /gang</text></item>
<item><p>269b8</p><section>mdo sde</section><text>tshe bram ze brtson pas sems pa na/ /blo yis kun sbyor rnams las rab grol te/ /bdud sde rnam par bsal nas 'dug 'gyur la/ /chos 'di rnams las rab tu 'byung bar 'gyur/ /bram ze'i tshoms te sum bcu rtsa gsum pa'o// //sdom la/ de bzhin gshegs dang thos</text></item>
<item><p>270a1</p><section>mdo sde</section><text>dang bdag /bsgre dang mdza' bshes lnga pa'o/ /mya ngan 'das dang mthong ba dang / /sdig dang phrugs dang bden pa dang / /sems dang dge slong tshoms dag dang / /bram ze yang ni tha ma yin/ /ched du brjod pa'i tshoms</text></item>
<item><p>270a2</p><section>mdo sde</section><text>dgra bcom pa chos skyob kyis bsdus pa/ /rdzogs so// // rgya gar gyi mkhan po bid+ya pra b+ha ka ra dang / lo ts+tsha ba ban de rin chen mchog gis bsgyur/ zhu chen gyi lo ts+tsha ba ban de dpal brtsegs kyis zhus nas gtan la phab pa/ /</text></item>
<item><p>270a3</p><section>mdo sde</section><text>@##/ /rgya gar skad du/ Ar+ya sad dzA na pu ru Sha sU tra/ bod skad du/ 'phags pa skyes bu dam pa'i mdo/ 'phags pa 'jam dpal gzhon nur gyur pa la phyag 'tshal lo/ /'di skad bdag gis thos pa</text></item>
<item><p>270a4</p><section>mdo sde</section><text>dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/ de nas bcom ldan 'das kyis dge slong rnams la bka' stsal pa/ dge slong dag</text></item>
<item><p>270a5</p><section>mdo sde</section><text>lnga po 'di dag ni skyes bu dam pa'i sbyin pa dag yin te/ lnga gang zhe na dge slong dag skyes bu dam pa ni dad pas sbyin pa sbyin par byed pa yin/ gus par byas te rang gi lag pa nas dang / dus su gzhan dag la mi gnod par</text></item>
<item><p>270a6</p><section>mdo sde</section><text>sbyin pa sbyin par byed pa yin no/ /dge slong dag dad pas sbyin pa byin pa'i 'bras bu rnam par smin par 'dod bya ba gang zhe na/ dad pas sbyin pa byin pas phyug por 'gyur ba yin/ nor mang ba dang / longs spyod che ba yin/</text></item>
<item><p>270a7</p><section>mdo sde</section><text>nor gyi yo byad mang ba yin/ bdag dbang ba'i slong che ba yin/ nor dang / 'bru dang / dbyig dang / gser dang / mdzod dang / bde ba'i tshogs mang ba yin/ bran dang / bran mo dang / las byed pa dang / zho shas 'tsho ba mang ba yin</text></item>
<item><p>270a8</p><section>mdo sde</section><text>mdza' bo dang / blon po dang / nye du dang / snag gi gnyen mtshams mang ba yin te/ dge slong dag dad pas sbyin pa byin pa'i 'bras bu rnams par smin pa de lta bu 'dod par bya'o/ /dge slong dag gus par byas te/ sbyin pa</text></item>
<item><p>270b1</p><section>mdo sde</section><text>byin pa'i 'bras bu rnam par smin pa 'dod par bya ba gang zhe na/ gus par byas te sbyin pa byin pas phyug por 'gyur ba yin/ mdza' bo dang / blon po dang / nye du dang / snag gi gnyen mtshams mang ba yin pa'i bar snga ma bzhin</text></item>
<item><p>270b2</p><section>mdo sde</section><text>no/ /bu dang / chung ma dag dang bran dang / bran mo dang las byed pa dang / zho shas 'tsho ba dang mdza' bo dang / blon po dang nye du dang / snag gi gnyen mtshams dag gis kyang / /gus par byas par 'gyur ba yin te/ dge slong dag</text></item>
<item><p>270b3</p><section>mdo sde</section><text>gus par byas te sbyin pa byin pa'i 'bras bu rnam par smin pa de lta bu 'dod par bya'o/ /dge slong dag rang gi lag pa nas sbyin pa'i 'bras bu rnam par smin pa 'dod par bya ba gang zhe na/ rang gi lag pa nas sbyin pa byin</text></item>
<item><p>270b4</p><section>mdo sde</section><text>pas phyug por gyur pa nas mdza' bo dang / blon po dang nye du dang / snag gi gnyen mtshams mang ba yin pa'i bar snga ma bzhin no/ /de'i khyim gyi longs spyod rgya chen po dag la yang sems 'jug pa yin/ zas kyi longs</text></item>
<item><p>270b5</p><section>mdo sde</section><text>spyod rgya chen po dag dang / theg pa'i longs spyod rgya chen po dag dang / mal cha'i longs spyod rgya chen po dag dang / gzugs dang / sgra dang / dri dang / ro dang / reg bya rgya chen dag la yang sems 'jug pa yin no/ /dge</text></item>
<item><p>270b6</p><section>mdo sde</section><text>slong dag rang gi lag pa nas sbyin pa byin pa'i 'bras bu rnam par smin pa de lta bu 'dod par bya'o/ /dge slong dag dus su sbyin pa byin pa'i 'bras bu rnam par smin pa 'dod par bya ba gang zhe na/ dus su sbyin pa byin pas</text></item>
<item><p>270b7</p><section>mdo sde</section><text>phyug por 'gyur ba yin pa nas/ mdza' bo dang / blon po dang / nye du dang / snag gi gnyen mtshams mang po'i bar snga ma bzhin no/ /de'i nor dag kyang dus su thob pa dang / mang zhing 'thun pa mngon du 'byung ba yin te/ dge</text></item>
<item><p>270b8</p><section>mdo sde</section><text>slong dag dus su sbyin pa byin pa'i 'bras bu rnam par smin pa de lta bu 'dod par bya'o/ /dge slong dag gzhan la mi gnod par sbyin pa byin pa'i 'bras bu rnam par smin pa 'dod par bya ba gang zhe na/ gzhan la mi</text></item>
<item><p>271a1</p><section>mdo sde</section><text>gnod par sbyin pa byin pas phyug por 'gyur ba yin pa nas mdza' bo dang / blon po dang / nye du dang / snag gi gnyen mtshams mang ba'i bar snga ma bzhin no/ /de'i longs spyod gang dag brtson 'grus brtsams</text></item>
<item><p>271a2</p><section>mdo sde</section><text>pas thob pa lags/ mthus bsgrubs pa rngul zhing dri ma chags chags su bsgrubs pa/ chos dang ldan pa chos kyis thob pa de dag la yang rgyal po 'am/ rkun po 'am/ me 'am/ chu 'am/ mi 'dza' ba bgo skal</text></item>
<item><p>271a3</p><section>mdo sde</section><text>la spyod pa 'am/ gang las kyang bar chad mi 'byung ba yin te/ gzhan la mi gnod par sbyin pa byin pa'i 'bras bu rnam par smin pa 'di la 'dod par bya'o/ /bcom ldan 'das kyis de skad ces bka' stsal to/ /</text></item>
<item><p>271a4</p><section>mdo sde</section><text>bde bar gshegs pas de skad ces gsungs nas 'di ltar ston pas gzhan yang 'di skad ces bka' stsal to/ /dad cing gus par byas te rang gi lag pa nas/ /dus su gnod pa med par mkhas pa sbyin pa byed/ /</text></item>
<item><p>271a5</p><section>mdo sde</section><text>sbyin pa rgya che ba dang chen po 'dir byin nas/ /kun bged byed pa de ni bzang 'gror 'gro ba yin/ /bcom ldan 'das kyis de skad ces bka' stsal nas dge slong de dag yi rangs te/ bcom ldan 'das kyis gsungs</text></item>
<item><p>271a6</p><section>mdo sde</section><text>pa la mngon par bstod do/ /'phags pa skyes bu dam pa'i mdo/ rdzogs s+ho// //d+harma shud d+ho pa ri pri ts+tsha'o/ / rgya gar gyi mkhan po d+harmA ka ra dang / lo ts+tsha ba ban de bzang skyong gis bsgyur/ ban de dpal</text></item>
<item><p>271a7</p><section>mdo sde</section><text>brtsegs kyis zhu chen bgyis/ she/ d+harma shud d+ho ba ri pri ts+tsha'o/ / rgya gar skad du/ nan da pra pra dz+yA sU tra/ bod skad du/ dga' bo rab tu byung ba'i mdo/ thams cad mkhyen pa la phyag 'tshal lo/ /'di skad bdag gis</text></item>
<item><p>271a8</p><section>mdo sde</section><text>thos pa'i dus gcig na/ bcom ldan 'das ser skya'i gnas kyi n+ya gro d+ha'i kun dga'i ra ba na bzhugs so/ /de nas bcom ldan 'das snga dro chos gos dang sham thabs banabs te/ lhung bzed bsnams nas phyi</text></item>
<item><p>271b1</p><section>mdo sde</section><text>bzhin 'brang ba'i dge sbyong tshe dang ldan pa kun dga' bo dang / ser skya'i gnas su bsod snyoms la gshegs so/ /de nas bcom ldan 'das rigs kyi bu dga' bo'i khyim ga la ba der gshegs pa dang / rigs kyi bu dga'</text></item>
<item><p>271b2</p><section>mdo sde</section><text>bos bcom ldan 'das rgyang ring po nas gshegs pa mthong ngo / /mthong nas kyang rings pa rings par bcom ldan 'das kyi ched du gdan bshams nas 'di skad ces gsol to/ /bcom ldan 'das tshur gshegs/ bcom</text></item>
<item><p>271b3</p><section>mdo sde</section><text>ldan 'das gshegs pa legs so/ /bcom ldan 'das gdan bshams pa la bzhugs su gsol/ bcom ldan 'das bzhugs so/ /de nas rigs kyi bu dga' bos bcom ldan 'das kyi zhabs gnyis la phyag</text></item>
<item><p>271b4</p><section>mdo sde</section><text>'tshal te/ bcom ldan 'das kyi spyan sngar 'dug go/ /de nas bcom ldan 'das kyis rigs kyi bu dga' bo la 'di skad ces bka' stsal to/ /dga' bo ci'i phyir rab tu mi 'byung / dga' bos gsol pa/ bcom</text></item>
<item><p>271b5</p><section>mdo sde</section><text>ldan 'das rab tu 'byung ba zhes bya ba'i tshig gi don ci lags/ bcom ldan 'das kyis bka' stsal pa/ sdig pa thams cad yongs su spong ba yin no/ /'dod chags dang / zhe sdang dang / gti mug rab tu sel ba</text></item>
<item><p>271b6</p><section>mdo sde</section><text>yin no/ /'thab pa dang / thab mo dang / 'tshang 'dru ba dang / rtsod pa dang / 'gyed pa dang / sgyu dang / g.yo'i mun pas bsdus pa'i dri ma thams cad 'khru ba yin no/ /lo tog thams cad kyi sa gzhi lta bur yon tan thams</text></item>
<item><p>271b7</p><section>mdo sde</section><text>cad kyi gzhi yin no/ /rin po che thams cad kyi 'byung gnas yin no/ /bde ba thams cad kyi yid bzhin gyi nor bu yin no/ /yon tan thams cad kyi go 'phang gi gnas yin no/ /sems can thams cad dbugs</text></item>
<item><p>271b8</p><section>mdo sde</section><text>'byin pa yin no/ /'byung po thams cad kyi yid brtan pa yin no/ /srog chags thams cad la mi 'jigs pa sbyin no/ /sems can dbul po thams cad kyi bum pa yin no/ /skyabs med pa rnams kyi dpung</text></item>
<item><p>272a1</p><section>mdo sde</section><text>gnyen yin no/ /kun du tshol bas phongs pa dang sdug bsngal gyis nyams thag pa rnams kyi bsti sa yin no/ /sangs rgyas thams cad kyi ma 'dres pa yin no/ /sems can thams cad kyi mchod par</text></item>
<item><p>272a2</p><section>mdo sde</section><text>bya ba yin no/ /mkhas pa rnams kyis bsngags pa yin no/ /thar par 'gro ba rnams kyi lam yin no/ /sems can dag pa rnams kyi bsnyen par bya ba yin no/ /snod du gyur pa rnams kyis bsten par bya ba yin</text></item>
<item><p>272a3</p><section>mdo sde</section><text>no/ /ngan song gi sgo gcod pa yin no/ /mtho ris dang thar pa'i sgo 'byed pa yin no/ /lha'i 'gro ba rnams kun du 'gengs pa yin no/ /sdug bsngal thams cad kun du gcod pa yin no/ /sred pa'i 'ching bas</text></item>
<item><p>272a4</p><section>mdo sde</section><text>bcings pa rnams rnam par grol bar byed pa yin te/ dga' bo de ni rab tu byung ba zhes bya'o/ /yang dag pa'i lta ba'i khyim yin no/ /thar pa'i yang dag par sdom pa yin no/ /mya ngan las 'das pa la bsnyen pa</text></item>
<item><p>272a5</p><section>mdo sde</section><text>yin no/ /rgyun nye bar gcod pa yin no/ /nyon mongs pa rnams sreg pa yin no/ /phra rgyas rnams 'byin pa yin no/ /lta ba ngan pa'i dra ba rnams 'jig par byed pa yin no/ /bdud kyi rgyal mtshan snyol ba yin no/ /</text></item>
<item><p>272a6</p><section>mdo sde</section><text>bzod pa smra ba sgreng ba yin no/ /'khor ba'i 'khor lo ldog par byed pa yin no/ /chos kyi 'khor lo skor bar byed pa yin no/ /nu zho'i rgya mtsho skems pa yin no/ /rus pa'i ri 'jig par byed pa yin no/ /</text></item>
<item><p>272a7</p><section>mdo sde</section><text>skye ba dang / rga ba dang / na ba dang / 'chi ba'i mtha' yin no/ /phung po'i khur 'joms pa yin no/ /nyon mongs pa'i 'dam du bying ba rnams 'byin pa yin no/ /khyim gyi gzeb du bcings pa rnams rnam par grol</text></item>
<item><p>272a8</p><section>mdo sde</section><text>bar byed pa yin no/ /gnod pa'i tshor ba rnams zad par byed pa yin no/ /the tshom rnams dang nyon mongs pa'i dri ma brtan por gyur pa rnams gcod pa yin no/ /rga shis 'jigs pa rnams dbugs 'byin pa</text></item>
<item><p>272b1</p><section>mdo sde</section><text>yin no/ /sdug pa dang bral ba zad par byed pa yin no/ /'khor ba'i sdug bsngal gyis gtses pa rnams kyi bde ba dang mi 'jigs pa'i 'gram yin no/ /'dod pa'i khams las rgal bar byed pa yin no/ /gzugs</text></item>
<item><p>272b2</p><section>mdo sde</section><text>kyi khams las yang dag par rgal bar byed pa yin no/ /gzugs med pa'i khams las rnam par rgal bar byed pa yin no/ /don dam par mya ngan las 'das pa mchog thob par byed pa yin te/ /dga' bo de</text></item>
<item><p>272b3</p><section>mdo sde</section><text>ni rab tu byung ba zhes bya'o/ /'jig rten thams cad kyi mig lta bu yin no/ /gti mug gi mun pa'i sgron ma yin no/ /rgyud dag par byed pa yin no/ /nyon mongs pa'i nad thams cad rab tu zhi bar byed pa yin no/ /</text></item>
<item><p>272b4</p><section>mdo sde</section><text>lam stor ba rnams la lam kun du ston pa yin no/ /chos thams cad kyi de kho na ston pa yin no/ /mdud pa thams cad rnam par grol bar byed pa yin no/ /ma rig pa'i mun pa thams cad sel ba yin no/ /</text></item>
<item><p>272b5</p><section>mdo sde</section><text>mi shes pa'i rab rib kyi sgrib pa'i mun pa rnams 'dral bar byed pa yin no/ /le lo can rnams brtson 'grus la rtsom par byed pa yin no/ /tshul khrims la ltung ba rnams skyo bar byed pa yin no/ /tshul khrims</text></item>
<item><p>272b6</p><section>mdo sde</section><text>phun sum tshogs pa rnams rab tu dga' bar byed pa yin no/ /brtson 'grus brtsams pa rnams mchog du dga' ba yin no/ /nang du yang dag 'jog la mngon par dga' ba rnams rab tu dga' ba yin no/ /</text></item>
<item><p>272b7</p><section>mdo sde</section><text>rnal 'byor spyod pa rnams mchog tu chog shes par byed pa yin no/ /nyon mongs pa'i dgra 'joms par byed pa rnams kyi mtshon cha yin no/ /phyir mi 'ong ba rnams mchog tu rgyal bar byed pa yin no/ /gnas med pa</text></item>
<item><p>272b8</p><section>mdo sde</section><text>rnams kyi gnas so/ /skyob pa med pa rnams kyi skyob pa yin no/ /'jigs pas 'brel pa rnams kyi mi 'jigs par byed pa yin no/ /skyabs med pa rnams kyi skyabs yin no/ /sdug bsngal rnams kyi bde ba'i yo</text></item>
<item><p>273a1</p><section>mdo sde</section><text>byad yin no/ /'khor ba'i 'ching bas bcings pa rnams 'grol bar byed pa yin te/ dga' bo de ni rab tu byung ba zhes bya'o/ /lha dang mi rnams kyis bkur sti byas pa yin no/ /mi'i dbang po rnams</text></item>
<item><p>273a2</p><section>mdo sde</section><text>kyis mchod pa yin no/ /sangs rgyas thams cad kyis dgongs pa yin no/ /khyim gyi gnas yongs su gtong ba yin no/ /mya ngan las 'das pa'i lam 'dren pa yin no/ /skra'i khur 'dreg pa yin no/ /gos ngur</text></item>
<item><p>273a3</p><section>mdo sde</section><text>smrig ni 'dod chags dang bral ba'i rtags yin no/ /rigs pa la brtson pa brtson 'grus kyi zhing yin no/ /'di ni drang srong rnams kyi rgyal mtshan yin no/ /bdud sdig to can rnams kyi grags pa 'joms pa yin no/ /</text></item>
<item><p>273a4</p><section>mdo sde</section><text>lha dang mi rnams rab tu dga' bar byed pa yin te/ dga' bo rab tu byung ba ni de lta bu yin na ci'i phyir rab tu mi 'byung / dga' bo rab tu byung ba ni 'khor los sgyur ba'i rgyal srid kyi bde ba bas kyang ches khyad par du 'phags par bde</text></item>
<item><p>273a5</p><section>mdo sde</section><text>ba yin na dga' bo gzhan yang dal ba thob pa ni bskal pa bye ba brgyar yang shin du rnyed par dka' ba yin te/ sangs rgyas 'byung ba ni de bas kyang ches rnyed par dka' ba yin no/ /dga' bo thar par 'dod pa rgyal po'i drang</text></item>
<item><p>273a6</p><section>mdo sde</section><text>srong rnams dang / gzhan yang 'khor los sgyur ba'i rgyal po rin po che sna bdun dang ldan pa rnams kyang btsun mo'i 'khor dang bcas te/ sa bor nas rab tu byung ngo / /de bzhin du khyim bdag dang / bram ze'i tshogs</text></item>
<item><p>273a7</p><section>mdo sde</section><text>gzhan rnams kyang khyim rnams bor nas rab tu byung ngo / /de nas bcom ldan 'das la rigs kyi bu dga' bos 'di skad ces gsol to/ /btsun pa bdag ni khyim par mchis la sbyin pa dag stsal/ bsod nams dag</text></item>
<item><p>273a8</p><section>mdo sde</section><text>bgyi zhing / bcom ldan 'das nyan thos kyi dge 'dun dang bcas pa la yang bsnyen bkur bgyi zhing / chos gos dang / bsod snyoms dang / gzims cha dang / snyun gyi gsos sman dang / yo byad rnams kyang bsgrub par</text></item>
<item><p>273b1</p><section>mdo sde</section><text>bgyi'o/ /bcom ldan 'das kyis bka' stsal pa/ de bzhin gshegs pa dgra bcom pa yang dag par rdzogs pa'i sangs rgyas rnams kyis khams gsum pa gang dag yin pa'i 'jig rten gang bar gyur la/ rigs kyi bu</text></item>
<item><p>273b2</p><section>mdo sde</section><text>'am rigs kyi bu mo dad pa can la las lo brgyar 'di lta ste/ chos gos dang / bsod snyoms dang / mal stan dang / nad kyi gsos sman dang / yo byad rnams kyis bsnyen bkur byed na dga' bo de ni byung bar nges par 'byung ba'i</text></item>
<item><p>273b3</p><section>mdo sde</section><text>sems kyi bcu drug gi char yang mi phod do/ /dga' bo khyod kyis rab tu byung / /dal ba shin du rnyed dka' ste/ /dga' bo ston pa mngon gyur pa/ /nga la mi mnyes ma byed cig /dga' bo dper na sa chen po 'di chu gcig pur rgyu</text></item>
<item><p>273b4</p><section>mdo sde</section><text>mtshor gyur la/ de na ru sbal zhar ba gcig kyang yod/ de na gnya' shing bu ga gcig pa gcig kyang rgyu la ru sbal zhar ba de 'di skad du/ gnya' shing gi bu ga der mgrin pa chud par bya'o snyam du sems skye zhing / gnya' shing</text></item>
<item><p>273b5</p><section>mdo sde</section><text>bu ga can de yang rlung gis bskyod nas phyogs phyogs su rgyug par byed pa na dga' bo brgya la rkyen zhig gis ru sbal zhar ba de'i mgrin pa gnya' shing gi bu ga der 'jug par 'gyur gyi/ dga' bo mi nyid thob pa ni ma yin no/ /dal ba phun</text></item>
<item><p>273b6</p><section>mdo sde</section><text>sum tshogs pa yang de bzhin no/ /dga' bo khyod kyis mi nyid shin du rnyed par dka' ba dang / de bzhin du dal ba phun sum tshogs pa yang rnyed na/ dga' bo khyod kyis rab tu byung / /dal ba shin du rnyed dka' rnyed/ /dga' bo ston pa mngon gyur</text></item>
<item><p>273b7</p><section>mdo sde</section><text>na/ /nga la mi mnyes ma byed cig /dper na 'ga' zhig gis khab kyi mig gnam du bstan te yungs kar gyi 'bru rnams 'thor bar byed na dga' bo brgya la rkyen zhig gis der yungs kar gyi 'bru gang yin pa gcig chud par 'gyur gyi/</text></item>
<item><p>273b8</p><section>mdo sde</section><text>dga' bo mi nyid rnyed pa ni ma yin no/ /dal ba phun sum tshogs pa yang de bzhin no/ /dga' bo mi nyid shin du rnyed par dka' ba dang / de bzhin du dal ba phun sum tshogs pa yang rnyed na/ dga' bo khyod kyis rab tu byung / /dal ba</text></item>
<item><p>274a1</p><section>mdo sde</section><text>shin du rnyed dka' rnyed/ /dga' bo ston pa mngon gyur pa/ /nga la mi mnyes ma byed cig /de ci'i phyir zhe na/ bskal pa bye ba stong dang ni/ /brgya dang khrag khrig dag tu yang / /sangs rgyas sgra ni mi thos na/ /sangs</text></item>
<item><p>274a2</p><section>mdo sde</section><text>rgyas mthong ba ga la zhig /u dum ba ra'i me tog ni/ /shing las shin du rnyed dka' ltar/ /de bzhin sangs rgyas rnyed dka' ste/ khyed kyis nga ni rnyed gyur na/ /dga' bo khyod kyis rab tu byung / /dal ba shin du rnyed</text></item>
<item><p>274a3</p><section>mdo sde</section><text>dka' ste/ /dga' bo ston pa mngon gyur pa/ /nga la mi mnyes ma byed cig /de nas rigs kyi bu dga' bo skra dang kha spu bregs te gos ngur smrig bgos te/ rgyal ba'i bstan pa la yang dag par dad pa kho nas khyim nas</text></item>
<item><p>274a4</p><section>mdo sde</section><text>khyim med par rab tu byung ngo / /bcom ldan 'das kyis de skad ces bka' stsal pa dang / tshe dang ldan pa kun dga' bo dang rigs kyi bu dga' bo bcom ldan 'das kyis gsungs pa la mngon par bstod do/ /dga' bo rab tu byung ba'i mdo</text></item>
<item><p>274a5</p><section>mdo sde</section><text>rdzogs s+ho// // rtsangs de ben dra rak+Shi tas zhus chen bgyis pa/ /@#/ / rgya gar skad du/ de ba ta sU tra/ bod skad du/ lha'i mdo/ sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus gcig</text></item>
<item><p>274a6</p><section>mdo sde</section><text>na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/ de nas mtshan mo mi nyal tsam na lha mdog bzang po zhig bcom ldan 'das ga la ba der song ste phyin nas/</text></item>
<item><p>274a7</p><section>mdo sde</section><text>bcom ldan 'das kyi zhabs la mgo bos phyag 'tshal te/ phyogs gcig tu 'dug go/ /de nas lha de'i mthus rgyal bu rgyal byed kyi tshal thams cad snang ba chen pos khyab par gyur to/ /de nas de'i tshe lha des</text></item>
<item><p>274a8</p><section>mdo sde</section><text>tshigs su bcad pa 'di dag gsol to/ /mtshon cha rnon po de gang lags/ /ha la ha la'i dug gang lags/ /rab tu 'bar ba'i me gang lags/ /mun pa rab gnag de gang lags/ /bcom ldan 'das kyis bka' stsal pa/</text></item>
<item><p>274b1</p><section>mdo sde</section><text>tshig dug mtshon cha rnon po yin/ /'dod chags ha la ha la'i dug /zhe sdang rab tu 'bar ba'i me/ /mun pa rab gnag ma rig pa/ /lhas gsol pa/ mi yis zin pa de gang lags/ /gang 'dir bor ba de gang lags/ /</text></item>
<item><p>274b2</p><section>mdo sde</section><text>mi shigs go cha ci zhig lags/ /'di na mtshon du ci rno lags/ /bcom ldan 'das kyis bka' stsal pa/ bdag gis gang byin zin pa yin/ /khyim du gang bzhag 'dir bor yin/ /mi shigs go cha bzod pa yin/ /</text></item>
<item><p>274b3</p><section>mdo sde</section><text>'di na mtshon du shes rab rno/ /lhas gsol pa/ chom rkun zhes bgyi de gang lags/ /dam pa rnams kyi nor gang lags/ /lha dang bcas pa'i 'jig rten na/ /bslus shes bgyi ba gang dag lags/ /</text></item>
<item><p>274b4</p><section>mdo sde</section><text>bcom ldan 'das kyis bka' stsal pa/ rnam rtog chom rkun mkhas pa yin/ /tshul khrims dam pa rnams kyi nor/ /gang dag tshul khrims log lhung byas/ /de dag 'jig rten bslus pa yin/ /lhas gsol pa/</text></item>
<item><p>274b5</p><section>mdo sde</section><text>bde zhes bgyi ba de gang lags/ /dbang phyug dam pa de gang lags/ /rtag tu rnam par rgyan pa gang / /mtho brtsams gang lags bka' stsal gsol/ /bcom ldan 'das kyis bka' stsal pa/ 'dod chung</text></item>
<item><p>274b6</p><section>mdo sde</section><text>bde bar shes par bya/ /chog shes dbang phyug dam pa yin/ /khrims ldan rtag tu rnam par brgyan/ /tshul khrims nyams pa mtho brtsams yin/ lhas gsol pa/ rtsa lag mnyes gshin de gang lags/ /</text></item>
<item><p>274b7</p><section>mdo sde</section><text>bsam pa sdang ba'i dgra gang lags/ /sdug bsngal mi bzad de gang lags/ /mchog tu bde ba de gang lags/ /bcom ldan 'das kyis bka' stsal pa/ rtsa lag mnyes gshin bsod nams yin/ /</text></item>
<item><p>274b8</p><section>mdo sde</section><text>sdig pa bsam pa sdang ba'i dgra/ /dmyal ba'i sdug bsngal mi bzad pa/ /phung po med pa'i bde ba'i mchog /lhas gsol pa/ sdug la mi phan de gang lags/ /phan yang mi sdug gang zhig lags/ /</text></item>
<item><p>275a1</p><section>mdo sde</section><text>gnod pa bgyid pa'i nad gang lags/ /sman pa'i mchog gcig de gang lags/ /bcom ldan 'das kyis bka' stsal pa/ 'dod pa sdug kyang mi phan pa/ /thar pa phan la mi sdug pa/ /'dod chags gnod</text></item>
<item><p>275a2</p><section>mdo sde</section><text>pa med pa'i nad/ /sman pa'i mchog gcig sangs rgyas yin/ /lhas gsol pa/ gang gis 'jig rten 'di bsgribs lags/ /gang gis 'jig rten dbang du bgyis/ /gang gis mdza' bshes 'byed par bgyid/ /</text></item>
<item><p>275a3</p><section>mdo sde</section><text>gang gis mtho ris mchi mi 'gyur/ bcom ldan 'das kyis bka' stsal pa/ mi shes pas ni 'jig rten bsgribs/ /gti mug gis ni dbang du byas/ /zhen pas mdza' bshes 'byed par byed/ /chags pas</text></item>
<item><p>275a4</p><section>mdo sde</section><text>mtho ris 'gro mi 'gyur/ /lhas gsol pa/ gang gis mdza' bshes 'phel bar 'gyur/ /gang gis dgra rnams zhi bar bgyid/ /gang gis mtho ris 'thob par bgyid/ /gang gis thar par 'gro bar 'gyur/ /</text></item>
<item><p>275a5</p><section>mdo sde</section><text>bcom ldan 'das kyis bka' stsal pa/ gtong bas mdza' bshes 'phel bar 'gyur/ /byams pas dgra rnams zhi bar byed/ /tshul khrims kyis ni mtho ris thob/ /shes pas thar par 'gro bar 'gyur/ /</text></item>
<item><p>275a6</p><section>mdo sde</section><text>lhas gsol pa/ rgyal po dang ni chom rkun gyis/ /shin du bsgrim pa bgyis gyur na/ /skyes pa 'am bud med gang gi 'ang rung / /dbrog par mi tshugs ci zhig lags/ /bcom ldan 'das kyis bka' stsal pa/</text></item>
<item><p>275a7</p><section>mdo sde</section><text>rgyal po dang ni chom rkun gyis/ /shin du bsgrim pa byas gyur kyang / /skyes pa 'am bud med gang gi 'ang rung / /dbrog par mi tshugs tshul khrims so/ /lhas gsol pa/ 'jig rten 'di ni gang gis 'ching / /</text></item>
<item><p>275a8</p><section>mdo sde</section><text>gang gis 'jig rten rnam par grol/ /gang zhig rnam par spangs pas na/ /mya ngan 'das shes bgyi bar bgyi/ /bcom ldan 'das kyis bka' stsal pa/ 'dod pas 'jig rten 'ching bar byed/ /'dod pa</text></item>
<item><p>275b1</p><section>mdo sde</section><text>med pas rnam par grol/ /sred pa rnam par spangs pas na/ /mya ngan 'das shes brjod pa yin/ /lhas gsol pa/ rlung dmar gyis kyang mi shigs shing / /zhugs kyis mi 'tshig de ci lags/ /dog sa gtam</text></item>
<item><p>275b2</p><section>mdo sde</section><text>par bgyid pa yi/ /chab kyis mi 'drul ci zhig lags/ /bcom ldan 'das kyis bka' stsal pa/ rlung dmar gyis kyang mi shes shing / /mes kyang mi 'tshig bsod nams yin/ /sa rnams khebs par byed pa</text></item>
<item><p>275b3</p><section>mdo sde</section><text>yi/ /chus kyang mi 'drul bsod nams so/ /lhas gsol pa/ su zhig shin du bslus gyur nas/ /'jig rten 'di nas pha rol mchis/ /da dung bdag gi dogs pa 'di/ /khyod kyis bsal bar mdzad</text></item>
<item><p>275b4</p><section>mdo sde</section><text>pa'i rigs/ /bcom ldan 'das kyis bka' stsal pa/ /gang gis longs spyod yod bzhin du/ /bsod nams bsags pa ma byas pa/ /de ni shin du bslus gyur nas/ /'jig rten 'di nas pha rol song / /lhas</text></item>
<item><p>275b5</p><section>mdo sde</section><text>gsol pa/ 'jigs pa kun las 'das gyur cing / /rgal ba'i 'jig rten mthu ldan pa'i/ /bram ze mya ngan yongs 'das par/ /kye ma bdag gis ring nas mthong / /bcom ldan 'das kyis de skad ces bka'</text></item>
<item><p>275b6</p><section>mdo sde</section><text>stsal nas lha de yi rangs te/ bcom ldan 'das kyi zhabs la mgo bos phyag 'tshal nas rjes su yi rangs te de nyid du mi snang bar gyur to/ /lha'i mdo rdzogs so// //</text></item>
<item><p>275b7</p><section>mdo sde</section><text>@#/ /rgya gar skad du/ alpa de ba ta sU tra/ bod skad du/ lha'i mdo nyung ngu / sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus gcig na/</text></item>
<item><p>275b8</p><section>mdo sde</section><text>bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/ de nas lha zhig bcom ldan 'das ga la ba der song ste phyin nas bcom ldan 'das kyi zhabs la</text></item>
<item><p>276a1</p><section>mdo sde</section><text>mgo bos phyag 'tshal te phyogs gcig tu 'dug go/ /phyogs gcig tu 'dug nas lha des bcom ldan 'das la zhu ba zhus pa/ tshul khrims gang lags spyod pa gang / /yon tan gang lags las gang gis/ /</text></item>
<item><p>276a2</p><section>mdo sde</section><text>gnas pa ji ltar shes rab gang / /skye bo gang dag mtho ris mchi/ /lha la thugs brtse nyer bzung nas/ /ston pas de la lung bstan pa/ /skye bo mtho ris gang 'gro ba/ /lha khyod nga la rab tu nyon/ /srog gcod pa las</text></item>
<item><p>276a3</p><section>mdo sde</section><text>phyir ldog cing / /khrims bzung yang dag sdom la dga'/ /gang dag 'byung po mi 'tshe ba/ /skye bo de dag mtho ris 'gro/ /gang dag ma byin len spong zhing / /sbyin pa gtong la rtag dga' ste/ /rku ba spong zhing mi rku ba/ /</text></item>
<item><p>276a4</p><section>mdo sde</section><text>skye bo de dag mtho ris 'gro/ /gzhan gyi chung ma'i thad mi 'gro/ /log par g.yem pa rnam par spong / /bdag gi chung mas chog sems pa/ /skye bo de dag mtho ris 'gro/ /gzhan gyi don la rku bya dang / /bdag gi phyir</text></item>
<item><p>276a5</p><section>mdo sde</section><text>dang 'jigs pa'i phyir/ /brdzun gyi tshig rnams mi smra ba/ /skye bo de dag mtho ris 'gro/ /grogs po rtag par 'byed byed pa/ /phra ma'i tshig rnams rab spong zhing / /gang dag 'dun par rab dga' ba/ /skye bo de dag</text></item>
<item><p>276a6</p><section>mdo sde</section><text>mtho ris 'gro/ /rgyags la sten cing zhe gcod pa/ /tshig rtsub dag ni rnam sbyong zhing / /'jam po'i tshig tu gang smra ba/ /skye bo de dag mtho ris 'gro/ /don med gnas dang ldan pa yi/ /kyal pa'i tshig rnams rab</text></item>
<item><p>276a7</p><section>mdo sde</section><text>spong zhing / /gang yang dus su chos smra ba/ /skye bo de dag mtho ris 'gro/ /grong ngam 'on te dgon pa na/ /gzhan gyis bdag gir byas pa la/ /de la chags sems gang med pa/ /skye bo de dag mtho ris 'gro/ /byams</text></item>
<item><p>276a8</p><section>mdo sde</section><text>pa'i sems kyis mi 'tshe zhing / /gnod par sems pa med pa yis/ /skye bo kun la mi gnod pa/ /skye bo de dag mtho ris 'gro/ /las dang las kyi rnam smin dang / /gnyis ga la yang gang dad cing / /</text></item>
<item><p>276b1</p><section>mdo sde</section><text>yang dag lta ba yang dag 'dzin/ /skye bo de dag mtho ris 'gro/ /dge ba'i chos rnams 'di dag ni/ /dkar po chos kyi lam bcu ste/ /gang dag yang dag 'dzin 'gyur ba/ /skye bo de dag mtho ris 'gro/ /bram ze mya ngan</text></item>
<item><p>276b2</p><section>mdo sde</section><text>'das pa dang / /dgra dang 'jigs pa kun 'das shing / /'jig rten chags med rgal ba ni/ /mang po yod par ma mthong ngo / /bcom ldan 'das kyis de skad ces bka' stsal nas lha de yi rangs te/ bcom ldan 'das</text></item>
<item><p>276b3</p><section>mdo sde</section><text>kyis gsungs pa la mngon par bstod do/ /lha'i mdo nyung ngu rdzogs so// // zhu chen gyi lo ts+tsha ba ban de ye shes sdes bsgyur cing zhus te gtan la phab pa/ / @##/ /rgya gar skad du/ tsan+d+ra sU tra/</text></item>
<item><p>276b4</p><section>mdo sde</section><text>zla ba'i mdo/ dkon mchog gsum la phyag 'tshal lo/ /'di skad bdag gis thos pa dus gcig na/ bcom ldan 'das yul tsam pa can na 'gro ba po'i rdzing bu'i 'gram na bzhugs te/ de'i tshe lha ma yin gyi dbang po</text></item>
<item><p>276b5</p><section>mdo sde</section><text>sgra gcan gyis zla ba'i dkyil 'khor thams cad 'od kyis bkab par gyur to/ /de nas zla ba'i dkyil 'khor na gnas pa'i lha gang yin pa de skrag cing dngangs la mi dga' bar gyur nas bcom ldan 'das ga la ba der song</text></item>
<item><p>276b6</p><section>mdo sde</section><text>ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas lha des de'i tshe tshigs su bcad de gsol pa/ kun las rnam par rab grol ba'i/ /</text></item>
<item><p>276b7</p><section>mdo sde</section><text>sangs rgyas dpa' bo khyod phyag 'tshal/ /gnod pa dag dang phrad gyur pa/ /bdag gi skyabs ni mdzad par gsol/ /'jig rten dgra bcom bde gshegs la/ /zla ba skyabs su mchi lags kyis/ /sangs rgyas 'jig</text></item>
<item><p>276b8</p><section>mdo sde</section><text>rten thugs brtse rnams/ /zla ba thar mdzod sgra gcan las/ /bcom ldan 'das kyis bka' stsal pa/ /sgra gcan zla ba mun sel ba/ /nam mkha' dag la 'od byed cing / /lam mer 'dug la dkar ba dang /</text></item>
<item><p>277a1</p><section>mdo sde</section><text>rnam par dag pa'i 'od ldan pa/ /bar snang dag la ma bzung bar/ /skye dgu'i sgron de myur du thong / /de nas rings bzhin sgra gcan de/ /lus kyang rngul cing skrag gyur la/ /nad pa bzhin du brtad pa yis/ /</text></item>
<item><p>277a2</p><section>mdo sde</section><text>zla ba rnam par gtong bar byed/ /de nas rnam par snang byed kyi bu chen pos lha ma yin gyi dbang po sgra gcan rings pa bas kyang rings par zla ba'i dkyil 'khor btong ba mthong ngo / /mthong nas kyang de'i tshe tshigs su</text></item>
<item><p>277a3</p><section>mdo sde</section><text>bcad de smras pa/ ci yi phyir na sgra gcan khyod/ /lus kyang rngul cing skrag gyur la/ /nad pa bzhin du brtad pa yis/ /rings par zla ba gtong bar byed/ /sgra gcan gyis smras pa/ sangs rgyas tshigs bcad 'di</text></item>
<item><p>277a4</p><section>mdo sde</section><text>brjod pas/ /gal te zla ba ma btang na/ /bdag gi mgo bo tshal bdun 'gas/ /gson yang bde bar mi 'gyur ro/ /rnam par snang byed kyi bu chen pos smras pa/ kye ma bden pa gzigs pa yi/ /sangs rgyas</text></item>
<item><p>277a5</p><section>mdo sde</section><text>rnams ni 'byung ba rmad/ /de dag gis ni tshigs su bcad/ /brjod na sgra gcan zla ba gtong / /zla ba'i mdo rdzogs so// // @#/ /rgya gar skad du/ kU TA gAr sU tra/ bod skad du/ khang bu brtsegs pa'i mdo/</text></item>
<item><p>277a6</p><section>mdo sde</section><text>thams cad mkhyen pa la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /</text></item>
<item><p>277a7</p><section>mdo sde</section><text>de nas tshe dang ldan pa kun dga' bo bcom ldan 'das gang na ba der song ste phyin nas/ bcom ldan 'das kyi zhabs gnyis la spyi bos phyag 'tshal te phyogs gcig tu 'dug go/ /phyogs gcig tu 'dug nas bcom</text></item>
<item><p>277a8</p><section>mdo sde</section><text>ldan 'das la tshe dang ldan pa kun dga' bos 'di skad ces gsol to/ /bcom ldan 'das phyag dar bgyis pas dge ba'i rtsa ba cir 'gyur lags/ dkyil 'khor bgyis pas cir 'gyur lags/ skyabs su</text></item>
<item><p>277b1</p><section>mdo sde</section><text>'chi ba dang / bslab pa'i gzhi rnams kyi dge bas ni cir 'gyur lags/ de bzhin gshegs pa la phyag 'tshal ba'i thal mo sbyar ba'i sug las kyis ni cir 'gyur lags/ bcom ldan 'das dge ba'i rtsa ba 'khor bar</text></item>
<item><p>277b2</p><section>mdo sde</section><text>bas par mi 'gyur zhing yongs su gtugs par mi 'gyur la bas ma 'tshal ba'i mya ngan las 'das pa thob par 'gyur ba ni gang lags/ de bzhin gshegs pa'i sku gzugs bgyis pas ni cir 'gyur lags/ bcom</text></item>
<item><p>277b3</p><section>mdo sde</section><text>ldan 'das kyis bka' stsal pa/ kun dga' bo phyag dar byas pa'i phan yon ni lngar 'gyur te/ lnga gang zhe na/ kun dga' bo 'di lta ste/ bdag gi sems dang bar 'gyur ba dang / gzhan gyi sems dang bar 'gyur ba dang /</text></item>
<item><p>277b4</p><section>mdo sde</section><text>lha rnams dga' bar 'gyur ba dang / mdzes pa'i las byas shing bsags pa dang / lus zhig nas bde 'gro mtho ris kyi 'jig rten gyi lha rnams su skye bar 'gyur ro/ /kun dga' bo gang la la zhig gis de bzhin</text></item>
<item><p>277b5</p><section>mdo sde</section><text>gshegs pa'i ched du dkyil 'khor gru bzhi pa byed na de byang gi sgra mi snyan gyi gling gi dbang phyug gi bdag por 'gyur zhing lus zhig nas sum bcu rtsa gsum gyi lha rnams su skye bar 'gyur bar nga smra'o/ /kun dga'</text></item>
<item><p>277b6</p><section>mdo sde</section><text>bo gang la la zhig gis de bzhin gshegs pa'i ched du dkyil 'khor zlum po byed na de nub kyi ba glang spyod kyi gling gi dbang phyug gi bdag por 'gyur zhing lus zhig nas 'thab bral gyi lha rnams su skye bar 'gyur bar nga</text></item>
<item><p>277b7</p><section>mdo sde</section><text>smra'o/ /kun dga' bo gang la la zhig gis sangs rgyas bcom ldan 'das la sems dang bas dkyil 'khor zla gam lta bu byed na de shar gyi lus 'phags gling gi dbang phyug gi bdag por 'gyur zhing lus zhig nas</text></item>
<item><p>277b8</p><section>mdo sde</section><text>dga' ldan gyi lha rnams su skye bar 'gyur bar nga smra'o/ /kun dga' bo gang la la zhig gis sangs rgyas bcom ldan 'das la sems dang bas dkyil 'khor shing rta'i dbyibs lta bur byed na 'dzam bu'i gling gi dbang</text></item>
<item><p>278a1</p><section>mdo sde</section><text>phyug gi bdag por 'gyur zhing lus zhig nas 'phrul dga'i lha rnams su skye bar 'gyur bar nga smra'o/ /kun dga' bo gang la la zhig gis sangs rgyas la skyabs su 'gro ba dang / gang chos dang / dge 'dun la</text></item>
<item><p>278a2</p><section>mdo sde</section><text>skyabs su 'gro zhing bslab pa'i gzhi rnams kyang mnos nas yongs su srung bar byed na kun dga' bo dge ba'i rtsa ba de'i bsod nams ni dpag tu med cing grangs med par nga smra ste/ nyan thos dang rang sangs rgyas thams cad</text></item>
<item><p>278a3</p><section>mdo sde</section><text>kyis mya ngan las 'das pa'i mthar thug pa'i bar du mtha' gzung bar mi nus par nga smra'o/ /de nas bcom ldan 'das kyis tshe dang ldan pa kun dga' bo'i sems thugs su chud nas ljags pad ma dmar po'i</text></item>
<item><p>278a4</p><section>mdo sde</section><text>'dab ma dri ma med cing lo ma 'jam pa dang / mtshal dmar po dang / shing mya ngan 'tshang gi lo ma dang / zangs kyi glegs ma srab mo dang 'dra la chu zheng gab pas zhal gyi dkyil 'khor dbu'i skra mtshams la thug pa'i</text></item>
<item><p>278a5</p><section>mdo sde</section><text>bar thams cad du brkyang nas kun dga' bo la bka' stsal pa/ kun dga' bo khyod kyis brdzun du smra ba dang / phra ma dang / tshig rtsub po dang / tshig kyal pa smra ba la lce 'di lta bu mthong ngam/ btsun pa ma lags so/ /</text></item>
<item><p>278a6</p><section>mdo sde</section><text>kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni bden pa gsung ba yin no/ /kun dga' bo gang la la thal mo sbyar te/ bcom ldan 'das de bzhin gshegs</text></item>
<item><p>278a7</p><section>mdo sde</section><text>pa dgra bcom pa yang dag par rdzogs pa'i sangs rgyas de la phyag 'tshal lo/ /phyag 'tshal lo zhes phyag 'tshal bar byed na sems can de dag ngas yongs su bzung zhing yongs su mya ngan las bzlas pa</text></item>
<item><p>278a8</p><section>mdo sde</section><text>yin no/ /sems can de rnams la ni nga thugs khral chung ba yin no/ /de ci'i phyir zhe na/ kun dga' bo 'di ltar de bzhin gshegs pa'i chos kyi dbyings ni shin du rab tu gnas pa yin no/ /de shin du rab tu</text></item>
<item><p>278b1</p><section>mdo sde</section><text>gnas pa'i phyir thal mo sbyar ba yang chud za bar mi 'gyur na sbyin pa la sogs pa byed pa lta smos kyang ci dgos/ kun dga' bo ltos shig /skyes bu zhig la rang gi gzar bu bkrus pa tsam 'am/ phor bu bsrus pa tsam pa</text></item>
<item><p>278b2</p><section>mdo sde</section><text>'am/ phru ldog bkrus pa tsam gang yin pa de yang yod la/ gal te de 'di snyam du/ /'di na gnas pa'i srog chags thams cad 'dis bde bar gyur snyam du sems shing gtor khung du 'bor bar byed na kun dga' bo 'on kyang</text></item>
<item><p>278b3</p><section>mdo sde</section><text>bsod nams skye ba'i sgor 'gyur bar nga smra na mir gyur pa lta smos kyang ci dgos/ kun dga' bo gsum po 'di dag ni bar gyi bskal pa dag yin no/ /gsum gang zhe na/ mtshon gyi bar gyi bskal pa dang / nad kyi bar gyi</text></item>
<item><p>278b4</p><section>mdo sde</section><text>bskal pa dang / mu ge'i bar gyi bskal pa'o/ /kun dga' bo de la gang gis nyi ma gcig cig srog gcod pa spong zhing yang dag par blangs te/ gnas par byed na de mtshon gyi bar gyi bskal par mi skye bar 'gyur ro/ /</text></item>
<item><p>278b5</p><section>mdo sde</section><text>gang zhig gis a ru ra gcig tsam yang dge 'dun la 'bul bar byed na de nad kyi bar gyi bskal par mi skye bar 'gyur ro/ /gang zhig gis zas nal tse gang tsam dge 'dun la phul na de mu ge'i bar gyi bskal par mi skye</text></item>
<item><p>278b6</p><section>mdo sde</section><text>bar 'gyur ro/ /kun dga' bo dge ba'i rtsa ba gsum po 'di dag bskyed pa ni 'khor bar zad par mi 'gyur zhing yongs su gtugs par mi 'gyur la zad mi shes pa'i mya ngan las 'das pa thob par 'gyur bar byed pa</text></item>
<item><p>278b7</p><section>mdo sde</section><text>yin no/ /gsum po gang dag ce na/ kun dga' bo sangs rgyas la dge ba'i rtsa ba bskyed pa ni 'khor bar zad par mi 'gyur zhing yongs su gtugs par mi 'gyur la zad mi shes pa'i mya ngan las 'das pa thob par byed pa</text></item>
<item><p>278b8</p><section>mdo sde</section><text>yin no/ /chos la dge ba'i rtsa ba bskyed pa dang / dge 'dun la bskyed pa ni 'khor bar zad par mi 'gyur zhing yongs su gtugs par mi 'gyur la zad mi shes pa'i mya ngan las 'das pa thob par byed pa yin no/ /</text></item>
<item><p>279a1</p><section>mdo sde</section><text>de nas bcom ldan 'das kyis de bzhin gshegs pa'i yon tan bstan pa'i phyir kun dga' bo la bka' stsal pa/ kun dga' bo khyod kyis 'dzam bu'i gling gi gling mthong ngam/ kye btsun pa mthong lags</text></item>
<item><p>279a2</p><section>mdo sde</section><text>so/ /kun dga' bo 'dzam bu'i gling gi gling ni zheng du ni dpag tshad bdun stong / chur yang dpag tshad bdun stong ste/ byang gi zhing ni che/ lho'i ni shing rta'i dbyibs so/ /de rigs kyi bu 'am rigs kyi bu mo dad pa can la</text></item>
<item><p>279a3</p><section>mdo sde</section><text>las rin po che sna bdun gyis bkang ste rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams dang / phyogs bzhi'i dge slong gi</text></item>
<item><p>279a4</p><section>mdo sde</section><text>dge 'dun la 'bul bar byed pa dang / gang zhig de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'jim pa las skyu ru ra tsam byed du 'jug /</text></item>
<item><p>279a5</p><section>mdo sde</section><text>srog shing khab tsam 'dzugs su 'jug /gdugs ni rgya shug gi lo ma tsam 'gebs su 'jug cing sku gzugs nas 'bru tsam byed du 'jug la/ /sku gdung yungs kar gyi 'bru tsam 'jug par byed na kun dga' bo 'di nyid</text></item>
<item><p>279a6</p><section>mdo sde</section><text>de bas bsod nams shin du mang bar nga smra'o/ /kun dga' bo 'dzam bu'i gling gi gling lta zhog gi/ kun dga' bo shar gyi lus 'phags zhes bya ba'i gling zheng du yang dpag tshad brgyad stong / chur yang dpag tshad brgyad stong kun</text></item>
<item><p>279a7</p><section>mdo sde</section><text>nas zla ba gam pa lta bu zhig yod de/ de rigs kyi bu 'am/ de rigs kyi bu mo dad pa can la las rin po che sna bdun gyis bkang ste/ rgyun du zhugs pa rnams dang / lan cig phyir 'ong ba rnams dang / phyir mi 'ong ba</text></item>
<item><p>279a8</p><section>mdo sde</section><text>rnams dang / dgra bcom pa rnams dang / rang sangs rgyas rnams dang / phyogs bzhi'i dge slong gi dge 'dun la dbul bar byed pa dang / gang zhig de bzhin gshegs pa dgra bcom pa yang dag par rjogs pa'i sangs</text></item>
<item><p>279b1</p><section>mdo sde</section><text>rgyas yongs su mya ngan las 'das pa'i mchod rten 'jim pa las skyu ru ra tsam byed du 'jug /srog shing khab tsam 'dzugs su 'jug /gdugs ni rgya shug gi lo ma tsam 'gebs su 'jug cing sku gzugs nas 'bru tsam byed du</text></item>
<item><p>279b2</p><section>mdo sde</section><text>'jug /sku gdung yungs kar gyi 'bru tsam 'jug par byed na kun dga' bo 'di nyid de bas bsod nams shin du mang bar nga smra'o/ /kun dga' bo 'dzam bu'i gling gi gling lta yang zhog /shar gyi lus 'phags kyi gling lta yang shog gi/</text></item>
<item><p>279b3</p><section>mdo sde</section><text>kun dga' bo nub kyi ba glang spyod ces bya ba'i gling zheng du dpag tshad dgu stong / chur yang dpag tshad dgu stong pa kun nas zla ba nya ba lta bu zhig yod de/ de rigs kyi bu 'am rigs kyi bu mo dad pa can la las rin po che sna bdun gyis</text></item>
<item><p>279b4</p><section>mdo sde</section><text>bkang ste/ rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams sam/ phyogs bzhi'i dge slong gi dge 'dun la 'bul bar byed pa</text></item>
<item><p>279b5</p><section>mdo sde</section><text>dang / gang de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'jim pa las skyu ru ra tsam du byed du 'jug /srog shing khab tsam 'dzugs su 'jug /</text></item>
<item><p>279b6</p><section>mdo sde</section><text>gdugs ni rgya shug gi lo ma tsam 'gebs su 'jug cing sku gzugs nas 'bru tsam byed du 'jug la/ sku gdung yungs kar gyi 'bru tsam 'dzug par byed na kun dga' bo 'di nyid de bas bsod nams shin du mang bar nga smra'o/ /</text></item>
<item><p>279b7</p><section>mdo sde</section><text>kun dga' bo 'dzam bu'i gling gi gling lta yang zhog /shar gyi lus 'phags po'i gling lta yang zhog /nub kyi ba lang spyod kyi gling lta yang zhog gi/ kun dga' bo byang gi sgra mi snyan zhes bya ba'i gling zheng du dpag tshad khri/ chur</text></item>
<item><p>279b8</p><section>mdo sde</section><text>yang dpag tshad khri pa kun nas gru bzhi pa zhig yod de/ de rigs kyi bu 'am rigs bu mo la las rin po che sna bdun gyis bkang ste/ rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams</text></item>
<item><p>280a1</p><section>mdo sde</section><text>dang / dgra bcom pa rnams dang / rang sangs rgyas rnams sam/ phyogs bzhi'i dge slong gi dge 'dun la 'bul bar byed pa dang / gang de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>280a2</p><section>mdo sde</section><text>yongs su mya ngan las 'das pa'i mchod rten 'jim pa las skyu ru ra tsam byed du 'jug /srog shing ni khab tsam 'dzugs su 'jug /gdugs ni rgya shug gi lo ma tsam 'gebs su 'jug cing sku gzugs nas 'bru tsam byed</text></item>
<item><p>280a3</p><section>mdo sde</section><text>du 'jug la/ sku gdung yungs kar gyi 'bru tsam 'jug par byed na/ kun dga' bo 'di nyid de bas bsod nams shin du mang bar nga smra'o/ /kun dga' bo 'dzam bu'i gling gi gling lta yang zhog /shar gyi lus 'phags kyi gling</text></item>
<item><p>280a4</p><section>mdo sde</section><text>lta yang zhog /nub kyi ba glang spyod kyi gling yang lta zhog /byang gi sgra mi snyan gyi gling lta yang zhog gi/ kun dga' bo lha rnams kyi dbang po brgya byin gyi khang bzangs rnam par rgyal ba zhes bya ba yod de/ de rigs kyi bu 'am rigs kyi bu mo</text></item>
<item><p>280a5</p><section>mdo sde</section><text>dad pa can la las rin po che sna bdun gyis bkang ste/ rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams dang / phyogs bzhi'i</text></item>
<item><p>280a6</p><section>mdo sde</section><text>dge slong gi dge 'dun la 'bul bar byed pa dang / gang de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'jim pa las skyu ru ra tsam byed du 'jug /</text></item>
<item><p>280a7</p><section>mdo sde</section><text>srog shing khab tsam 'dzugs su 'jug /gdugs ni rgya shug gi lo ma tsam 'gebs su 'jug cing sku gzugs nas 'bru tsam byed du 'jug la/ sku gdung yungs kar gyi 'bru tsam 'jug par byed na kun dga' bo 'di nyid</text></item>
<item><p>280a8</p><section>mdo sde</section><text>de bas bsod nams shin du rab tu mang bar nga smra'o/ /kun dga' bo 'dzam bu'i gling gi gling lta yang zhog /shar gyi lus 'phags kyi gling lta yang zhog /nub kyi ba glang spyod kyi gling lta yang zhog /byang gi sgra mi</text></item>
<item><p>280b1</p><section>mdo sde</section><text>snyan gyi gling lta yang shog /lha rnams kyi dbang po brgya byin gyi khang bzangs rnam par rgyal ba lta yang zhog gi/ kun dga' bo stong gsum gyi stong chen po'i 'jig rten gyi khams yod de/ de rigs kyi bu 'am</text></item>
<item><p>280b2</p><section>mdo sde</section><text>rigs kyi bu mo gang la las rin po che sna bdun gyis bkang ste/ rgyun du zhugs pa rnams dang / len cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams sam/</text></item>
<item><p>280b3</p><section>mdo sde</section><text>phyogs bzhi'i dge slong gi dge 'dun la 'bul bar byed pa dang / gang zhig de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'jim pa las</text></item>
<item><p>280b4</p><section>mdo sde</section><text>skyu ru ra tsam byed du 'jug /srog shing ni khab tsam 'dzugs su 'jug /gdugs ni rgya shug gi lo ma tsam 'gebs su 'jug cing sku gzugs nas 'bru tsam byed du 'jug la/ sku gdung yungs kar gyi 'bru tsam 'jug</text></item>
<item><p>280b5</p><section>mdo sde</section><text>par byed na/ kun dga' bo 'di nyid de bas bsod nams shin du rab tu mang bar nga smra'o/ /de ci'i phyir zhe na/ kun dga' bo 'di ltar de bzhin gshegs pa dgra bcom pa yang dag par rdzogs pa'i sangs rgyas ni sbyin</text></item>
<item><p>280b6</p><section>mdo sde</section><text>pa dpag tu med pa/ tshul khrims dpag tu med pa/ bzod pa dpag tu med pa/ brtson 'grus dpag tu med pa/ bsam gtan dpag tu med pa/ shes rab dpag tu med pa/ byams pa nas btang snyoms kyi bar du</text></item>
<item><p>280b7</p><section>mdo sde</section><text>dpag tu med de/ kun dga' bo de bzhin gshegs pa dgra bcom pa yang dag par rdzogs pa'i sangs rgyas ni yon tan dpag tu med pa dang ldan pa'i phyir ro/ /bcom ldan 'das kyis de skad ces bka'</text></item>
<item><p>280b8</p><section>mdo sde</section><text>stsal nas tshe dang ldan pa kun dga' bo dang / dge slong de dag bcom ldan 'das kyis gsungs pa la rjes su yi rangs nas mngon par bstod do/ /khang bu brtsegs pa'i mdo rdzogs so// // zhu chen gyi lo ts+tsha ba rad na rak+Shi tas bsgyur cing zhus te gtan la</text></item>
<item><p>281a1</p><section>mdo sde</section><text>phab pa// // @#/ /'phags pa gnas 'jog gi mdo zhes bya/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das ser</text></item>
<item><p>281a2</p><section>mdo sde</section><text>skya'i gnas na shing n+ya gro d+ha'i kun dga' ra ba na bzhugs so/ /de nas drang srong chen po ser skya nyin re zhing rkang pas 'gro la 'chag cing rjes su 'chag pa bcom ldan 'das ga la ba der ched du song ste/ bcom ldan 'das</text></item>
<item><p>281a3</p><section>mdo sde</section><text>dang / yang dag par dga' ba dang / yang dag par bsnyen pa'i gtam rnam pa sna tshogs dag byas nas phyogs gcig tu 'dug go/ /bram ze gnas 'jog phyogs gcig tu 'dug par bcom ldan 'das kyis</text></item>
<item><p>281a4</p><section>mdo sde</section><text>mkhyen nas de la 'di skad ces bka' stsal to/ /gnas 'jog khyod ci'i phyir 'di ltar skem zhing mdog mi sdug /ag tsom dang / skra dang / sen mo dang / spu ring zhing lus rtsub la bcom chung ngur smra/ gnas 'jog</text></item>
<item><p>281a5</p><section>mdo sde</section><text>gis gsol pa/ gau ta ma bdag ni dgung zlar smyung ba bgyid pas 'di ltar skem zhing mdog ngan/ ag tsom dang / skra dang / sen mo dang / spu ring zhing lus rtsub la com chung ngur smra ba lags so/ /de nas</text></item>
<item><p>281a6</p><section>mdo sde</section><text>bcom ldan 'das kyis mkhyen bzhin du drang srong gnas 'jog la smras pa/ gnas 'jog khyod 'phags pa'i yan lag brgyad dang ldan pa'i bsnyen gnas la gnas shing cho 'phrul gyi phyogs la yang nan tan gyis sgrub</text></item>
<item><p>281a7</p><section>mdo sde</section><text>bam/ gnas 'jog gis gsol pa/ kye gau ta ma gang 'phags pa'i yan lag brgyad dang ldan pa'i bsnyen gnas la gnas pa dang / cho 'phrul gyi phyogs la nan tan gyis sgrub pa de cir 'gyur/ bcom ldan 'das kyis bka'</text></item>
<item><p>281a8</p><section>mdo sde</section><text>stsal pa/ bram ze de ni lha dang mi rnams kyi 'dod pa la spyod par 'gyur ro/ /gnas 'jog gis gsol pa/ gau ta ma 'phags pa'i yan lag brgyad dang ldan pa'i bsnyen gnas shes bgyi ba de gang lags/ gau ta ma ji ltar na</text></item>
<item><p>281b1</p><section>mdo sde</section><text>'phags pa'i yan lag brgyad dang ldan pa la bsnyen pas lha dang mi rnams kyi 'dod pa la nye bar spyod par 'gyur/ gnas 'jog rigs kyi bu 'am/ rigs kyi bu mo dad pa dang ldan pa 'phags pa'i yan lag brgyad dang</text></item>
<item><p>281b2</p><section>mdo sde</section><text>ldan pa'i bsnyen gnas la gnas par 'dod pas nang par langs nas dge slong ngam/ bram ze 'am/ gzhan gang yang rung ba shes pa zhig gi drung du song ste/ bla gos phrag pa gcig tu byas la pus mo g.yas pa'i lha nga sa</text></item>
<item><p>281b3</p><section>mdo sde</section><text>la btsugs te/ thal mo sbyar nas tshig 'di skad ces brjod par bya ste/ bdag ming che ge mo zhes bgyi ba 'di dus 'di nas bzung ste/ gang do nub kyi mtshan mo 'di dang / sang nyi ma shar gyi bar du srog gcod pa spang zhing</text></item>
<item><p>281b4</p><section>mdo sde</section><text>srog gcod pa las slar log ste/ dbyug pa spangs shing mtshon cha spangs te ngo tsha dang ldan zhing snying rje dang ldan par bgyis la/ sems can dang / srog chags 'byung po thams cad las chung ngu na srog chags phra mo grog</text></item>
<item><p>281b5</p><section>mdo sde</section><text>sbur yan chad kyi srog gcod pa spangs te/ srog gcod pa las slar ldog par bgyi'o/ /ji ltar 'phags pa dgra bcom pa de dag ji srid 'tsho'i bar du srog gcod pa spangs te/ srog gcod pa las slar log nas dbyug</text></item>
<item><p>281b6</p><section>mdo sde</section><text>pa spangs shing mtshon cha spangs te/ sems can dang / srog chags 'byung po thams cad las chung ngu na srog chags phra mo grog sbur yan chad kyi srog gcod pa yang spangs te/ srog gcod pa las slar log pa de bzhin du</text></item>
<item><p>281b7</p><section>mdo sde</section><text>bdag che ge mo yang dus 'di nas bzung ste/ do nub kyi mtshon mo 'di dang / sang nyi ma shar gyi bar du srog gcod pa spang zhing srog gcod pa las slar ldog ste/ dbyug pa spangs shing mtshon cha spangs te/ ngo tsha dang ldan zhing snying rje</text></item>
<item><p>281b8</p><section>mdo sde</section><text>dang ldan par bgyis la sems can dang / srog chags 'byung po thams cad las chung ngu na srog chags phra mo grog sbur yan chad kyi srog gcod pa yang spangs te/ srog gcod pa las slar ldog par bgyi'o/ /yan lag</text></item>
<item><p>282a1</p><section>mdo sde</section><text>dang po 'dis bdag 'phags pa dgra bcom pa de dag gi bslab pa la rjes su slob bo/ /rjes su sgrub bo/ /rjes su bgyid do/ /ji ltar srog gcod pa las slar log pa de bzhin du ma byin par len pa dang / mi tshangs par</text></item>
<item><p>282a2</p><section>mdo sde</section><text>spyod pa dang / brdzun du smra ba dang / 'bru'i chang dang / bcos pa'i chang myos par 'gyur ba bag med pa'i gnas dang / glu gar dang / rol mo'i sgra dang / phreng ba dang / spos nyug pa dang / rgyan dang / kha dog 'chang ba dang / khri stan mthon</text></item>
<item><p>282a3</p><section>mdo sde</section><text>po dang / khri stan chen po dang / dus ma yin pa'i kha zas spangs te/ dus ma yin pa'i kha zas las slar ldog par bgyi'o/ /ji ltar 'phags pa dgra bcom pa de dag ji srid 'tsho'i bar du dus ma yin pa'i kha zas spangs</text></item>
<item><p>282a4</p><section>mdo sde</section><text>te/ dus ma yin pa'i kha zas las slar log pa de bzhin du bdag che ge mo yang dus 'di nas bzung ste/ gang do nub kyi mtshan mo 'di dang / sang nyi ma shar gyi bar du dus ma yin pa'i kha zas spangs te/ dus ma yin pa'i kha zas</text></item>
<item><p>282a5</p><section>mdo sde</section><text>las slar ldog par bgyi'o/ /yan lag brgyad pa 'dis bdag 'phags pa dgra bcom pa de dag gi bslab pa la rjes su slob bo/ /rjes su sgrub bo/ /rjes su bgyid do/ /de ltar lan gnyis/ de ltar lan gsum du'o/ /gnas</text></item>
<item><p>282a6</p><section>mdo sde</section><text>'jog 'di ni 'phags pa'i yan lag brgyad dang ldan pa'i bsnyen gnas yin te/ de ltar 'phags pa'i yan lag brgyad dang ldan pa'i bsnyen gnas la gnas pa ni lha dang mi'i 'dod pa la nye bar spyod par 'gyur te/</text></item>
<item><p>282a7</p><section>mdo sde</section><text>gnas 'jog khyod 'phags pa'i yan lag brgyad dang ldan pa'i bsnyen gnas la gnas par gyis shig /cho 'phrul gyi phyogs la yang nan tan gyis sgrubs shig /lha dang mi rnams kyi 'dod pa yang spyad par gyis</text></item>
<item><p>282a8</p><section>mdo sde</section><text>shig /gnas 'jog ji ltar 'phags pa'i yan lag brgyad dang ldan pa la gnas pa'i rigs kyi bu 'am/ rigs kyi bu mo dad pa dang ldan pa de'i bsod nams 'di tsam mo zhes bsod nams sam/ bsod nams</text></item>
<item><p>282b1</p><section>mdo sde</section><text>nams kyi 'bras bu 'am/ bsod nams kyi 'bras bu rnam par smin pa'i tshad gzung bar mi nus te/ 'on kyang bsod nams kyi phung po mang ngo zhes bya ba'i grangs su 'gro'o/ /gnas 'jog dper na chu bo chen po lnga po gcig tu gzhol</text></item>
<item><p>282b2</p><section>mdo sde</section><text>bar 'bab pa ni 'di lta ste/ gang ga dang / ya mu na dang / mtsho ldan dang / khyim ldan dang / sa ste/ chu de dag la 'di tsam mo zhes chu 'am/ chu bum pa brgya 'am/ chu bum pa stong ngam chu bum pa brgya stong zhes tshad bzung bar mi nus te 'on kyang chu</text></item>
<item><p>282b3</p><section>mdo sde</section><text>mang zhing chu klung che'o zhes bya ba'i grangs su 'gro'o/ /gnas 'jog de bzhin du 'phags pa'i yan lag brgyad dang ldan pa'i bsnyen gnas la gnas pa'i rigs kyi bu 'am/ rigs kyi bu mo de'i bsod nams 'di tsam mo zhes</text></item>
<item><p>282b4</p><section>mdo sde</section><text>bsod nams sam/ bsod nams kyi 'bras bu 'am/ bsod nams kyi 'bras bu rnam par smin pa'i tshad gzung bar mi nus te/ 'on kyang bsod nams mang ngo zhes bya ba'i grangs su 'gro'o/ /gnas 'jog de ji snyam du sems/</text></item>
<item><p>282b5</p><section>mdo sde</section><text>gang zhig rgya mtsho chen po'i chu ni 'di tsam ste/ chu 'am/ chu bum pa brgya 'am/ chu bum pa stong ngam/ chu bum pa brgya stong yod ces tshad gzung bar nus pa yod dam/ gnas 'jog gis gsol pa/ gau ta ma gang la la rgya mtsho</text></item>
<item><p>282b6</p><section>mdo sde</section><text>chen po'i chu ni 'di tsam ste chu 'am/ chu bum pa brgya 'am/ chu bum pa stong ngam/ chu bum pa brgya stong zhes tshad gzung ba de ni gnas ma mchis te skabs ma lags so/ /gau ta ma de ci'i slad du zhe na/ chu klung de ni tshad gzung du ma mchis</text></item>
<item><p>282b7</p><section>mdo sde</section><text>pa'i slad du'o/ /bcom ldan 'das kyis bka' stsal pa/ gnas 'jog de bstan pas go bar bya ste/ gang zhig gang gi tshe thabs la mkhas pa gang gis rgya mtsho chen po'i chu 'di tsam ste/ chu 'am/ chu bum pa brgya 'am/</text></item>
<item><p>282b8</p><section>mdo sde</section><text>chu bum pa stong ngam/ chu bum pa brgya stong zhes tshad gzung bar nus pa yod srid kyi/ gang 'phags pa'i yan lag brgyad dang ldan pa'i bsnyen gnas la lan cig gnas pa'i bsod nams 'di tsam zhes bsod nams</text></item>
<item><p>283a1</p><section>mdo sde</section><text>sam/ bsod nams kyi 'bras bu 'am/ bsod nams kyi 'bras bu'i rnam par smin pa'i tshad gzung bar mi nus te/ 'on kyang bsod nams mang zhing bsod nams kyi phung po che'o zhes bya ba'i grangs su 'gro'o/ /gnas</text></item>
<item><p>283a2</p><section>mdo sde</section><text>'jog 'phags pa'i yan lag brgyad dang ldan pa la gnas pa ni de ltar 'bras bu che ba yin/ de ltar phan yon che ba yin/ de ltar mthu che ba yin/ de ltar rgya che ba yin no/ /gnas 'jog 'phags pa'i yan lag brgyad dang ldan pa'i</text></item>
<item><p>283a3</p><section>mdo sde</section><text>bsnyen gnas la nye bar gnas par gyis shig /cho 'phrul gyi phyogs la yang nan tan gyis sgrubs shig /lha dang mi rnams kyi 'dod pa la yang spyad par gyis shig /de nas bcom ldan 'das la bram ze gnas 'jog gis 'di</text></item>
<item><p>283a4</p><section>mdo sde</section><text>skad gsol to/ /kye gau ta ma 'di la skyes bu gnyis shig las de gcig gis ji srid 'tsho'i bar du sbyin pa stsal ba dang / gnyis pas kyang ji srid 'tsho'i bar du 'phags pa'i yan lag brgyad dang ldan pa'i bsnyen gnas la gnas pa de</text></item>
<item><p>283a5</p><section>mdo sde</section><text>gnyis las bcom ldan 'das khyad par gang che lags/ bcom ldan 'das kyis bka' stsal pa/ gnas 'jog 'di la 'phags pa'i yan lag brgyad dang ldan pa lta gnas pa dang / sbyin pa gnyis mnyam pa ma yin te/ gnas 'jog</text></item>
<item><p>283a6</p><section>mdo sde</section><text>dper na gang 'dzam bu'i gling 'dir dgra bcom pa/ zag pa zad pa/ bya ba byas pa/ byed pa byas pa/ khur bor ba/ bdag gi don rjes su thob pa/ srid par sbyor ba yongs su zad pa/ yang dag pa'i shes pas sems shin du rnam par</text></item>
<item><p>283a7</p><section>mdo sde</section><text>grol ba rnams kyis gang bar gyur pa de dag la gang rigs kyi bu 'am/ rigs kyi bu mo gcig gis ji srid 'tsho'i bar du 'di lta ste/ yul chen po bcu drug la ang ga dang / ma ga d+hA dang / ko sa la dang / ka shi dang / bri dzi dang / ma la</text></item>
<item><p>283a8</p><section>mdo sde</section><text>dang / pun tra dang / sreg pa dang / kA mA dang / a ban ti dang / ku ru dang / lnga len dang / bad sa dang / dpal sde dang / ya ba na dang / kam po rnams su 'di lta ste/ rin po che rdo rje dang / mar gad dang / pad ma rA ga dang / an da rnyil dang / mthon ka</text></item>
<item><p>283b1</p><section>mdo sde</section><text>chen po dang / nor bu dang / mu tig dang / bai dUr+ya dang / shang ka shi la dang / byi ru dang / dngul dang / sa le sbram dang / rdo'i snying po dang / spug dang / mu tig dmar po dang / dung g.yas su 'khyil pa rnams brtson 'grus kyi stobs kyis bskyed rdul cing</text></item>
<item><p>283b2</p><section>mdo sde</section><text>dri ma chags chags su lag mthus bsgrubs/ chos dang ldan zhing chos kyis thob pa de dag dang / yo byad dang / chos gos dang / zas dang / mal cha dang / nad kyi rkyen gyi gsos sman rnams kyis bsnyen bkur byas pa bas gang gnyis</text></item>
<item><p>283b3</p><section>mdo sde</section><text>pas 'phags pa'i yan lag brgyad dang ldan pa'i bsnyen gnas la lan cig gnas pa la snga ma sbyin pa las byung ba'i bsod nams kyi phung po des ni 'phags pa'i yan lag brgyad dang ldan pa la gnas pa las byung ba'i bsod</text></item>
<item><p>283b4</p><section>mdo sde</section><text>nams kyi phung po'i brgya'i char yang nye bar mi 'gro/ stong gi cha dang / brgya stong gi cha dang / grangs dang / cha dang / bgrang ba dang / dpe dang / rgyur yang nye bar mi 'gro ste/ gnas 'jog 'phags pa'i yan lag brgyad dang ldan pa la</text></item>
<item><p>283b5</p><section>mdo sde</section><text>gnas pa ni de ltar 'bras bu che ba yin/ de ltar phan yon che ba yin/ de ltar mthu che ba yin/ de ltar rgya che ba yin no/ /gnas 'jog khyod 'phags pa'i yan lag brgyad dang ldan pa'i bsnyen gnas la nye bar gnas par gyis</text></item>
<item><p>283b6</p><section>mdo sde</section><text>shig /cho 'phrul gyi phyogs la yang nan tan gyis sgrubs shig /lha dang mi rnams kyi 'dod pa la yang spyad par gyis shig /gnas 'jog 'on kyang lha'i bde ba la brten na mi'i rgyal srid dman te/ gang mi rnams kyi lo lnga</text></item>
<item><p>283b7</p><section>mdo sde</section><text>bcu la rgyal chen bzhi'i ris kyi lha rnams kyi nyin zhag gcig ste/ nyin zhag gi tshad de'i zhag bcwa lnga la zla ba phyed/ zhag sum bcu la zla ba gcig /zla ba bcu gnyis la lo gcig ste/ tshul des rtsis pa'i lha'i lo lnga</text></item>
<item><p>283b8</p><section>mdo sde</section><text>brgya gang yin pa de ni rgyal chen bzhi'i ris kyi lha rnams kyi tshe'i tshad yin no/ /mi'i tshul gyis rtsis na lo brgya phrag dgu stong yod de/ gnas 'jog rigs kyi bu 'am/ rigs kyi bu mo gang dad pa dang ldan pa/ 'phags</text></item>
<item><p>284a1</p><section>mdo sde</section><text>pa'i yan lag brgyad dang ldan pa'i bsnyen gnas la lan cig gnas pa ni lus dang bral na rgyal chen bzhi'i ris kyi lha rnams dang skal ba mnyam par skye ba de ni gnas yin te/ gnas 'jog ngas 'di las</text></item>
<item><p>284a2</p><section>mdo sde</section><text>dgongs nas lha'i bde ba la brten na mi'i rgyal srid dman no zhes bka' stsal to/ /mi rnams kyi lo brgya la sum bcu rtsa gsum pa rnams kyi nyin zhag gcig ste/ nyin zhag gi tshad de'i zhag bcwa lnga la zla ba</text></item>
<item><p>284a3</p><section>mdo sde</section><text>phyed/ zhag sum bcu la zla ba gcig /zla ba bcu gnyis la lo gcig ste/ tshul des rtsis pa'i lha'i lo stong gang yin pa de ni sum bcu rtsa gsum pa'i lha rnams kyi tshe'i tshad yin no/ /mi'i tshul gyis rtsis</text></item>
<item><p>284a4</p><section>mdo sde</section><text>na lo bye ba phrag gsum dang / lo brgya phrag stong drug cu yod de/ rigs kyi bu 'am/ rigs kyi bu mo dad pa dang ldan pa 'phags pa'i yan lag brgyad dang ldan pa'i bsnyen gnas la lan cig gnas pa ni</text></item>
<item><p>284a5</p><section>mdo sde</section><text>lus dang bral na sum bcu rtsa gsum gyi lha rnams dang skal ba mnyam par skye ba de ni gnas yin te/ gnas 'jog ngas 'di la dgongs nas/ lha'i bde ba la brten na mi'i rgyal srid dman no zhes bka' stsal to/ /</text></item>
<item><p>284a6</p><section>mdo sde</section><text>gnas 'jog gang mi rnams kyi lo nyis brgya la 'thab bral gyi lha rnams kyi nyin zhag gcig ste/ nyin zhag gi tshad de'i zhag bcwa lnga la zla ba phyed/ zhag sum bcu la zla ba cig /zla ba bcu gnyis la lo gcig ste/</text></item>
<item><p>284a7</p><section>mdo sde</section><text>tshul des rtsis pa'i lo nyis stong gang yin pa de ni 'thab bral gyi lha rnams kyi tshe'i tshad yin no/ /mi'i tshul gyis rtsis na lo bye ba phrag bcu bzhi dang / lo stong phrag bcu bzhi yod de/ rigs kyi bu 'am/ rigs kyi bu mo gang</text></item>
<item><p>284a8</p><section>mdo sde</section><text>dad pa dang ldan pa 'phags pa'i yan lag brgyad dang ldan pa'i bsnyen gnas la lan cig gnas pa ni lus dang bral na 'thab bral gyi lha rnams dang skal ba mnyam par skye ba de ni gnas yin te/ gnas 'jog ngas 'di</text></item>
<item><p>284b1</p><section>mdo sde</section><text>las dgongs nas lha'i bde ba la brten na mi'i rgyal srid dman no zhes bka' stsal to/ /gnas 'jog gang mi rnams kyi lo bzhi brgya la dga' ldan gyi lha rnams kyi nyin zhag gcig ste/ nyin zhag gcig gi tshad de'i zhag</text></item>
<item><p>284b2</p><section>mdo sde</section><text>bcwa lnga la zla ba phyed/ zhag sum bcu la zla ba gcig /zla ba bcu gnyis la lo gcig ste/ ji ltar lor rtsis pa'i tshul gyis lha'i lo bzhi stong gang yin pa de ni dga' ldan gyi lha rnams kyi tshe'i tshad yin no/ /mi'i tshul gyis rtsis na</text></item>
<item><p>284b3</p><section>mdo sde</section><text>lo bye ba phrag lnga bcu rtsa bdun dang / lo brgya phrag stong drug cu yod de/ gnas 'jog rigs kyi bu 'am/ rigs kyi bu mo gang dad pa dang ldan pa 'phags pa'i yan lag brgyad dang ldan pa'i bsnyen gnas la lan cig gnas pa</text></item>
<item><p>284b4</p><section>mdo sde</section><text>ni lus dang bral na dga' ldan gyi lha rnams dang skal ba mnyam du skye ba de ni gnas yin te/ gnas 'jog ngas 'di las dgongs nas lha'i bde ba la brten na mi'i rgyal srid dman no zhes bka' stsal to/ /gnas 'jog gang mi</text></item>
<item><p>284b5</p><section>mdo sde</section><text>rnams kyi lo brgyad brgya la 'phrul dga'i lha rnams kyi nyin zhag ste/ nyin zhag gi tshad de'i zhag bcwa lnga la zla ba phyed/ zhag sum bcu la zla ba gcig /zla ba bcu gnyis la lo gcig ste/ lor rtsis pa'i tshul des lha'i lo brgyad</text></item>
<item><p>284b6</p><section>mdo sde</section><text>stong gang yin pa de ni 'phrul dga'i lha rnams kyi tshe'i tshad yin no/ /mi'i tshul gyis rtsis na lo bye ba phrag nyis stong sum brgya dang / lo brgya phrag stong bzhi bcu yod de/ rigs kyi bu 'am/ rigs kyi bu mo gang dad pa dang ldan pa</text></item>
<item><p>284b7</p><section>mdo sde</section><text>'phags pa'i yan lag brgyad dang ldan pa'i bsnyen gnas la lan cig gnas pa ni lus dang bral na 'phrul dga'i lha rnams dang skal ba mnyam par skye ba de ni gnas yin te/ gnas 'jog ngas 'di las dgongs nas lha'i bde</text></item>
<item><p>284b8</p><section>mdo sde</section><text>ba la brten na mi'i rgyal srid dman no zhes bka' stsal to/ /gnas 'jog gang mi rnams kyi lo stong phrag cu la gzhan 'phrul dbang byed kyi lha rnams kyi nyin zhag gcig ste/ nyin zhag gi tshad ni de'i zhag bcwa lnga la zla ba phyed/</text></item>
<item><p>285a1</p><section>mdo sde</section><text>zhag sum bcu la zla ba gcig /zla ba bcu gnyis la lo gcig ste/ lor rtsis pa'i tshul des lo khri drug stong yod pa gang yin pa de ni gzhan 'phrul dbang byed kyi lha rnams kyi tshe'i tshad yin no/ /mi'i tshul gyis rtsis na lo</text></item>
<item><p>285a2</p><section>mdo sde</section><text>bye ba phrag dgu brgya nyi shu rtsa gcig dang / lo brgya phrag stong drug bcu yod/ rigs kyi bu 'am/ rigs kyi bu mo gang dad pa dang ldan pa 'phags pa'i yan lag brgyad dang ldan pa'i bsnyen gnas la lan cig gnas pa ni</text></item>
<item><p>285a3</p><section>mdo sde</section><text>lus dang bral na gzhan 'phrul dbang byed kyi lha rnams dang skal ba mnyam par skye ba de ni gnas yin te/ gnas 'jog ngas 'di las dgongs nas lha'i bde ba la brten na mi'i rgyal srid dman no zhes bka' stsal to/ /gnas</text></item>
<item><p>285a4</p><section>mdo sde</section><text>'jog khyod 'phags pa'i yan lag brgyad dang ldan pa'i bsnyen gnas la nye bar gnas par gyis shig /cho 'phrul gyi phyogs la yang nan tan gyis sgrubs shig /lha dang mi rnams kyi 'dod pa la yang spyad par gyis shig /</text></item>
<item><p>285a5</p><section>mdo sde</section><text>de nas bcom ldan 'das la bram ze gnas 'jog gis 'di skad ces gsol to/ /kye gau ta ma bdag gis ni yun ring po zhig nas dgung zla re rer dka' thub drag po skyo skyor bgyis pa ni bdag gis ci yang ma rnyed de/ bdag</text></item>
<item><p>285a6</p><section>mdo sde</section><text>ni deng slan chad sangs rgyas la skyabs su mchi'o/ /chos dang / dge 'dun la skyabs su mchi'o/ /mthu ji lta ba dang stobs ci mchis pas 'phags pa'i yan lag brgyad dang ldan pa'i bsnyen gnas la gnas par bgyi zhing</text></item>
<item><p>285a7</p><section>mdo sde</section><text>sbyin pa yang stsal bar bgyi'o/ /bcom ldan 'das kyis bka' stsal pa/ gnas 'jog 'di ni legs pa yin te/ khyod kyi bya ba ni de yin no/ /bcom ldan 'das kyis de skad ces bka' stsal nas/ bram ze gnas 'jog</text></item>
<item><p>285a8</p><section>mdo sde</section><text>dang / lha dang / mi dang / lha ma yin dang / dri zar bcas pa'i 'jig rten yi rangs te bcom ldan 'das kyis gsungs pa la mngon par bstod do/ /'phags pa gnas 'jog ces bya ba'i mdo rdzogs so// //</text></item>
<item><p>285b1</p><section>mdo sde</section><text>rgya gar gyi mkhan po sarba dz+nyA de ba dang / zhu chen gyi lo ts+tsha ba ban de dpal brtsegs la sogs pas bsgyur cing zhus te gtan la phab pa/ / @##/ /rgya gar skad du/ Ar+ya nan di ka sU tra/ bod skad du/ 'phags pa</text></item>
<item><p>285b2</p><section>mdo sde</section><text>dga' ba can gyi mdo/ dkon mchog gsum la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab bya rgod phung po'i ri la dge slong stong nyis brgya lnga bcu'i dge slong gi dge</text></item>
<item><p>285b3</p><section>mdo sde</section><text>'dun chen pos yongs su bskor cing mdun gyis bltas te/ thabs gcig tu bzhugs nas chos ston te/ thog mar dge ba/ bar du dge ba/ tha mar dge ba/ don bzang po/ /tshig 'bru bzang po/ /ma 'dres pa/ yongs su</text></item>
<item><p>285b4</p><section>mdo sde</section><text>rdzogs pa/ yongs su dag pa/ yongs su byang ba/ tshangs par spyod pa yang dag par rab tu ston to/ /de nas yang de'i tshe dge bsnyen dga' ba can 'khor dge bsnyen lnga brgya dang rgyal po'i khab kyi grong khyer chen po nas byung ste/</text></item>
<item><p>285b5</p><section>mdo sde</section><text>bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal nas/ bcom ldan 'das la lan gsum bskor ba byas te phyogs gcig tu 'dug go/ /de nas dge bsnyen</text></item>
<item><p>285b6</p><section>mdo sde</section><text>lnga brgya po de dag gis kyang bcom ldan 'das kyi zhabs la phyag 'tshal nas phyogs gcig tu 'khod do/ /phyogs gcig tu 'khod nas dge bsnyen dga' ba can gyis bcom ldan 'das la 'di skad ces gsol</text></item>
<item><p>285b7</p><section>mdo sde</section><text>to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mkhyen cing gzigs pas dge bsnyen gyi bslab pa'i gzhi lnga po gang dag bcas pa de dag las 'da' bar bgyid</text></item>
<item><p>285b8</p><section>mdo sde</section><text>pa de'i rnam par smin pa ji lta bur 'gyur/ de skad ces gsol pa dang / bcom ldan 'das kyis dge bsnyen dga' ba can la 'di skad ces bka' stsal to/ /dga' ba can khyod de bzhin gshegs pa la don 'di</text></item>
<item><p>286a1</p><section>mdo sde</section><text>yongs su zhu bar sems pa gang yin pa legs so legs so/ /khyod kyi blo rgya che ste dpyod pa bzang ngo / /spobs pa dge'o/ /dga' ba can de'i phyir nyes dmigs bcu zhes bya ba'i chos kyi rnam grangs</text></item>
<item><p>286a2</p><section>mdo sde</section><text>bshad par bya yis/ legs par rab tu nyon la yid la zung shig dang ngas khyod la bshad par bya'o/ /bcom ldan 'das legs so legs so zhes gsol nas dge bsnyen dga' ba can bcom ldan 'das la nyan pa</text></item>
<item><p>286a3</p><section>mdo sde</section><text>dang / bcom ldan 'das kyis 'di skad ces bka' stsal to/ /dga' ba can srog gcod pa'i nyes dmigs bcu ni 'di dag yin par rig par bya ste/ bcu po dag gang zhe na/ 'di lta ste/ tshe 'di la 'khon skyed pa dang /</text></item>
<item><p>286a4</p><section>mdo sde</section><text>skye ba gzhan rnams su yang 'khon dang rjes su 'brel par 'gyur ba dang / skye bo mang po dag gis yid mi brtan par 'gyur ba dang / sdig pa'i rmi lam mthong ba dang / bdag kyang 'jigs pa skye zhing sems can rnams</text></item>
<item><p>286a5</p><section>mdo sde</section><text>kyang de la 'jigs pa skye ba dang / bde bar nyal yang sdug bsngal bar sad pa dang / sdig pa rnam par sems pa dang / rmongs pa dang bcas par 'chi ba'i dus byed pa dang / tshe thung bar 'gyur ba'i las byas shing</text></item>
<item><p>286a6</p><section>mdo sde</section><text>bsags pas lus zhig ste shi nas kyang ngan song ngan 'gro log par ltung ba sems can dmyal ba dag tu skye zhing / gal te de nas shi 'phos te 'dir mi rnams dang skal ba mnyam par skyes na yang de gang dang gang du</text></item>
<item><p>286a7</p><section>mdo sde</section><text>skyes pa de dang der tshe thung bar 'gyur zhing nad mang bar yang 'gyur te/ dga' ba can srog gcod pa'i nyes dmigs bcu po de dag yin par rig par bya'o/ /dga' ba can ma byin par len pa'i nyes dmigs bcu ni 'di dag</text></item>
<item><p>286a8</p><section>mdo sde</section><text>yin par rig par bya ste/ bcu po dag gang zhe na 'khon chen por 'gyur ba dang / bag tsha ba chen por 'gyur ba dang / dus ma yin par 'gro bar 'gyur ba dang / phyem red kyi dus su 'gro bar 'gyur ba dang / sdig pa'i grogs</text></item>
<item><p>286b1</p><section>mdo sde</section><text>pos yongs su zin par 'gyur ba dang / dge ba'i bshes gnyen gyis yongs su spangs par 'gyur ba dang / tshul khrims 'chal bar 'gyur ba dang / rgyal pos gnod par 'gyur ba dang / chom rkun gyis gnod par</text></item>
<item><p>286b2</p><section>mdo sde</section><text>'gyur ba dang / chad pas gcod pas gnod par 'gyur te/ longs spyod kyis phongs par 'gyur ba'i las byas shing bsags pas lus zhig ste shi ba'i 'og tu ngan song ngan 'gro log par ltung ba sems can dmyal</text></item>
<item><p>286b3</p><section>mdo sde</section><text>ba dag tu skye zhing / gal te de nas shi 'phos te 'dir mi rnams dang skal ba mnyam par skyes na yang de gang dang gang du skyes pa de dang der dbul por 'gyur ro/ /de'i longs spyod du 'gyur ba gang yin pa 'bad pa chen</text></item>
<item><p>286b4</p><section>mdo sde</section><text>pos rngul zhing dri ma chags chags su rkang lag gi mthus bsgrubs pa de dag gnod pa lngas gnod par 'gyur te/ lnga po dag gang zhe na/ rgyal po dang / me dang / chu dang / bgo skal la spyod pa mi mdza' ba</text></item>
<item><p>286b5</p><section>mdo sde</section><text>dang / sbas pa dag gis de chud za bar 'gyur te/ dga' ba can ma byin par len pa'i nyes dmigs bcu ni de dag yin par rig par bya'o/ /dga' ba can 'dod pas log par g.yem pa'i nyes dmigs bcu ni 'di dag</text></item>
<item><p>286b6</p><section>mdo sde</section><text>yin par rig par bya ste/ bcu po dag gang zhe na/ gang dag gi chung ma kha drangs pas de dag dang de 'khon dang bcas par 'gyur ba dang / chung ma dang rtsod par 'gyur ba dang / de'i mi dge ba'i chos mngon par 'phel ba dang /</text></item>
<item><p>286b7</p><section>mdo sde</section><text>de'i dge ba'i chos yongs su 'grib pa dang / de bdag nyid ma zhi bar 'gyur ba dang / de'i bu dang chung ma ma bsrungs par 'gyur ba dang / de'i nor ma sbas ma bsrungs par 'gyur ba dang / de'i khyim ma sbas ma bsrungs par</text></item>
<item><p>286b8</p><section>mdo sde</section><text>'gyur ba dang / de'i srog ma sbas ma bsrungs par 'gyur ba dang / de'i mdza' bshes dang / nye du dang / snag gi gnyen mtshams dang / blon po dag yid 'bebs par mi 'gyur ba dang / 'gran zla dang bcas par 'gyur ba'i</text></item>
<item><p>287a1</p><section>mdo sde</section><text>las byas shing bsags pas lus zhig ste shi nas ngan song ngan 'gro log par ltung ba sems can dmyal ba dag tu skye zhing / gal te de nas shi 'phos te 'dir mi rnams dang skal ba mnyam par skyes nas gal te</text></item>
<item><p>287a2</p><section>mdo sde</section><text>bud med du gyur na yang 'gran zla dang bcas pa'i khyo rnyed par 'gyur ro/ /ci ste skyes par gyur na de'i bu dang chung ma ma srungs par 'gyur te/ dga' ba can 'dod pas log par g.yem pa'i nyes dmigs bcu ni de dag yin par rig</text></item>
<item><p>287a3</p><section>mdo sde</section><text>par bya'o/ /dga' ba can brdzun du smra ba'i nyes dmigs bcu ni 'di dag yin par rig par bya ste/ bcu po dag gang zhe na/ de'i kha nas rnag mnam par 'gyur ba dang / de'i lus srung ba'i lhas 'phang ba dang / mi ma yin pas glags</text></item>
<item><p>287a4</p><section>mdo sde</section><text>rnyed par 'gyur ba dang / bden par smras kyang de'i tshig la ma dad par 'gyur ba dang / dgos pa byung yang 'di la mkhas pa rnams yongs su 'dri bar mi sems pa dang / yang dag pa ma yin pa'i mi snyan pa rgya cher sgrogs par</text></item>
<item><p>287a5</p><section>mdo sde</section><text>'gyur ba dang / phyir ldang ba'i 'os ma yin par 'gyur ba dang / sdug bsngal zhing yid mi bde bar 'gyur ba dang / mi snyan pa brjod pa mang bar 'gyur ba'i las byas shing bsags pas lus zhig ste shi nas ngan song ngan 'gro log</text></item>
<item><p>287a6</p><section>mdo sde</section><text>par ltung ba sems can dmyal ba dag tu skye zhing / gal te de nas shi 'phos te 'dir mi rnams dang / skal ba mnyam par skyes na yang de gang dang gang du skyes pa de dang der mi snyan pa brjod pa mang por 'gyur te/ dga' ba can</text></item>
<item><p>287a7</p><section>mdo sde</section><text>brdzun du smra ba'i nyes dmigs bcu ni de dag yin par rig par bya'o/ /dga' ba can 'bru'i chang dang bcos pa'i chang bag med pa'i gnas kyi nyes dmigs sum bcu rtsa lnga ni 'di dag yin par rig par bya ste/ sum bcu</text></item>
<item><p>287a8</p><section>mdo sde</section><text>rtsa lnga po dag gang zhe na/ tshe 'di la nor zad pa dang / nad rnams rgyas par byed pa dang / 'thab pa dang rtsod pa skyed pa dang / don med pa la lta ba dang / grags pa ma yin pa kun du 'byung bar byed pa dang / shas rab nyam chung</text></item>
<item><p>287b1</p><section>mdo sde</section><text>bar byed pa dang / longs spyod thob pa mi 'thob par 'gyur ba dang / longs spyod thob pa yongs su zad cing yongs su gtugs par 'gyur ba dang / gsang mi thub par 'gyur ba dang / de las kyi mtha' yongs su 'grib pa dang /</text></item>
<item><p>287b2</p><section>mdo sde</section><text>mthu stobs chung ngur byed par 'gyur ba dang / mar mi 'dzin par 'gyur ba dang / phar mi 'dzin par 'gyur ba dang / dge sbyong du mi 'dzin par 'gyur ba dang / bram zer mi 'dzin par 'gyur ba dang / rigs kyi gtso bo la bsnyen bkur</text></item>
<item><p>287b3</p><section>mdo sde</section><text>med par 'gyur ba dang / sangs rgyas la mi gus par 'gyur ba dang / chos la mi gus par 'gyur ba dang / dge 'dun la mi gus par 'gyur ba dang / bslab pa yang dag par blangs pa la mi gus par 'gyur ba dang / tshul khrims</text></item>
<item><p>287b4</p><section>mdo sde</section><text>'chal par 'gyur ba dang / dbang po'i sgo ma bsdams par 'gyur ba dang / bag med par shin du bud med don du gnyer ba dang / nye du dang snag gi gnyen mtshams dang mdza' bshes dang blon po dag gis spong bar 'gyur ba dang /</text></item>
<item><p>287b5</p><section>mdo sde</section><text>skye bo mang po dag gi yid du mi 'ong bar 'gyur ba dang / skye bo mang po dag dang mi mthun par 'gyur ba dang / chos ma yin par spyod par 'gyur ba dang / chos ma yin pa yongs su 'dzin par 'gyur ba dang / dam pa'i chos yongs su spong bar 'gyur ba dang / ngo tsha shes pa dang /</text></item>
<item><p>287b6</p><section>mdo sde</section><text>khrel yod pa yongs su spong bar 'gyur ba dang / mi mdza' ba dag dang gnas kyang mkhas pa rnams yongs su 'dri bar mi sems pa dang / bag med pa nyam bag tu spyod par 'gyur ba dang / de bzhin gshegs pa'i gsung rab</text></item>
<item><p>287b7</p><section>mdo sde</section><text>la kun nas mi gnas pa dang / mya ngan las 'das pa las thag ring du 'gyur ba dang / smyon par 'gyur ba'i las byas shing bsags pas lus zhig ste shi nas ngan song ngan 'gro log par ltung ba sems can dmyal ba dag</text></item>
<item><p>287b8</p><section>mdo sde</section><text>tu skye zhing / gal te de nas shi 'phos te 'dir mi rnams dang skal ba mnyam par skyes na yang de gang dang gang du skyes pa de gang dang gang du skyes pa de dang der smyon par 'gyur zhing dran pa mi gsal bar 'gyur te/ dga' ba can</text></item>
<item><p>288a1</p><section>mdo sde</section><text>'bru'i chang dang bcos pa'i chang bag med pa'i gnas kyi nyes dmigs ni sum bcu rtsa lnga po de dag yin par rig par bya'o/ /bcom ldan 'das kyis de skad ces bka' stsal te/ bde bar gshegs pas de skad</text></item>
<item><p>288a2</p><section>mdo sde</section><text>gsungs nas/ ston pas gzhan yang 'di skad bka' stsal to/ /srog gcod rdeg dang 'ching ba rnam spangs te/ /sems can dag la phan zhing snying brtse ba/ /bdag gi tshe skyabs dga' ba ji lta bar/ /de bzhin gzhan rnams</text></item>
<item><p>288a3</p><section>mdo sde</section><text>kyi ni srog kyang bsrung / /sdug bsngal mang pos bsags pa gzhan gyi nor/ /ma byin de la yid kyang bsam mi bya/ /'jig rten gyis mthong dga' dang bral 'gyur zhing / /gzhan yang de bzhin phan par gnas par gyis/ /gzhan gyi</text></item>
<item><p>288a4</p><section>mdo sde</section><text>bud med rgyan gyis brgyan pa dag /me lce 'bar ba bzhin du yongs spongs la/ /rang gi chung ma rnyed pas chog par byos/ /'dod rgyu dug dang 'dra ba ma spyod cig /rang gi don dang gzhan gyi don ched du/ /sus kyang shes bzhin</text></item>
<item><p>288a5</p><section>mdo sde</section><text>brdzun dag ma smra bar/ /gzhan la mi gnod gzhan la mi gdung bar/ /brtags te 'jam po'i tshig gis smra bar gyis/ /chang 'thung ba la mngon par dga' ba'i mi/ /bdag la phan dang gzhan la bde mi nus/ /rmongs dang</text></item>
<item><p>288a6</p><section>mdo sde</section><text>mdog ngan byed pa chang yin te/ /ji ltar ha la'i dug bzhin de mi btung / /srog chags mi gsod gzhan gyi nor mi 'phrog /brdzun du mi smra chang yang mi btung zhing / /gzhan gyi chung ma yid la 'ang mi 'dod pa/ /mtho ris gang</text></item>
<item><p>288a7</p><section>mdo sde</section><text>'dod khyim du 'jug pa bzhin/ /gos dkar gyon pa khyim pa rnams kyis ni/ /khyim gnas rnams kyi bslab pa 'di yin te/ /rgyal bas de gang rab tu byung rnams kyi/ /bslab gzhi'i chos ni rab tu bstan pa yin/ /</text></item>
<item><p>288a8</p><section>mdo sde</section><text>de nas dge bsnyen dga' ba can bcom ldan 'das la chos kyi rnam grangs 'di thos nas dga' zhing mgu la yi rangs te/ rab tu dga' ba dang / bde ba dang / yid bde ba skyes nas stan las langs te/ bcom ldan 'das kyi</text></item>
<item><p>288b1</p><section>mdo sde</section><text>zhabs la mgo bos phyag 'tshal te/ bcom ldan 'das la lan gsum bskor ba byas nas/ bcom ldan 'das kyis bka' stsal pa la mngon par dga' nas rjes su yi rangs te/ bcom ldan 'das kyi spyan snga nas song</text></item>
<item><p>288b2</p><section>mdo sde</section><text>ngo / /bcom ldan 'das kyis de skad ces bka' stsal pa dang / dge slong de dag yi rangs te/ bcom ldan 'das kyis gsungs pa la mngon par bstod do/ /'phags pa dga' ba can gyi mdo rdzogs so// // 'phags pa</text></item>
<item><p>288b3</p><section>mdo sde</section><text>mkhar sil gyi mdo/ sangs rgyas dang / byang chub sems dpa' thams cad la phyag 'tshal lo/ /de nas bcom ldan 'das kyis dge slong rnams la bka' stsal pa/ khyod kyis 'khor sil 'di yongs su bcang bar bya</text></item>
<item><p>288b4</p><section>mdo sde</section><text>ste/ de ci'i phyir zhe na/ 'das pa'i sangs rgyas rnams kyis kyang mkhar sil 'di bsnams so/ /ma byon pa'i sangs rgyas rnams kyis kyang mkhar sil 'di bsnams so/ /da ltar gyi sangs rgyas rnams kyis kyang</text></item>
<item><p>288b5</p><section>mdo sde</section><text>'khar sil 'di bsnams pa yin te/ nga da ltar mngon par sangs rgyas nas 'khar sil bsnams pa de bzhin du 'das pa dang / ma byon pa dang / de ltar bzhugs pa'i sangs rgyas rnams kyis kyang nyan thos rnams la</text></item>
<item><p>288b6</p><section>mdo sde</section><text>la mkhar sil bcang bar bya'o zhes ston par mdzad pas deng nga mngon par rdzogs par sangs rgyas nas kyang sangs rgyas rnams kyi chos ji lta ba bzhin du khyed la bstan pa yin gyis/ khyed kyis kyang mkhar sil</text></item>
<item><p>288b7</p><section>mdo sde</section><text>bcang bar bya'o/ /de ci'i phyir zhe na/ mkhar sil zhes bya ba ni ye shes kyi mkhar ba zhes kyang bya'o/ /yon tan gyi mkhar ba zhes kyang bya ste/ 'phags pa'i ye shes rab tu ston pa'i phyir ye shes kyi mkhar ba</text></item>
<item><p>288b8</p><section>mdo sde</section><text>zhes bya'o/ /yon tan gyi gzhi sgrub pa'i phyir yon tan gyi mkhar ba zhes bya ste/ mkhar sil 'di ni 'phags pa'i gang zag gi rigs can skyes bu dam par mtshon pa'i lam gyi chos la phyogs pa'i rgyal mtshan</text></item>
<item><p>289a1</p><section>mdo sde</section><text>rjes su dran pa rnam par gzhag pa'i don gyi spyod pa yin pas de'i phyir khyod kyis chos bzhin du bcang bar bya'o/ /de nas tshe dang ldan pa 'od srung chen po stan las langs te/ gos tshags bcos</text></item>
<item><p>289a2</p><section>mdo sde</section><text>nas bla gos phrag pa gcig tu gzar te thal mo sbyar nas pus mo sa la btsugs te/ bcom ldan 'das la 'di skad ces gsol to/ /bcom ldan 'das ci'i slad du mkhar sil zhes bgyi/ ji ltar na bcang</text></item>
<item><p>289a3</p><section>mdo sde</section><text>bar bgyi/ bcom ldan 'das kyis bshad du gsol/ bdag cag rnams kyis kyang bka' bzhin du spyod par 'tshal lo zhes gsol pa dang / bcom ldan 'das kyis 'od srungs la bka' stsal pa/ legs par nyon la</text></item>
<item><p>289a4</p><section>mdo sde</section><text>yid la zung shig dang ngas bshad par bya'o/ /de la mkhar sil zhes bya ba ni yang ba yin te/ gang gis mkhar ba 'di la brten pa 'di dag nyon mongs pa bsal nas khams gsum las nges par 'byung ba'i phyir yang zhes</text></item>
<item><p>289a5</p><section>mdo sde</section><text>bya'o/ /mkhar sil zhes bya ba ni snang bar byed pa yin te/ mkhar sil 'dzin pa'i gang zag gang yin pa de dag shes rab kyi snang ba thob par 'gyur ba'i phyir snang bar byed pa zhes bya'o/ /mkhar sil zhes bya ba ni phyir</text></item>
<item><p>289a6</p><section>mdo sde</section><text>mi ldog par byed pa yin te/ mkhar sil 'dzin pa'i gang zag gang yin pa de dag srid pa gsum las nges par 'byung zhing yang mngon par zhen pa nyid du mi 'gyur ba'i phyir phyir mi ldog par byed pa zhes bya'o/ /</text></item>
<item><p>289a7</p><section>mdo sde</section><text>mkhar sil zhes bya ba ni khong du chud par byed pa yin te/ gang mkhar sil 'dzin par byed pa yin zhe na sdug bsngal dang / stong pa dang / khams gsum gyi nyon mongs pa'i kun nas bkris par khong du chud pa dang /</text></item>
<item><p>289a8</p><section>mdo sde</section><text>bden pa bzhi dang / rten cing 'brel par 'byung ba bcu gnyis po 'di dag gsal bar rtogs par 'gyur ba'i phyir khong du chud par byed pa zhes bya'o/ /mkhar sil zhes bya ba ni nga rgyal med par byed pa yin te/ gang</text></item>
<item><p>289b1</p><section>mdo sde</section><text>mkhar sil 'dzin pa de dag nga rgyal gyi las rab tu spong bar 'gyur ba'i phyir nga rgyal med par byed pa zhes bya'o/ /mkhar sil zhes bya ba ni rgyang bsrings pa yin te/ gang mkhar sil 'di 'dzin pa'i gang zag gang</text></item>
<item><p>289b2</p><section>mdo sde</section><text>yin pa de dag 'dod pa lnga thag ring du byed pas de dag 'dod pas sred pa'i kun nas bkris pa spong ba dang / phung po lnga po rnams rnam par 'thor ba dang / srid pa lnga po dag yongs su spong ba dang / mya ngan las 'das</text></item>
<item><p>289b3</p><section>mdo sde</section><text>pa la phyogs shing 'du byed kyi las kyang thag ring du spong ba'i phyir rgyang bsrings pa zhes bya'o/ /mkhar sil zhes bya ba ni len par byed pa yin te/ gang mkhar sil 'dzin par byed pa de dag sangs rgyas rnams</text></item>
<item><p>289b4</p><section>mdo sde</section><text>kyi tshul khrims dang / ting nge 'dzin dang / shes rab rin po che blangs pas rnam par grol ba thob par 'gyur ba'i phyir len par byed pa zhes bya'o/ /mkhar sil zhes bya ba ni yongs su grub par 'gyur ba yin te/</text></item>
<item><p>289b5</p><section>mdo sde</section><text>gang mkhar sil 'dzin pa dag sangs rgyas kyi chos kyi sde snod mngon par grub pa dang / ji ltar bsten pa bzhin du bsgrubs pas ma nyams par phun sum tshogs par 'gyur ba'i phyir mngon par 'grub par 'gyur ba</text></item>
<item><p>289b6</p><section>mdo sde</section><text>zhes bya'o/ /bcom ldan 'das kyis bka' stsal pa/ 'od srung mkhar sil zhes bya ba'i yi ge'i don rgya che zhing mang bas yongs su rdzogs par rjod mi nus kyang khyed kyis re shig de bzhin du yongs su gzung bar</text></item>
<item><p>289b7</p><section>mdo sde</section><text>bya'o/ /bcom ldan 'das la 'od srung gis 'di skad ces gsol to/ /bcom ldan 'das mkhar sil zhes bya ba'i don ni de lta bu lags na/ ci'i slad du ye shes kyi mkhar ba zhes bgyi ba nas dran pa nye bar</text></item>
<item><p>289b8</p><section>mdo sde</section><text>gzhag pa'i don gyi spyod pa zhes bgyi ba'i bar gyi don gang lags pa bcom ldan 'das kyis bkas bshad du gsol/ bcom ldan 'das kyis bka' stsal pa/ mkhar sil zhes bya ba ni ye shes kyi spyod</text></item>
<item><p>290a1</p><section>mdo sde</section><text>pa sgrub pa dang / mang du thos pa rgya cher sgrub pa dang / 'jig rten dang 'jig rten las 'das pa'i shes rab dang / dge ba dang / mi dge ba dang / 'dus byas dang / 'dus ma byas dang / zag pa dang bcas pa dang /</text></item>
<item><p>290a2</p><section>mdo sde</section><text>zag pa med pa rnam par thogs pa med par khong du chud cing shes rab mngon par 'grub par byed pa'i phyir ye shes kyi mkhar ba zhes kyang bya'o/ /tshul khrims dam por srung ba dang / bzod pa dang / bsam gtan la</text></item>
<item><p>290a3</p><section>mdo sde</section><text>sems rtse gcig tu g.yeng ba med par sgom pa dang / rtag tu bsod nams kyi las bsgrubs pas mgo 'am thod la me 'bar ba bzhin du skad cig tsam du yang mi gtong ba'i phyir yon tan gyi mkhar ba zhes bya'o/ /</text></item>
<item><p>290a4</p><section>mdo sde</section><text>mkhar sil 'di yongs su 'di 'dzin pa gang yin pa de dag ni gang gi spyod pa rnam pa bcu drug po 'di lta ste/ bden pa bzhi po sdug bsngal dang / kun 'byung ba dang / 'gog pa dang / lam dang / tshad med pa bzhi po byams</text></item>
<item><p>290a5</p><section>mdo sde</section><text>pa dang / snying rje dang / dga' ba dang / btang snyoms dang / bsam gtan bzhi po bsam gtan dang po dang / bsam gtan gnyis pa dang / bsam gtan gsum pa dang / bsam gtan bzhi pa dang / gzugs med</text></item>
<item><p>290a6</p><section>mdo sde</section><text>pa'i snyoms par 'jug pa bzhi po nam mkha' mtha' yas skye mched dang / rnam shes mtha' yas skye mched dang / ci yang med pa'i skye mched dang / 'du shes med 'du shes med min gyi skye mched kyi phun</text></item>
<item><p>290a7</p><section>mdo sde</section><text>sum tshogs pa dang / gzhan yang spyod pa sum bcu rtsa bdun po 'di lta ste/ byang chub kyi phyogs kyi chos sum bcu rtsa bdun phun sum tshogs shing chos de dag gsal bar rnam par byed pa dang / bdag nyid kyi lus</text></item>
<item><p>290a8</p><section>mdo sde</section><text>kyis mngon sum du byas pas sgra'i rjes su mi 'brang ba dang / chos de dag la bdag nyid rnam par rtsen pa dang / stong pa nyid dang / mtshan ma med pa dang / smon pa med pa'i rnam par thar pa'i sgor 'jug pa la</text></item>
<item><p>290b1</p><section>mdo sde</section><text>rang dbang du gyur cing dga' ba med pa gang yin pa de ni 'phags pa zhes bya ste/ nang yon tan de lta bu dang ldan pas phyi rol mkhar sil 'dzin pa yin te/ 'dis ni gang zag gdon mi za bar 'phags pa'i yon tan tshul khrims</text></item>
<item><p>290b2</p><section>mdo sde</section><text>dang / bzod pa dang / bsam gtan dang / shes rab dang / rig pa gsum dang / mngon par shes pa drug dang / rnam par thar pa brgyad po rnams phun sum tshogs pa yin te/ gang zag de 'phags pa yin par mtshon pa</text></item>
<item><p>290b3</p><section>mdo sde</section><text>nyid kyis gus pa skyed par 'gyur ba'i phyir 'phags pa'i gang zag gi rtags zhes bya'o/ /skyes bu dam par mtshon pa zhes bya ba ni nang na ye shes kyi ngo bo nyid dang ldan pas dam pa zhes bya ste/ gang zag de 'phags pa</text></item>
<item><p>290b4</p><section>mdo sde</section><text>yin par mtshon pa nyid kyis gus pa skyed par 'gyur ba'i phyir 'phags pa'i nang na ye shes kyi ngo bo nyid dang ldan pas yon tan gyi gzhi sgrub pa dang / chos gong nas gong du rtsol zhing legs par sgrub par byed do zhes</text></item>
<item><p>290b5</p><section>mdo sde</section><text>ston par byed pa'i phyir skyes bu dam par mtshon pa zhes bya'o/ /gang zag gsal ba de ring por mi thogs par shes rab kyis mngon par grub nas 'dus ma byas kyi gnas rab tu zhi zhing dben pa mya ngan las 'das</text></item>
<item><p>290b6</p><section>mdo sde</section><text>pa'i bde ba don dam pa'i gnas kyi lam du 'jug par 'gyur ro zhes shes par byed pa'i phyir lam gyi chos la phyogs pa'i rgyal mtshan zhes bya'o/ /rjes su dran pa'i rnam par gzhag pa'i don gyi spyod pa zhes</text></item>
<item><p>290b7</p><section>mdo sde</section><text>bya ba ni mkhar ba 'di rim pa gsum dang ldan par dum bu gsum gyi rim pa mthong ba nyid kyis ngan song gsum gyi sdug bsngal rjes su dran nas tshul khrims dang / rting nge 'dzin dang / shes rab sgom par byed</text></item>
<item><p>290b8</p><section>mdo sde</section><text>pa dang / gnod pa gsum po rga ba dang / na ba dang / 'chi ba rjes su dran na dug gsum po 'dod chags dang / zhe sdang dang / gti mug yongs su sil bar byed pa dang / khams gsum po dag mi rtags pa yin pa</text></item>
<item><p>291a1</p><section>mdo sde</section><text>nyid du rjes su dran nas dkon mchog gsum la mngon par yid ches shing gus pa dang / srid pa gsum bsal ba dang / dag pa gtsang ba dang / las rnam gsum rnam par sbyang ba dang / rig pa gsum dang ldan par</text></item>
<item><p>291a2</p><section>mdo sde</section><text>'dod pa dang / rnam par thar pa gsum la 'jug pa dang / rjes su dran pa drug gi gnas gsum thob pa dang / ye shes thag ring du byed pa gsum rtogs par 'gyur ba'i phyir dum bu gsum rim par rnam par gzhag pa yin no/ /</text></item>
<item><p>291a3</p><section>mdo sde</section><text>gzhan yang bzhi sgril du byas pa ni skye ba rnam pa bzhi yongs su bcad pa dang / bden pa bzhi rjes su dran par bya ba dang / tshad med pa bzhi sgom pa dang / bsam gtan bzhi la 'jug par bya ba dang / snyoms par 'jug pa bzhi yongs</text></item>
<item><p>291a4</p><section>mdo sde</section><text>su dag par bya ba dang / dran pa nye bar gzhag pa bzhi rab tu bstan pa dang / yang dag pa'i spong ba bzhi bstan par bya ba dang / ting nge 'dzin gyi rkang pa bzhi thob par bya ba'i phyir bzhi sgril du rnam par gzhag pa yin no/ /dbus kyi shing</text></item>
<item><p>291a5</p><section>mdo sde</section><text>gtogs par rnam pa lngar gzhag pa ni lta ba lnga po dag spang ba dang / 'gro ba lnga po dag gi 'khor ba'i sdug bsngal gyi 'khrug pa yongs su song ba dang / dbang po lnga sgom pa dang / stobs lnga dang ldan par bya ba dang / sgrib pa lnga po dag</text></item>
<item><p>291a6</p><section>mdo sde</section><text>bsal ba dang / phung po lnga po dag rnam par gshig pa dang / cha lnga dang ldan pa'i chos kyi sku thob par bya ba'i phyir rnam pa lngar gzhag pa yin no/ /sil sgril bcu gnyis su bstan pa ni rten cing 'brel par 'byung ba yan lag</text></item>
<item><p>291a7</p><section>mdo sde</section><text>bcu gnyis su dran par bya zhing thogs pa med par bya ba dang / sgo bcu gnyis pa'i bsam gtan bsgom par bya ba dang / sems la skyon med par rjes su dran par bya'o/ /rim pa gsum dang bzhi sgril du bsdus te/ grangs</text></item>
<item><p>291a8</p><section>mdo sde</section><text>bdun du bstan pa ni de bzhin gshegs pa'i byang chub kyi yan lag bdun gyi chos rjes su dran par bya ba dang / 'phags pa'i nor bdun mngon par bsgrub par bya'o/ /mar rtse gtogs par brgyad tu bstan pa ni lam yan</text></item>
<item><p>291b1</p><section>mdo sde</section><text>lag brgyad pa rjes su bstan par bya ba dang / rnam par thar pa brgyad thob par bya ba dang / mi khom pa brgyad yongs su bsal ba'i phyir rnam pa brgyad bstan pa yin no/ /mkhar sil gyi don mdor bstan pa de lta bu yin</text></item>
<item><p>291b2</p><section>mdo sde</section><text>pas khyed kyis legs par yongs su gzung bar bya'o/ /bcom ldan 'das la 'od srung gis gsol pa/ bcom ldan 'das 'phags pa'i gsung rab la ji skad bstan pa bzhin du 'tshal lo zhes gsol to/ /de nas</text></item>
<item><p>291b3</p><section>mdo sde</section><text>'od srung chen pos yang bcom ldan 'das la 'di skad ces gsol to/ /bcom ldan 'das dus gsum gyi de bzhin gshegs pa rnams kyi chos kun mtshungs pa zhig lags sam/ bcom ldan 'das kyis</text></item>
<item><p>291b4</p><section>mdo sde</section><text>bka' stsal pa/ kha cig mkhar ba mtshungs kyang spyod pa mi mtshungs pas kha cig gi tshe na ni bzhi sgril du byas pa'o/ /kha cig gi tshe na ni gnyis sgril du byas pa ste/ sil sgril gyi grangs la ni bye brag du gyur pa med do/</text></item>
<item><p>291b5</p><section>mdo sde</section><text>nga ni deng 'dir bzhi sgril sil sgril bcu gnyis su byas pa'i bstan pa de spyod do/ /gnyis sgril du byas pa ni de bzhin gshegs pa 'od srung gis rnam par gzhag pa yin te/ sems can rnams bden pa gnyis po kun rdzob gyi</text></item>
<item><p>291b6</p><section>mdo sde</section><text>bden pa dang / don dam pa'i bden pa rjes su dran par bya ba'i ched du don 'di rnam par gzhag pa yin no/ /de'i tshe bcom ldan 'das kyis de skad ces bka' stsal nas tshe dang ldan pa 'od srung chen po 'khor stong nyis brgya dang /</text></item>
<item><p>291b7</p><section>mdo sde</section><text>'khor 'dus pa chen po rnams shin tu dga' zhing gus pas mngon par bstod do/ /'phags pa mkhar sil zhes bya ba theg pa chen po'i mdo/ rdzogs so// // mkhar sil 'chang ba'i kun tu spyod pa'i cho</text></item>
<item><p>291b8</p><section>mdo sde</section><text>ga / mkhar sil yang dag par len par 'dod pas/ btsun pa zhig drung du pus mo btsugs te 'di skad du bya'o/ /btsun pa dgongs su gsol/ bdag ming 'di zhes bgyi ba deng btsun pa las mkhar sil 'chang ba'i slob</text></item>
<item><p>292a1</p><section>mdo sde</section><text>dpon du gsol lo zhes lan gsum du bzlas par bya'o/ /des kyang 'di skad du dgongs shig /tshe dang ldan pa khyod bla na med pa'i byang chub tu sems bskyed nas mkhar sil yang dag blangs te chos bzhin du spyod par byed dam/</text></item>
<item><p>292a2</p><section>mdo sde</section><text>lag pa yongs su mi gtsang bas de bzung bar mi bya/ dge 'dun gyi gnas su 'jug pa'i tshe mgo dang ma rtse dbyung bar byas la gzhag par mi bya/ gal te khyim pa'i khyim du 'jug na ma rtse rgyab logs su bstan par bya/ gal te snga dro khyim pa'i</text></item>
<item><p>292a3</p><section>mdo sde</section><text>khyim du bsod snyoms la 'gro dgos pa'i rkyen tshogs byung na mkhar sil lan gsum du dkrol bar bya'o/ /lan gsum du dkrol te ma 'ongs na lan lnga'i bar du dkrol bar bya'o/ /lan lnga'i bar du dkrol te ma 'ongs na lan bdun gyi bar du</text></item>
<item><p>292a4</p><section>mdo sde</section><text>dkrol bar bya'o/ /lan bdun gyi bar du dkrol te ma 'ongs na khyim gzhan du lan bdun gyi bar du dkrol bar bya'o/ /khyim bdun gyi bar du phyin te chog par gyur na yang der zas kyi bya ba bya'o zhes lan gsum gyi bar du bzlas par bya'o/ /</text></item>
<item><p>292a5</p><section>mdo sde</section><text>mkhar sil bcang ba'i chos ni nyi shu rtsa lnga yod de/ sa la sbrul yod pa bsrung ba'i phyir bcang bar bya ba dang / rgal ba'i phyir bcang bar bya ba dang / bsod snyoms spyod pa'i phyir bcang bar bya ba dang / 'byung zhing 'jug pa na yang sku gzugs</text></item>
<item><p>292a6</p><section>mdo sde</section><text>mthong ba'i tshe sgra dbyung bar bya ba dang / mkhar sil thogs nas dge 'dun gyi nang du 'jug par mi bya ba dang / dro yol phan cad mkhar sil thogs nas 'gro bar mi bya ba dang / phrag pa gnyis la bkal te mgo bo gnyis la dpyang bar</text></item>
<item><p>292a7</p><section>mdo sde</section><text>mi bya ba dang / phrag par bskur bar mi bya ba dang / lag pas skyog par mi bya ba dang / mkhar sil thogs nas bshang ci'i sar 'gro bar mi bya ba dang / mkhan po dang slob dpon mkhar sil thogs te 'gro ba'i rjes bzhin du 'gro</text></item>
<item><p>292a8</p><section>mdo sde</section><text>bar mi bya ba dang / gang zag bzhi yan chod mkhar sil thogs te 'gro ba'i rjes nas mkhar sil thogs te 'gro bar mi bya ba dang / yon bdag gi khyim du phyin na mkhar sil lus dang bral bar mi bya ba dang / yon bdag gi</text></item>
<item><p>292b1</p><section>mdo sde</section><text>sgor phyin pa dang lan gsum gyi bar du dkrol bar bya'o/ /gal te ma 'ongs na lan lnga'i bar du dkrol bar bya'o/ /lan de lnga'i bar du dkrol te ma 'ongs na lan bdun gyi bar du dkrol bar bya'o/ /lan bdun gyi bar du dkrol te ma</text></item>
<item><p>292b2</p><section>mdo sde</section><text>'ongs na khyim gzhan du dkrol bar bya ba dang / bdag phyir phyung na mkhar sil lag pa g.yas pa la bsnyes te gzhag par bya ba dang / gnas khang na gzhag pa'i tshe sa la reg par mi bya ba dang / rtag tu gar nyal ba'i khri'i drung du nye</text></item>
<item><p>292b3</p><section>mdo sde</section><text>bar bzhag par bya ba dang / skabs skabs su phyi bdar bya ba dang / mkhar sil gyi mgo ya yo med par bya ba dang / bsod snyoms la 'gro ba'i tshe dge tshul lam khyim pa las bral bar mi bya ba dang / nad pa'i sar mtshan mo gnas</text></item>
<item><p>292b4</p><section>mdo sde</section><text>na mkhar sil bskur bar bya ba dang / lam ring por skyel du 'gro na mkhar sil bskur bar bya ba dang / lam ring po nas 'gron du gnyer ba yod de/ der 'gro zhing 'dug dgos par gyur na mkhar sil bskur bar bya ba dang / ga shed du 'gro dgos</text></item>
<item><p>292b5</p><section>mdo sde</section><text>par gyur na mkhar sil bskur bar bya ba dang / bdag gi drung du bsnyen par bya ba'i phyir gzhan la reg cing sa la ri mo bri bar bya'o/ /mkhar sil 'chang ba'i kun tu spyod pa'i cho ga rdzogs so// // @#/ /rgya gar skad du/ d+harma</text></item>
<item><p>292b6</p><section>mdo sde</section><text>tsakra sU tra/ bod skad du/ chos kyi 'khor lo'i mdo/ thams cad mkhyen pa la phyag 'tshal lo/ /'di skad bdag gis thos pa'i dus gcig na/ sangs rgyas bcom ldan 'das ba ra Na sI drang srong smra ba'i ri dgas kyi nags na bzhugs te/</text></item>
<item><p>292b7</p><section>mdo sde</section><text>de nas bcom ldan 'das kyis lnga sde'i dge slong rnams la bka' stsal pa/ dge slong dag nga sngon ma thos pa'i chos rnams la/ 'di ni sdug bsngal 'phags pa'i bden pa'o zhes tshul bzhin yid la byed pa na mig skyes so/ /</text></item>
<item><p>292b8</p><section>mdo sde</section><text>shes pa dang rig pa dang blo dang rtogs pa skyes so/ /dge slong dag nga sngon ma thos pa'i chos rnams la/ /'di ni sdug bsngal kun 'byung ba'o/ /'di ni sdug bsngal 'gog pa'o/ /'di ni sdug bsngal 'gog par 'gro ba'i lam mo</text></item>
<item><p>293a1</p><section>mdo sde</section><text>zhes tshul bzhin yid la byed pa na mig skyes so/ /shes pa dang rig pa dang blo dang rtogs pa skyes so/ /dge slong dag nga sngon ma thos pa'i chos rnams la sdug bsngal 'phags pa'i bden pa de ngas mngon par shes</text></item>
<item><p>293a2</p><section>mdo sde</section><text>pas yongs su shes par bya'o zhes tshul bzhin yid la byed pa na mig skyes so/ /shes pa dang rig pa dang blo dang rtogs pa skyes so/ /dge slong dag nga sngon ma thos pa'i chos rnams la sdug bsngal kun 'byung ba 'phags pa'i</text></item>
<item><p>293a3</p><section>mdo sde</section><text>bden pa de ngas mngon par shes pas spang bar bya'o zhes tshul bzhin yid la byed pa na mig skyes so/ /shes pa dang rig pa dang blo dang rtogs pa skyes so/ /dge slong dag nga sngon ma thos pa'i chos rnams la sdug bsngal 'gog</text></item>
<item><p>293a4</p><section>mdo sde</section><text>pa shes pa 'phags pa'i bden pa de ngas mngon par shes pas mngon sum du bya'o zhes tshul bzhin yid la byed pa na mig skyes so/ /shes pa dang rig pa dang blo dang rtogs pa skyes so/ /dge slong dag nga sngon ma thos pa'i</text></item>
<item><p>293a5</p><section>mdo sde</section><text>chos rnams la sdug bsngal 'gog par 'gro ba'i lam 'phags pa'i bden pa de ngas mngon par shes pas bsgom par bya'o zhes tshul bzhin yid la byed pa na mig skyes so/ /shes pa dang rig pa dang blo dang rtogs pa skyes so/ /</text></item>
<item><p>293a6</p><section>mdo sde</section><text>dge slong dag nga sngon ma thos pa'i chos rnams la sdug bsngal 'phags pa'i bden pa de ngas mngon par shes pas yongs su shes so zhes tshul bzhin yid la byed pa na mig skyes so/ /shes pa dang rig pa dang blo dang rtogs pa skyes so/ /</text></item>
<item><p>293a7</p><section>mdo sde</section><text>dge slong dag nga sngon ma thos pa'i chos rnams la sdug bsngal kun 'byung ba 'phags pa'i bden pa de ngas mngon par shes pas spangs so zhes tshul bzhin yid la byed pa na mig skyes so/ /shes pa dang rig pa dang blo dang rtogs pa</text></item>
<item><p>293a8</p><section>mdo sde</section><text>skyes so/ /dge slong dag nga sngon ma thos pa'i chos rnams la sdug bsngal 'gog pa shes pa'i 'phags pa'i bden pa de ngas mngon par shes pas mngon sum du byas so zhes tshul bzhin yid la byed pa na mig skyes so/ /</text></item>
<item><p>293b1</p><section>mdo sde</section><text>shes pa dang rig pa dang blo dang rtogs pa skyes so/ /dge slong dag nga sngon ma thos pa'i chos rnams la sdug bsngal 'gog par 'gro ba'i lam 'phags pa'i bden pa de ngas mngon par shes pas bsgoms so zhes tshul bzhin</text></item>
<item><p>293b2</p><section>mdo sde</section><text>yid la byed pa na mig skyes so/ /shes pa dang rig pa dang blo dang rtogs pa skyes so/ /dge slong dag nga ji srid tu 'phags pa'i bden pa bzhi po 'di rnams la de ltar lan gsum du bzlas te rnam pa bcu gnyis su bskor ba'i</text></item>
<item><p>293b3</p><section>mdo sde</section><text>mig ma skyes/ shes pa ma yin rig pa ma yin blo ma yin rtogs pa ma skyes pa de srid tu/ nga lha dang bcas pa'i 'jig rten bdud dang bcas tshangs pa dang bcas dge sbyong dang bram zer bcas pa'i skye dgu dang / lha dang mir bcas</text></item>
<item><p>293b4</p><section>mdo sde</section><text>pa 'di las grol ba dang nges par byung ba dang mi ldan pa dang / rab tu grol ba dang phyin ci log dang bral ba'i sems kyis mang du gnas par ma gyur cing / dge slong dag ngas bla na med pa yang dag par rdzogs pa'i byang chub mngon par</text></item>
<item><p>293b5</p><section>mdo sde</section><text>rdzogs par sangs rgyas so zhes bya bar ma shes so/ /dge slong dag ngas gang nas 'phags pa'i bden pa bzhi po 'di rnams la de ltar lan gsum du bzlas te/ rnam pa bcu gnyis su bskor ba'i mig skyes shing shes pa dang rig pa dang</text></item>
<item><p>293b6</p><section>mdo sde</section><text>blo dang rtogs pa skyes pa de nas nga lha dang bcas pa'i 'jig rten bdud dang bcas tshangs pa dang bcas dge sbyong dang bram zer bcas pa'i skye dgu dang / lha dang mir bcas pa 'di las grol ba dang nges par 'byung ba dang mi ldan pa dang / rab tu grol</text></item>
<item><p>293b7</p><section>mdo sde</section><text>ba dang phyin ci log dang bral ba'i sems kyis mang du gnas par gyur cing / dge slong dag ngas de nas bla na med pa yang dag par rdzogs pa'i byang chub mngon par rdzogs par sangs rgyas so zhes bya bar shes so/ /chos kyi rnam grangs</text></item>
<item><p>293b8</p><section>mdo sde</section><text>de bka' stsal pa na/ tshe dang ldan pa kauN+Di n+ya dang / lha brgyad khri chos rnams la chos kyi mig rdul med cing dri ma dang bral ba skyes so/ /de nas bcom ldan 'das kyis tshe dang ldan pa kau N+Di n+ya la bka' stsal pa/ kau N+Di n+ya khyod kyis chos</text></item>
<item><p>294a1</p><section>mdo sde</section><text>kun shes sam/ bcom ldan 'das kun 'tshal lags so/ /kau N+Di n+yas khyod kyis kun shes sam kun shes sam/ bde bar gshegs pa kun 'tshal lags so/ /kun 'tshal lags so/ /tshe dang ldan pa kauN+Di n+yas</text></item>
<item><p>294a2</p><section>mdo sde</section><text>chos kun shes pas de'i phyir tshe dang ldan pa kauN+Di n+ya kun shes kauN+Di n+ya zhes tshig bla dgas su btags so/ /tshe dang ldan pa kauN+Di n+yas chos kun shes so zhes sa bla'i gnod sbyin rnams sgra sgrogs par byed de/ grogs po dag bcom ldan</text></item>
<item><p>294a3</p><section>mdo sde</section><text>'das bA ra Na sIr drang srong smra ba'i ri dgas kyi nags su lan gsum bzlas te rnam pa bcu gnyis su chos kyi 'khor lo chos dang ldan pa dge sbyong ngam bram ze 'am/ lha 'am bdud dam tshangs pa 'am sus kyang 'jig rten du chos dang 'thun</text></item>
<item><p>294a4</p><section>mdo sde</section><text>par ma bskor ba/ skye bo mang po la phan pa dang skye bo mang po la bde ba dang 'jig rten la snying brtse ba dang lha dang mi rnams kyi don dang phan pa dang bde ba'i phyir bskor bas lha'i ris mngon par 'phel zhing lha ma yin gyi ris yongs su nyams</text></item>
<item><p>294a5</p><section>mdo sde</section><text>so zhes dbyangs bsgrags so/ /sa bla'i gnod sbyin rnams kyi sgra thos nas nam mkha' la rgyu ba'i gnod sbyin dang rgyal chen bzhi po'i ris dang sum bcu rtsa gsum po'i lha dang 'thab bral dang dga' ldan dang 'phrul dga' dang gzhan</text></item>
<item><p>294a6</p><section>mdo sde</section><text>'phrul dbang byed kyi lha rnams nas/ skad cig de dang thang cig de dang yud tsam de dang skad cig dang thang cig dang yud tsam de la tshangs pa'i 'jig rten gyi bar du sgra bsgrags so/ /tshangs ris kyi lha rnams kyis kyang sgra sgrogs par</text></item>
<item><p>294a7</p><section>mdo sde</section><text>byed de/ grogs po dag bcom ldan 'das kyis bA ra Na sIr drang srong smra ba'i ri dgas kyi nags su lan gsum du bzlas te rnam pa bcu gnyis kyi chos kyi 'khor lo chos dang ldan pa dge sbyong ngam bram ze 'am lha 'am bdud dam</text></item>
<item><p>294a8</p><section>mdo sde</section><text>tshangs pa 'am sus kyang 'jig rten du chos dang 'thun par 'ga' yang ma bskor ba/ skye bo mang po la phan pa dang skye bo mang po la bde ba dang 'jig rten la snying brtse ba dang lha dang mi rnams kyi don dang phan pa dang bde ba'i phyir bskor bas</text></item>
<item><p>294b1</p><section>mdo sde</section><text>lha'i ris mngon par 'phel zhing lha ma yin gyi ris yongs su nyams so zhes dbyangs bsgrags so/ /bcom ldan 'das kyis bA ra Na sIr drang srong smra ba'i ri dgas kyi nags su lan gsum du bzlas te rnam pa bcu gnyis su chos</text></item>
<item><p>294b2</p><section>mdo sde</section><text>kyi 'khor lo chos dang ldan pa bskor bas de'i phyir chos kyi rnam grangs 'di la chos kyi 'khor lo bskor ba zhes tshig bla dgas su btags so/ /chos kyi 'khor lo'i mdo rdzogs so// //</text></item>
<item><p>294b3</p><section>mdo sde</section><text>@#/ /rgya gar skad du/ karma bi b+hang ga / bod skad du/ las rnam par 'byed pa/ bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom</text></item>
<item><p>294b4</p><section>mdo sde</section><text>ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/ der bcom ldan 'das kyis bram ze'i khye'u shu ka la bka' stsal pa/ bram ze'i bu khyod la las rnam par 'byed pa bstan</text></item>
<item><p>294b5</p><section>mdo sde</section><text>gyis/ de legs par shin tu nyon la yid la zung shig dang ngas bshad kyis/ bcom ldan 'das de ltar bgyi'o zhes nas bram ze'i khye'u shu ka /bcom ldan 'das la phyir nyan pa dang bcom ldan 'das kyis de la 'di skad ces</text></item>
<item><p>294b6</p><section>mdo sde</section><text>bka' stsal to/ /bram ze'i bu ngas ni sems can rnams bdag gi las las su gyur pa las kyi rgyu las skyes pa las kyi skal ba la spyod pa/ las la rten par gsungs te/ bram ze'i bu las ni 'di lta ste/ sems can rnams</text></item>
<item><p>294b7</p><section>mdo sde</section><text>rab dang 'bring dang tha mar rnam par 'byed do/ /de ni 'di ltar tshe thung bar 'gyur ba'i las yod de/ de la tshe thung bar 'gyur ba'i las gang zhe na/ de ni srog gcod pa dang srog gcod pa la rjes su dga' ba dang srog gcod pa'i</text></item>
<item><p>294b8</p><section>mdo sde</section><text>legs pa rjod pa dang mi mdza' ba tshe 'pho bar skul ba dang mi 'dza' ba tshe 'phos na legs par rjod pa dang mngal nas tshe 'pho bar byed pa dang mngal nas tshe 'pho ba'i legs pa rjod pa dang ma he dang ba lang dang phag dang bya la sogs</text></item>
<item><p>295a1</p><section>mdo sde</section><text>pa bsad par 'gyur ba'i rten 'cha' zhing / mchod sbyin de btsugs pas bu tsha dang skye bo gzhan la phan par 'dod pa rnams dang 'jigs pas nyen pa rnams kyi lugs su gyur cing sems can gsod par 'gyur ba ste/</text></item>
<item><p>295a2</p><section>mdo sde</section><text>dper na grong khyer kas mar+ya na dge slong dgra bcom pa gcig cig khyim zhig gi sgo na 'dug 'dug na/ khyim de'i thad ka lam po che nas phyugs shig sgra 'byin cing khrid pa dge slong des mthong nas kyi hud e ma ga la srid ces byas</text></item>
<item><p>295a3</p><section>mdo sde</section><text>pa dang mi dag gis dge slong de la/ slob dpon ci zhig de skad du kyi hud e ma ga la srid ces bya ba'i sgra rjod ces dris na/ des smras pa/ de ni ma dad pa rnams la smra bar yang mi bya ba zhig ste sgos kyis smra'o zhes nas/ des smras pa/</text></item>
<item><p>295a4</p><section>mdo sde</section><text>phyugs pha bi ltar sgra 'byin cing khrid pa pha bis sngon tshong pa phyug po zhig tu red pa'i tshe/ rten btsugs te lo dus kyi mchod sbyin byas nas/ des der phyugs mang po dag kyang bsad tshe 'pho kar yang bu la bos te smras pa/ bu khyod nga</text></item>
<item><p>295a5</p><section>mdo sde</section><text>la byams she na/ phyugs kyi mchod sbyin lo dus su bya ba 'di nga tshe 'phos nas kyang rtag par gyis shig ces bsgo nas/ bus kyang de ltar bgyi'o zhes te de bzhin du mnyan to/ /de nas mi de tshe 'phos pa dang gti mug las byung ba'i</text></item>
<item><p>295a6</p><section>mdo sde</section><text>srog gcod pa dang ldan pas bdag gi khyim du phyugs su skyes nas de der yang dang yang skyes shing bsad bsad pa las lan 'di dang drug ste da yang khrid pa yin no zhes nas/ dge slong des phyugs de la snying brtse bas 'di skad ces</text></item>
<item><p>295a7</p><section>mdo sde</section><text>smras so/ /rten kyang khyod bdag gis btsugs/ mchod sbyin yang khyod bdag gis byas/ phyugs mang por yang khyod bdag gis bsad na/ de de skad du don med pa bos pas ci la phan zhes rjod pa lta bu ste/ de lta bu'i rten</text></item>
<item><p>295a8</p><section>mdo sde</section><text>btsugs pa dang dmag lta bu mi dang rta la sogs pa sems can mang po dngog pa la lta ba dang 'thab mo'i cha byad la dga' ba lta bu ste/ nag po yod pa'i mdo las bcom ldan 'das kyis gsungs pa/ kun dga' bo srog gcod</text></item>
<item><p>295b1</p><section>mdo sde</section><text>pa la bsten cing goms par byas pa dang mang du byas pa ni sems can dmyal bar skye ba'i rgyur 'gyur ro/ /dud 'gro'i skye gnas su skye ba'i rgyur 'gyur ro/ /yi dgas su skye ba'i rgyur 'gyur ro zhes gsungs te/ srog gcod pa ni nyung zhing</text></item>
<item><p>295b2</p><section>mdo sde</section><text>chung yang rnam par smin pa tshe thung bar 'gyur ro/ /de la tshe ring bar 'gyur ba'i las yod de de gang zhe na/ de ni srog gcod pa spangs pa dang srog gcod pa spangs pa'i legs pa rjod pa dang de la skul ba dang de'i legs pa rjod pa dang gsad par</text></item>
<item><p>295b3</p><section>mdo sde</section><text>bya ba'i mi dang ba lang dang phag dang bya la sogs pa srog 'byin pa dang sems can 'jigs pas nyen pa rnams la mi 'jigs pa sbyin pa dang / sems can mgon med pa rnams la snying rje'i sems bskyed pa dang / nad pa dang byis pa dang rgan pa rnams la byams pa'i sems</text></item>
<item><p>295b4</p><section>mdo sde</section><text>bskyed pa dang / de dag la zas kyi sbyin pa byed pa dang slong ba la byams pa'i sems bskyed pa dang dmag la sogs pa sngar smon pa thams cad bzlog ste/ dge ba'i phyogs byas pa dang de bzhin du mchod rten dang gtsug lag khang zhig pa dag bcos</text></item>
<item><p>295b5</p><section>mdo sde</section><text>legs byas pa ste/ mdo de nyid las/ zhig cing ral ba sus bcos pa/ /de la ye 'grog bdud mi 'byung / /zhes gsungs pa lta bu ste/ las de lta bu ni tshe ring bar 'gyur ba'o/ /de la nad mang bar 'gyur ba'i las yod de/</text></item>
<item><p>295b6</p><section>mdo sde</section><text>de gang zhe na de ni khro ba dang khu tshur dang thal mos rdeg pa dang khu tshur dang thal mos rdeg pa la rjes su dga' ba dang khur tshur dang thal mos rdeg pa'i yon tan rjod pa dang de la skul ba dang pha ma'i sems dang lus mi bde bar byas pa dang</text></item>
<item><p>295b7</p><section>mdo sde</section><text>rab tu byung ba tshul khrims dang ldan pa dag gi sems mi bde bar byas pa dang / mi mdza' ba nad kyis btab pa la dga' bar sems pa dang mi mdza' ba nad sos na mi dga' bar sems pa dang nad pa la sman ma yin pa byin pa dang</text></item>
<item><p>295b8</p><section>mdo sde</section><text>zas ma zhu bar bstabs pa de las de lta bu ni nad mang bar 'gyur ro/ /de la nad nyung bar 'gyur ba'i las yod de de gang zhe na/ de ni thal mo dang khu tshur gyis rdeg pa dang / thal mo dang khu tshur gyis rdeg pa spong bar skul ba dang</text></item>
<item><p>296a1</p><section>mdo sde</section><text>de'i yon tan rjod pa dang de la rjes su dga' ba dang pha ma na ba'i rim gro byed pa dang khyim pa dang rab tu byung ba dang rgan nam gzhon yang rung ste/ na na rim gro byed pa dang mi mdza' ba na yang mi dga' bar sems pa dang /</text></item>
<item><p>296a2</p><section>mdo sde</section><text>de'i nad sos na dga' bar sems pa dang sman gyi sbyin pa byed pa dang kha zas zhu nas stobs pa ste/ las de lta bu ni nad nyung bar 'gyur ro/ /de la kha dog mi sdug par 'gyur ba'i las yod de/ de gang zhe na/ de ni khro ba dang 'khon du</text></item>
<item><p>296a3</p><section>mdo sde</section><text>'dzin pa dang 'chab pa dang 'tshig pa dang pha ma la ngan du rjod pa dang khyim pa dang rab tu byung ba rgan gzhon la ngan du brjod pa dang / mchod rten dang gtsug lag khang dang mchod rten gyi sa gzhi mi sdug par byas pa dang mchod rten dang</text></item>
<item><p>296a4</p><section>mdo sde</section><text>sku gzugs kyi mar me bsad pa dang / sems can kha dog mi sdug pa rnams la phyas 'drogs pa dang gtsang sbra chung ba ste/ las de lta bu ni kha dog mi sdug par 'gyur ba'o/ /de la mdzes par 'gyur ba'i las yod de de gang</text></item>
<item><p>296a5</p><section>mdo sde</section><text>zhe na/ de ni mi khro ba dang 'khon du mi 'dzin pa dang mi 'chab pa dang mi 'tshig pa dang gos kyi sbyin pa byed pa dang mchod rten dang gtsugs lag khang dag la rdo thal gyis rkyang nul byed pa dang snod spyad sdug gu'i sbyin pa byed pa dang /</text></item>
<item><p>296a6</p><section>mdo sde</section><text>spos dang byug pa dang gos dang rgyan gyi sbyin pa byed pa dang / pha ma'i legs pa rjod pa dang 'phags pa dang tshul khrims dang ldan pa dag gi legs pa rjod pa dang mchod rten gyi gzhi dang gtsug lag khang dang khyim gyi phyag dar rtag</text></item>
<item><p>296a7</p><section>mdo sde</section><text>tu byed pa dang sems can mi sdug pa rnams la phyas mi byed pa dang / de bzhin du rgan pa 'am gzhon pa gzhan dag la phyas mi byed pa dang gtsang sbra che ba ste las de lta bu ni mdzes par 'gyur ba'o/ /de la mthu chung bar 'gyur</text></item>
<item><p>296a8</p><section>mdo sde</section><text>ba'i las yod de/ de gang zhe na/ de ni ser sna byed pa dang phrag dog che ba dang gzhan gyis thob na mi dga' ba dang gzhan la mi snyan par rjod na dga' ba dang pha ma la brnyas pa dang 'phags pa dang tshul khrims dang ldan pa la brnyas</text></item>
<item><p>296b1</p><section>mdo sde</section><text>pa dang nad pa dang rgan pa dang gzhon pa la brnyas pa dang chos ngan pa dang mi dge ba'i rtsa ba'i legs pa rjod pa dang byang chub kyi sems las zlog pa ste/ las de lta bu ni mthu chung bar 'gyur ba'o/ /de la mthu che bar 'gyur ba'i las</text></item>
<item><p>296b2</p><section>mdo sde</section><text>yod de de gang zhe na/ de ni phrag dog med pa dang ser sna med pa dang gzhan gyis thos na dga' ba dang gzhan gyis ma thos na mi dga' ba dang gzhan gyi grags pa dang sgra dang tshigasu su bcad pa snyan pa thos na dga' ba dang gzhan gyi legs</text></item>
<item><p>296b3</p><section>mdo sde</section><text>pa rjod pa la dga' ba dang / bcom ldan 'das kyi mchod rten dang gtsug lag khang brtsig pa dang chos ngan pa dang mi dge ba'i rtsa ba las zlog pa dang mthu che bar 'gyur ba'i dge ba'i rtsa ba la skul ba dang byang chub tu sems bskyed</text></item>
<item><p>296b4</p><section>mdo sde</section><text>pa dang dge ba'i rtsa ba thams cad kyis mthu chen por sems bskyed pa ste/ las de lta bu ni mthu che bar 'gyur ba'o/ /de la rigs dma' bar 'gyur ba'i las yod de de gang zhe na/ de ni pho che ba dang nga rgyal byed pa dang phar</text></item>
<item><p>296b5</p><section>mdo sde</section><text>mi 'dzin pa dang mar mi 'dzin pa dang dge sbyong du mi 'dzin pa dang bram zer mi 'dzin pa dang rigs kyi gtso bo la rim gro mi byed pa dang pha ma la rim gro mi byed pa dang 'phags pa dang tshul khrims dang ldan pa rnams la rim gro mi byed pa dang bla mar gyur</text></item>
<item><p>296b6</p><section>mdo sde</section><text>pa gzhan dang mkhan po dang slob dpon la rim gro mi byed pa dang sems can rigs dma' ba rnams la brnyas pa ste/ las de lta bu ni rigs dma' bar 'gyur ba'o/ /de la rigs mtho bar 'gyur ba'i las yod</text></item>
<item><p>296b7</p><section>mdo sde</section><text>de de gang zhe na/ de ni pho chung ba dang nga rgyal med pa dang phar 'dzin pa dang mar 'dzin pa dang dge sbyong du 'dzin pa dang bram zer 'dzin pa dang rigs kyi gtso bo rnams la rim gro byed pa dang pha ma la rim gro byed pa dang</text></item>
<item><p>296b8</p><section>mdo sde</section><text>'phags pa dang tshul khrims dang ldan pa rnams la rim gro byed pa dang mkhan po dang slob dpon la rim gro byed pa dang bla mar gyur pa gzhan dag la rim gro byed pa dang sems can rigs dma' ba rnams la mi brnyas pa ste/ dper na</text></item>
<item><p>297a1</p><section>mdo sde</section><text>bcom ldan 'das kyis mdo las gsungs pa/ dge slong dag grong gang du rab tu byung ba tshul khrims dang ldan zhing tshangs par spyod pa/ dge ba'i chos can rnams 'ong ba'i grong der legs pa lnga 'byung bar rig</text></item>
<item><p>297a2</p><section>mdo sde</section><text>par bya ste lnga gang zhe na/ de ni tshul khrims dang ldan pa 'ongs pa rnams la sems dad par 'gyur ro/ /dge slong dag gzhan yang de'i tshe/ rigs de mtho ris su skye ba'i lam du zhugs pa yin no/ /dge slong dag gzhan</text></item>
<item><p>297a3</p><section>mdo sde</section><text>yang tshul khrims dang ldan pa dag 'ongs na gus par smra ba dang bsu ba'i las byed de/ de'i tshe rigs de dag rigs mtho bar 'gyur ba'i lam du zhugs pa yin no zhes gsungs pa lta bu ste/ las de lta bu ni rigs mtho bar</text></item>
<item><p>297a4</p><section>mdo sde</section><text>'gyur ba'o/ /de la longs spyod chung bar 'gyur ba'i las yod de de gang zhe na/ de ni ma byin par len pa dang ma byin par len par skul ba dang ma byin par len pa'i legs pa brjod pa dang de la rjes su dga' ba dang ma byin par blangs pas dga' ba</text></item>
<item><p>297a5</p><section>mdo sde</section><text>pha ma'i 'tsho ba 'phrog pa dang 'phags pa dang tshul khrims dang ldan pa'i 'tsho ba 'phrog pa dang rab tu byung ba rnams dang byis pa dang rgan pa dang phongs pa dang nad pa rnams kyi 'tsho ba 'phrog pa dang gzhan gyis ma thob na dga' ba dang /</text></item>
<item><p>297a6</p><section>mdo sde</section><text>gzhan gyis thob par 'gyur ba la bgegs byed pa dang lo nyes su dga' ba ste/ las de lta bu ni longs spyod chung bar 'gyur ba'o/ /de la longs spyod che bar 'gyur ba'i las yod de de gang zhe na/ de ni ma byin par len pa spangs pa</text></item>
<item><p>297a7</p><section>mdo sde</section><text>dang gzhan gyis ma byin par len pa spangs na rjes su dga' ba dang pha ma la 'tsho ba 'bul ba dang 'phags pa dang tshul khrims dang ldan pa rnams la 'tsho ba 'bul ba dang nad pa dang byis pa dang rgan pa dang phongs pa gzhan la yang</text></item>
<item><p>297a8</p><section>mdo sde</section><text>'tsho ba'i sbyin pa byed pa dang gzhan gyis thob na dga' ba dang lo legs par dga' ba ste/ mdo de nyid las dge slong dag gzhan yang tshul khrims dang ldan pa rnams 'ongs pa dag la sbyin pa byed cing / bsod nams byed pa'i</text></item>
<item><p>297b1</p><section>mdo sde</section><text>rigs de dag de'i tshe longs spyod che bar 'gyur ba'i lam du zhugs pa yin no zhes gsungs pa lta bu ste/ las de lta bu ni longs spyod che bar 'gyur ba'o/ /de la shes rab chung bar 'gyur ba'i las yod de/ de gang zhe na/ de ni 'di la la la zhig dge sbyong</text></item>
<item><p>297b2</p><section>mdo sde</section><text>ngam bram ze gzhan dag la chos ni gang yin/ bdag gis ci zhig byas na legs par 'gyur zhes mi 'dri'i/ shes rab 'chal pa la sten cing mkhas pa rnams spong ba dang dam pa'i chos ma yin pa yongs su ston cing chos smra ba rnams kyis</text></item>
<item><p>297b3</p><section>mdo sde</section><text>legs par rjod par shes kyang 'jungs pa'i sems yod pas legs so zhes mi rjod cing / dam pa'i chos ma yin pa smra ba rnams la legs so zhes rjod cing log par lta ba'i bsngags pa rjod pa dang yang dag pa'i lta ba la nyes par smod</text></item>
<item><p>297b4</p><section>mdo sde</section><text>pa dang glegs bam 'dri ba dang klog pa la ngan du rjod pa dang de dag gi 'tsho ba 'phrog pa ste/ las de lta bu ni shes rab chung bar 'gyur ba'o/ /de la shes rab che bar 'gyur ba'i las yod de de gang zhe na/ de ni 'di la yongs su 'dri phod pa'i</text></item>
<item><p>297b5</p><section>mdo sde</section><text>ngang tshul can la la zhig gis dge sbyong dang bram ze mkhas pa la 'dri ba dang / shes rab 'chal pa yongs su spong ba dang / dam pa'i chos ston cing gsal bar byed pa dang / dam pa'i chos ma yin pa la rnam par smod pa dang / chos smra</text></item>
<item><p>297b6</p><section>mdo sde</section><text>ba rnams la mi 'jigs pa nye bar sgrub pa dang / rigs pa la legs so zhes zer ba dang / mi rigs pa yongs su spong ba dang / yang dag par lta ba'i legs pa rjod pa dang / log par lta ba la nyes par dmod pa dang / glegs bam</text></item>
<item><p>297b7</p><section>mdo sde</section><text>dang snag tsa dang smyug gu la sogs pa'i sbyin pa byed pa dang chang mi 'thung ba ste/ dper na dga' bo'i mdo las/ chang gi nyes pa sum bcu rtsa lnga gsungs pa dge ba'i phyogs su sbyar ba lta bu ste/ las de lta bu ni shes rab che</text></item>
<item><p>297b8</p><section>mdo sde</section><text>bar 'gyur ba'o/ /de la sems can dmyal bar skye bar 'gyur ba'i las yod de de gang zhe na/ de ni shin du zhe sdang ba'i sems kyis lus dang ngag dang yid kyi nyes pa cher byas pa dang chad par lta ba dang rtag par lta ba dang</text></item>
<item><p>298a1</p><section>mdo sde</section><text>med par lta ba dang ser sna che ba dang drin du mi gzo ba dang mtshams med pa'i las byed pa dang 'phags pa dang tshul khrims dang ldan pa rnams la skur pa 'debs pa ste/ las de lta bu ni sems can dmyal bar skye</text></item>
<item><p>298a2</p><section>mdo sde</section><text>bar 'gyur ro/ /de la dud 'gro'i skye gnas su skye bar 'gyur ba'i las yod de/ de gang zhe na/ lus dang ngag dang yid kyis nyes pa 'bring du byas pa dang / 'dod chags las byung ba'i las sna tshogs dang / zhe sdang las byung</text></item>
<item><p>298a3</p><section>mdo sde</section><text>ba'i las sna tshogs dang / gti mug las byung ba'i las sna tshogs dang / pha ma dang rab tu byung ba rnams la tshul dang mi 'dra ba'i sbyin pa byed pa dang / dud 'gro'i skye gnas su skyes pa'i sems can rnams la phyas byed</text></item>
<item><p>298a4</p><section>mdo sde</section><text>pa dang de ltar smon pa ste/ dper na ba lang gi brtul zhugs can dang / bya'i brtul zhugs can la sogs pa de ltar skye bar shog cig ces smon pa rnams dang / byang chub sems dpa'i ched du brjod pa seng ge'i skyes</text></item>
<item><p>298a5</p><section>mdo sde</section><text>pa'i rabs las byung ba dang / bram ze char 'bebs spre'ur skyes par gyur pa ste/ dper na bram ze char 'bebs kyis gnas brtan 'od srung chen po bya rgod 'phungs pa'i ri la/ rgyal po'i khab kyi steng nas nam</text></item>
<item><p>298a6</p><section>mdo sde</section><text>mkha' la 'gro ba mthong nas/ lhas byin dang ma skyes dgra'i sten las zhe sdang ba'i sems su gyur te/ dge slong 'di ni ri las rir/ nam mkha' las nam mkhar/ spre'u shing las shing gi steng du 'dzeg pa dang 'dra</text></item>
<item><p>298a7</p><section>mdo sde</section><text>bar 'gro'o zhes mi snyan pa'i tshig tu brjod pa de bcom ldan 'das la gsol to/ /bram ze char 'bebs pa 'dis khros pa'i sems kyis mi snyan pa de skad du brjod na/ btsun pa bcom ldan 'das de'i rnam par smin</text></item>
<item><p>298a8</p><section>mdo sde</section><text>pa cir 'gyur zhes zhus pa dang / bcom ldan 'das kyis bka' stsal pa/ ngan du brjod pa de'i rnam par smin pas bram ze char 'bebs 'di/ tshe rabs lnga brgya'i bar du spre'ur 'gyur ro zhes bka' stsal pa dang / de mi dga'</text></item>
<item><p>298b1</p><section>mdo sde</section><text>ba'i sems kyis dad pa'i sems bskyed de/ des bcom ldan 'das mya ngan las 'da' kar/ bcom ldan 'das sug las de gang du bas par 'gyur zhes zhus pa dang / bcom ldan 'das kyis bka' stsal pa/ tshe rabs</text></item>
<item><p>298b2</p><section>mdo sde</section><text>lnga brgya po de dag gis zad par 'gyur bar zad de/ chung zad du na 'dzam bu'i gling gi shing 'dzam bu zhes bya ba shing tog lnga brgya tsam yod pa/ shing tog de dag kyang sbrang rtsi ltar mngar zhing gtang mi bra bar zhim pa dang ldan pa de'i</text></item>
<item><p>298b3</p><section>mdo sde</section><text>drung du skyes te/ de nas rgyal po khab tu skyes nas tshe 'phos te thar pa dang mtho ris su skye bar 'gyur ro zhes gsungs pa lta bu dang / dper na zhe sdang gi sems kyis seng ge'i nang du skyes nas de'i don du bcom ldan 'das</text></item>
<item><p>298b4</p><section>mdo sde</section><text>kyis tshigs su bcad pa gsungs pa/ mel tshe byed na nam yang ring / /ngal ba dag la dpag tshad ring / /dam pa'i chos ni shes gyur kyang / /byis pa rnams la 'khar ba ring / /zhes gsungs pa lta bu ste/ las de lta bu ni dud</text></item>
<item><p>298b5</p><section>mdo sde</section><text>'gro'i skye gnas su skye bar 'gyur ba'o/ /de la gshin rje'i 'jig rten du skye bar 'gyur ba'i las yod de gang zhe na/ de ni khro zhing zhe sdang ba'i sems kyis lus dang ngag dang yid kyis ngan du spyad pa dang / 'dod chags dang mi rigs</text></item>
<item><p>298b6</p><section>mdo sde</section><text>par 'dod pas log par 'tsho ba dang bkres shing skom pa dang khros bzhin du tshe 'phos pa dang nor la mngon par chags pa'i sems kyis tshe 'phos pa ste/ dper na brgya bsdus pa'i mdo las/ bcom ldan 'das kyis kun</text></item>
<item><p>298b7</p><section>mdo sde</section><text>dga' bo la bka' stsal pa/ kun dga' bo gang zag la la tshe rabs snga ma la byas pa'i las nye bar gnas par gyur tam/ tshe 'pho ba'i tshe log par lta bar gyur pa btsan no zhes gsungs pa lta bu ste/ las de lta bu ni gshin</text></item>
<item><p>298b8</p><section>mdo sde</section><text>rje'i 'jig rten du skye bar 'gyur ba'o/ /de la lha ma yin gyi 'jig rten du skye bar 'gyur ba'i las yod de de gang zhe na/ de ni lus dang ngag dang yid kyis nyes pa chung ngu spyad pa dang nga rgyal dang mngon pa'i nga rgyal dang nga'o zhes pa'i</text></item>
<item><p>299a1</p><section>mdo sde</section><text>nga rgyal dang chung ba'i nga rgyal dang legs pa spyad pa'i dge ba'i rtsa ba der bsngos pa dang / shes rab kyi sgo nas 'dod chags kun gyi rab las byung ba'i tshul khrims ngan pa spyad pa ste/ las de lta bu ni lha ma yin gyi 'jig rten</text></item>
<item><p>299a2</p><section>mdo sde</section><text>du skye bar 'gyur ba'o/ /de la mir skye bar 'gyur ba'i las yod de de gang zhe na/ de ni dge ba bcu'i las kyi lam goms par byas pa ste bcu gang zhe na/ srog gcod pa dang ma byin par len pa dang 'dod pas log par g.yem pa</text></item>
<item><p>299a3</p><section>mdo sde</section><text>ste lus kyi las gsum dang / brdzun du smra ba dang phra ma dang ngag rtsub pa dang tshig kyal pa ste ngag gi las bzhi dang / gzhan gyi nor la chags su byed pa dang gnod sems dang log par lta ba ste yid kyi las gsum dang mi dge ba'i</text></item>
<item><p>299a4</p><section>mdo sde</section><text>las bcu po de dag spong ba ste/ las de lta bu ni mir skye bar 'gyur ba'o/ /de la 'dod pa'i khams na spyod pa'i lhar skye bar 'gyur ba'i las yod de de gang zhe na/ de ni dge ba bcu'i las kyi lam yongs su rdzogs shing legs</text></item>
<item><p>299a5</p><section>mdo sde</section><text>par sbyangs pa ste/ las de lta bu ni 'dod pa'i khams na spyod pa'i lhar skye bar 'gyur ba'o/ /de la gzugs kyi khams na spyod pa'i lhar skye bar 'gyur ba'i las yod de de gang zhe na/ dge ba bcu'i las kyi lam rnams legs par</text></item>
<item><p>299a6</p><section>mdo sde</section><text>sbyangs shing shin tu mnyam par bzhag pa dang khyad par du shin tu 'phags pa dang yongs su rdzogs par byas pa ste/ las de lta bu ni gzugs kyi khams na spyod pa'i lhar skye bar 'gyur ba'o/ /de la gzugs med pa'i khams</text></item>
<item><p>299a7</p><section>mdo sde</section><text>na spyod pa'i lhar skye bar 'gyur ba'i las yod de de gang zhe na/ gzugs med pa'i snyoms par 'jug pa bzhi ste/ gzugs kyi 'du shes rnams las rnam pa thams cad du yang dag par 'das te/ thogs pa'i 'du shes</text></item>
<item><p>299a8</p><section>mdo sde</section><text>rnams med par gyur cing sna tshogs kyi 'du shes rnams yid la mi byed pas nam mkha' mtha' yas so snyam nas nam mkha' mtha' yas skye mched rdzogs par byas te gnas pa dang / rnam pa thams cad du nam</text></item>
<item><p>299b1</p><section>mdo sde</section><text>mkha' mtha' yas skye mched las yang dag par 'das te/ rnam par shes pa mtha' yas so snyam nas rnam shes mtha' yas skye mched rdzogs par byas te gnas pa dang / rnam pa thams cad du rnam shes mtha' yas</text></item>
<item><p>299b2</p><section>mdo sde</section><text>skye mched las yang dag par 'das te/ ci yang med do snyam nas ci yang med pa'i skye mched rdzogs par byas te gnas pa dang / rnam pa thams cad du ci yang med pa'i skye mched las yang dag par 'das te/ 'du shes med 'du</text></item>
<item><p>299b3</p><section>mdo sde</section><text>shes med min skye mched rdzogs par byas te gnas pa ste/ las de lta bu ni gzugs med pa'i khams la spyod pa'i lhar skye bar 'gyur ba'o/ /de la byas la ma bsags pa'i las yod de de gang zhe na/ byas nas ngo tsha</text></item>
<item><p>299b4</p><section>mdo sde</section><text>bar 'dzin pa dang 'gyod pa dang smod pa dang 'chags pa dang 'thol ba dang spongs ba dang phyin cad mi byed par sdom pa ste/ las de lta bu ni byas pa ma bsags pa'o/ /de la bsags la ma byas pa'i las yod de de gang zhe na/</text></item>
<item><p>299b5</p><section>mdo sde</section><text>las gang lus kyis yongs su rdzogs par byas pa de/ sems kyis yongs su rdzogs par byas shing tshig tu yang las 'di bya'o zhes smras la de ma byas pa ste/ las de lta bu ni bsags la ma byas pa'o/ /de la byas</text></item>
<item><p>299b6</p><section>mdo sde</section><text>kyang byas la bsags kyang bsags pa'i las yod de de gang zhe na/ las gang byas nas mi 'dzem pa dang mi ldog pa dang mi 'gyod pa dang mi smod pa dang mi 'chags pa dang mi 'thol ba dang mi 'dor ba dang / mi spong ba dang</text></item>
<item><p>299b7</p><section>mdo sde</section><text>phyin cad mi sdom par byed pa ste/ las de lta bu ni byas kyang byas la bsags kyang bsags so/ /de la byas kyang ma byas la bsags kyang ma bsags pa'i las yod de de gang zhe na/ las gang ched du ma bsags par</text></item>
<item><p>299b8</p><section>mdo sde</section><text>byas pa/ rmi lam na byas pa 'am byed du bcug pa lta bu ste/ las de lta bu ni byas kyang ma byas la bsags kyang ma bsags pa'o/ /las gang dang ldan na gang zag sems can dmyal bar skyes nas sems can dmyal</text></item>
<item><p>300a1</p><section>mdo sde</section><text>ba'i tshe yongs su rdzogs par zad par byas nas tshe 'pho bar 'gyur ba'i las yod de de gang zhe na/ 'di ni la la zhig gis sems can dmyal ba'i las byas shing bsags kyang las de byas pas</text></item>
<item><p>300a2</p><section>mdo sde</section><text>ngo tshar mi 'dzin mi 'gyod mi smod pa dang mi 'chags mi 'thol zhing phyin cad mi sdom la phyir zhing dga' ba dang nyams bde ba skyed pa ste/ dper na lhas sbyin dang / dus min la sogs pa lta bu ste/ las de lta bu dang ldan na</text></item>
<item><p>300a3</p><section>mdo sde</section><text>gang zag de sems can dmyal ba'i tshe yongs su rdzogs nas tshe 'pho bar 'gyur ba'o/ /de la las gang dang ldan na gang zag sems can dmyal bar skyes nas/ sems can dmyal ba'i tshe phyed zad de tshe 'pho bar 'gyur ba'i las yod de de</text></item>
<item><p>300a4</p><section>mdo sde</section><text>gang zhe na/ de ni 'di la la las sems can dmyal bar 'gyur ba'i las byas nas 'dzem pa dang 'dog pa dang smod pa dang 'chags pa dang 'thol ba dang 'dor ba dang spong ba dang phyin cad sdom par byed pa ste/ 'di ni las gang dang ldan na gang zag</text></item>
<item><p>300a5</p><section>mdo sde</section><text>sems can dmyal bar skye ste/ sems can dmyal ba'i tshe phyed zad par byas nas tshe 'pho bar 'gyur ba'o/ /de la las gang dang ldan na gang zag sems can dmyal bar skyes ma thag tu tshe 'pho bar 'gyur ba'i las yod de de gang zhe na</text></item>
<item><p>300a6</p><section>mdo sde</section><text>de ni 'di la gang zag la las sems can dmyal ba'i las byas shing bsags par na/ las de byas pas ngo tsha bar 'dzin la 'gyod cing smod pa dang 'chags shing mthol na phyin cad mi bya'o zhes sdom par byed pas/ brgya la sems can</text></item>
<item><p>300a7</p><section>mdo sde</section><text>dmyal bar skyes na yang skyes ma thag tu tshe 'pho bar 'gyur ba ste/ dper na rgyal po ma skyes dgras/ mtshams med pa'i las pha bsad pa dang / dge 'dun phye ba dang / glang po che bkye ba dang / rdo'i 'khor lo 'phangs pa lta bu ste/ las</text></item>
<item><p>300a8</p><section>mdo sde</section><text>des mnar med pa'i sems can dmyal bar 'gro bar thos nas/ de mi dga' ste/ sems mos par byas pa dang dge sbyong gi 'bras bu'i mdo las sdig gshags te/ dge ba'i rtsa ba bsags pa dang tshe 'pho kar rus pa yan</text></item>
<item><p>300b1</p><section>mdo sde</section><text>cad kyang sangs rgyas la skyabs su mchi'o zhes gsol ba lta bu ste/ de skad du/ shin du mi bzad las rnams byas pa ni/ /bdag la smod dang rab tu bshags pa dang / /sdom par byed pas de dag srabs 'gyur gyis/ shin du rtsa nas phyin</text></item>
<item><p>300b2</p><section>mdo sde</section><text>ces mi smra'o/ /zhes gsungs pa lta bu ste/ las de lta bu dang ldan na gang zag sems can dmyal bar skyes ma thag tu tshe 'pho bar 'gyur ba'o/ /de la nges par skye bar 'gyur ba'i las yod de de gang zhe na/ de ni las byas nas che ge</text></item>
<item><p>300b3</p><section>mdo sde</section><text>mo shig tu skye bar shog cig ces yongs su bsngos pas der skyes par 'gyur ba ste/ dper na bcom ldan 'das kyis dkar sham gyi skyes pa'i rabs la smon lam gyi dbang gis skye bar gsungs pa lta bu ste/ las de lta bu ni nges</text></item>
<item><p>300b4</p><section>mdo sde</section><text>par skye bar 'gyur ba'o/ /de la ma nges par skye bar 'gyur ba'i las yod de de gang zhe na/ de ni las byas nas che ge mo zhig tu shog cig ces yongs su mi bsngo ba ste/ las de lta bu ni ma nges par skye bar 'gyur ba'o/ /de la yul gzhan</text></item>
<item><p>300b5</p><section>mdo sde</section><text>du rnam par smin par 'gyur ba'i las yod de de gang zhe na/ de ni tshe 'di nyid dam tshe gzhan la yul gzhan du bde ba'am ma bde ba rnam par smin pa ste/ dper na bcom ldan 'das kyis bka' stsal pa/ dge slong dag sngon 'das pa'i dus</text></item>
<item><p>300b6</p><section>mdo sde</section><text>na 'dzam bu'i gling gi mi'i tshe dpag tu med de/ rgyal po man da ta ltar gyur pa'i tshe/ grong khyer gcig cig na ded dpon gyi bu byams pa mchod sbyin zhes bya ba zhig yod pa grogs lnga brgya tsam gyis bskor te/ bza' shing gi ra bar phyin</text></item>
<item><p>300b7</p><section>mdo sde</section><text>pa dang grogs po de dag gis smras pa/ grong 'di na khyod kyi pha la sogs pa tshong pa rnams rgya mtsho las rgyu zhing / gser gnas la sogs pa yul gzhan dag tu yang 'dong / gling gzhan dag kyang lta zhing nor la sogs pa yang</text></item>
<item><p>300b8</p><section>mdo sde</section><text>byed na/ khyod la sogs pa bdag cag kyang rgya mtsho las rgyus te nor bsag par bya'o zhes smras pa dang / des de ltar bya'o zhes mnyan te rgongs ma'i gan du song nas/ ma gser gnas su 'gro'o zhes ma la dris pa dang /</text></item>
<item><p>301a1</p><section>mdo sde</section><text>de'i mas smras pa/ bu nor lta zhig khyim na dpag tu med pa yod kyis ma 'gro shig ces smras pa dang / des ma'i ngag mnyan te/ mi 'gro bar byas nas de'i 'og tu bza' shing gi ra bar phyin pa dang / grogs po rnams</text></item>
<item><p>301a2</p><section>mdo sde</section><text>kyis don de nyid la da dung yang gsol ba 'debs so zhes smras pa dang / des de ltar bya'o zhes nas de dag gi ngag mnyan te/ yang song nas ma la dris pa dang mas rkang pa nas bzung ste 'dug par gyur nas/ de ltar lan gsum</text></item>
<item><p>301a3</p><section>mdo sde</section><text>byas pa'i 'og tu bza' shing gi ra ba der phyin pa dang / grogs po rnams kyis nges par mi 'dong du mi rung ngo zhes bsgo nas/ des yang ma la yul gzhan du 'gro'o zhes zhus pa dang / mas bdog pa thams cad bsogs nas</text></item>
<item><p>301a4</p><section>mdo sde</section><text>rkang pa yan can nas bzung ste mi 'gro bar byas pa las/ dus gzhan zhig na khye'u de bza' shing gi ra ba der phyin pa dang grogs po dag gis smras pa/ khyod kyis nyes pas bdag cag kyang da dung ma dong ste da ni tshes bcu</text></item>
<item><p>301a5</p><section>mdo sde</section><text>gsum la 'dong ngo zhes smras pa dang / des ma la ma byas par rgya rdzas thams cad phyir bton nas de lam du 'jug par byas pa dang / de'i mas sgo khar bsdad de rkang pa nas bzung ba dang bu ma 'gro shig ces byas pa dang /</text></item>
<item><p>301a6</p><section>mdo sde</section><text>de khros nas ma'i mgo la 'goms te song nas rgya mtsho'i ngogs su phyin pa dang des grogs po rnams la bsgo ba/ rgya mtshor 'jug par ni bya na 'tsho 'am mi 'tshor yang gtol med kyis/ bdag cag kun kyis khrims brgyad</text></item>
<item><p>301a7</p><section>mdo sde</section><text>mnod par bya'o zhes smras nas/ de dag gis kyang de'i ngag mnyan te khrims mnos so/ /de ltar de dag rgya mtshor zhugs te dong dong ba las dbus su phyin pa dang rlung chen po langs nas gru bub ste/ gzhan thams cad ni tshe</text></item>
<item><p>301a8</p><section>mdo sde</section><text>'phos/ byams pa mchod sbyin ni zangs kyi ral chen kha skya 'dar kyis bcad pa zhig la/ 'ju 'ju nas rgya mtsho 'thar phyin te 'phyan cing song song na/ grong khyer gser gyi ra ba can bza' shing gi ra ba dang ldan pa rdzing bu</text></item>
<item><p>301b1</p><section>mdo sde</section><text>dang ldan pa bdug spos kyis bdugs/ me tog sil mas gtor ba dar gyi lda ldi mang po bres pa zhig mthong nas/ de'i nang na lha mo bzhi zhig 'thon te de dag gis lag nas bzung ste nang du khrid do/ /de nas de dag dang lo mang</text></item>
<item><p>301b2</p><section>mdo sde</section><text>po lo brgya phrag mang po lo stong phrag mang po lo brgya stong phrag mang por rtse rtse nas lha mo de dag gis bsgo ba/ 'phags pa'i bu 'di ni sngan cad khyod la med pa'i yul yin gyis 'di nas phyi rol du byung ta re/ brgya la 'byung na</text></item>
<item><p>301b3</p><section>mdo sde</section><text>yang kha byang phyogs su ltas te byung shig ces smras so/ /de dus gzhan zhig na de nas phyi rol du byung ste yang 'phyan cing song song ba dang / grong khyer dngul gyi ra ba can bza' shing gi ra ba dang ldan pa rdzing bu dang ldan pa bdug spos</text></item>
<item><p>301b4</p><section>mdo sde</section><text>kyis bdugs pa me tog sil mas gtor ba dar gyi lda ldi mang po bres pa zhig mthong ngo / /de'i nang nas lha mo brgyad 'thon te/ snga ma bzhin du rtse rtse nas de nas kyang dus gzhan zhig na phyir byung ste 'khyam 'khyam pa las</text></item>
<item><p>301b5</p><section>mdo sde</section><text>grong khyer bai dUr+ya'i ra ba can nas/ dar gyi lda ldi mang po bres pa snga ma bzhin du mthong nas/ /de'i nang nas lha mo bcu drug 'thon de dag gis kyang de'i lag nas bzung ste nang du khrid do/ /de dag dang yang lo brgya phrag mang por rtse</text></item>
<item><p>301b6</p><section>mdo sde</section><text>rtse nas/ de nas kyang dus gzhan zhig nas/ phyir byung ste 'khyam 'khyam pa las/ grong khyer shel gyi ra ba can nas dar gyi lda ldi mang po bres pa'i bar du snga ma bzhin du mthong nas/ de'i nang nas lha mo sum bcu rtsa gnyis 'thon te</text></item>
<item><p>301b7</p><section>mdo sde</section><text>de dag gis kyang lag nas bzung ste nang du khrid do/ /de dag dang yang snga ma bzhin du rtse rtse ba las de dag gis bsgo ba/ 'phags pa'i bu 'di ni khyod la med pa'i sa phyogs yin gyis/ gnas 'di nas phyi rol tu byung da re/ brgya la</text></item>
<item><p>301b8</p><section>mdo sde</section><text>'byung na yang kha byang phyogs su ltos te byung shig ces smras pa'i 'og tu/ de khang pa de nas byung ste kha byang phyogs su bltas nas song song ba las/ tsher ma'i nags tshal zhig tu phyin pa dang grong khyer lcags kyi ra ba nag po can zhig</text></item>
<item><p>302a1</p><section>mdo sde</section><text>mthong ste/ der song song ba dang nang du phyin ma thag tu grong khyer gyi sgo 'gags nas/ ra ba'i gong du bltas na yang mtho bar gyur te mthar sgra 'jigs pa zhig kyang thos nas/ de na gnas bzhin du 'di ci zhig snyam du bsams</text></item>
<item><p>302a2</p><section>mdo sde</section><text>pa dang / ral gri 'khor lo mgo la 'khor zhing gcod pa'i mi zhig mthong nas dngangs te/ kye mi 'di ci zhig ces dris pa dang / sems can dmyal ba pa'i mi des 'di ni nyi tshe ba'i sems can dmyal ba'o zhes smra ba dang / byams pa mchod sbyin</text></item>
<item><p>302a3</p><section>mdo sde</section><text>gyis/ khyod kyis sdig pa'i las ci zhig byas zhes smras so/ /des smras pa/ 'dzam bu'i gling na grong khyer ko sa li zhes bya ba zhig yod de/ bdag kyang de na ded dpon gyi bu zhig tu gyur cing 'dug 'dug pa las/ bdag grogs lnga brgyas</text></item>
<item><p>302a4</p><section>mdo sde</section><text>bskor te bza' shing gi ra ba chen por phyin pa dang / grogs po de dag gis smras pa/ khyod kyi pha ni ded dpon yin te/ de dag la sogs pa bdag cig gi pha rnams yul gzhan du dong zhing nor la sogs pa yang byed/ gser gnas</text></item>
<item><p>302a5</p><section>mdo sde</section><text>dang / sing g+ha la'i gling la sogs pa gling gzhan dag kyang lta na/ bdag cag kyang khyod kyis gtso bo byas te yul gzhan du 'dong ngo zhes smras pa dang / de dag gis mnyan te khyim du phyin nas ma la bdag grur zhugs te yul gzhan du</text></item>
<item><p>302a6</p><section>mdo sde</section><text>'gro'o zhes dris pa dang / bdag gi mas smras pa/ bu khyod kyi pha yang rgya mtsho las grur zhugs te yul gzhan du song song ba las tshe 'phos te/ bu yang khyod gcig pur zad la/ khyim yang nor gyis gang bar yod kyis ma 'gro shig</text></item>
<item><p>302a7</p><section>mdo sde</section><text>ces nas/ bdag gis kyang mi 'gro'o zhes ma'i ngag mnyan te/ de ltar lan gsum 'am bzhir mas rkang pa nas bzung ste bsgo nas 'dug 'dug pa nas/ dus gzhan zhig na bdag bza' shing gi ra bar phyin pa dang grogs po rnams kyis</text></item>
<item><p>302a8</p><section>mdo sde</section><text>nges par 'dong ngo / /zhes smras nas/ 'o na 'dong bar bya'o zhes bdag gis khas blangs te 'gro bar byas pa dang / bdag gi mas sgo kar rkang pa nas bzung ste bu nga dor ba'i mi rigs so zhes smras pa dang / bdag gi ma'i mgo la 'goms te song</text></item>
<item><p>302b1</p><section>mdo sde</section><text>nas grogs po lnga brgya dang bdag cag rgya mtsho'i ngogs su phyin te/ khrims brgyad mnos nas rgya mtshor zhugs te/ gser gnas su dong dong ba las rlung chen po langs nas gru bub ste grogs po de dag ni tshe 'phos par gyur/ bdag ni nyi ma du ma zhig na rgya</text></item>
<item><p>302b2</p><section>mdo sde</section><text>mtsho'i mthar phyin te/ 'khyam zhing song song ba las/ grong khyer gser gyi ra ba can/ bza' shing gi ra ba dang ldan pa rdzing bu dang ldan pa/ bdug spos kyis bdugs pa/ me tog sil mas gtor ba/ dar gyi lda ldi mang po bres pa zhig mthong ngo / /de'i</text></item>
<item><p>302b3</p><section>mdo sde</section><text>nang nas lha mo bzhi zhig 'thon pa nas/ lha mo sum bcu rtsa gnyis 'thon pa dang / grong khyer lcags kyi ra bas bskor ba zhig mthong ba'i bar du snga ma bzhin te/ bdag de'i nang du phyin pa dang / de ma thag tu sgo yang 'gags/ de ni mi zhig</text></item>
<item><p>302b4</p><section>mdo sde</section><text>kyang ral gri 'khor lo mgo la 'khor zhing 'dug pa mthong nas/ bdag 'di na 'dug 'dug pa'i mgo la 'khor lo 'phos par gyur to/ /bdag ma'i tshig gis lam bzhi phyir log pa dang / khrims brgyad mnos pa'i las kyi rnam</text></item>
<item><p>302b5</p><section>mdo sde</section><text>par smin pas/ grong khyer bzhir nyi tshe ba'i mtho ris nyams su myong bar gyur to/ /bdag gis ma'i mgo la 'goms te song ba'i las kyi rnam par smin pas ni/ ral gri 'khor lo mgo la 'khor zhing gcod pa 'di yin no zhes byas</text></item>
<item><p>302b6</p><section>mdo sde</section><text>pa dang / byams pa mchod sbyin gyis bsams pa/ bdag gis kyang sngon las de kho na dang 'dra bar byas kyis/ bdag gi las rnam par smin pa yang nye bar gnas par gyur pa lta'o snyam pa dang / sems can dmyal ba'i mi des byams</text></item>
<item><p>302b7</p><section>mdo sde</section><text>pa mchod sbyin khyod gang nas 'ongs shes smras pa dang / byams pa mchod sbyin gyis 'dzam bu'i gling na grong khyer ta ma li ba ti zhes bya ba zhig yod de/ bdag ni de nas 'ongs te/ bdag gis kyang las de dag thams cad byas so/ /sems can</text></item>
<item><p>302b8</p><section>mdo sde</section><text>dmyal ba pa'i mi des smras pa/ de bden pa lta ste/ bdag gis kyang bar snang las sgra thos nas/ khyod kyi las kyi rnam par smin pa zad de/ ded dpon gyi bu byams pa mchod sbyin zhes bya ba/ las de dang 'dra bar byas pa zhig 'ong ngo zhes</text></item>
<item><p>303a1</p><section>mdo sde</section><text>thos so/ /byams pa mchod sbyin gyis zas su ci za zhes smras pa dang / des mgo 'di nyid kyi sha rnyil ba las/ sha dang khrag 'ong ba za'o zhes nas/ mi de yang der tshe 'phos par gyur to/ /byams pa mchod sbyin 'jigs shing</text></item>
<item><p>303a2</p><section>mdo sde</section><text>mi dga' bas/ ma'i don du smon lam btab ste/ 'di skad ces smras so/ /'jig rten bgrang du med pa thams cad kyi/ /srid rtse man cad mnar med yan cad na/ /lha dang lha min lto 'phye chen po'i tshogs/ /bde bar gyur cig sdug bsngal</text></item>
<item><p>303a3</p><section>mdo sde</section><text>bdag gis blang / /de skad ces smras nas/ bsam pa thag pas pha ma la phyag 'tshal te smon lam btab bo/ /gar skyes gar skyes kyang pha ma'i rim gro bya'o/ /nyi tshe ba'i sems can dmyal ba 'dir skye bar 'gyur ba de dag gi don du bdag 'di na gnas</text></item>
<item><p>303a4</p><section>mdo sde</section><text>so/ /'jig rten na rigs pa dang ldan pa dang / grol bar gyur pa su bzhugs pa de dag la phyag 'tshal lo/ /de dag gis kyang bdag bskyab tu gsol zhes smras nas/ sems can dmyal ba pa 'dug 'dug pa der 'dug nas/ yang pha</text></item>
<item><p>303a5</p><section>mdo sde</section><text>ma'i don du smon lam btab pa/ sems can dmyal ba mnar med mtha' nas srid rtse man chad/ sems can tshe 'pho'i rnam pa 'ching bas ji snyed bcings pa dag /thams cad ma lus chos dang ldan zhing bde bar 'tsho 'gyur te/ /</text></item>
<item><p>303a6</p><section>mdo sde</section><text>rgan med tshe 'pho med pa'i mya ngan 'das pa thob gyur cig /de skad ces brjod de bsdad pa dang / 'khor lo de mgo la ma reg par steng gi nam mkha' la 'khor bar gyur to/ /de'i mas kyang gal te bdag gi sbyin pa 'am tshul khrims sam bdag gis</text></item>
<item><p>303a7</p><section>mdo sde</section><text>khyim thab kyi brtul zhugs byas pa'i bsod nams kyi 'bras bu zhig yod na/ bsod nams kyi 'bras bu des/ bdag gi bu gang dang gang na gnas kyang bde bar gyur cig ces rtag par smon lam btab pas de ltar zhi bar gyur to/ /de yang nyi tshe</text></item>
<item><p>303a8</p><section>mdo sde</section><text>ba'i sems can dmyal ba de na 'dug 'dug nas/ lo drug bcu yang ma lon par tshe 'phos par gyur te/ dper na rgyal po ma skyes dgra sems can dmyal ba'i tshe yongs su ma rdzogs par tshe 'phos pa lta bu ste/ las kyi 'bras bu chud za ba med pa'i</text></item>
<item><p>303b1</p><section>mdo sde</section><text>phyir bar bar glad pa na bar gyur to/ /de nas skabs su bab nas/ bcom ldan 'das kyis dge slong rnams la bka' stsal pa/ dge slong dag de'i tshe de'i dus na ded dpon gyi bu byams pa mchod sbyin zhes bya ba de gzhan zhig yin par</text></item>
<item><p>303b2</p><section>mdo sde</section><text>sems na de ni de ltar mi lta ste/ nga nyid de'i tshe de'i dus na ded dpon gyi bu byams pa mchod sbyin zhes bya bar gyur to/ /dge slong dag de lta bas na nga'i tshig la yid ches par byas te sangs rgyas bcom ldan 'das la rim gro yod par bya'o/ /</text></item>
<item><p>303b3</p><section>mdo sde</section><text>chos dang dge 'dun la rim gro yod par bya'o/ /pha ma dang mkhan po dang slob dpon la rim gro yod par bya'o/ /dge slong dag khyed kyis 'di ltar shes par bya ste/ gang yul gzhan du song zhing bde ba dang sdug bsngal nyams su myong ba yod</text></item>
<item><p>303b4</p><section>mdo sde</section><text>de/ dper na byams pa mchod sbyin yul gzhan du song nas tshe de nyid la nyi tshe ba'i mtho ris dang / nyi tshe ba'i sems can dmyal ba myong bar gyur pa lta bu ste/ de ltar yul gzhan du bde ba dang sdug bsngal nyams su myong bar gyur pa'i las de</text></item>
<item><p>303b5</p><section>mdo sde</section><text>lta bu ni yul gzhan du rnam par smin par 'gyur ba'o/ /de la yang bcom ldan 'das kyis de skad ces gsungs te/ nga la ci byas pa dang pha ma dang mkhan po dang slob dpon la ci byas pa de dag ni bye brag med cing mtshungs te tshe 'di dang phyi ma</text></item>
<item><p>303b6</p><section>mdo sde</section><text>la yang rnam par smin pa mi mnyam pa med do/ /ji ltar na tshe 'di 'di la rnam par smin pa mtshungs shing mnyam pa yin zhe na/ dper na mnyan du yod pa na bcom ldan 'das dang nyan thos kyi dge 'dun bshos gsol ba mi 'phongs pa</text></item>
<item><p>303b7</p><section>mdo sde</section><text>gcig cig gis mthong nas sems mos par byas pas des bsod nams kyi tshogs chen po yang bsags par gyur/ rgyal por 'gyur ba'i las kyang byas/ de nyid thar pa'i sa bon du gyur pa de thugs su chud nas/ bcom ldan</text></item>
<item><p>303b8</p><section>mdo sde</section><text>'das kyis tshigs su bcad de gsungs pa/ de la rjes su yi rang su byed pa dang / de'i las ni nyams su su len pa/ zhes bya ba la sogs pa gsungs pa dang / chos rnams sngon du yid 'gro ste/ /yid kyis chos 'gyur yid kyis 'gro/ /</text></item>
<item><p>304a1</p><section>mdo sde</section><text>yid ni legs par mos 'gyur na/ /smra ba 'am byed pa kun du 'gyur/ /grib ma rjes su 'brang ba bzhin/ /de las bde ba 'thob par 'gyur/ /zhes gsungs pa dang / de nas tshe 'phos pa'i 'og tu lhar skyes pa lta bu dang / dper na grong</text></item>
<item><p>304a2</p><section>mdo sde</section><text>khyer gtsug phud zhes bya ba'i rang sangs rgyas lta bu ste/ de la lo nyes pa zhig gi tshe mi dbul po zhig gis bsod snyoms zhig phul bas/ de de nyid kyi tshe rgyal por dbang bskur nas/ dus gzhan zhig na rang sangs rgyas su gyur pa lta bu'o/ /de</text></item>
<item><p>304a3</p><section>mdo sde</section><text>yang mdo sde dag las gsungs pa/ grong khyer gtsug phud ces bya ba de dang 'dra bar sems mos pa'i 'bras bu tshe 'di nyid la rnam par smin par 'gyur ro zhes gsungs pa dang / pha ma la rim gro byas na/ ded dpon gyi bu byams pa mchod sbyin</text></item>
<item><p>304a4</p><section>mdo sde</section><text>gyis ma'i ngag mnyan te lan bzhi phyir log pas grong khyer chen po bzhir nyi tshe ba'i mtho ris myong bar gyur cing de'i thar pa'i sa bon du gyur pa ltar/ tshe 'di la 'bras bu rnam par smin par 'gyur ro zhes gsungs pa lta bu'o/ /ji ltar na</text></item>
<item><p>304a5</p><section>mdo sde</section><text>bcom ldan 'das dang pha ma la zhe sdang bar byas pa'i sems kyis/ sems can dmyal bar 'gro bar 'gyur zhe na/ de ni dper na lhas sbyin gyis bcom ldan 'das la zhe sdang ba'i sems bskyed nas tshe 'phos pa'i 'og tu mnar</text></item>
<item><p>304a6</p><section>mdo sde</section><text>med pa'i sems can dmyal bar lhung ba lta bu dang / dper na yul sin du na 'o dod can zhes bya ba'i grong khyer zhig yod par rgyal po'i bu u tra ka zhes bya bas pha bsad de sems can dmyal bar lhung ba lta bu ste/ de ltar na bcom ldan</text></item>
<item><p>304a7</p><section>mdo sde</section><text>'das dang pha ma la zhe sdang bar byas pa'i sems kyis sems can dmyal bar 'gro bar 'gyur ro/ /de dag la bye brag med pa yin nam zhe na bye brag med pa 'ang ma yin te/ bcom ldan 'das ni bskal pa brgya stong du mar dge ba'i rtsa ba</text></item>
<item><p>304a8</p><section>mdo sde</section><text>bskyed pa tshogs bsags pa lam ma skyes pa rnams la chos ston cing byang chub tu stobs pa ste/ de la myos pa bskyed na/ 'bras bu rnam par smin pa tshad med par 'gyur te/ de mya ngan las 'da' ba'i tshe yang yab yum thar</text></item>
<item><p>304b1</p><section>mdo sde</section><text>pa'i lam la bkod do/ /de lta yin yang pha ma'i tshig ni thams cad mnyan par bya ba ma yin no/ /de ci'i phyir zhe na/ lo la log par lta ba dang ldan pa dag bu la 'di skad ces zer te/ bu nged kha 'tsho ba'i gnas su khrid cig dang / khyod la</text></item>
<item><p>304b2</p><section>mdo sde</section><text>phan pa dang bde bar 'gyur ro zhes zer ba dang / nged g.yang du thong shig mer chug shig ces zer yang de lta bu ni mi bya'o/ /de ci'i phyir zhe na/ pha ma bsad pas ni gdon mi za bar sems can dmyal bar 'gro'o/ /de lta bas na bcom</text></item>
<item><p>304b3</p><section>mdo sde</section><text>ldan 'das kyis kyang pha ma gsod pa ni rab tu 'byung bar mi bya ste/ de la rab tu 'byung ba'i rgyu med bsnyen pa rdzogs par bya ba'i rgyu med de/ de lta bas na de dag spang bar bya'o zhes gsungs so/ /ji ltar na pha ma dang mkhan po</text></item>
<item><p>304b4</p><section>mdo sde</section><text>dang slob dpon dag tu mnyam zhing mtshungs pa yin zhe na/ de ni bcom ldan 'das kyis pha ma bu la byams pa ni rkang dang rus pa'i khong nas byams so zhes gsungs te/ de lta bas na pha mas ma gnang na rab tu mi 'byung ngo / /</text></item>
<item><p>304b5</p><section>mdo sde</section><text>de yang dper na 'phags pa pho brang 'khor skyong la sogs pa pha mas ma bkye na bcom ldan 'das kyis kyang rab tu ma phyung ba lta bu ste/ dper na bcom ldan 'das rab tu byung ba la/ rgyal po zas gtsang ma sras kyi mya ngan</text></item>
<item><p>304b6</p><section>mdo sde</section><text>gyis mig rub par gyur pa'i lta bu'o/ /pha ma ni bu 'di bdag cag gis bskyed bskyed kyis/ skyes rna rim gror byed par 'gyur ro/ /bdag cag gi dgos pa bsgrub par 'gyur ro/ /tshe 'phos na yang gtor ma byed par 'gyur</text></item>
<item><p>304b7</p><section>mdo sde</section><text>ro/ /rigs kyi rgyud 'tshob par 'gyur ro zhes gnas lnga po de dag la re zhing pha ma bu 'dod do/ /mkhan po dang slob dpon ni snying rje'i sems sngon du btang zhing ji ltar na thog ma med pa nas 'khyam 'khyam pa 'di/ da dung pha</text></item>
<item><p>304b8</p><section>mdo sde</section><text>mas ma gnang na rab tu mi 'byung kyi bar tu phyin par bya snyam sems te/ dper na bcom ldan 'das kyis 'dul ba las gsungs pa/ mkhan po ni slob ma la bu'i 'du shes 'jog go/ /slob ma ni mkhan po la pha'i 'du</text></item>
<item><p>305a1</p><section>mdo sde</section><text>shes 'jog go/ /de bzhin du phan tshun pha ma dang bu'i 'du shes 'jog go zhes gsungs pa lta bu ste/ de ltar na mkhan po dang slob dpon ni pha ma dang mtshungs shing mnyam mo/ /de yang bcom ldan 'das kyis 'khor</text></item>
<item><p>305a2</p><section>mdo sde</section><text>los sgyur ba'i mdo las gsungs pa/ las kyi rnam par smin pa gang gis 'khor lo sgyur ba'i rgyal po glang po rin po che dang rta rin po che 'thob ce na/ de ni pha ma khur du khyer khyer ba dang / glang po dang rta dang shing rta la sogs pa la</text></item>
<item><p>305a3</p><section>mdo sde</section><text>bskyon pa dang / mkhan po dang slob dpon bdag gis bkur ba dang / gzhan la bskyon pa'i las kyi rnam par smin pas/ 'khor los sgyur ba'i rgyal po glang po dang rta rin po che 'thob bo zhes gsungs pa lta bu ste/ rgyu des kyang pha ma dang</text></item>
<item><p>305a4</p><section>mdo sde</section><text>mkhan po dang slob dpon dag tu mtshungs shing mnyam mo/ /de la'ang khyim pa dag la ni pha ma mchod pa'i gnas yin no/ /rab tu byung ba rnams la ni mkhan po dang slob dpon mchod pa'i gnas yin no/ /de ltar na mkhan po</text></item>
<item><p>305a5</p><section>mdo sde</section><text>dang slob dpon dang pha mar mtshungs shing mnyam pa yin no zhes gsungs pa lta bu'o/ /dper na bcom ldan 'das kyis dge slong dag la bka' stsal pa/ dge slong dag la la zhig gis pha ma phrag pa la blangs te 'dzam bu'i</text></item>
<item><p>305a6</p><section>mdo sde</section><text>gling bskor ba dang 'tsho ba thams cad sbyar ba dang gling bzhi thams cad nor dbyig dang gser gyis bkang ste byin yang pha ma la phan pa'i lan lon par mi 'gyur gyi/ la la zhig gis sangs rgyas la dad pa bskyed pa dang / chos dang</text></item>
<item><p>305a7</p><section>mdo sde</section><text>dge 'dun la dad pa bskyed pa dang / bslab pa lnga la gzhag pa dang / 'phags pas bsngags pa'i lam la skyabs su gtong ba'i gang zag de la ni/ gus par smras pa dang bsu ba dang thal mo sbyar ba dang btud pa dang chos gos</text></item>
<item><p>305a8</p><section>mdo sde</section><text>dang bsod snyoms dang mal cha dang / na ba'i sman byin pa tsam gyis phan pa'i lan lon par mi nus so zhes gsungs pa lta bu ste/ de ltar na pha ma bas kyang mkhan po dang slob dpon khyad par du 'phags so/ /mdor na bcom ldan 'das</text></item>
<item><p>305b1</p><section>mdo sde</section><text>mya ngan las 'das phyin cad dge slong ma 'am/ dge bsnyen nam dge bsnyen ma ji snyed cig mngon par mos pa dang dul bar gyur pa de dag thams cad kyang / mkhan po dang slob dpon gyis mngon par mos shing dul bar byas so/ /de'i phyir</text></item>
<item><p>305b2</p><section>mdo sde</section><text>bcom ldan 'das kyis gsungs pa/ dge slong dag nga'i tshig la yid ches pa rnams kyis sangs rgyas bcom ldan 'das la dad pa mchog bskyed par bya'o/ /chos dang dge 'dun dang / pha ma dang mkhan po dang slob dpon la dad pa</text></item>
<item><p>305b3</p><section>mdo sde</section><text>mchog bskyed par bya'o/ /de ni khyod la yun ring por phan pa dang bde ba'i rgyur 'gyur ro zhes gsungs pa lta bu ste/ las de lta bu ni yul gzhan du rnam par smin par 'gyur ro/ /de la las gang dang ldan na gang zag sngar bde bar gyur</text></item>
<item><p>305b4</p><section>mdo sde</section><text>la/ phyis sdug bsngal bar 'gyur ba'i las yod de/ de gang zhe na bshad par bya ste/ 'di la la la zhig sbyin pa bslangs na rab tu dga' ste/ khas len cing rab tu dga' bas byin la/ byin nas de'i 'og tu 'gyod pa yin te/</text></item>
<item><p>305b5</p><section>mdo sde</section><text>de nas mir skyes na yang phyug cing longs spyod che ba'i rigs su skye ste/ longs spyod de dag phyis zad cing dengs par 'gyur ro/ /de phyis dbul por 'gyur ba ni khye'u grags pa zhes bya ba bzhin te/ des yang dag par rdzogs pa'i</text></item>
<item><p>305b6</p><section>mdo sde</section><text>sangs rgyas log par dad sel dang / dge slong gi dge 'dun la ba bzhon gcig phul nas/ de phyis gzhan dag gis gyod btab pa dang / de ltar byin pa ni ma legs pa zhig byas so snyam nas/ de sems la 'gyod pa skyes pas</text></item>
<item><p>305b7</p><section>mdo sde</section><text>de gar skyes kyang thog ma phyug por ni gyur na/ phyis sems 'gyod pa skyes pa des tha mar dbul por gyur to/ /de phyis rgyal po'i khab tu skyes te/ skye ba na de tshe 'phos par gyur pa dang / 'di skyes pas ma yang tshe 'phos te/ 'di ni skar</text></item>
<item><p>305b8</p><section>mdo sde</section><text>ma snums las skyes pas rigs phung bar byed par 'gyur te/ 'di ni bkra mi shis so zhes nas ma dang lhan cig tu dur khrod du bor ro/ /de na yang de'i bsod nams kyi mthus ma'i nu ma ya cig nas 'o ma byung ste/ des gsos</text></item>
<item><p>306a1</p><section>mdo sde</section><text>nas cher skyes pa dang / bcom ldan 'das kyi gan du song ste rab tu byung ngo / /de ltar des sngar dad pa skyes te ba bzhon phul la phyis 'gyod par gyur pas las de'i 'bras bus sngar sems dad pas phul bas ni</text></item>
<item><p>306a2</p><section>mdo sde</section><text>de nyid de'i thar pa'i sa bon du gyur to/ /phyis 'gyod pas ni tha ma dbul por gyur pa lta bu ste/ 'di ni las gang dang ldan na gang zag sngar bde la phyis sdug bsngal bar 'gyur ba'o/ /de la las gang dang ldan na gang zag sngar</text></item>
<item><p>306a3</p><section>mdo sde</section><text>sdug bsngal la phyis bde bar 'gyur ba'i las yod de/ de gang zhe na/ bshad par bya ste/ 'di la kha cig sbyin pa byed du bcug na kha sra ba las khas len cing / /kha sra bzhin du sbyin pa byed la/ sbyin pa byin pa'i 'og tu sems</text></item>
<item><p>306a4</p><section>mdo sde</section><text>dga' ba skyed do/ /de ni mi'i nang du skyes na dbul po'i rigs su skyes te phyis longs spyod de dag 'phel bar 'gyur ro/ /de bslangs na kha sra bar khas len pa dang / kha sra bzhin du sbyin pa byed nas/ phyis dga' bar</text></item>
<item><p>306a5</p><section>mdo sde</section><text>gyur pa de'i rgyus/ sngon dbul par gyur la phyis nor mang por gyur pa yin no/ /'di ni gang zag las gang dang ldan na/ sngar sdug bsngal bar gyur la phyis bde ba yin no/ /de la gang zag las gang dang ldan na/ sngar yang bde la phyis</text></item>
<item><p>306a6</p><section>mdo sde</section><text>kyang bde bar 'gyur ba'i las yod de/ de gang zhe na/ kha cig bslangs ma thag tu dga' zhing khas len/ dga' bzhin du sbyin pa byin nas kyang dga' bar 'gyur ro/ /de nas mi'i nang du skyes na phyug cing longs spyod che ba'i rigs su</text></item>
<item><p>306a7</p><section>mdo sde</section><text>skye'o/ /'di ni gang zag las gang dang ldan na sngar yang bde la phyis kyang bde bar 'gyur ba'o/ /de la las gang dang ldan na/ gang zag sngar yang sdug bsngal bar gyur la phyis kyang sdug bsngal bar 'gyur ba'i las yod de/ de gang</text></item>
<item><p>306a8</p><section>mdo sde</section><text>zhe na/ 'di la gang zag la la dge ba'i bshes gnyen dang bral bar gyur te/ de sus kyang sbyin pa byed du ma bcug des kyang sbyin pa ci yang ma byin/ des sdig pa'i las kyang ci yang ma byas shing ma bsags pa yin te/ gang zag</text></item>
<item><p>306b1</p><section>mdo sde</section><text>de gang gi tshe mi rnams kyi nang du skyes na/ dbul po bza' ba dang btung ba nyung ba sdug bsngal bas 'tsho ba'i rigs su skye bar gyur te/ de der skyes nas tshegs chen pos bza' ba dang bgo ba rnyed par 'gyur la/ de'i longs spyod de dag</text></item>
<item><p>306b2</p><section>mdo sde</section><text>phyis kyang ma 'phel ba ste/ 'di la gang zag las gang dang ldan na sngar yang sdug bsngal la phyis kyang sdug bsngal bar 'gyur ba'o/ /de la gang zag las gang dang ldan na/ phyug cing ser sna can du 'gyur ba'i las yod de/ de gang zhe na/</text></item>
<item><p>306b3</p><section>mdo sde</section><text>'di gang zag la las tshul khrims dang ldan pa sbyin gnas su gyur pa dag la sbyin pa cung zad tsam yang byin pa yin te yang sbyin pa la sems goms pa ni ma yin no/ /de nam mi'i nang du skye ba na/ sbyin pa de'i mthus phyug cing longs</text></item>
<item><p>306b4</p><section>mdo sde</section><text>spyod che ba'i rigs su skye ste/ yang gtong ba la sems goms pa ma yin pa ste/ las des phyug la ser sna can du 'gyur ro/ /gang zag 'di ni las gang dang ldan na phyug cing ser sna can du 'gyur ba'o/ /de la gang zag las gang dang ldan na</text></item>
<item><p>306b5</p><section>mdo sde</section><text>dbul zhing gtong phod par 'gyur ba'i las yod de de gang zhe na/ 'di la gang zag kha cig dud 'gro dang mi log pa'i ngang tshul can la sbyin pa mang du byin pa yin te/ de nam mi'i nang du skyes na yang dbul zhing gtong phod par 'gyur ba ni</text></item>
<item><p>306b6</p><section>mdo sde</section><text>sngon sbyin pa la goms pas dbul yang gtong phod par 'gyur ro/ /'di ni gang zag las gang dang ldan na dbul zhing gtong phod par 'gyur ba'o/ /de la gang zag las gang dang ldan na/ phyug cing gtong phod par 'gyur ba'i las</text></item>
<item><p>306b7</p><section>mdo sde</section><text>yod de/ de gang zhe na/ 'di la gang zag kha cig gis tshul khrims dang ldan pa sbyin gnas su gyur pa dag la sbyin pa mang du byas pa yin/ sbyin pa la sems goms pa yin te/ de las des mi'i nang du skyes na yang phyug cing</text></item>
<item><p>306b8</p><section>mdo sde</section><text>longs spyod che bar 'gyur te/ dper na khyim bdag mgon med pa la zas byin pa lta bu'o/ /des yang dag par rdzogs pa'i sangs rgyas log par dad sel la rgyal bu rgyal byed kyi tshal phul/ gtsug lag khang brtsigs/ de bzhin</text></item>
<item><p>307a1</p><section>mdo sde</section><text>du yang dag par rdzogs pa'i sangs rgyas gser thub dang 'od srung dang don thams cad grub pa dang byams pa la gser gyi yag mag bting ba phul ba lta bu ste/ 'di ni gang zag las gang dang ldan pa phyug cing gtong phod par</text></item>
<item><p>307a2</p><section>mdo sde</section><text>'gyur ba'o/ /de la gang zag la la tshe zad la las ma zad pa yod de/ de gang zhe na/ gang zag gang sems can dmyal ba las tshe 'phos te sems can dmyal ba nyid du skye ba dang / dud 'gro las tshe 'phos te dud 'gro nyid du skye ba dang /</text></item>
<item><p>307a3</p><section>mdo sde</section><text>gshin rje'i 'jig rten las tshe 'phos te gshin rje'i 'jig rten nyid du skye ba dang / lha las tshe 'phos te lha nyid du skye ba dang / bram ze be sh+ya ka ra yang dang yang tshe 'phos shing spre'ur skyes pa dang / sngar smos pa'i khyim bdag yang dang</text></item>
<item><p>307a4</p><section>mdo sde</section><text>yang phyugs su skyes pa bzhin no/ /mnyan du yod pa na khyim bdag dbul po gcig tshe 'phos pa nas/ de'i khyim sgo na glang sgal pa can zhig yod do/ /khyim bdag de sems khyim la chags pas tshe 'phos nas glang de'i sgal pa'i</text></item>
<item><p>307a5</p><section>mdo sde</section><text>srin bur skyes te/ skyes ma thag tu bya rog gis zos pa dang yang de nyid du srin bur skyes so/ /de ltar de nyid du nyin gcig la lan bdun tshe 'phos shing skyes pa lta bu dang / 'phags pa maud gal gyi bu chen po yul ma ga d+hAr bsod</text></item>
<item><p>307a6</p><section>mdo sde</section><text>snyoms la song song ba las khyim zhig gi sgo'i nang du phyin pa dang / khyim de na khyim bdag bud med dang bcas pa zhig pang na bu thogs te/ nya sha'i bya na bcas pa'i kha zas za zhing mdun na khyi nag mo zhig 'dug pa de la nya'i rus pa 'dor</text></item>
<item><p>307a7</p><section>mdo sde</section><text>ro/ /de nas khyim bdag des maud gal gyi bu chen po mthong nas/ 'phags pa 'di na slong ba la sbyin pa su yang ma mchis kyis slar bzhud cig ces smras te slar log pa dang / khyim de'i sgo na yul gzhan nas 'ongs pa'i skyes bu mkhas pa zhig</text></item>
<item><p>307a8</p><section>mdo sde</section><text>snga na 'dug 'dug pa des des de mthong nas ngo mtshar du gyur te/ kye ma btsun pa 'di ni rdzu 'phrul can gyi mchog ste/ klu'i rgyal po dga' bo dang nyer dga' bo ni btul/ lha'i pho brang rnam par rgyal ba yang phyag g.yon pa'i mthe bos bsgul te</text></item>
<item><p>307b1</p><section>mdo sde</section><text>brgya byin yang ngo mtshar du gyur/ stong gsum gyi stong chen po'i 'jig rten gyi khams kyang mig btsums pa tsam gyis bskor ba lags na/ bsod snyoms ma gsol bar slar btang ba ni ngo mtshar che'o zhes byas pa dang / de nas gnas</text></item>
<item><p>307b2</p><section>mdo sde</section><text>brtan gyis de dag skyo bar bya ba'i phyir smras pa/ khye'u ngo mtshar mi che'o/ /mi des smras pa 'o na ngo mtshar chen po ci mchis/ des smras pa 'di na khyim bdag nya sha'i byan dang bcas pa'i kha zas za ba de/ nya de ni khyim bdag de'i pha yin</text></item>
<item><p>307b3</p><section>mdo sde</section><text>te/ 'di ni khyim gyi rgyab na rdzing nya mang po zhig yod pa nas nya rnams bcus shing bcus shing zos te/ mi de tshe 'phos pa dang nya de dag nyid kyi nang du skyes so/ /de'i bu 'dis kyang lan brgya phrag du mar nya de bcus shing bcus shing zos te/</text></item>
<item><p>307b4</p><section>mdo sde</section><text>'di nyid du yang dang yang du lan du mar skyes so/ /khyi mo 'di ni khyim bdag de'i ma yin te/ 'di yang chags pa'i zil gyis non pas su la yang sbyin pa yang ma byin/ tshul khrims kyang ma bsrungs par gyi nar rigs dang rgyud kyi don du</text></item>
<item><p>307b5</p><section>mdo sde</section><text>rdzas rnams bsrungs te/ de yang khyim 'di nyid la sems chags bzhin du tshe 'phos nas khyi mo der skyes te/ de nas tshe 'phos nas kyang yang dang yang du 'di nyid du skyes te/ khyim 'dir mi gzhan zhugs su dogs nas mtshan</text></item>
<item><p>307b6</p><section>mdo sde</section><text>thog thag kyang khyim phyi skor ro/ /mi de'i pang na 'dug pa'i bu de yang de'i chung ma'i byi bo yin te/ khyim bdag 'dis chung ma mi gzhan dang nyal bar thos nas/ khyim bdag de grong gzhan du 'gro ba ltar byas te khyim nas phyir byung ba dang /</text></item>
<item><p>307b7</p><section>mdo sde</section><text>bud med de yang mi gzhan dang nyal ba la khyim bdag 'di slar ldog ste mi de bsad do/ /de yang bud med de la chags shing sdug pa'i rgyus bud med 'di'i rum du skyes so/ /khye'u ltos/ pha gang yin pa de'i sha ni za/ ma gang yin pa de la ni nya'i</text></item>
<item><p>307b8</p><section>mdo sde</section><text>rus pa dang gra ma 'dor/ byi bo byed byed pa'i dgra bo khros pas bsad pa gang yin pa de ni pang du blangs so/ /de lta bas na 'khor ba'i nyes pa 'di la skyo bar bya ba'i rigs te ngo mtshar ni 'di che'o/ /de nas dge slong maud gal gyi bu des phyi ma'i</text></item>
<item><p>308a1</p><section>mdo sde</section><text>skye bo phal po che rnams skyo bar bya ba'i phyir don 'di nyid tshigs su bcad pas bstan pa/ de yi pha yi sha za zhing / /ma la rus pa gra ma 'dor/ /chung ma'i byi bo gso byed pa/ /gti mug dang ni chags pas bsgribs/ /gang zag 'di ni</text></item>
<item><p>308a2</p><section>mdo sde</section><text>tshe zad la las ma zad pa'o/ /de la gang zag la la las zad la tshe ma zad pa yod de/ de gang zhe na/ gang zag sngar bde bar gyur la phyis sdug bsngal bar gyur pa dang / sngar sdug bsngal bar gyur la phyis bde bar gyur pa ste/ gang zag</text></item>
<item><p>308a3</p><section>mdo sde</section><text>de ni las zad la tshe ma zad pa'o/ /de la gang zag las kyang zad la tshe yang zad pa yod de/ de gang zhe na/ gang zag gang sems can dmyal ba nas tshe 'phos te dud 'gror skyes pa dang / dud 'gro las tshe 'phos te yi dgas su</text></item>
<item><p>308a4</p><section>mdo sde</section><text>skye ba dang / yi dgas las tshe 'phos te lha ma yin du skye ba dang / lha ma yin las tshe 'phos te mi'i nang du skye ba dang / mi las tshe 'phos te lha'i nang du skye ba lta bu ste/ gang zag de ni tshe yang zad la las kyang zad pa'o/ /de la gang zag</text></item>
<item><p>308a5</p><section>mdo sde</section><text>gang tshe yang ma zad cing las kyang ma zad la/ de'i nyon mongs pa zad pa yod de/ de gang zhe na/ rgyun du zhugs pa dang lan cig phyir 'ong ba dang phyir mi 'ong ba dang dgra bcom pa lta bu ste/ gang zag de ni tshe yang ma zad cing las kyang ma</text></item>
<item><p>308a6</p><section>mdo sde</section><text>zad la de'i nyon mongs pa zad pa yin no/ /de la gang zag lus bde la sems mi bde ba yod de/ de gang zhe na/ so so'i skye bo phal pa bsod nams byas pa ni lus bde la sems mi bde ste/ dper na yul ma ga d+hA'i bram ze dang</text></item>
<item><p>308a7</p><section>mdo sde</section><text>khyim bdag dang rgyal po man ta la sogs pa lta bu ste/ gang zag 'di ni lus bde la sems mi bde ba'o/ /de la gang zag la la sems bde la lus mi bde ba yod de/ de gang zhe na/ dper na dgra bcom pa ka ra ma sha lta bu ni/ sems bde</text></item>
<item><p>308a8</p><section>mdo sde</section><text>la lus mi bde ba yin no/ /'di lta ste 'phags pa sho no ta ras tshe rabs snga ma la rang sangs rgyas khrus byed pa la ba lang gi lci ba dang ka pi ta su ka ra bkru ba'i phyir byin pas de'i las kyi rnam par smin pas lus mdzes gang bar mthong ngo / /</text></item>
<item><p>308b1</p><section>mdo sde</section><text>'di ltar tshigs su bcad pas smras pa/ las ni shin tu stobs che ste/ /rdo rje lta bu'i las rnams las/ /gang la bdag gi dbang byas kyang / /sdug bsngal ba'i las rnams myong / /zhes bya ba lta bu dang / 'dzang ga ka shas/ rang sangs rgyas</text></item>
<item><p>308b2</p><section>mdo sde</section><text>shig yul bA ra Na sIr byon pa la/ zan spyad de sbyin no snyam nas/ de la ring shig lon te dus yol bar zas ma byin no/ /de yang las des tshe phyi ma la 'phags par gyur kyang snga dro bsod snyoms bslangs na/ dus yol la thug na zan rnyed</text></item>
<item><p>308b3</p><section>mdo sde</section><text>pa lta bu ste/ gang zag de lta bu ni sems bde la lus mi bde ba'o/ /gang zag la la lus kyang bde la sems kyang bde ba yod de/ de gang zhe na/ 'di la dgra bcom pa zag pa zad pa bsod nams byas pa yin te/ 'di lta ste/ dper na rgyal po</text></item>
<item><p>308b4</p><section>mdo sde</section><text>chos grags kyi bu ba ku la lta bu seng ge'i sgra sgrog na/ da ni rab tu byung nas lo brgyad bcu lon te/ nam yang chung ngu na glad pa na ba tsam yang ma myong ngo zhes zer ba lta bu ste/ de yang sngon yul bA ra Na sIr spos 'tshong zhig tu gyur na/ sangs</text></item>
<item><p>308b5</p><section>mdo sde</section><text>rgyas log par dad sel nyan thos kyi dge 'dun dang bcas pa la na ba'i gsos sman phul ba dang dgra bcom pa la a ru ra phul ba'i las kyi rnam par smin pa des nad med cing bde ba'i mchog thob bo zhes gsungs pa lta bu ste/ gang</text></item>
<item><p>308b6</p><section>mdo sde</section><text>zag de ni lus kyang bde la sems kyang bde ba'o/ /las gang dang ldan na/ gang zag lus kyang mi bde la sems kyang mi bde ba yod de/ 'di la so so'i skye bo bsod nams ma byas pa dag rigs dang rgyud kyi gos dang zas skom dang bral</text></item>
<item><p>308b7</p><section>mdo sde</section><text>ba gzhan gyi khyim rgyu ba dag yod de/ 'di lta ste nad mdze dang lud pa dang rims dang shu ba dang g.yan pa la sogs pa'i nad rnams kyis yongs su gzir cing rkang lag med pa mig dang bral ba dag yod de/ gang zag 'di ni lus kyang mi bde la</text></item>
<item><p>308b8</p><section>mdo sde</section><text>sems kyang mi bde ba yin no/ /de la gang zag las gang dang ldan na ngan song rnams su skyes kyang gzugs bzang zhing mdzes la lus snum zhing mdog 'tsher la mig tu sdug cing blta na dga' bar 'gyur ba'i las yod de/ de gang zhe na/ gang</text></item>
<item><p>309a1</p><section>mdo sde</section><text>zag gang 'dod chags las byung ba'i ngang tshul ngan pa dang ldan pa de ni ngan song rnams su skye ste/ dper na rma bya dang ne tso dang bya sha ri ka dang bya ka ran 'da' ba dang / ngur pa la sogs pa lta bu ste/ 'di ni gang zag las gang dang ldan na/ ngan song</text></item>
<item><p>309a2</p><section>mdo sde</section><text>rnams su skyes kyang gzugs bzang zhing mdzes la lus snum zhing mdog 'tsher ba mig tu sdug cing blta na dga' bar 'gyur ba'o/ /de la gang zag las gang dang ldan na/ ngan song du skyes la mdog mi bzang zhing lus rtsub pa blta</text></item>
<item><p>309a3</p><section>mdo sde</section><text>na mi sdug par 'gyur ba'i las yod de/ de gang zhe na/ gang zag de ni zhe sdang las byung ba'i ngang tshul ngan pa dang ldan pas ngan song rnams su skyes pa ste/ 'di lta ste seng ge dang stag dang bya rog dang wa dang dred mo dang sbrul nag po dang yi dgas</text></item>
<item><p>309a4</p><section>mdo sde</section><text>dang sha za la sogs pa lta bu'o/ /'di ni gang zag las gang dang ldan na/ ngan song rnams su skyes nas mdog mi bzang zhing lus rtsub la blta na mi sdug pa'i las yin no/ /gang zag las gang dang ldan na/ ngan song rnams su skyes</text></item>
<item><p>309a5</p><section>mdo sde</section><text>nas lce'i dbang po dri nga bar 'gyur ba yod de/ de gang zhe na/ gang zag de ni gti mug las byung ba'i ngang tshul ngan pa dang ldan pas ngan song rnams su skyes pa ste/ 'di lta ste srog chags tshu tshun da ri dang srin bu dang sbrul dang shig dang / sbrang</text></item>
<item><p>309a6</p><section>mdo sde</section><text>ma dang mang kun la sogs pa dang / lus la srin bu'i rigs nyi shu yod pa lta bu ste/ 'di ni gang zag las gang dang ldan na/ ngan song rnams su skyes nas lce'i dbang po dri nga zhing dbang po mi gsal bar 'gyur ba'i las so/ /mi dge ba'i</text></item>
<item><p>309a7</p><section>mdo sde</section><text>las kyi lam bcu ste/ bcu gang zhe na/ lus kyi las rnam gsum dang / ngag gi las rnam bzhi dang / yid kyi las rnam gsum ste/ mi dge ba'i las kyi lam bcu po 'di dag gi rnam par smin pas phyi rol gyi dngos po bcu rgud par 'gyur</text></item>
<item><p>309a8</p><section>mdo sde</section><text>te/ srog gcod pa mi dge ba'i las kyi rnam par smin pas sa'i mdangs dang gzi byin nub par 'gyur ro/ /las de nyid kyi rnam par smin pas tshe thung bar 'gyur ro/ /ma byin par len pa mi dge ba'i las kyi rnam par smin pas/ sa gser</text></item>
<item><p>309b1</p><section>mdo sde</section><text>ba dang bya dang ba lang dang byi ba dang srin bu la sogs pa lo thog la za ba rnams 'byung ngo / /las de nyid kyi rnam par smin pas las longs spyod 'khyam par 'gyur ro/ /'dod pa la log par g.yem pa mi dge ba'i las kyi rnam par smin pas/</text></item>
<item><p>309b2</p><section>mdo sde</section><text>sa la rtswa dri nga ba dang nags tshal dri nga ba dag skye bar 'gyur ro/ /las de nyid kyi rnam par smin pas lo legs pa'i khyim na gnas pa'i rtog pa brjod pa/ ka shi rgyal po dga' bas lha 'ongs pa la/ nag po 'char ldan gyis tshe rabs snga</text></item>
<item><p>309b3</p><section>mdo sde</section><text>ma'i rtogs pa brjod pa smos pa rnams bya'o/ /brdzun smra ba'i mi dge ba'i las kyi rnam par smin pas kha na ba dang lkog ma na ba dang kha mnam pa la sogs par 'gyur ro/ /las de nyid kyi rnam par smin pas/ mi bden pas bslus</text></item>
<item><p>309b4</p><section>mdo sde</section><text>par 'gyur ba'o/ /phra ma zer ba'i mi dge ba'i las kyi rnam par smin pas/ sa la gseg ma dang gyo mo la sogs pa reg na mi bde ba rnams 'byung ngo / /las de nyid kyi rnam par smin pas/ g.yog 'khor dbyer rung bar 'gyur</text></item>
<item><p>309b5</p><section>mdo sde</section><text>ro/ /tshig rtsub po mi dge ba'i las kyi rnam par smin pas/ sa la rdul dang nyal nyil gyi rlung ldang zhing char chen po la sogs pa 'bab bo/ /las de nyid kyi rnam par smin pas/ yid du mi 'ong ba'i sgra thos pa dang yid du mi 'ong ba</text></item>
<item><p>309b6</p><section>mdo sde</section><text>mthong bar 'gyur ro/ /tshig kyal par smra ba mi dge ba'i las kyi rnam par smin pas/ sa mtho dman dang sman ljongs dang / ngam grog dang g.yang sa la sogs pa 'byung ngo / /las de nyid kyi rnams par smin pas/ tshig mi btsun par</text></item>
<item><p>309b7</p><section>mdo sde</section><text>'gyur ro/ /chags sems mi dge ba'i las kyi rnam par smin pas/ 'bras dang nas dang gro la sogs pa'i 'bras bu nyung zhing gra ma dang spun pa la sogs pa'i skyon mang bar 'gyur ro/ /las de nyid kyi rnam par smin pas/ longs</text></item>
<item><p>309b8</p><section>mdo sde</section><text>spyod gzhan gyis khyer bar 'gyur ro/ /gnod sems mi dge ba'i las kyi rnam par smin pas/ lo tog dang 'bras bu dang sa bon tsha ba dang kha ba 'byung bar 'gyur ro/ /las de nyid kyi rnam par smin pas/ mthong na mi sdug par 'gyur</text></item>
<item><p>310a1</p><section>mdo sde</section><text>ro/ /log par lta ba mi dge ba'i las kyi rnam par smin pas/ 'bras bu med pa dang chung ba dang dug dang rku ba la sogs pa 'byung bar 'gyur ro/ /las de nyid kyi rnam par smin pas/ med par smra ba dang chad par lta zhing 'jig</text></item>
<item><p>310a2</p><section>mdo sde</section><text>rten rgyang pan pa'i gtsug lag la sogs pa la dad par 'gyur ro/ /mi dge ba'i las kyi lam 'di bcu ji lta ji ltar bsgoms pa de lta de ltar rab tu 'phel bar 'gyur te/ de'i phyir rnam par 'jig pa'i tshe/ til yod kyang til mar mi</text></item>
<item><p>310a3</p><section>mdo sde</section><text>'byung bu ram shing yod kyang bu ram mi 'byung / bu ram yod kyang hwags dang kha ra mi 'byung / ba yod kyang 'o ma mi 'byung / 'o ma yod kyang mar mi 'byung / de ltar mi dge ba bcu'i las kyi rnam par smin pas/ phyi rol gyi dngos po rnams rgud par</text></item>
<item><p>310a4</p><section>mdo sde</section><text>'gyur ro/ /dge ba bcu'i las kyi lam rnams yang dag par blangs pa'i rgyus/ phyi rol gyi dngos po rnams phun sum tshogs par 'gyur te/ bcu gang zhe na/ srog gcod pa spangs pa'i rnam par smin pas ni sa'i mthu dang gzi byin med</text></item>
<item><p>310a5</p><section>mdo sde</section><text>par mi 'gyur ro/ /ma byin par len pa spangs pa'i rnam par smin pas ni ser ba dang byi ba dang srin dang mu ge la sogs pa 'byung bar mi 'gyur ro/ /'dod pa la log par g.yem pa spangs pa'i rnam par smin pas ni ba tshwa dang sa 'bab pa</text></item>
<item><p>310a6</p><section>mdo sde</section><text>dang rdul dang rlung dang char drag po 'bab par mi 'gyur ro/ /brdzun du smra ba spangs pa'i rnam par smin pas ni dri mi zhim pa 'byung bar mi 'gyur ro/ /phra ma spangs pa'i rnam par smin pas ni ngam grog dang g.yang sa dang 'dam rdzab dang</text></item>
<item><p>310a7</p><section>mdo sde</section><text>ngan skyugs kyi ljan ljon dang / dong la sogs par 'byung bar mi 'gyur ro/ /ngag rtsub po spangs pa'i rnam par smin pas ni gseg ma dang gyo mo dang gyo dum gyis reg pa 'byung bar mi 'gyur ro/ /tshig kyal pa spangs pa'i rnam par</text></item>
<item><p>310a8</p><section>mdo sde</section><text>smin pas ni rtswa tshang tshing dang nags thibs po dang tsher ma tshang tshing rnams 'byung bar mi 'gyur ro/ /chags sems spangs pa'i rnam par smin pas ni lo thog la sogs pa 'bras bu dang bcas pa 'byung bar 'gyur ro/ /gnod sems</text></item>
<item><p>310b1</p><section>mdo sde</section><text>spangs pa'i rnam par smin pas ni/ lo legs pa dang 'bras bu dang sa bon mi kha ba dang mi tsha ba rnams 'byung bar 'gyur ro/ /log par lta ba spangs pa'i rnam par smin pas ni 'gras bu med pa dang 'bras bu chung ba ma yin pa'i sa</text></item>
<item><p>310b2</p><section>mdo sde</section><text>bon rnams 'byung bar 'gyur te/ dge ba bcu'i las kyi lam bcu po 'di dag yang dag par blangs pa'i rgyus phyi rol gyi dngos po bcu phun sum tshogs par 'gyur ro/ /de la srog gcod pa la nyes dmigs bcu po 'di dag 'byung</text></item>
<item><p>310b3</p><section>mdo sde</section><text>bar rig par bya ste/ bcu gang zhe na/ dgra mang ba dang mthong na yid du mi 'ong ba dang sdig pa rnams sems pa dang des sems can rnams 'jig par 'gyur ba dang mi bde zhing nyal zhing mi bde bzhin sad pa dang sdig pa can gyi rmi lam</text></item>
<item><p>310b4</p><section>mdo sde</section><text>rmi ba dang rmugs te tshe 'pho ba'i dus byed pa dang 'gyod par 'gyur ba dang tshe thung bar 'gyur ba'i las byed cing bsogs pa dang lus zhig ste tshe 'phos pa'i 'og tu ngan song ngan 'gro log par ltung ba sems can dmyal ba rnams su</text></item>
<item><p>310b5</p><section>mdo sde</section><text>skye bar 'gyur ro/ /ma byin par len pa la nyes dmigs bcur rig par bya ste/ bcu gang zhe na/ 'khon gcugs su 'gyur ba dang dogs par 'gyur ba dang dus ma yin par rgyu ba dang mtshan mo rgyu ba dang sdig pa'i grogs pos yongs</text></item>
<item><p>310b6</p><section>mdo sde</section><text>su zin pa dang dge ba'i bshes gnyen gyis rnam par spangs pa dang tshul khrims 'chal par 'gyur ba dang rgyal po'i gnod pa dang chad pa'i gnod pa 'byung ba dang longs spyod kyis phongs par 'gyur ba'i las byed cing sog pa dang</text></item>
<item><p>310b7</p><section>mdo sde</section><text>lus zhig nas tshe 'phos pa'i 'og tu ngan song ngan 'gro log par ltung ba sems can dmyal ba rnams su skye bar 'gyur ba'o/ /'dod pa la log par g.yem pa la nyes dmigs bcur rig par bya ste/ bcu gang zhe na/ gang dag</text></item>
<item><p>310b8</p><section>mdo sde</section><text>gi chung ma la nyal po byed pa de dag de la glags tshol bar 'gyur ba dang de chung ma dang rtsod par 'gyur ba dang de la mi dge ba'i chos 'phel bar 'gyur ba dang de'i dge ba'i chos yongs su 'grib cing yongs su zad par 'gyur ba dang</text></item>
<item><p>311a1</p><section>mdo sde</section><text>bdag ma sbas shing ma bsrungs pa dang de'i bu dang chung ma dang nor rnams ma sbas shing ma bsrungs pa dang dogs par 'gyur ba dang mdza' bshes dang blon po dang nye du dang snag gi gnyen mtshams rnams yid mi rton pa dang byi bo byed pa</text></item>
<item><p>311a2</p><section>mdo sde</section><text>dang bcas par 'gyur ba'i las byed cing sog pa dang / lus zhig nas tshe 'phos pa'i 'og tu ngan song ngan 'gro log par ltung ba sems can dmyal ba rnams su skye bar 'gyur ba'o/ /brdzun du smra ba la nyes dmyigs bcur rig</text></item>
<item><p>311a3</p><section>mdo sde</section><text>par bya ste/ bcu gang zhe na/ de kha mnam par 'gyur ba dang de'i lus las lha rnams 'phang ba dang mi ma yin pa rnams kyis de la glags rnyed par 'gyur ba dang bden pa smas kyang de la su yang yid ches par mi 'gyur ba dang brdzun smra bar 'gyur</text></item>
<item><p>311a4</p><section>mdo sde</section><text>ba dang yid ches par bya ba'i gnas rnams su mkhas pa rnams de la dri bar bya bar mi sems pa dang de'i bden pa ma yin pa bsngags pa dang brjod pa dang sgra dang tshigs su bcad pa ma yin pa 'byung ba dang gzung ba'i tshig tu mi 'gyur</text></item>
<item><p>311a5</p><section>mdo sde</section><text>ba dang skur pa 'debs pa'i las byed cing sog pa dang / lus zhig nas tshe 'phos pa'i 'og tu ngan song ngan 'gro log par ltung ba sems can dmyal ba rnams su skye ba'o/ /'bru'i chang dang sbyar ba'i chang bag med pa'i gnas la/ nyes</text></item>
<item><p>311a6</p><section>mdo sde</section><text>dmigs sum bcu rtsa drug tu rig par bya ste/ sum bcu rtsa drug gang zhe na/ tshe 'di la nor zad pa dang nad kyi gzhir 'gyur ba dang 'thab pa dang mtshang 'dru ba dang rtsod pa 'phel ba dang sba ba'i gnas ston pa dang mi snyan pa rnyed pa dang shes</text></item>
<item><p>311a7</p><section>mdo sde</section><text>rab nyams par byed pa dang ma thob pa'i longs spyod rnams mi 'thob pa dang longs spyod thob pa rnams las yongs su nyams par 'gyur ba dang gsang ba rnams smra ba dang las su bya ba rnams yongs su nyams pa dang mya ngan gyi rtsa bar</text></item>
<item><p>311a8</p><section>mdo sde</section><text>'gyur ba dang nyam chung bar 'gyur ba dang mar mi 'dzin par 'gyur ba dang phar mi 'dzin par 'gyur ba dang dge sbyong du mi 'dzin par 'gyur ba dang bram zer mi 'dzin par 'gyur ba dang rigs kyi gtso bo la rim gro med par 'gyur ba dang sangs rgyas</text></item>
<item><p>311b1</p><section>mdo sde</section><text>la gus par mi 'gyur ba dang chos la gus par mi 'gyur ba dang dge 'dun la gus par mi 'gyur ba dang sdig pa'i grogs pos yongs su zin par 'gyur ba dang dge ba'i bshes gnyen gyis rnam par spangs pa dang ngo tsha med par 'gyur</text></item>
<item><p>311b2</p><section>mdo sde</section><text>ba dang / 'dzem pa med par 'gyur ba dang / dbang po'i sgo ma bsdams par 'gyur ba dang bud med rnams la shin du bag med par 'gyur ba dang skye bo mang po'i yid du mi 'ong bar 'gyur ba dang skye bo mang po dang mi mthun pa dang nye du dang snag</text></item>
<item><p>311b3</p><section>mdo sde</section><text>gi gnyen mtshams btsun pa rnams kyis smad par 'gyur ba dang dam pa'i chos ma yin pa yongs su 'dzin pa dang dam pa'i chos yongs su spong ba dang mkhas pa rnams de la yid mi 'jog par sems pa dang bag bya ba la g.yel</text></item>
<item><p>311b4</p><section>mdo sde</section><text>ba dang de mya ngan las 'das pa las ring du 'gyur ba dang myos par 'gyur ba'i las byed cing sog pa dang lus zhig nas tshe 'phos pa'i 'og tu ngan song ngan 'gro sems can dmyal ba rnams su skye ba'o/ /de bzhin gshegs pa'i mchod</text></item>
<item><p>311b5</p><section>mdo sde</section><text>rten la thal mo sbyor ba'i phan yon ni bcu yod de/ bcu gang zhe na/ rgya chen po'i khyim du skye ba 'thob pa dang rgya che ba'i gzugs dang rgya che ba'i g.yog 'khor dang rgya che ba'i mchod pa dang bkur sti dang nor rgya che ba dang thos pa rgya che ba dang dad pa</text></item>
<item><p>311b6</p><section>mdo sde</section><text>rgya che ba dang dri ba rgya che ba dang shes rab rgya che ba rtogs pa rgya che ba 'thob pa ste/ bcu po de dag ni de bzhin gshegs pa'i mchod rten la thal mo sbyar ba'i phan yon no/ /de bzhin gshegs pa'i mchod rten la phyag 'tshal ba'i phan yon bcu</text></item>
<item><p>311b7</p><section>mdo sde</section><text>yod de/ bcu gang zhe na/ gzugs bzang zhing mdog gser gyi kha dog lta bur 'gyur ba dang mdzes shing mig tu sdug par 'gyur ba dang skad snyan cing gzung ba'i tshig tu 'gyur ba dang bag tsha ba med par 'khor gyi nang du 'gro ba dang lha dang mi</text></item>
<item><p>311b8</p><section>mdo sde</section><text>rnams dga' bar 'gyur ba dang gzi byin chen por 'gyur ba dang gzi byin chen po'i gang zag 'di lta ste/ sangs rgyas bcom ldan 'das rnams dang byang chub sems dpa' rnams dang sangs rgyas kyi nyan thos rnams dang 'grogs</text></item>
<item><p>312a1</p><section>mdo sde</section><text>par 'gyur ba dang longs spyod che bar 'gyur ba dang mtho ris su skye bar 'gyur ba dang myur du yongs su mya ngan las 'da' ba ste/ bcu po de dag ni de bzhin gshegs pa'i mchod rten la phyag 'tshal ba'i phan yon no/ /de bzhin</text></item>
<item><p>312a2</p><section>mdo sde</section><text>gshegs pa'i mchod rten la phyag dar byas pa'i phan yon bcu yod de/ bcu gang zhe na/ gzugs bzang ba dang blta na sdug pa dang mdzes pa dang skad snyan pa dang de'i 'dod chags dang zhe sdang dang gti mug bsrabs par 'gyur ba dang lam du</text></item>
<item><p>312a3</p><section>mdo sde</section><text>'gro na rtswa dang gyo mo dang gseg ma rnams med par 'gyur ba dang btsun pa'i rigs su skye bar 'gyur ba dang longs spyod che bar 'gyur ba dang mtho ris su skye bar 'gyur ba dang myur du yongs su mya ngan las 'da' ba ste/ bcu po de dag ni de bzhin</text></item>
<item><p>312a4</p><section>mdo sde</section><text>gshegs pa'i mchod rten la phyag dar byas pa'i phan yon no/ /de bzhin gshegs pa'i mchod rten la gdugs dbul ba'i phan yon bcu yod de/ bcu gang zhe na/ 'jig rten na gdugs lta bur 'gyur ba dang lus la tsha bas gdung ba med</text></item>
<item><p>312a5</p><section>mdo sde</section><text>par 'gyur ba dang sems la gdung ba med par 'gyur ba dang 'jig rten gyi rten du 'gyur ba dang bdag por 'gyur ba'i las byed cing sog pa dang 'khor los sgyur ba'i rgyal srid yang dag par 'thob pa dang dbang che bar grags par 'gyur ba dang</text></item>
<item><p>312a6</p><section>mdo sde</section><text>longs spyod che bar 'gyur ba dang / mtho ris su skye bar 'gyur ba dang myur du yongs su mya ngan las 'da' ba ste/ bcu po de dag ni de bzhin gshegs pa'i mchod rten la gdugs phul ba'i phan yon no/ /de bzhin gshegs pa'i mchod</text></item>
<item><p>312a7</p><section>mdo sde</section><text>rten la dril bu dbul ba'i phan yon bcu yod de/ bcu gang zhe na/ gzugs bzang bar 'gyur ba dang skad snyan par 'gyur ba dang yid du 'ong ba smra ba dang ldan par 'gyur ba dang ka la ping ka'i sgra lta bu smra ba dang ldan par 'gyur ba dang gzung ba'i</text></item>
<item><p>312a8</p><section>mdo sde</section><text>tshig tu 'gyur ba dang rab tu dga' bar 'gyur ba dang kun tu dga' ba rgya chen po'i sgra 'thob pa dang longs spyod che bar 'gyur ba dang mtho ris su skye bar 'gyur ba dang myur du yongs su mya ngan las 'da' ba ste/ bcu po de dag ni de bzhin gshegs</text></item>
<item><p>312b1</p><section>mdo sde</section><text>pa'i mchod rten la dril bu phul ba'i phan yon no/ /de bzhin gshegs pa'i mchod rten la ba dan dbul ba'i phan yon bcu yod de/ bcu gang zhe na/ 'jig rten na rgyal mtshan lta bur 'gyur ba dang 'dza' bshes dang blon po dang nye</text></item>
<item><p>312b2</p><section>mdo sde</section><text>du dang snag gi gnyen mtshams rnams sti stang byed bla mar byed ri mor byed mchod par byed pa dang / phyogs dang phyogs mtshams rnams su de'i grags pa dang brjod pa dang sgra dang tshigs su bcad pa mngon du 'byung ba dang gzugs</text></item>
<item><p>312b3</p><section>mdo sde</section><text>bzang zhing blta na sdug la mdzes par 'gyur ba dang skye ba gzhan rnams su tshe ring zhing ring du gnas par 'gyur ba dang dbang che bar grags par 'gyur ba dang rigs btsun par skye bar 'gyur ba dang longs spyod chen por 'gyur ba dang mtho</text></item>
<item><p>312b4</p><section>mdo sde</section><text>ris su skye bar 'gyur ba dang myur du yongs su mya ngan las 'da' bar 'gyur ba ste bcu po de dag ni de bzhin gshegs pa'i mchod rten la ba dan phul ba'i phan yon no/ /de bzhin gshegs pa'i mchod rten la na bza' dbul ba'i</text></item>
<item><p>312b5</p><section>mdo sde</section><text>phan yon bcu gnyis yod de/ bcu gnyis gang zhe na/ mdzes shing blta na sdug par 'gyur ba dang lpags pa 'jam pa dang lpags pa snum pa dang lpags pa srab pa dang de'i lus la rdul dang dri ma mi 'chags pa dang de'i gos bzang por</text></item>
<item><p>312b6</p><section>mdo sde</section><text>'gyur ba dang gding ba dang bgo ba phra mo rnyed par 'gyur ba dang ngo tsha shes pa dang khrel yod pa phun sum tshogs par 'gyur ba dang mthong na dga' bar 'gyur ba dang longs spyod che bar 'gyur ba dang mtho ris su skye bar 'gyur ba dang yongs su</text></item>
<item><p>312b7</p><section>mdo sde</section><text>mya ngan las 'da' ba ste/ bcu gnyis po de dag ni de bzhin gshegs pa'i mchod rten la na bza' phul ba'i phan yon no/ /de bzhin gshegs pa'i mchod rten la me tog dbul ba'i phan yon bcu yod de/ bcu gang zhe na/ 'jig</text></item>
<item><p>312b8</p><section>mdo sde</section><text>rten na me tog lta bur 'gyur ba dang de'i sna'i dbang po nam yang nyams par mi 'gyur ba dang lus la dri nga ba med par 'gyur ba dang lus la dri zhim po 'byung bar 'gyur ba dang phyogs dang phyogs mtshams rnams su de'i tshul khrims</text></item>
<item><p>313a1</p><section>mdo sde</section><text>kyi dri'i ngad ldang bar 'gyur ba dang 'jig rten pa rnams 'khor zhing 'du bar 'gyur ba dang yid du 'ong ba'i chos rnams 'thob par 'gyur ba dang longs spyod che bar 'gyur ba dang mtho ris su skye bar 'gyur ba dang myur du yongs su</text></item>
<item><p>313a2</p><section>mdo sde</section><text>mya ngan las 'da' ba ste/ chos bcu po de dag ni de bzhin gshegs pa'i mchod rten la me tog phul ba'i phan yon no/ /de bzhin gshegs pa'i mchod rten la phreng ba dbul ba'i phan yon bcu yod de/ bcu gang zhe na/ 'jig rten na</text></item>
<item><p>313a3</p><section>mdo sde</section><text>phreng ba lta bur 'gyur ba dang lus kyi dri nga ba med par 'gyur ba dang phyogs dang phyogs mtshams rnams su tshul khrims kyi dri zhim po'i ngad ldang ba dang rtag tu dri zhim par 'gyur ba dang brgyan par 'gyur ba dang g.yog 'khor mi phyed par</text></item>
<item><p>313a4</p><section>mdo sde</section><text>'gyur ba dang / skyes pa dang bud med rnams kyi yid du 'ong bar 'gyur ba dang longs spyod che bar 'gyur ba dang mtho ris su skye bar 'gyur ba dang myur du yongs su mya ngan las 'da' ba ste/ bcu po de dag ni de bzhin gshegs pa'i mchod rten</text></item>
<item><p>313a5</p><section>mdo sde</section><text>la phreng phul ba'i phan yon no/ /de bzhin gshegs pa'i mchod rten la mar me dbul ba'i phan yon bcu yod de/ bcu gang zhe na/ 'jig rten na mar me lta bur 'gyur ba dang sha'i mig rnam par dag par 'gyur ba dang lha'i mig</text></item>
<item><p>313a6</p><section>mdo sde</section><text>'thob par 'gyur ba dang dge ba dang mi dge ba'i chos rnams la shes rab 'byung bar 'gyur ba dang ma rig pa dang gti mug gi mun pa sel ba dang shes rab kyi snang ba 'thob par 'gyur ba dang de 'khor ba na 'khor ba'i tshe nam yang</text></item>
<item><p>313a7</p><section>mdo sde</section><text>mun pa na gnas par mi 'gyur ba dang longs spyod che bar 'gyur ba dang mtho ris su skye bar 'gyur ba dang myur du yongs su mya ngan las 'da' ba ste/ bcu po de dag ni de bzhin gshegs pa'i mchod rten la mar me phul ba'i phan yon</text></item>
<item><p>313a8</p><section>mdo sde</section><text>no/ /de bzhin gshegs pa'i mchod rten la byug spos dbul ba'i phan yon bcu yod de/ bcu gang zhe na/ 'jig rten na byug spos lta bur 'gyur ba dang sna'i dbang po rnam par dag par 'gyur ba dang lus la dri mi zhim pa med par</text></item>
<item><p>313b1</p><section>mdo sde</section><text>'gyur ba dang rtag tu dri zhim par 'gyur ba dang gzugs bzang bar 'gyur ba dang 'jig rten pa rnams 'khor zhing 'du bar 'gyur ba dang yid du 'ong ba'i chos rnams thos par 'gyur ba dang longs spyod chen por 'gyur ba dang mtho ris</text></item>
<item><p>313b2</p><section>mdo sde</section><text>su skye bar 'gyur ba dang myur du yongs su mya ngan las 'da' ba ste/ chos bcu po de dag ni de bzhin gshegs pa'i mchod rten la byug spos phul ba'i phan yon no/ /de bzhin gshegs pa'i mchod rten la rol mo sil snyan dbul ba'i</text></item>
<item><p>313b3</p><section>mdo sde</section><text>phan yon bcu yod de/ bcu gang zhe na/ gzugs bzang zhing blta na sdug par 'gyur ba dang skad snyan par 'gyur ba dang yid du 'ong ba smra ba dang ldan par 'gyur ba dang grags pa dang ldan par 'gyur ba dang gzung ba'i tshig tu 'gyur ba</text></item>
<item><p>313b4</p><section>mdo sde</section><text>dang rtag tu dga' bar 'gyur ba dang thams cad dga' ba'i sgra rgya chen po 'thob par 'gyur ba dang longs spyod che bar 'gyur ba dang mtho ris su skye bar 'gyur ba dang yongs su mya ngan las 'da' bar 'gyur ba ste/ bcu po de dag ni</text></item>
<item><p>313b5</p><section>mdo sde</section><text>de bzhin gshegs pa'i mchod rten la rol mo sil snyan phul ba'i phan yon no/ /de bzhin gshegs pa'i mchod rten byed pa'i phan yon bcwa brgyad yod de/ bcwa brgyad gang zhe na/ rgya chen po'i rigs su skye bar 'gyur ba dang</text></item>
<item><p>313b6</p><section>mdo sde</section><text>gzugs bzang bar 'gyur ba dang mdzes shing mig tu sdug par 'gyur ba dang dbang che bar grags par 'gyur ba dang g.yog 'khor rgya chen por 'gyur ba dang g.yog 'khor mi phyed par 'gyur ba dang longs spyod che bar 'gyur ba</text></item>
<item><p>313b7</p><section>mdo sde</section><text>dang 'jig rten pa rnams 'khor zhing 'du bar 'gyur ba dang kun gyi rten du 'gyur ba dang phyogs bcur brjod pa dang sgra dang tshigs su bcad pa rgya chen po mngon du 'byung bar 'gyur ba dang lha dang mis mchod par 'gyur ba dang</text></item>
<item><p>313b8</p><section>mdo sde</section><text>phyug cing nor mang po dang ldan par 'gyur ba dang 'khor los sgyur ba'i rgyal srid 'thob par 'gyur ba dang tshe ring bar 'gyur ba dang lus rdo rje ltar 'khregs par 'gyur ba dang / lus mtshan dang dpe byad dang ldan par 'gyur ba dang</text></item>
<item><p>314a1</p><section>mdo sde</section><text>mtho ris su skye bar 'gyur ba dang myur du yongs su mya ngan las 'da' ba ste/ bcwa brgyad po de dag ni de bzhin gshegs pa'i mchod rten byed pa'i phan yon no/ /khri stan byin pa'i phan yon bcu yod de/ bcu gang zhe na/</text></item>
<item><p>314a2</p><section>mdo sde</section><text>'jig rten gyi bla ma'i gnas su 'gyur ba dang bsngags par 'gyur ba dang skye bo mang po la grags pa dang brjod pa dang sgra dang tshigs su bcad pa mang po mngon du 'byung bar 'gyur ba dang bde ba dang yid bde ba mang bar 'gyur ba dang</text></item>
<item><p>314a3</p><section>mdo sde</section><text>bzhon pa dang khri stan dang rim gro byed pa dang ldan par 'gyur ba dang 'jig rten pa rnams 'khor zhing 'du bar 'gyur ba dang longs spyod che bar 'gyur ba dang dbang che bar grags par 'gyur ba dang mtho ris su skye bar 'gyur ba dang myur</text></item>
<item><p>314a4</p><section>mdo sde</section><text>du yongs su mya ngan las 'da' ba ste/ bcu po de dag ni khri stan byin pa'i phan yon no/ /lham byin pa'i phan yon bcu yod de/ bcu gang zhe na/ de bzhon pa rnams kyis brel bar mi 'gyur ba dang rkang pa legs par gnas par</text></item>
<item><p>314a5</p><section>mdo sde</section><text>'gyur ba dang lam du 'gro na stobs dang ldan par 'gyur ba dang de'i lus ngal bar mi 'gyur ba dang de 'gro na tsher ma dang gseg ma dang gyo mo rnams kyis rkang pa snad par mi 'gyur ba dang rdzu 'phrul thob par 'gyur ba dang de la rim</text></item>
<item><p>314a6</p><section>mdo sde</section><text>gro byed pa dang ldan par 'gyur ba dang longs spyod che bar 'gyur ba dang myur du yongs su mya ngan las 'da' ba ste/ bcu po de dag ni lham byin pa'i phan yon no/ /snod spyad byin pa'i phan yon bcu yod de/ bcu gang zhe na/</text></item>
<item><p>314a7</p><section>mdo sde</section><text>'jig rten gyi yon tan gyi snod lta bur 'gyur ba dang mdog snum par 'gyur ba dang sems kyi rgyud mnyen par 'gyur ba dang skom par mi 'gyur ba dang skom na yang chu 'byung bar 'gyur ba dang yi dgas su skye bar mi 'gyur</text></item>
<item><p>314a8</p><section>mdo sde</section><text>ba dang lha dang mi rnams dga' bar 'gyur ba dang longs spyod che bar 'gyur ba dang mtho ris su skye bar 'gyur ba dang myur du yongs su mya ngan las 'da' ba ste/ bcu po de dag ni snod spyad byin pa'i phan yon no/ /kha zas sbyin pa'i</text></item>
<item><p>314b1</p><section>mdo sde</section><text>phan yon bcu yod de/ bcu gang zhe na/ tshe ring bar 'gyur ba dang mdog bzang bar 'gyur ba dang stobs dang ldan par 'gyur ba dang dran pa dang ldan zhing spobs pa dang ldan par 'gyur ba dang bag tsha ba med par 'khor gyi nang du 'gro ba dang</text></item>
<item><p>314b2</p><section>mdo sde</section><text>'khor 'dun par 'gyur ba dang lha dang mi rnams dga' bar 'gyur ba dang longs spyod che bar 'gyur ba dang mtho ris su skye bar 'gyur ba dang myur du yongs su mya ngan las 'da' ba ste/ bcu po de dag ni kha zas byin pa'i phan yon no/ /bzhon</text></item>
<item><p>314b3</p><section>mdo sde</section><text>pa byin pa'i phan yon bcu yod de/ bcu gang zhe na/ rkang pa shin du gzhon sha chags par 'gyur ba dang rkang pa shin du gnas par 'gyur ba dang rkang pas 'gro ba na lus ngal bar mi 'gyur ba dang bde bar 'gyur ba dang mi mdza' ba mang bar</text></item>
<item><p>314b4</p><section>mdo sde</section><text>mi 'gyur ba dang rdzu 'phrul gyi rkang pa rgya chen po 'thob par 'gyur ba dang bzhon pa rnams kyis brel bar mi 'gyur ba dang rim gro byed pa dang ldan par 'gyur ba dang mtho ris su skye bar 'gyur ba dang myur du yongs su mya ngan las 'da' ba ste</text></item>
<item><p>314b5</p><section>mdo sde</section><text>bcu po de dag ni bzhon pa byin pa'i phan yon no/ /gnas byin pa'i phan yon ni rab tu mang ste/ mang po gang zhe na/ de la 'jigs pa mi 'byung ngo / /gding ba dang bgo ba shin du 'jam po rnyed par 'gyur ro/ /lha dang mi rnams kyi 'dod pa'i</text></item>
<item><p>314b6</p><section>mdo sde</section><text>yon tan lnga rnyed par 'gyur ro/ /gal te 'dod de rgyal rigs che zhing mtho ba'i rigs su skye bar gyur cig ce 'am/ bram ze'i rigs che zhing mtho ba'i rigs su skye bar gyur cig ce 'am khyim bdag che zhing mtho ba'i rigs su skye bar gyur cig ce</text></item>
<item><p>314b7</p><section>mdo sde</section><text>na de'i smon pa de 'grub par 'gyur ro/ /gal te 'dod de bdag grong gi gtso bor gyur cig ce 'am grong khyer gyi gtso bor gyur cig ce 'am grong rdal gyi gtso bor gyur cig ce 'am ri brags kyi rgyal por gyur cig ce 'am rgyal phran du gyur cig</text></item>
<item><p>314b8</p><section>mdo sde</section><text>ce 'am rgyal po btsan par gyur cig ce na de'i smon lam de bzhin du 'grub par 'gyur ro/ /gal te 'dod de gling gcig pa'i rgyal por gyur cig ce 'am gling gnyis kyi rgyal por gyur cig ce 'am gling gsum gyi rgyal por gyur cig ce 'am</text></item>
<item><p>315a1</p><section>mdo sde</section><text>'khor los sgyur ba'i rgyal por gyur cig ce na de'i smon pa de 'grub par 'gyur ro/ /gal te 'dod de/ rgyal chen bzhi'i ris kyi lha rnams dang skal ba mnyam par skye bar gyur cig ce na yang de'i smon pa de 'grub par 'gyur ro/ /</text></item>
<item><p>315a2</p><section>mdo sde</section><text>sum bcu rtsa gsum dang 'thab bral dang dga' ldan dang 'phrul dga' dang gzhan 'phrul dbang byed kyi lha rnams dang skal ba mnyam par skye bar gyur cig ce na yang de'i smon pa de 'grub par 'gyur ro/ /gal te 'dod de/ bdag tshangs</text></item>
<item><p>315a3</p><section>mdo sde</section><text>rigs kyi lha rnams dang skal ba mnyam par skye bar gyur cig ce na yang de'i smon pa de 'grub par 'gyur ro/ /tshangs pa'i 'dun na 'don dang tshangs chen dang 'od chung dang tshad med 'od dang 'od gsal dang dge chung dang tshad med dge dang dge</text></item>
<item><p>315a4</p><section>mdo sde</section><text>rgyas dang sprin med dang bsod nams skyes dang 'bras bu che ba dang mi che ba dang mi gdung ba dang gya nom snang dang shin du mthong dang 'og min gyi lha rnams dang skal ba mnyam par skye bar gyur cig ce na yang de'i smon pa de 'grub par 'gyur</text></item>
<item><p>315a5</p><section>mdo sde</section><text>ro/ /gal te 'dod de/ nam mkha' mtha' yas skye mched dang rnam shes mtha' yas skye mched dang chung zad med pa'i skye mched dang 'du shes med 'du shes med min gyi skye mched kyi lha rnams dang skal ba mnyam par skye bar gyur cig</text></item>
<item><p>315a6</p><section>mdo sde</section><text>cig ce na yang de'i smon pa de 'grub par 'gyur ro/ /gal te 'dod de/ rgyun du zhugs pa'i 'bras bu mngon sum du bya'o zhe na yang de'i smon pa de 'grub par 'gyur ro/ /gal te 'dod de/ lan cig phyir 'ong ba'i 'bras bu dang phyir mi 'ong</text></item>
<item><p>315a7</p><section>mdo sde</section><text>ba'i 'bras bu dang / dgra bcom pa'i 'bras bu dang byang chub mngon du bya'o zhe na yang de'i smon pa de 'grub par 'gyur ro/ /gal te 'dod de/ bla na med pa yang dag par rdzogs pa'i byang chub mngon par rdzogs par byang chub par gyur cig</text></item>
<item><p>315a8</p><section>mdo sde</section><text>ce na yang de'i smon pa de 'grub par 'gyur te/ mang po de dag ni gnas byin pa'i phan yon no/ /btung ba byin pa'i phan yon bcu yod de/ bcu gang zhe na/ dbang po thams cad yongs su tshang bar 'gyur ba dang dpral ba dag cing 'dzum</text></item>
<item><p>315b1</p><section>mdo sde</section><text>pa'i bzhin du 'gyur ba dang yon tan dang ldan par 'gyur ba dang sems kyi rgyud mnyen par 'gyur ba dang skom par mi 'gyur ba dang skom na yang chu 'byung bar 'gyur ba dang yi dgas su skye bar mi 'gyur ba dang longs spyod che bar 'gyur</text></item>
<item><p>315b2</p><section>mdo sde</section><text>ba dang mtho ris su skye bar 'gyur ba dang myur du yongs su mya ngan las 'da' ba ste/ bcu po de dag ni btung ba byin pa'i phan yon no/ /rab tu byung ba'i phan yon bcu yod de/ bcu gang zhe na/ de bu dang chung ma dang nor la sred par mi</text></item>
<item><p>315b3</p><section>mdo sde</section><text>'gyur ba dang de 'dod pa'i yongs su 'dzin par mi 'gyur ba dang dgon par gnas pa la dga' ba dang sangs rgyas la gus par 'gyur ba dang bdud kyi spyod yul rnam par spong ba dang bde 'gro thob par byed pa'i chos rnams yongs su</text></item>
<item><p>315b4</p><section>mdo sde</section><text>tshol ba dang ngan 'gro 'thob par byed pa'i chos rnams spong ba dang lha dang mir smon pa med pa dang rtag tu de bzhin gshegs pa'i gsung rab la rab tu 'byung bar 'gyur ba dang mtho ris su skye bar 'gyur ba dang myur du yongs su mya</text></item>
<item><p>315b5</p><section>mdo sde</section><text>ngan las 'da' ba ste chos bcu po de dag ni rab tu byung ba'i phan yon no/ /dgon pa la gnas pa'i phan yon bcu yod de/ bcu gang zhe na/ 'du 'dzi rnam par spong ba dang rab tu dben pa la sten pa dang de'i sems bsam gtan la</text></item>
<item><p>315b6</p><section>mdo sde</section><text>dmigs par 'gyur ba dang sangs rgyas bcom ldan 'das rnams la smon pa dang dga' ba dang bde ba dang yid bde ba lus la skyed pa dang de la bar du gcod par mi 'gyur ba dang ji ltar thos pa'i chos rnams kyi don cher shes par 'gyur ba</text></item>
<item><p>315b7</p><section>mdo sde</section><text>dang zhi gnas 'thob pa dang lhag mthong thob pa ste bcu po de dag ni dgon pa la gnas pa'i phan yon no/ /bsod snyoms len pa'i phan yon bcu yod de/ bcu gang zhe na/ de 'gro ba la goms par 'gyur ba dang de spyod yul la goms</text></item>
<item><p>315b8</p><section>mdo sde</section><text>par 'gyur ba dang nga rgyal bcag par 'gyur ba dang bdag rnyed pa la sbyor ba dang gzhan dag kyang bsod nams la rab tu 'god pa dang / ston pa'i bstan pa yongs su ston pa dang phyi ma'i skye bo la snang bar byas par 'gyur ba dang tshangs</text></item>
<item><p>316a1</p><section>mdo sde</section><text>pa mtshungs par spyod pa rnams la nyam nga ba med par byas par 'gyur ba dang dma' ba'i sems nye bar gzhag par 'gyur ba dang bsod snyoms kyis yongs su dul ba'i dge sbyong gi phyogs la mun pa med par snang</text></item>
<item><p>316a2</p><section>mdo sde</section><text>ba'o/ /'jigs pa med pa'i phan yon bcu yod de/ bcu gang zhe na/ 'jigs pa med par grong du 'jug pa dang 'jigs pa med par grong nas 'byung ba dang 'jigs pa med par khyim rnams su 'gro ba dang 'jigs pa med</text></item>
<item><p>316a3</p><section>mdo sde</section><text>par 'khor rnams la chos ston pa dang 'jigs pa med par dge 'dun gyi nang du 'jug pa dang 'jigs pa med par slob dpon dang mkhan po'i drung du 'gro ba dang 'jigs pa med par byams pa'i sems kyis slob ma'i gan</text></item>
<item><p>316a4</p><section>mdo sde</section><text>du 'gro ba dang 'jigs pa med par gos dang zas dang mal cha dang na ba'i gsos sman dang yo byad rnams yongs su spyod pa dang 'jigs pa med par kha ton 'don pa dang / 'jigs pa med par tshe 'pho ba'i dus byed pa'o/ /bram</text></item>
<item><p>316a5</p><section>mdo sde</section><text>ze'i khye'u de ltar na/ sems can rnams ni bdag gi las las gyur pa las kyi rgyu las skyes pa las kyi skal ba la spyod pa las la rten pa yin te sems can rnams ni las kyis rab dang 'bring dang tha mar rnam par phye ba'o zhes</text></item>
<item><p>316a6</p><section>mdo sde</section><text>ngas gang smras pa de ni 'di las dgongs te smras so/ /chos kyi rnam grangs 'di bshad pa na bram ze'i khye'u shu ka bcom ldan 'das la sems mngon par dad do/ /de nas bram ze'i khye'us/ bcom ldan 'das la 'di skad ces</text></item>
<item><p>316a7</p><section>mdo sde</section><text>gsol to/ /gau ta ma khyod mnyan du yod par/ dge bsnyen gzhan dag gi khyim du gshegs par dgongs na/ bdag gi pha bram ze to'u da ya'i khyim du yang gshegs par dgongs su gsol/ de ni bram ze to'u de ya'i khyim du</text></item>
<item><p>316a8</p><section>mdo sde</section><text>yun ring po'i don du bde ba dang phan par 'gyur ro/ /bcom ldan 'das cang mi gsung bas bram ze'i khye'u shu ka la gnang ba mdzad do/ /de nas bram ze'i khye'u shu kas/ bcom ldan 'das cang mi gsung bas gnang bar rig</text></item>
<item><p>316b1</p><section>mdo sde</section><text>nas/ bcom ldan 'das kyis gsungs pa la mngon par dga' ste/ rjes su yi rang nas bcom ldan 'das kyi gan nas song ngo / /las rnam par 'byed pa rdzogs so// // @#/ /rgya gar skad du/ karma bi b+hang</text></item>
<item><p>316b2</p><section>mdo sde</section><text>ga nA ma d+ha rma gran tha/ bod skad du/ las kyi rnam par 'gyur ba zhes bya ba chos kyi gzhung / bam po gcig go/ /sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus</text></item>
<item><p>316b3</p><section>mdo sde</section><text>gcig na/ bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi kun dga' ra ba na/ dge slong gi dge 'dun chen po brgya phrag phyed dang bcu gsum dang lhan cig tu bzhugs te/ de nas</text></item>
<item><p>316b4</p><section>mdo sde</section><text>to 'u te ya'i bu shu ko ma na ba/ bcom ldan 'das ga la ba der song ste phyin nas/ bcom ldan 'das dang lhan cig tu yang dag par mgu ba dang / yang dag par rangs pa'i gtam rnam pa mang po bshad de phyogs gcig tu</text></item>
<item><p>316b5</p><section>mdo sde</section><text>'dug go/ /to'u te ya'i bu shu ko ma na ba phyogs gcig tu 'dug nas/ bcom ldan 'das la 'di skad ces gsol to/ /gau ta ma khyod la bdag cung shas shig 'dri na dris pa'i lan slar bka' stsal du gsol/ de skad ces</text></item>
<item><p>316b6</p><section>mdo sde</section><text>gsol pa dang / bcom ldan 'das kyis to'u te ya'i bu shu ko ma na ba la 'di skad ces gsungs so/ /ma na ba ji ltar 'dod pa bzhin du dris shig /ngas khyod la bshad par bya'o/ /de nas to 'u te ya'i bu shu ko ma na</text></item>
<item><p>316b7</p><section>mdo sde</section><text>bas bcom ldan 'das la 'di skad ces gsol to/ /kye gau ta ma sems can rnams la tshe thung ba dang / tshe ring ba dang / nad mang ba dang / nad nyung ba dang / mi sdug pa dang / bzang po dang / dbang chung ba dang / dbang che ba dang / ma rabs</text></item>
<item><p>316b8</p><section>mdo sde</section><text>kyi rigs dang / ya rabs kyi rigs dang / dbul po dang / phyug po dang / ngan pa dang / shes rab che chung dang / skyid sdug la sogs pa rnam pa mang du mchis na kye gau ta ma las kyi rnam par smin pa gang gi phyir na sems can sna mang por 'gyur</text></item>
<item><p>317a1</p><section>mdo sde</section><text>bcom ldan 'das kyis bka' stsal pa/ ma na ba khyod nyon la dge bar shin du yid la zung shig dang / de'i phyir ngas bshad do/ /ma na ba sems can rnams ni tshe rabs kyi las las gyur te/ sbyin pa'i rnams kyang las/</text></item>
<item><p>317a2</p><section>mdo sde</section><text>skye ba'i rnams kyang las/ so sor rgyu ba yang las te/ ma na ba sems can rnams ni las kyis rnam par bsgyur ro/ /de bas na ngan pa dang / bar ma dang / bzang po'i phyir sems can rnam pa mang po yang las rnam pa mang po dang / mya ngan</text></item>
<item><p>317a3</p><section>mdo sde</section><text>rnam pa mang po dang / lta ba rnam pa mang por sbyar ba de 'di ltar nag po dang / dkar po las rnam par smin pa'i 'bras bu bshad do/ /ma na ba 'di lta ste/ las nag po rnams kyis ni sems can dmyal ba dang / byol song dang / yi</text></item>
<item><p>317a4</p><section>mdo sde</section><text>dgas dang / ring du 'khyams pa dang / a su ra la sogs pa ngan song du skye'o/ /las dkar po bgyis pa rnams kyis ni lha dang mir skye'o/ /ma na ba de lta bas na las kyi rnam par smin pas tshe thung ba yang yod/ las kyis tshe ring</text></item>
<item><p>317a5</p><section>mdo sde</section><text>por gyur pa yang yod/ las kyis nad mang por gyur pa yang yod/ las kyis nad nyung ngur 'gyur ba yang yod/ las kyis mi sdug par 'gyur ba yang yod/ las kyis bzang por 'gyur ba yang yod/ las kyis dbang chung ngur</text></item>
<item><p>317a6</p><section>mdo sde</section><text>'gyur ba yang yod/ las kyis dbang che bar 'gyur ba yang yod/ las kyis ma rabs kyi rigs su 'gyur ba yang yod/ las kyis ya rabs kyi rigs su 'gyur ba yang yod/ las kyis dbul por 'gyur ba yang yod</text></item>
<item><p>317a7</p><section>mdo sde</section><text>las kyis phyug por 'gyur ba yang yod/ las kyis ngan par 'gyur ba yang yod/ las kyis shes rab chen por 'gyur ba yang yod/ las kyis sems can dmyal bar 'gyur ba yang yod/ las kyis byol song gi skye</text></item>
<item><p>317a8</p><section>mdo sde</section><text>gnas su 'gyur ba yang yod/ las kyis ring du 'khyam par 'gyur ba yang yod/ las kyis a su rar skye bar 'gyur ba yang yod/ las kyis mir skye bar 'gyur ba yang yod/ las kyis gzugs yod pa'i lhar skye ba</text></item>
<item><p>317b1</p><section>mdo sde</section><text>yang yod/ las kyis gzugs med pa'i lhar skye ba yang yod/ las bzhin du mi 'gyur bar skye ba yang yod/ las kyis 'gyur bar skye ba yang yod/ las kyis yul gzhan du skye bar 'gyur ba yang yod/ las ma bsams</text></item>
<item><p>317b2</p><section>mdo sde</section><text>par byas pas skye bar 'gyur ba yang yod/ las bsams te ma byas kyang skye bar 'gyur ba yang yod/ las bsams te byas nas skye bar 'gyur ba yang yod/ las ma bsams ma byas kyang skye bar 'gyur ba yang yod do/ /</text></item>
<item><p>317b3</p><section>mdo sde</section><text>gang zag las 'di lta bu 'dus pas na sems can dmyal bar skyes nas sems can dmyal ba'i tshe kun rdzogs te/ skye ba'i las kyang yod/ gang zag las 'di lta bu 'dus pas na sems can dmyal ba'i tshe phyed zad nas</text></item>
<item><p>317b4</p><section>mdo sde</section><text>skye ba'i las kyang yod do/ /sems can dmyal bar phyin ma thag tu skyes pa yang yod/ gang zag yang las 'di lta bu 'dus pas na sngar bde ba la phyi nas mi bde ba'i las kyang yod/ gang zag yang 'di lta bu 'dus pas</text></item>
<item><p>317b5</p><section>mdo sde</section><text>na sngar mi bde ba la phyi nas bde bar gyur pa'i las kyang yod/ sems can gang zag thams cad kyang 'di lta bu 'dus pas na sngar bde la phyis kyang bde bar 'gyur ba'i las kyang yod/ gang zag yang 'di lta bu 'dus pas na</text></item>
<item><p>317b6</p><section>mdo sde</section><text>ser sna byed pa'i las kyang yod/ gang zag yang 'di lta bu 'dus pas na dbul ba gtong phod pa'i las kyang yod/ gang zag yang 'di lta bu 'dus pas na phyug por 'gyur zhing gtong phod pa'i las kyang yod/ gang zag yang 'di</text></item>
<item><p>317b7</p><section>mdo sde</section><text>lta bu 'dus pas na dbul ba ser sna can du 'gyur ba'i las kyang yod do/ /gang zag tshe zad la las ma zad pa yang yod/ gang zag las zad la tshe ma zad pa yang yod/ gang zag tshe dang las bcas te zad par 'gyur</text></item>
<item><p>317b8</p><section>mdo sde</section><text>ba yang yod/ gang zag tshe dang las bcas te ma zad kyang mya ngan spangs par 'gyur ba yang yod/ gang zag lus bde la sems mi bde bar 'gyur ba yang yod/ gang zag lus kyang bde la sems kyang bde bar 'gyur ba</text></item>
<item><p>318a1</p><section>mdo sde</section><text>yang yod/ gang zag lus mi bde la sems kyang mi bde bar 'gyur ba yang yod/ gang zag las 'di lta bu 'dus pas na sems can ngan pa'i sar skyes te/ gzugs ngan pa dang / bzang po dang / sdug gu dang / kha</text></item>
<item><p>318a2</p><section>mdo sde</section><text>dog mdzes pa dang / mdog snum pa dang / mthong na dga' ba'i las kyang yod/ gang zag yang las 'di lta bu 'dus pas na ngan pa'i sar yang skyes la gzugs ngan pa dang / lus rtsub pa dang / mi sdug par snang ba dang / mthong</text></item>
<item><p>318a3</p><section>mdo sde</section><text>na yid du mi 'ong ba'i las kyang yod de/ ma na ba yang 'di lta ste/ mi dge ba bcu'i las kyi lam byas pa'i rgyus phyi rol gyi yul sa'i don ngan du 'gyur ba yang yod do/ /de la ji ltar las kyis tshe thung bar 'gyur zhe na/</text></item>
<item><p>318a4</p><section>mdo sde</section><text>chos bcus na tshe thung bar 'gyur zhe na/ bcu gang zhe na/ srog gcod pa/ srog gcod du bcug pa/ srog gcod pa la stod pa/ srog gcod pa la smin pa/ mngal gnas med par byed pa/ mngal gnas med par byed du bcug pa</text></item>
<item><p>318a5</p><section>mdo sde</section><text>dgra bo la bsad par sems pa/ mi mdza' ba shi na dga' ba/ rten bcas shing sems can bsad pa/ thab mo la lta zhing dad pa dang bcu ste/ chos 'di bcus na tshe thung zhing nad mang bar 'gyur ro/ /ji ltar las bzang po byas pas tshe</text></item>
<item><p>318a6</p><section>mdo sde</section><text>ring por 'gyur zhe na/ chos rnam pa bcus na tshe ring por 'gyur te/ bcu gang zhe na/ srog gcod pa spangs pa/ srog gcod pa spong bar byed pa/ srog gcod pa spangs pa la stod pa/ srog gcod pa spangs pa la smon pa/ bsad par</text></item>
<item><p>318a7</p><section>mdo sde</section><text>chad pa'i sems can rnams gtong ba/ bsod par chad pa'i mi rnams gtong ba/ 'jigs shing skrag pa'i sems can rnams skyabs byas pa/ mgon med pa'i sems can rnams la snying rje bar sems pa/ na ba'i sems can rnams</text></item>
<item><p>318a8</p><section>mdo sde</section><text>la byams pas sdud pa/ brel zhing phongs pa'i sems can rnams la gos dang zas skom sbyin pa dang chos bcus na tshe ring zhing nad med par 'gyur ro/ /ji ltar las kyis nad mang po 'gyur zhe na/ chos bcus na nad mang por 'gyur te/ bcu</text></item>
<item><p>318b1</p><section>mdo sde</section><text>gang zhe na/ dbyug pa dang thal mo la sogs pas btsogs pa dang / dbyug pa dang / thal mo la sogs pas 'tshog tu bcug pa dang / dbyug pa dang thal mo la sogs pas 'tshog pa la stod pa dang / dbyug pa dang thal mo la sogs pas 'tshog</text></item>
<item><p>318b2</p><section>mdo sde</section><text>pa la smon pa pha ma rnams kyi sems nyon mongs pa/ mya ngan bsring ba rnams kyi sems nyon mongs pa mi mdza' ba rnams na na dga' ba/ mi mdza' ba rnams nad mi sos na dga' ba/ sman log pa byin pa/ zas mi zhu ba za ba dang bcu ste/ chos</text></item>
<item><p>318b3</p><section>mdo sde</section><text>'di bcus na nad mang bar 'gyur ro/ /ji ltar las bzang po byas pas nad nyung ngur 'ong zhe na/ chos bcus na nad nyung bar 'gyur te/ bcu gang zhe na/ dbyug pa dang thal mo la sogs pas gzhan mi 'tshog pa/ dbyug pa dang thal mo</text></item>
<item><p>318b4</p><section>mdo sde</section><text>la sogs pas 'tshog tu mi gzhug pa/ dbyug pa dang thal mo la sogs pas 'tshog pa la mi stod pa/ dbyug pa dang thal mo la sogs pas 'tshog pa la mi smon pa/ pha ma la sogs pa na ba rnams la rim gro byed pa/ mya ngan</text></item>
<item><p>318b5</p><section>mdo sde</section><text>bsrings pa rnams na ba la rim gro byed pa/ mi mdza' ba rnams na na mi dga' ba/ mi mdza' ba rnams nad sos na dga' ba/ nad pa la sman byin pa/ zas zhu nas za ba dang bcu ste/ chos 'di bcus nad nyung bar 'gyur ro/ /ji ltar las</text></item>
<item><p>318b6</p><section>mdo sde</section><text>kyis mi sdug par 'gyur zhe na/ chos bcus mi sdug par 'gyur te/ bcu gang zhe na/ khro ba gnong bcabs pa/ cung zad las kyang 'khon du 'dzin pa/ gtum pa pha ma rnams la ngan du smra ba/ mya ngan bsrings pa rnams la ngan du smra</text></item>
<item><p>318b7</p><section>mdo sde</section><text>ba/ mya ngan bsrings pa'i spyad pa kun la ngan du byed pa/ yang dag par gshegs pa'i mchod rten la 'od gcod pa/ gang zag mi sdug pa rnams la mngon can byed pa ci la yang mi gtsang bar byed pa 'di dang chos bcu'o/ /ji ltar las</text></item>
<item><p>318b8</p><section>mdo sde</section><text>kyis bzang por 'gyur zhe na/ chos bcus bzang por 'gyur te/ bcu gang zhe na/ mi khro ba gos byin pa/ yang dag par gshegs pa'i mchod rten la rtag tu phyag dar byed pa/ gtsug lag khang la byi dor byed pa/ pha ma la snyan du</text></item>
<item><p>319a1</p><section>mdo sde</section><text>smra ba/ mya ngan las bsrings pa rnams la snyan du smras pa/ gang zag mi sdug pa rnams la mngon can mi byed pa/ ci la yang gtsang bar byed ste/ chos 'di dang bcu'o/ /ji ltar na las kyis dbang chung ngur 'gyur zhe na/ chos bcus na dbang chung</text></item>
<item><p>319a2</p><section>mdo sde</section><text>ngur 'gyur te/ bcu gang zhe na/ gzhan gyis thob pa la phrag dog pa dang / gzhan gyis ma thob pa la dga' ba dang / gzhan gyis thob pa la mi dga' ba dang / gzhan skyid pa dang / grags pa dang / tshigs su bcad cing sgra bstod pa med pa la dga' ba</text></item>
<item><p>319a3</p><section>mdo sde</section><text>gzhan skyid pa dang / grags pa dang / tshigasu bcad cing sgra bstod pa la mi dga' ba/ pha ma dang dge ba'i gshegs gnyen la sri zhu mi byed pa/ mya ngan bsings pa rnams la rim 'gro mi byed pa/ dbang chung ngu la mi dge ba'i rtsa ba bskyed</text></item>
<item><p>319a4</p><section>mdo sde</section><text>pa/ dbang chen po la dge ba'i rtsa ba bcod pa/ gang zag ngan pa byed pa rnams la stod pa 'di dang bcu'o/ /ji ltar las kyis dbang che bar 'gyur zhes na/ chos bcus na dbang che bar 'gyur te/ bcu gang zhe na/ gzhan gyis thob pa la</text></item>
<item><p>319a5</p><section>mdo sde</section><text>phrag dog mi byed pa/ gzhan gyis thob na dga' ba/ gzhan gyis ma thob pa la mi dga' ba/ gzhan skyid pa dang / grags pa dang / tshigasu bcad cing sgras stod pa med pa la mi dga' ba/ grags pa dang tshigs su bcad cing sgras stod</text></item>
<item><p>319a6</p><section>mdo sde</section><text>pa la dga' ba/ byang chub kyis sems skyes bar byed pa/ yang dag par gshegs pa'i mchod rten dang gnas byed pa/ dbang chung ngu la mi dge ba'i rtsa ba gcod par byed pa/ dbang chen po rnams la dge ba'i rtsa ba skyed pa dang bcu'o/ /</text></item>
<item><p>319a7</p><section>mdo sde</section><text>ji ltar las kyis ma rabs su skye bar 'gyur zhe na/ chos bcus na ma rabs su skye bar 'gyur te/ bcu gang zhe na/ pha ma la pha mar mi 'dzin pa/ dge sbyong du mi shes pa/ bram zer mi shes pa/ rigs kyis brtsun pa la mi bkur ba/</text></item>
<item><p>319a8</p><section>mdo sde</section><text>mkhan po dang / bla ma dang / thar par zhugs pa rnams la rim gro dang / sti stang du mi byed pa nams kyang 'gron mi gnyer ba/ pha ma la sri zhu/</text></item>
<item><p>319b1</p><section>mdo sde</section><text>mi byed pa/ mkhan po dang bla ma dang / thar par zhugs pa rnams khyad du gsod cing sri zhu mi byed pa/ rigs chen po las skyes pa'i gang zag rnams spong ba/ rigs chung ngu las skyes pa'i gang zag rnams la bkur ba 'di dang</text></item>
<item><p>319b2</p><section>mdo sde</section><text>bcu'o/ /ji ltar las kyis ya rabs su skyes par 'gyur zhes na/ chos bcus na ya rabs su skyes par 'gyur ste/ bcu gang zhe na/ pha ma dran pa thar par zhugs par shes pa/ bram zer shes pa rigs kyis btsun pa la bkur ba/</text></item>
<item><p>319b3</p><section>mdo sde</section><text>mkhan po dang / bla ma dang / thar par zhugs pa rnams dang / thar par spyod pa gzhan la yang stan las langs te spag cing sti stang ri mo dang / stan la sogs pa stobs pa dang / pha ma la sri zhu byed pa dang / mkhan po dang / bla ma</text></item>
<item><p>319b4</p><section>mdo sde</section><text>thar par zhugs pa rnams la gzhan la yang sri zhu byed pa/ ya rab dang / ma rabs su yang khyad par mi 'byed cing snyoms pa/ yang dag par gshegs pa'i mchod rten gyis srog shing 'dzugs pa/ me togs gi 'phreng ba dang /</text></item>
<item><p>319b5</p><section>mdo sde</section><text>gdugs 'dzugs pa dang bcu'o/ /ji ltar las kyis dbul por 'gyur zhe na/ chos bcus na dbul por 'gyur te/ bcu gang zhe na/ ma byin par len par 'jug pa/ ma byin par len pa la stod pa/ ma byin par len pa la smon pa/</text></item>
<item><p>319b6</p><section>mdo sde</section><text>pha ma la 'tsho ba rnams bcod pa mkhan po dang bla ma dang / thar par zhugs pa rnams kyi gtsug lag khang dang / gnas khang dang / mchod cing spyod pa/ kun gcod pa/ gzhan thob tu mi dga' ba/ gzhan gyis ma thob na dga'</text></item>
<item><p>319b7</p><section>mdo sde</section><text>ba/ gzhan gyis thob pa la bgegs byed pa/ mu ge byung du smod pa dang / bcu'o/ /ji ltar las kyis phyug por 'gyur zhe na/ chos bcus na phyug por 'gyur te/ bcu gang zhe na/ ma byin par len pa spong ba/ ma byin par len pa spong bar 'jug pa ma byin</text></item>
<item><p>319b8</p><section>mdo sde</section><text>par len pa spong ba la dga' ba/ pha ma la 'tsho ba la sbyin pa/ mkhan po dang bla ma lhag ma dang gzhan rnams la gtsug lag khang dang / gnas dang rim par spyod dang / chos gos pa dang / mal stan dang / na ba'i gsos sman dang / g.yog dang / 'tsho ba sbyin pa gzhan gyis</text></item>
<item><p>320a1</p><section>mdo sde</section><text>thob pa la dga' bar sems pa/ gzhan gyis don thob par nan tan du bsgrubs pa/ gzhan gyis ma thob pa la mi dga' ba/ phyogs bcu thams cad du lo legs par smon pa/ sbyin pa la sogs pa gtong ba'i gang zag</text></item>
<item><p>320a2</p><section>mdo sde</section><text>rnams la rab tu dga' ba dang bcu'o/ /ji ltar las kyis ngan par 'gyur zhe na/ chos bcus na ngan par 'gyur te/ bcu gang zhe na/ gang zag su yang rung ste/ 'dri mi shes pa/ yang dag pa'i chos ma yin pa kun 'phel bar byed pa</text></item>
<item><p>320a3</p><section>mdo sde</section><text>yang dag pa'i chos spong ba/ yang dag pa'i chos 'chad pa la sti stang dang ri mor mi byed pa/ ma gtsigs par smra ba la dge bar stod pa/ ngan pa'i gang zag rnams la 'khor zhing snyen pa/ yang dag pa la mkhas pa rnams spong ba</text></item>
<item><p>320a4</p><section>mdo sde</section><text>log par lta ba la tshad mar 'dzin cing bstod pa/ yang dag par lta ba la spong ba/ shes rab dang ldan pa'i gang zag rnams la spong ba dang bcu'o/ /ji ltar las kyis shes rab chen por 'gyur zhe na/ chos bcus na shes rab chen</text></item>
<item><p>320a5</p><section>mdo sde</section><text>por 'gyur te/ bcu gang zhe na/ gang zag su yang rung ste/ rim par 'dri shes pa/ mi mkhas pa'i dge sbyong dang / bram ze dang / ngan pa'i gang zag rnams la mi 'khor mi snyen cing ri mo sti stang mi byed pa/ mkhas pa'i gang zag</text></item>
<item><p>320a6</p><section>mdo sde</section><text>rnams la 'khor zhing bsnyen nas ri mo sti stang byed pa/ yang dag pa'i chos ma yin pa kun gtong ba/ yang dag pa'i chos 'phel bar byed pa/ chos kyi snod gang zag rnams mi 'jigs pa la goms par byed pa/ yang dag pa'i tshig</text></item>
<item><p>320a7</p><section>mdo sde</section><text>snyan par smra ba la dge'o zhes bstod pa/ ngan par smra ba la dge'o zhes mi bstod pa/ log par lta ba la mi smon pa/ yang dag par lta ba la bstod pa dang bcu'o/ /ji ltar las kyis sems can dmyal bar skye bar 'gyur zhe na/</text></item>
<item><p>320a8</p><section>mdo sde</section><text>chos bcus na sems can dmyal bar 'gyur te/ bcu gang zhe na/ lus kyis ngan pa cher spyod pa/ ngag gis ngan pa cher spyod pa/ yid kyis ngan pa cher spyod pa/ chad par lta ba/ rtag par lta ba/ bya ba'i mi rigs par lta ba/ phan pa</text></item>
<item><p>320b1</p><section>mdo sde</section><text>med par byed pa/ mya ngan bsrings pa la ngan du smra ba/ 'dod pas log par spyod du bcug pa dang bcu'o/ /ji ltar las kyis byol song du 'gyur zhe na/ chos bcus na byol song du 'gyur te/ bcu gang zhe na/ lus kyis ngan par</text></item>
<item><p>320b2</p><section>mdo sde</section><text>'bring du spyod pa/ ngag gis ngan pa 'bring du spyod pa/ yid kyis ngan pa 'bring du spyod pa/ 'dod pa sna tshogs kun g.yos pa'i las byas pa/ khro ba sna tshogs kun g.yos pa'i las byas pa/ glen pa sna tshogs kun g.yos</text></item>
<item><p>320b3</p><section>mdo sde</section><text>pa'i las byas pa/ mi rigs pa byin pa byol song du 'gyur ba rnams la khro ba/ byang chub sems dpa'i smon lam gyi mthus seng ger skyes pa/ bram ze chad par byed pa/ kha ngan par byas pa'i lan gyis spre'ur skyes pa</text></item>
<item><p>320b4</p><section>mdo sde</section><text>lta bu dang bcu'o/ /ji ltar las kyis ring du 'khyams pa'i 'jig rten du skye bar 'gyur zhe na/ chos bcus na ring du khyams pa'i 'jig rten du skyes bar 'gyur te/ lus kyis ngan pa chung ngu spyod pa/ ngag gis ngan pa chung ngu</text></item>
<item><p>320b5</p><section>mdo sde</section><text>spyod pa/ yid kyis ngan pa chung ngu spyod pa/ ngan pa la dad pa/ shin tu dad pa/ log pas 'tsho ba/ ser sna la dad cing mi gtong ba/ sbyin pa la gegs byed pa/ 'dod pa la chags pa bzhin du shi ba/ bru ba tsha zhing skom bzhin du shi ba dang</text></item>
<item><p>320b6</p><section>mdo sde</section><text>bcu'o/ /ji ltar las kyis a su ra'i 'jig rten par 'gyur zhe na/ chos bcus na a su ra'i 'jig rten du skye bar 'gyur te/ bcu gang zhe na/ thams cad la 'ang lus kyis ngan pa cung zad spyod pa/ thams cad la'ang ngag gis ngan pa</text></item>
<item><p>320b7</p><section>mdo sde</section><text>chung zad spyod pa/ thams cad la 'ang yid kyis ngan pa chung zad spyod pa/ ngar sems pa/ mi mtshungs pa'i nga / zla las lhag pa'i nga / gong ma las lhag pa'i nga / gong ma las kyang gong ma'i nga / bdag la mi srid pa'i nga / dge ba'i rtsa</text></item>
<item><p>320b8</p><section>mdo sde</section><text>ba bskyed pa la log par smon pa dang bcu ste/ chos 'di bcus na a su rar skye bar 'gyur ro/ /ji ltar las kyis mi'i 'jig rten du skye bar 'gyur zhe na/ chos bcus na mi'i 'jig rten du skye bar 'gyur te/ bcu gang zhe na/ dge ba</text></item>
<item><p>321a1</p><section>mdo sde</section><text>bcu'i lam ma nyams shing ma god pas mi'i 'jig rten du skye bar 'gyur ro/ /ji ltar las kyis 'dod pa drug na spyod pa'i lhar skye bar 'gyur zhe na/ chos bcus na 'dod pa drug na spyod pa'i lhar skye bar 'gyur te/ dge ba</text></item>
<item><p>321a2</p><section>mdo sde</section><text>bcu'i lam las ma nyams shing brtson 'grus su bsdams pas na 'dod pa drug na spyod pa'i lhar skye bar 'gyur ro/ /ji ltar las kyis gzugs yod pa na spyod pa'i lhar skye bar 'gyur zhe na/ chos bcus na gzugs yod pa</text></item>
<item><p>321a3</p><section>mdo sde</section><text>na spyod pa'i lhar skye bar 'gyur te/ bcu gang zhe na/ dge ba bcu'i las kyi lam la dad cing pha rol du phyin pa drug tshad med pa bzhi kun rdzogs pa ni gzugs yod pa na spyod pa'i lhar skye bar 'gyur ro/ /ji ltar las kyis gzugs</text></item>
<item><p>321a4</p><section>mdo sde</section><text>med pa na spyod pa'i lhar skye bar 'gyur zhe na/ dge ba bcu'i chos dang / mi g.yo ba 'dzin pa bzhi'i chos spyad na gzugs med pa na spyod pa'i lhar skye bar 'gyur te/ mi g.yo ba bzhi ni gzugs thams cad las 'das te/ rig pa'i</text></item>
<item><p>321a5</p><section>mdo sde</section><text>ming thams cad brjod du med pa nas chos sna tshogs smra bsam las 'das par nam mkha' mtha' yas pa bsams nas nam mkha' mtha' yas skye mched stengs kyi mi g.yo mi 'dzin pa dang / nam mkha' mtha'</text></item>
<item><p>321a6</p><section>mdo sde</section><text>yas pa'i skye mched thams cad kun las 'das nas rnam par shes pa mtha' yas pa bsams nas rnam par shes pa mtha' yas pa'i skye mched stengs kyi mi g.yo mi 'dzin pa dang / rnam par shes pa mtha'</text></item>
<item><p>321a7</p><section>mdo sde</section><text>yas pa'i skye mched thams cad las 'das nas cung zad kyang med par bsams te/ cung zad med pa'i skye mched stengs kyi mi g.yo mi 'dzin pa dang / cung zad med pa'i skye mched las 'das te/ sems med pa</text></item>
<item><p>321a8</p><section>mdo sde</section><text>sems med pa ma yin pa bsams te/ sems med pa dang / sems med pa ma yin pa'i stengs kyi mi g.yo mi 'dzin pa dang / chos bzhin gzugs med pa na spyod pa'i lhar skye bar 'gyur ro/ /ji ltar las kyis</text></item>
<item><p>321b1</p><section>mdo sde</section><text>bzhin mi 'gyur bar skye ba gang zhe na/ dge ba'i rtsa ba las byas la des bdag cir smon lam btab pa dang / mtshams med pa'i sdig las byas pa de lta bu ni las kyis bzhin mi 'gyur bar skye bar 'ong ngo / /ji ltar las kyis 'gyur</text></item>
<item><p>321b2</p><section>mdo sde</section><text>bar skye zhe na/ sus dge ba'i las byas nas smon lam btab pa ni las des 'gyur zhing skye bar 'ong ngo / /ji ltar las kyis gang yul gzhan du skye bar 'gyur zhe na/ sangs rgyas kyang rung / chos kyang rung / dge 'dun kyang rung /</text></item>
<item><p>321b3</p><section>mdo sde</section><text>tshul khrims thub pa'i gang zag kyang rung ste/ de la shin du dad par bsams nas byin pas yul gzhan du smon lam btab pa dang / las gang byas kyang rung ste/ bzang po dang / ngan pa gar 'gyur ba ni 'di lta ste/ dper na tshong</text></item>
<item><p>321b4</p><section>mdo sde</section><text>pa bzhin te/ las de lta bus yul gzhan du song nas rnam par smin par 'gyur ro/ /ji ltar las kyis ma bsams par byas pa gang zhe na/ las byas nas 'gyod pa dang / khrel gyis dogs pa dang / nyes par sems pa dang /</text></item>
<item><p>321b5</p><section>mdo sde</section><text>mi rigs pa dang / 'chags pa dang / yal bar mi gtong ba dang / slar mi 'jug pa dang / da phyin cad mi byed par dam 'cha' ba dang / 'di lta bu'i las ni ma bsams par byas pa'o/ /ji ltar las bsams la ma byas pa gang</text></item>
<item><p>321b6</p><section>mdo sde</section><text>zhe na/ lus kyis ma byas pa dang / sems rgyus shing las 'di bya'o zhes khar smras la ma byas pa de lta bu'i las ni bsams te ma byas pa'o/ /ji ltar las bsams te byas pa gang zhe na/ las gang byas kyang rung ste mi 'gyod pa</text></item>
<item><p>321b7</p><section>mdo sde</section><text>khrel gyis mi dogs pa nyes par mi sems pa/ mi 'chags pa/ yal bar gtong ba/ slar 'jug pa/ phyin cad mi byed par dam mi 'cha' ba'o/ /ji ltar gang zag las 'di lta bu 'dus pas na sems can las dmyal bar</text></item>
<item><p>321b8</p><section>mdo sde</section><text>skyes te/ sems can dmyal ba'i tshe kun rdzogs nas skye ba'i lam yin zhe na/ gang zag su yang rung ste/ sems can dmyal ba'i las bsams te byas nas/ des kyang mi 'gyod pa khrel gyis mi dogs pa dang / nyes par mi sems</text></item>
<item><p>322a1</p><section>mdo sde</section><text>pa/ mi rigs par mi sems pa/ mi 'chags pa/ yal bar gtong ba/ slar ngan du 'jug pa/ phyin cad byed par dam 'cha' ba/ de lta bu'i sems dga' ba de lta bu smon pa/ de lta bu'i las 'dus pa'i gang zag sems</text></item>
<item><p>322a2</p><section>mdo sde</section><text>can dmyal bar skyes te/ sems can dmyal ba'i tshe kun rdzogs nas slar skye'o/ /ji ltar gang zag las 'di lta bu 'dus pas sems can dmyal bar skyes te sems can dmyal ba'i tshe phyed zad nas slar skyes ba'i las gang yin zhe</text></item>
<item><p>322a3</p><section>mdo sde</section><text>na/ gang zag su yang rung / sems can dmyal ba'i las byas nas/ 'gyod pa/ khrel gyis dogs pa/ nyes par sems pa/ mi rigs par sems pa/ 'chags pa/ yal bar mi gtong ba slar ngan du mi 'jug pa/ phyin cad mi byed par dam</text></item>
<item><p>322a4</p><section>mdo sde</section><text>'cha' ba 'di lta bu'i las 'dus pa'i gang zag ni sems can dmyal bar skye ste/ sems can dmyal ba'i tshe phyed zad nas slar skye'o/ /ji ltar gang zag las 'di lta bu 'dus pas sems can dmyal bar skyes ma thag tu slar skye ba'i</text></item>
<item><p>322a5</p><section>mdo sde</section><text>las gang yin zhe na/ gang zag su 'ang rung ste/ sems can dmyal ba'i las bsams te byas nas las de byas pa dang 'gyod pa/ khrel gyi dogs pa/ nyes par sems pa/ mi rigs par sems pa/ 'chags pa/ yal bar mi gtong</text></item>
<item><p>322a6</p><section>mdo sde</section><text>ba/ slar ngan du mi 'jug pa/ phyin cad mi byed par dam 'cha' ba/ de lta bu'i las la phyis mi dga' zhing mi smon pa spong zhing gtong ba/ phyis shin du mi dga' ba'i yid skyod pa 'di lta bu'i las 'dus pa'i gang zag ni sems can dmyal</text></item>
<item><p>322a7</p><section>mdo sde</section><text>bar skyes ma thag tu slar skyes te/ de ni rgyal po ma skyes dgra bzhin no/ /ji ltar gang zag las 'di lta bu 'dus pas na sngar bde la phyis mi bde ba'i las gang yin zhe na/ gang zag su 'ang rung ste sbyin pa byin yang yi rangs bzhin du mi byin</text></item>
<item><p>322a8</p><section>mdo sde</section><text>dga' zhing bde ba yid du ma byas/ byin nas phyis 'gyod par sems pa/ gang zag de lta bu mir skyes na yang phyug po'i rigs su skye ste nor mang po dang / spyod pa mang po'i jo bor 'gyur te/ blon po dang / grogs po dang / gnyen dang / rigs</text></item>
<item><p>322b1</p><section>mdo sde</section><text>gcig pa mang du bdog pa dang / mdzod dang bang ba kun kyang gang ba/ shin tu bde zhing bzhon pa mang po dang ldan pa de lta bu ni skyid pa kun spyod de phyis dmas pa dang / zad par 'gyur te mi bde bar song ba las 'di lta bu 'dus pa'i gang zag ni sngar</text></item>
<item><p>322b2</p><section>mdo sde</section><text>btsan phyug cing bde yang phyis bkres shing dmas pas mi bde bar 'gyur ro/ /ji ltar gang zag las 'dus pas sngar mi bde ba la phyis bde bar 'gyur ba'i las kyi 'bras bu ni gang yin zhe na/ gang zag su yang rung ste/</text></item>
<item><p>322b3</p><section>mdo sde</section><text>sbyin pa sngar ma dad par byin nas dad cing rangs pa sems yid la skyes pa'i gang zag de ni mir skyes na yang dbul po'i rigs su skye ste/ zas dang spyod pa nyung ba/ nyon mongs shing zas dang gos med pa las phyis btsan phyug</text></item>
<item><p>322b4</p><section>mdo sde</section><text>cing skyid par gyur te/ ci 'ang 'phel te/ cis kyang mi brel bar 'gyur ba 'di lta bu'i gang zag ni sngar mi bde la phyis bde bar gyur pa'o/ /ji ltar gang zag las 'di lta bur gyur pas sngar kyang bde la phyis kyang bde bar 'gyur ba'i las gang yin zhe na/</text></item>
<item><p>322b5</p><section>mdo sde</section><text>gang zag su'ang rung ste sbyin pa byin pa yang mang po dang rangs par byin/ bdag kyang yid dga' ste byin pas phyis mi 'gyod pa'i gang zag de'i 'bras bu ni mir skyes na yang phyug pa'i rigs su skyes te/ nor mang po spyod pa dang / mang po'i jo</text></item>
<item><p>322b6</p><section>mdo sde</section><text>bor gyur nas blon po dang / grogs po dang / gnyen dang rigs gcig pa mang du bdog pa dang / bang mdzod thams cad kyang gang ba/ shin du bde zhing bzhon pa mang po dang / de lta bu'i rigs su skye ste/ skyid pa de lta bu'i phyir skye zhing 'phel bar</text></item>
<item><p>322b7</p><section>mdo sde</section><text>'gyur te/ gang zag las 'di lta bu 'dus pas sngar yang bde/ phyis kyang / bde bar 'gyur ro/ /ji ltar gang zag las 'di lta bu 'dus pas sngar mi bde la phyis kyang mi bde bar 'gyur ba'i las kyis 'bras bu ni gang yin zhe na/</text></item>
<item><p>322b8</p><section>mdo sde</section><text>gang zag su yang rung ste/ dge ba'i grogs po spangs pa yin/ sus kyang sbyin pa la ma bcug pa yin/ bdag nyid kyis kyang gzhan la sbyin pa ma byas pa yin pa'i gang zag de lta bu ni mir skyes na yang dbul po bkres pa dang / zas</text></item>
<item><p>323a1</p><section>mdo sde</section><text>skom gyis phongs pa/ gos rgyab kyis phongs shing brel te/ nyon mongs bzhin du 'tsho ba dang / zas skom dang / gos rgyab kyis mi 'tsho ba dang / phyis kyang de las skyid cing spyod pa 'phel bar 'gyur ba yang med de/</text></item>
<item><p>323a2</p><section>mdo sde</section><text>gang zag las de lta bu 'dus pas na sngar yang mi bde/ phyis kyang bde bar mi 'gyur ro/ /ji ltar gang zag las 'di lta bu 'dus pas phyug la ser sna can du byed par 'gyur ba'i las kyi 'bras bu gang yin zhe na/ gang zag su yang rung ste</text></item>
<item><p>323a3</p><section>mdo sde</section><text>sbyin pa'i gnas la ci yang bungs mi che zhing nyung ngu byin pa yin/ gtong ba la ni bsri zhing goms par byas pas gang zag de mir skyes na yang phyug po'i rigs su skye ste/ nor dang spyod pa mang po yod kyang ser sna byed par 'gyur te/</text></item>
<item><p>323a4</p><section>mdo sde</section><text>de lta bu'i las 'dus pa'i gang zag ni phyug la ser sna che ba yin no/ /ji ltar phyug la gtong phod pa'i las kyi 'bras bu ni gang zhe na/ gang zag su yang rung / sbyin pa'i gnas ma yin pa la mang du byin yang sbyin pa phyir zhing goms par</text></item>
<item><p>323a5</p><section>mdo sde</section><text>byas pa yin pas gang zag de mir skyes na yang dbul po'i rigs su skye ste/ zas dang spyod pas mi 'tsho zhing nyon mongs nas sdug cing gos zas kyis mi 'tsho yang gtong ba yin te/ las de lta bu 'dus pa'i gang zag ni dbul</text></item>
<item><p>323a6</p><section>mdo sde</section><text>la/ gtong phod pa'o/ /ji ltar gang zag las 'di lta bus 'dus pas dbul la ser sna byed pa'i las su gyur pa yin zhe na/ gang zag su yang rung / dge ba'i grogs po spangs pa sus kyang sbyin pa la ma bcug pa yin/ nyid kyis</text></item>
<item><p>323a7</p><section>mdo sde</section><text>kyang sbyin pa ma byin pa yin/ sdig pa'i las kyang ma bsams ma byas pa yin te/ gang zag su yang rung ste/ de mir skyes na yang dbul po'i rigs su skye ste/ zas dang spyod pa la sogs pas mi 'tsho zhing nyon mongs nas sdug</text></item>
<item><p>323a8</p><section>mdo sde</section><text>cing gos zas kyis brel nas ser sna byed pa yin te/ las de lta bu 'dus pa'i gang zag ni dbul po la ser sna byed pa'o/ /gang zag tshe zad la las ma zad pa gang zhe na/ gang zag su yang rung / sems can dmyal bar shi na</text></item>
<item><p>323b1</p><section>mdo sde</section><text>nas yang sems can dmyal bar skye ba/ byol song las shi nas yang byol song du skye ba/ ring du 'khyams pa las shi na yang ring du 'khyams par skye ba/ a su ra las shi nas yang a su rar skye ba/ mi las shi nas yang mir skye ba</text></item>
<item><p>323b2</p><section>mdo sde</section><text>de lta bu'i gang zag ni tshe zad la las ma zad pa yin no/ /gang zag las zad la tshe ma zad pa gang zhe na/ gang zag su yang rung ste/ sngon skyid la phyis sdug par gyur pa/ snga na sdug la phyi nas skyid par gyur pa de lta bu'i gang zag ni las</text></item>
<item><p>323b3</p><section>mdo sde</section><text>zad la tshe ma zad pa yin no/ /gang zag las dang tshe gnyis ka zad pa gang zhe na/ gang zag su yang rung ste/ sems can dmyal ba las shi nas byol song du skyes pa/ byol song las shi nas ring du 'khyams par skyes pa/ ring du 'khyams</text></item>
<item><p>323b4</p><section>mdo sde</section><text>pa las shi nas a su rar skyes pa/ a su ra las shi nas mir skyes pa/ mi las shi nas lhar skyes pa/ de lta bu'i gang zag ni las dang tshe gnyis ka zad pa yin no/ /gang zag las gang gis na tshe yang ma zad las kyang ma zad la</text></item>
<item><p>323b5</p><section>mdo sde</section><text>mya ngan spangs pa gang zhe na/ rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa gang zag de rnams las dang tshe ma zad mod kyi mya ngan spangs pa'o/ /gang zag lus bde la sems mi bde ba gang zhe</text></item>
<item><p>323b6</p><section>mdo sde</section><text>na/ ma rabs kyis bsod rnams byas nas 'khor lo skor ba'i rgyal por gyur pa de lta bu'i gang zag ni lus bde la sems mi bde ba'o/ /gang zag sems bde la lus mi bde ba gang zhe na/ bsod nams ma byas pa'i dgra</text></item>
<item><p>323b7</p><section>mdo sde</section><text>bcom pa ste khrims rdzogs pa/ 'gug pa lta bu dgra bcom pa'i gang zag ni sems bde la lus mi bde zhes bya'o/ /gang zag lus dang sems gnyis ka bde ba gang zhe na/ bsod nams byas pa'i dgra bcom pa ste/</text></item>
<item><p>323b8</p><section>mdo sde</section><text>khrims rdzogs pa rdo stobs lta bu'i gang zag ni lus dang sems gnyis ka bde ba'o/ /gang zag lus dang sems gnyis ka mi bde ba gang zhe na/ ma rabs kyis bsod nams ma byas pa de lta bu'i gang zag ni lus dang</text></item>
<item><p>324a1</p><section>mdo sde</section><text>sems gnyis ka mi bde ba'o/ /ji ltar gang zag las 'di lta bu 'dus pas na ngan pa'i sar skyes la gzugs legs pa dang / bzang po dang / sdug gu dang / kha dog mdzes pa dang / mdog snum pa dang / mthong na dga' ba'i las</text></item>
<item><p>324a2</p><section>mdo sde</section><text>gang zhe na/ chags pa g.yos te tshul khrims nyams pa dang ldan pa'i gang zag ni ngan pa'i sar skyes la gzugs legs pa dang / bzang po dang sdug gur 'gyur ro/ /ji ltar gang zag las 'di lta bu 'dus pas na ngan pa'i sar skyes la/</text></item>
<item><p>324a3</p><section>mdo sde</section><text>gzugs ngan pa dang / lus rtsub pa dang / mi sdug pa dang / mthong na mi sdug par 'gyur ba'i las gang zhe na khro ba skyes shing khrims mi thub pa dang ldan pa'i gang zag 'di lta bu 'dus pas na ngan pa'i sar skyes la gzugs ngan pa dang /</text></item>
<item><p>324a4</p><section>mdo sde</section><text>lus rtsub pa dang / mi sdug par snang ba dang / mthong na yid du mi 'ong bar 'gyur ro/ /ji ltar gang zag las 'di lta bu 'dus pas na ngan pa'i sar skyes la dri mi zhim pa dang / dbang po ma tshang ba dang / dbang po mi mthun par 'gyur ba'i</text></item>
<item><p>324a5</p><section>mdo sde</section><text>las gang yin zhe na/ glen par skyes shing khrims mi thub pa dang ldan pa gang zag las 'di lta bu 'dus pas na ngan pa'i sar skyes la dri mi zhim pa dang / dbang po ma tshang ba dang / dbang po mi mthun par 'gyur ro/ /ji ltar mi dge ba</text></item>
<item><p>324a6</p><section>mdo sde</section><text>bcu'i las byas pa'i rgyus phyi rol gyi yul sa rnams ngan du 'ong bar 'gyur ba yin zhe na/ srog gcod na de'i las kyis sa'i mdog nyams par 'ong ngo / /ma byin par blangs pa de'i las kyis ser ba dang / bye ba dang / byi ba dang / srin mang</text></item>
<item><p>324a7</p><section>mdo sde</section><text>du 'ong bar 'gyur ro/ /mi tshangs par spyod pa byas pas de'i las kyis khug rna dang / rlung dang rdul dang rdul chen po 'ong ba'i sar skye'o/ /brdzun mang du byas pa'i las kyi 'bras bu ni khar mnam por 'gyur ba/ dbugs mi zhim par 'ong ngo / /</text></item>
<item><p>324a8</p><section>mdo sde</section><text>phra ma mang du byas pa'i las kyi 'bras bu ni yul mtho dman can dang / lcang lcong can dang / mi gtsang ba dang / na rkong dang / rdo ba gram khrod can gyi yul du skye'o/ /kha 'khyal pa byas pa'i las kyi 'bras bu ni grog po mang ba/ rtsi shing dang /</text></item>
<item><p>324b1</p><section>mdo sde</section><text>yal ga dang / 'dab ma tsher ma can dang / nags tshang tshing can gyi yul du skye'o/ /brkam par byas pa'i 'bras bu ni 'bru 'bras ci yang phra mar 'ong ngo / /khro ba byas pa'i las kyis sa bon 'bras bu tsha ba dang / skyur ba dang / kha bar 'ong ngo /</text></item>
<item><p>324b2</p><section>mdo sde</section><text>log par bltas pa dang / byed du bcug pa'i las kyi rgyus ni sa bon dang 'bras bu chung zhing ngan par 'ong ngo / 'di ltar mi dge ba bcu'i las byas pas phyi rol gyi yul sa rnams ngan par 'gyur zhing mi bde ba'i gnas su skye bar</text></item>
<item><p>324b3</p><section>mdo sde</section><text>'gyur ro/ /bcom ldan 'das kyis yang bka' stsal pa/ ma na ba ngan pa rnam pa bcur 'gyur ba yang go zhing shes par byos shig /bcu gang zhe na/ dgra mang du 'gyur ba/ yid du mi 'ong bar snang ba/ tshe thung ba/ sdig pa'i las la</text></item>
<item><p>324b4</p><section>mdo sde</section><text>sems pa/ sems can rnams 'jigs par 'gyur ba/ mi dga' bzhin nyal ba/ mi dga' bzhin sad pa/ rmi lam na sdig pa mthong ba/ phyis 'gyod pa/ tshe thung ba'i las sems shing byed pa yin te/ shi nas lus dang</text></item>
<item><p>324b5</p><section>mdo sde</section><text>bral na lam ngan par ltung zhing sems can dmyal bar skye'o/ ma byin par blangs na las kyi rnam par smin pa bcur 'gyur te/ bcu gang zhe na/ dgrar 'gyur ba yin/ dogs par 'gyur ba yin/ mi rigs par 'gro ba yin/ mtshan mo</text></item>
<item><p>324b6</p><section>mdo sde</section><text>'khyam pa yin/ sdig pa'i grogs po kun gyi nad kyis zin pa yin/ dge ba'i grogs po kun spangs pa yin/ khrims mi thub pa yin/ rgyal pos gyod btab pa yin/ chad pas bcad pa yin/ mi skyid par byed par 'gyur ba'i</text></item>
<item><p>324b7</p><section>mdo sde</section><text>las sems shing byed pa yin te/ shi nas lus dang bral nas lam ngan par ltung zhing sems can dmyal bar skye'o/ /mi tshangs par spyod pas na ngan pa bcur 'gyur ba shes par byos shig /bcu gang zhe na/ gzhan gyi khyo shug dang nyal</text></item>
<item><p>324b8</p><section>mdo sde</section><text>ba yin/ glags tshol ba yin/ khyo shug dang 'thab pa yin/ khyo shug 'phrogs pa yin/ mi dge ba'i chos kun skye ba yin/ dge ba'i chos byang zhing 'bri bar 'gyur ba yin/ bdag kyang bden par mi srung ba yin/ bu smad la sogs pa yang bden par</text></item>
<item><p>325a1</p><section>mdo sde</section><text>ma bsrungs pa yin/ dogs par 'gyur ba yin/ gnyen dang / grogs po dang / rigs gcig pa dgrar 'gyur ba'i las sems shing byed pa yin te/ shi nas lus dang bral na lam ngan par ltung zhing sems can dmyal bar</text></item>
<item><p>325a2</p><section>mdo sde</section><text>skye'o/ /brdzun byas na ngan pa bcur 'gyur te/ bcu gang zhe na/ de'i lus la lha rnams mi 'khor ba/ gzhan gyis slu ba/ bdag gi tshig mi brtan pa/ kha mnam pa/ drang por smras kyang su yang yid mi ches pa/ brdzun po che de la dri ba'i</text></item>
<item><p>325a3</p><section>mdo sde</section><text>mi rigs shes zer ba/ de la tshigs su bcad cing bstod pa med par grags par 'gyur ba/ su yang mi nyan pa'i tshig tu 'gyur ba kun du ngan du rjod pa'i las sems shing byed pa yin te/ shi nas lus dang bral na lam ngan par ltung</text></item>
<item><p>325a4</p><section>mdo sde</section><text>zhing sems can dmyal bar skye'o/ /chang 'thungs na ngan pa bag med pa sum bcu rtsa lngar 'gyur ba shes par byos shig /sum bcu rtsa lnga gang zhe na/ mngon par snang bzhin du nor zad pa/ nad mang po 'du ba/ 'thab mo dang rtsod pa</text></item>
<item><p>325a5</p><section>mdo sde</section><text>rnams skye ba/ khrel zhing ngo tshas mi 'dzem pa/ mi snyan par grags par byed pa/ shes rab nyams par byed pa/ skyid pa sngan cad ma bsags pa/ da yang mi sogs pa/ skyid pa'i bsags pa kun zad cing med par byas pa/ gsang</text></item>
<item><p>325a6</p><section>mdo sde</section><text>ba rnams smra ba/ las su bya ba rnams shor ba/ zhan te nyam chung bar gyur pa/ mya ngan gyi rtsa ba/ mar mi 'dzin pa/ phar mi 'dzin pa/ thar par mi shes pa/ bram zer mi shes pa/ rigs btsun pa la sti stang rim gro mi byed pa/ sangs</text></item>
<item><p>325a7</p><section>mdo sde</section><text>rgyas la rim gro mi byed pa/ chos la rim gro mi byed pa/ dge 'dun la rim gro mi byed pa/ sdig byed pa'i grogs po la rim gro byed pa/ dge ba'i grogs po kun spong zhing khyad du gsod pa/ ngo tsha mi shes pa/ khrel gyis dogs pa med</text></item>
<item><p>325a8</p><section>mdo sde</section><text>pa/ spa zhing mdzes pa'i bag mi byed pa/ g.yem pa la bag med pa/ 'gro ba mang po'i yid du mi 'ong ba/ 'gro ba mang pos smad pa/ rigs chen po dang / gnyen pa dang / rigs gcig pa spangs pa/ yang dag pa'i chos ma yin</text></item>
<item><p>325b1</p><section>mdo sde</section><text>pa/ kun 'dzin pa/ yang dag pa'i chos kun spong ba/ nyes par byed stod pa'i mi rigs shes bla mas smad pa/ mya ngan las 'das pa dang ring du bral ba/ smyon par gyur pa'i las sems shing ngan pa'i skyon rnams sna tshogasu byed</text></item>
<item><p>325b2</p><section>mdo sde</section><text>pa yin te/ shi nas sems can dmyal bar ltung zhing lus dang bral na yang lam ngan par 'gro bas bla 'og kun gyis kyang mi btung zhing spong bar bya'o/ /ma na ba bde bar gshegs pa'i mchod rten la thal mo sbyar nas gus pas phyag byas nas</text></item>
<item><p>325b3</p><section>mdo sde</section><text>legs pa bcu thob par 'gyur te/ bcu gang zhe na/ chen po'i rigasu skye ba/ gzugs che ba/ 'khor mang ba/ pha ma la rim 'gro sti stang che ba/ nor mang ba/ mang du thos pa/ dad pa dang ldan pa/ mang du dran pa shes rab chen po mtho rig kyi lam chen po</text></item>
<item><p>325b4</p><section>mdo sde</section><text>thob par 'ong ngo / /yang dag par gshegs pa'i mchod rten la phyag 'tshal na legs pa bcu thob par 'gyur te/ bcu gang zhe na/ gzugs bzang por 'gyur/ skad snyan par 'gyur/ ngag kun gyis mnyan par 'gyur/ 'khor kun</text></item>
<item><p>325b5</p><section>mdo sde</section><text>gyi bstod par 'gyur/ skyid pa dang ldan par 'gyur/ lha dang mi'i nang na yang dbang che bar 'gyur/ spyod pa mang por 'gyur/ tho rigasu skye bar 'gyur/ mya ngan las 'das pa yang myur du mthob par 'gyuro/ /yang dag par gshegs pa'i mchod</text></item>
<item><p>325b6</p><section>mdo sde</section><text>rten la gdugs 'phul na legs pa bcu thob par 'gyur te/ bcu gang zhe na/ gdugs dang 'dra bar 'gyur/ 'jig rten la mi gnod par 'gyur/ smon pa'i gnasu 'gyur/ 'jig rten gyi dbang por 'gyur ba'i las sems shing byed par 'gyur</text></item>
<item><p>325b7</p><section>mdo sde</section><text>phyi phyir 'khor los sgyur ba'i rgyal po thob par 'gyur/ dbang po chen por 'gyur/ spyod pa mang por 'gyur/ mtho risu skye bar 'gyur/ mya ngan las 'das pa yang myur du thob par 'gyuro yang dag par gshegs pa'i mchod rten la dril bu</text></item>
<item><p>325b8</p><section>mdo sde</section><text>'phul na legs pa bcu mthob par 'gyur te/ bcu gang zhe na/ gzugs bzang por 'gyur ba yin/ dbyang snyan pa yin/ yid du 'ong ba smra ba yin/ bya ka la ping ka'i sgra skad smra ba yin/ kun gyis mnyan par 'gyur ba yin/</text></item>
<item><p>326a1</p><section>mdo sde</section><text>rtag tu dga' zhing rangs pa yin/ phyi phyir yid du 'ong ba'i sgra thos pa yin/ spyod pa mang po yin/ mtho ris su skye ba yin/ mya ngan las 'das par gyur ba yin no/ /yang dag par gshegs pa'i mchod rton la na bza' phul</text></item>
<item><p>326a2</p><section>mdo sde</section><text>na legs pa bcu thob par 'gyur te/ bcu gang zhe na/ mdog 'jam pa yin/ lus rdul mi chags pa yin/ khrel ltas dang ldan pa yin/ mthong na dga' ba yin/ rtag tu gos dang ldan pa yin/ 'jam zhing bzang po'i gos rtag</text></item>
<item><p>326a3</p><section>mdo sde</section><text>pa yin ci yang rnyed pa yin/ spyod pa mang po yin/ mtho ris su skye ba yin/ myur du mya ngan las 'das pa thob pa yin no/ /yang dag par gshegs pa'i mchod rten la me tog phul na legs pa bcu thob par 'gyur te/ bcu</text></item>
<item><p>326a4</p><section>mdo sde</section><text>gang zhe na/ 'jig rten gyi nang na me tog dang 'dra bar 'gyur/ gsung gi dbang po gtsang mar 'gyur/ lus la bsnam pa dri zhim par 'gyur/ lus gtsang mar 'gyur/ phyogs bcur khrims thub pa'i gzugs rgyas par 'gro/ kun</text></item>
<item><p>326a5</p><section>mdo sde</section><text>kyang de las 'du bar 'gyur/ 'jig rten gyi nang na rnyed par 'gyur/ dad pa'i chos rnams mang du 'grub par 'gyur/ mtho ris su skye bar 'gyur/ myur du mya ngan las 'das par 'gyur ro/ /yang dag par gshegs pa'i mchod rten la</text></item>
<item><p>326a6</p><section>mdo sde</section><text>me tog phreng ba phul na de'i legs pa bcu thob par 'gyur te/ bcu gang zhe na/ 'jig rten gyi nang na me tog gi phreng ba dang 'dra bar lus la snam pa'i dri zhim par 'gyur/ lus gtsang bar 'gyur/ rtag tu dri zhim par 'gyur/ rgyan dang</text></item>
<item><p>326a7</p><section>mdo sde</section><text>ldan par 'gyur/ 'khor rnams stong zhing nye bar 'gyur/ pho mo thams cad kyi yid du 'ong bar 'gyur/ spyod pa mang du 'gyur/ mtho ris su skye bar 'gyur/ myur du mya ngan las 'das pa thob par 'gyur ro/ /yang dag par gshegs</text></item>
<item><p>326a8</p><section>mdo sde</section><text>pa'i mchod rten la mar me phul na legs pa bcu thob par 'gyur te/ bcu gang zhe na/ 'jig rten gyi nang na mar me dang 'dra bar 'gyur/ sha'i mig gtsang bar 'gyur/ 'phrul gyi mig thob par 'gyur/ mi shes pa'i mun pa nag po</text></item>
<item><p>326b1</p><section>mdo sde</section><text>med par 'gyur/ shes rab kyi 'od thob par 'gyur/ dge ba dang mi dge ba'i don rnams bye brag phyed par 'gyur/ 'khor ba na 'khor yang mun pa dang myos par mi 'gyur/ spyod pa mang por 'gyur/ mtho ris su skye bar 'gyur/</text></item>
<item><p>326b2</p><section>mdo sde</section><text>myur du mya ngan las 'das par 'gyur ro/ /yang dag par gshegs pa'i mchod rten la spos phul na legs pa bcu thob par 'gyur te/ bcu gang zhe na/ 'jig rten gyi nang na spos dang 'dra bar 'gyur/ sna'i dbang po rno bar 'gyur/</text></item>
<item><p>326b3</p><section>mdo sde</section><text>lus dri zhim pa gtsang mar 'gyur/ rtag tu dri zhim par 'gyur/ gzugs bzang por 'gyur/ sems can dga' zhing 'du bar 'gyur/ 'jig rten gyi nang na rnyed par 'gyur/ dad pa'i chos rnams mang du 'grub par 'gyur/</text></item>
<item><p>326b4</p><section>mdo sde</section><text>mtho ris su skye bar 'gyur/ myur du mya ngan las 'das par 'gyur ro/ /yang dag par gshegs pa'i mchod rten la rnga phul na legs pa bcu thob par 'gyur te/ bcu gang zhe na/ gzugs bzang por 'gyur/ skad</text></item>
<item><p>326b5</p><section>mdo sde</section><text>snyan par 'gyur/ smras pa yid du 'ong bar 'gyur/ skyid pa dang ldan par 'gyur/ rtag tu dga' bar 'gyur/ tshig kun gyis nyan par 'gyur/ phyi phyir sgra skad snyan pa thob par 'gyur/ spyod pa mang por 'gyur/ mtho ris su</text></item>
<item><p>326b6</p><section>mdo sde</section><text>skye bar 'gyur/ myur du mya ngan las 'das par 'gyur ro/ /yang dag par gshegs pa'i mchod rten brtsigs na legs pa bcu thob par 'gyur te/ bcu gang zhe na/ rigs chen por 'gyur/ gzugs dang mig bzang</text></item>
<item><p>326b7</p><section>mdo sde</section><text>zhing sdug par 'gyur/ dbang che zhing 'khor mang la 'khor snying nye bar 'gyur/ spyod pa mang por 'gyur/ kun 'dum pa'i gnas su 'gyur/ tshigs su bcad pa dang / bstod cing bskyed pas phyogs bcur cher grags</text></item>
<item><p>326b8</p><section>mdo sde</section><text>shing lha dang mi rnams kyis mchod par 'gyur/ phyi phyir nor mang zhing 'khor los sgyur ba'i rgyal por 'gyur/ byang chub sems dpa' rdo rje snying po'i lusu 'gyur/ myur du mya ngan las 'das par 'gyur ro/ /stan gyi</text></item>
<item><p>327a1</p><section>mdo sde</section><text>sbyin pa gtong ba byas na legs pa bcu thob par 'gyur te/ bcu gang zhe na/ 'jig rten gyi nang na bla mar 'gyur/ bzang por snang bar 'gyur/ 'gro ba mang po la skyid pa'i sgra grags par 'gyur/ spyod pa mang por</text></item>
<item><p>327a2</p><section>mdo sde</section><text>'gyur/ mtho ris su skye bar 'gyur/ myur du mya ngan las 'das par 'gyur ro/ /lham gyi sbyin pa byas pas legs pa bcu thob par 'gyur te/ bcu gang zhe na/ bzhon pa kun gyis mi brel bar 'gyur/ rkang pa legs par 'gyur/</text></item>
<item><p>327a3</p><section>mdo sde</section><text>lam du zhugs na mthu dang ldan par 'gyur/ lus mi zhan par 'gyur/ lam du zhugs na rdo shing gis mi snad par 'gyur/ rdzu 'phrul gyi rkang pa thob par 'gyur/ g.yog bran dang ldan par 'gyur/ mtho ris su skye</text></item>
<item><p>327a4</p><section>mdo sde</section><text>zhing myur du mya ngan las 'das par 'gyur ro/ /snod kyi sbyin gtong byas na legs pa bcu thob par 'gyur te/ bcu gang zhe na/ snod spyad dang ldan par 'gyur/ 'jig rten gyi yon tan du 'gyur/ skom dad chung bar 'gyur/</text></item>
<item><p>327a5</p><section>mdo sde</section><text>skom na yang btung ba dang ldan par 'gyur/ sems mnyen par 'gyur ring du 'khyams par mi skye bar 'gyur/ lha dang mi kun dga' bar 'gyur/ spyod pa mang por 'gyur/ mtho ris su skye bar 'gyur/ myur du mya ngan las 'das</text></item>
<item><p>327a6</p><section>mdo sde</section><text>par 'gyur ro/ /zas kyi sbyin pa gtong ba byas na legs pa bcu thob par 'gyur te/ bcu gang zhe na/ tshe ring bar 'gyur/ dbang dang ldan par 'gyur/ stobs dang ldan par 'gyur/ dran pa dang ldan par 'gyur/ smra ba dang</text></item>
<item><p>327a7</p><section>mdo sde</section><text>ldan par 'gyur/ 'khor 'du zhing mgu bar byed par 'gyur/ lha dang mi kun mgu bar 'gyur/ longs spyod mang por 'gyur/ bde bar 'gyur/ mtho ris su skye bar 'gyur/ myur du mya ngan las 'das par 'gyur ro/ /</text></item>
<item><p>327a8</p><section>mdo sde</section><text>gnas kyi sbyin gtong byas na legs pa bcu thob par 'gyur te/ bcu gang zhe na/ rgyal phran du 'gyur/ 'khor gyi rgyal por 'gyur/ gzhan gyis mi tshugs pa'i rgyal por 'gyur/ gling gcig gi rgyal por 'gyur/ gling gnyis</text></item>
<item><p>327b1</p><section>mdo sde</section><text>kyi rgyal por 'gyur/ gling gsum gyi rgyal por 'gyur/ gling bzhi'i rgyal por 'gyur/ spyod pa mang por 'gyur/ mtho ris su skye bar 'gyur/ myur du mya ngan las 'das par 'gyur ro/ /thar par zhugs na legs pa bcu thob par</text></item>
<item><p>327b2</p><section>mdo sde</section><text>'gyur te/ bcu gang zhe na/ bu dang chung ma dang / gnyen dang 'du 'dzi la ma chags pa dang / ser sna med pa yin/ 'dod pa len pa med pa yin/ shing khrod na gnas pa la mi dga' ba yin/ rin po che gsum la ri mo byed pa yin/</text></item>
<item><p>327b3</p><section>mdo sde</section><text>mi shes pa'i gnas dang bral ba yin/ ngan par 'gro ba'i chos dang bral ba yin/ dge ba'i chos kun tshol ba yin/ lha dang mi la dben pa yin/ rtag tu yang dag par gshegs pa'i 'phags pa bzhin du thar par zhugs shing</text></item>
<item><p>327b4</p><section>mdo sde</section><text>chos byed pa yin/ myur du mi bde ba las thar te mya ngan las 'das pa yang thob par 'gyur ro/ /skom gyi sbyin pa byas na legs pa bcu thob ste/ bcu gang zhe na/ dbang po thams cad tshang bar 'gyur/ dpral ba'i dbyes legs</text></item>
<item><p>327b5</p><section>mdo sde</section><text>par 'gyur/ smras pa kun mgu bar 'gyur ro/ /sems mnyam par 'gyur/ skom dad chung bar 'gyur/ skom na yang btung ba dang ldan par 'gyur/ ring du 'khyams par mi skye/ longs spyod mang bar 'gyur/ mtho ris su skye bar</text></item>
<item><p>327b6</p><section>mdo sde</section><text>'gyur/ myur du mya ngan las 'das par 'gyur ro/ /bzhon pa sbyin gtong byas na legs pa bcu thob par 'gyur te/ bcu gang zhe na/ rkang pa 'jam pa yin/ rkang pa'i dbyibs legs par 'gyur/ rkang gis 'gro na lus la gnod</text></item>
<item><p>327b7</p><section>mdo sde</section><text>par mi 'gyur/ mi mdza' ba med par 'gyur/ rdzu 'phrul gyi rkang pa dang ldan par 'gyur/ bzhon pas mi brel bar 'gyur/ spyod pa mang bar 'gyur/ bde bar 'gyur/ mtho ris su skye bar 'gyur/ myur du mya ngan las 'das par</text></item>
<item><p>327b8</p><section>mdo sde</section><text>'gyur ro/ /khrod dben par gnas pa la legs pa bcu thob par 'gyur te/ bcu gang zhe na/ mang po 'dus pa rnams spangs pa/ shin tu dben par spyod pa/ bsam gtan la dmigs pa'i sems su 'gyur ba/ chung ngu byed pa/</text></item>
<item><p>328a1</p><section>mdo sde</section><text>sangs rgyas la bsnyen pa/ lus dge zhing bde bar spyod pa/ bar ma dor mi 'khyam pa/ chos ji lta bur thos pa'i don rgyas par shes pa/ mi g.yo 'dzin rab tu thob pa/ shes rab shin tu thob pa'o/ /slong ba legs pa bcu</text></item>
<item><p>328a2</p><section>mdo sde</section><text>thob par 'gyur te/ bcu gang zhe na/ 'gro ba la goms par 'gyur/ gnas kun ring bar 'gyur/ nga spangs par 'gyur/ bdag rang khe dang ldan par 'gyur/ gzhan bsod nams la bgod par 'gyur/ bstan pa'i chos rgyas par 'gyur/</text></item>
<item><p>328a3</p><section>mdo sde</section><text>phyis byung ba rnams la snang bar byed par 'gyur/ thar par zhugs pa'i tshul las mi 'gal bar byed par 'gyur/ smra ba'i sems su 'gyur/ dge ba'i khrims tshang ba'i sems slongs mo la zhugs pas phyogs gang du'ang mun par</text></item>
<item><p>328a4</p><section>mdo sde</section><text>mi 'gyur ba yin no/ /thub cing mi 'jigs pas na legs pa bcu thob par 'gyur te/ bcu gang zhe na/ mi 'jigs bzhin du grong du 'jug pa/ mi 'jigs bzhin du grong nas 'byung ba/ mi 'jigs bzhin du rigs 'jug pa/ mi 'jigs</text></item>
<item><p>328a5</p><section>mdo sde</section><text>bzhin du 'khor la chos 'chad pa/ mi 'jigs bzhin du dge 'dun gyi nang du 'jug pa/ mi 'jigs bzhin du mkhan po dang slob dpon gyi nang du 'jug pa/ byams pa'i stobs rnams la sbyong ba/ mi 'jigs bzhin du chos gos dang /</text></item>
<item><p>328a6</p><section>mdo sde</section><text>zas dang / mal stan dang / sman dang / g.yog la sogs pa rnams spyod pa/ mi 'jigs par kha ton dang / klog pa dus zad pa'i tshe yang mi 'jigs pa yin no/ /bcom ldan 'das kyis de skad gsungs pa dang / to'u te ya'i bu</text></item>
<item><p>328a7</p><section>mdo sde</section><text>shu ko ma na ba stan las langs te phyogs gcig tu 'dug te/ pus mo g.yas pa'i lha nga sa la btsugs te/ bcom ldan 'das logs su thal mo sbyar te phyag 'tshal nas 'di skad ces gsol to/ /bcom ldan 'das dkon</text></item>
<item><p>328a8</p><section>mdo sde</section><text>mchog gsum la phyag 'tshal zhing skyabs su mchi'o/ /deng phan cad bdag gi nam du yang dge ba'i bshes gnyen mdzad par dgongs su gsol zhes gsol to/ /las kyi rnam par 'gyur ba rdzogs so// //</text></item>
</list>