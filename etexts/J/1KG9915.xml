<list>
<item><p>1a1</p><section>mdo sde</section><text>(ta) @#/ ! /mdo sde sna tshogs kyi skor bzhugs so/ /</text></item>
<item><p>1a2</p><section>mdo sde</section><text>(黃) 經藏第九部</text></item>
<item><p>1b1</p><section>mdo sde</section><text>bam po nyi shu dgu pa/</text></item>
<item><p>1b2</p><section>mdo sde</section><text>de nas byang chub sems dpa' sems dpa' chen po kun du snang ba mtho btsun dpal gyi rgyal pos bcom ldan 'das la</text></item>
<item><p>1b3</p><section>mdo sde</section><text>'di skad ces gsol to/ /bcom ldan 'das ji ltar sbyin pa byin na sbyin pa'i pha rol du phyin pa zhes mi gdags/</text></item>
<item><p>1b4</p><section>mdo sde</section><text>ji ltar sbyin pa byin na sbyin pa'i pha rol du phyin pa zhes mi gdags pa nas shes rab kyi bar du ji ltar na shes rab kyi pha</text></item>
<item><p>1b5</p><section>mdo sde</section><text>rol du phyin pa zhes mi gdags pa dang / ji ltar shes rab kyi pha rol du phyin pa zhes gdags pas 'dogs par</text></item>
<item><p>1b6</p><section>mdo sde</section><text>'gyur ba dang / ji ltar na mya ngan las 'das pa zhes gdags/ ji ltar na mya ngan las 'das pa chen po zhes bgyi/</text></item>
<item><p>1b7</p><section>mdo sde</section><text>bcom ldan 'das kyis bka' stsal pa/ rigs kyi bu byang chub sems dpa' sems dpa' chen pos shin du rgyas</text></item>
<item><p>1b8</p><section>mdo sde</section><text>pa yongs su mya ngan las 'das pa chen po la nan tan byed pa na sbyin pa mi thos/ sbyin pa mi mthong / sbyin pa'i pha</text></item>
<item><p>2a1</p><section>mdo sde</section><text>rol du phyin pa mi thos/ sbyin pa'i pha rol du phyin pa mi mthong ba nas shes rab kyi bar du mi thos/ shes rab mi mthong / shes rab kyi pha rol du phyin pa mi thos/ shes rab kyi pha rol du phyin pa mi mthong / mya ngan las 'das pa mi</text></item>
<item><p>2a2</p><section>mdo sde</section><text>thos/ mya ngan las 'das pa mi mthong / mya ngan las 'das pa chen po mi thos/ mya ngan las 'das pa chen po mi mthong ste/ byang chub sems dpa' sems dpa' chen po mya ngan las 'das pa chen po la nan tan byed pa ni chos kyi dbyings su</text></item>
<item><p>2a3</p><section>mdo sde</section><text>rtogs shing mthong ste/ yang dag pa'i mtshan nyid stong pa ci yang med pa 'dus pa med pa tshor ba dang rtogs pa med pa'i mtshan nyid ji lta ba rtogs shing zag pa med pa'i mtshan nyid dang / bya ba med pa'i mtshan nyid dang / sgyu mas sprul pa lta</text></item>
<item><p>2a4</p><section>mdo sde</section><text>bu'i mtshan nyid dang / smyig rgyu lta bu'i mtshan nyid dang / dri za'i grong khyer dang / nam mkha' lta bu'i mtshan nyid rab tu thob bo/ /byang chub sems dpa' de'i tshe mtshan nyid de lta bu thob nas 'dod chags dang / zhe sdang dang / gti mug</text></item>
<item><p>2a5</p><section>mdo sde</section><text>med pas mi thos mi mthong ste/ de ni byang chub sems dpa' sems dpa' chen po'i yang dag pa ji lta ba'i mtshan nyid do/ /yang dag pa'i mtshan nyid la gnas pa'i byang chub sems dpa' sems dpa' chen po dag sbyin pa ni 'di/</text></item>
<item><p>2a6</p><section>mdo sde</section><text>sbyin pa'i pha rol du phyin pa ni 'di'o zhes rtogs pa nas shes rab ni 'di/ shes rab kyi pha rol tu phyin pa'i bar du ni 'di/ mya ngan las 'das pa ni 'di/ mya ngan las 'das pa chen po ni 'di'o zhes rab tu rtogs so/ /rigs kyi bu ji</text></item>
<item><p>2a7</p><section>mdo sde</section><text>ltar sbyin pa ni yin la pha rol du phyin pa ma yin zhe na/ gang slong ba mthong nas gzod sbyin pa ni sbyin pa zhes bya ste/ pha rol du phyin pa ma yin no/ /gang slong ba med bzhin du rang sbyin pa byin pa ni sbyin pa'i pha rol du phyin pa zhes bya'o/ /</text></item>
<item><p>2a8</p><section>mdo sde</section><text>gang dus su byin pa ni sbyin pa zhes bya ste/ pha rol du phyin pa zhes mi bya'o/ /gang rtag tu byin pa ni sbyin pa'i pha rol du phyin pa zhes bya'o/ /gang pha rol la sbyin pa byin nas phyir yang 'gyod pa'i sems skye ba ni sbyin pa zhes bya ste/ pha rol</text></item>
<item><p>2b1</p><section>mdo sde</section><text>du phyin pa zhes mi bya'o/ /gang sbyin pa byin nas mi 'gyod pa ni sbyin pa'i pha rol du phyin pa zhes bya'o/ /byang chub sems dpa' sems dpa' chen pos nor dang zang zing la rgyal po dang / chom po dang / chu dang / me lta bu'i 'jigs pa bzhi bskyed de/</text></item>
<item><p>2b2</p><section>mdo sde</section><text>rab tu dga' bas sbyin pa byin pa ni sbyin pa'i pha rol du phyin pa zhes bya'o/ /gang lan re bas byin pa ni sbyin pa zhes bya ste/ pha rol du phyin pa zhes mi bya'o/ /sbyin pa byin pa'i lan la mi re ba ni sbyin pa'i pha rol du phyin pa zhes bya'o/ /gang 'jigs</text></item>
<item><p>2b3</p><section>mdo sde</section><text>pa dang / rnyed pa dang / grags pa dang / khyim gyi so tshis dang / rigs 'tsho ba pa dang / lhar skye ba dang / 'dod pa lnga dang / nga rgyal dang / che ba'i nga rgyal dang / bshes gnyen tshol ba dang / lan la re ba'i phyir sbyin pa byin pa de ji ltar tshong</text></item>
<item><p>2b4</p><section>mdo sde</section><text>spogs byed pa lta bu 'am/ rigs kyi bu ji ltar mis shing bskyed pa dag bsil grib dang / me tog dang / 'bras bu dang khang shing la sogs pa re ba dang 'dra bar gang gis de ltar sbyin pa byin na de ni sbyin pa zhes bya ste/ pha rol du phyin pa ni ma</text></item>
<item><p>2b5</p><section>mdo sde</section><text>yin no/ /byang chub sems dpa' sems dpa' chen po 'di ltar mya ngan las 'das pa chen po la nan tan byed pa ni sbyin pa dang / len pa dang / nor gyi dngos por mi mthong / dus kyang mi mthong / bsod nams dang bsod nams ma yin pa yang mi</text></item>
<item><p>2b6</p><section>mdo sde</section><text>mthong / rgyu mi mthong / rkyen mi mthong / 'bras bu smin pa mi mthong / byed pa mi mthong / len pa mi mthong / mang po mi mthong / nyung ngu mi mthong / gtsang ba mi mthong / mi gtsang ba mi mthong / len pa dang bdag dang zang zing la mi smod/</text></item>
<item><p>2b7</p><section>mdo sde</section><text>mthong ba yang mi mthong / mi mthong ba yang mi mthong / bdag dang gzhan du mi 'dzin te/ shin du rgyas pa mya ngan las 'das pa chen po rtag tu gnas pa'i chos kyi phyir sbyin pa byin pa dang / sems can thams cad la phan pa dang / bde ba'i</text></item>
<item><p>2b8</p><section>mdo sde</section><text>phyir sbyin pa byin pa dang / sems can thams cad kyi nyon mongs pa yongs su gcad pa'i phyir sbyin pa byin pa dang / sems can thams cad kyis sbyin pa dang / len pa dang / nor gyi dngos por mi mthong bar bya ba'i phyir sbyin pa byin la nan tan byed</text></item>
<item><p>3a1</p><section>mdo sde</section><text>do/ /rigs kyi bu dper na mi zhig rgya mtshor lhung ba las mi ro la 'jus na rgya mtsho las thar bar 'gyur ro/ /byang chub sems dpa' sems dpa' chen po mya ngan las 'das pa chen po la nan tan byed na sbyin pa spyod pa yang de dang 'dra'o/ /</text></item>
<item><p>3a2</p><section>mdo sde</section><text>rigs kyi bu dper na khri mon zab mo dam zhag shin tu che ba zhig tu mi zhig bcug na gzhan nas thar ba'i sa med la/ bshang gci'i khung bu gcig cig yod de/ de nas phyir byung na thogs pa med pa'i gnas su phyin par 'gyur ro/ /byang chub</text></item>
<item><p>3a3</p><section>mdo sde</section><text>sems dpa' sems dpa' chen po mya ngan las 'das pa chen po la nan tan byed pa na/ sbyin pa sbyin pa yang de dang 'dra'o/ /rigs kyi bu dper na cho rigs btsun pa zhig 'jigs skrag nas mgon skyabs med na rigs ngan gdol pa la rten cing</text></item>
<item><p>3a4</p><section>mdo sde</section><text>skyabs su 'gro'o/ /byang chub sems dpa' sems dpa' chen po mya ngan las 'das pa chen po la nan tan byed pa na sbyin pa byin pa yang de dang 'dra'o/ /rigs kyi bu dper na nad pa zhig nad kyi sdug bsngal bsal zhing bde ba thob par bya ba'i phyir</text></item>
<item><p>3a5</p><section>mdo sde</section><text>mi gtsang ba za ba bzhin du/ byang chub sems dpa' sems dpa' chen po mya ngan las 'das pa chen po la nan tan byed pa na sbyin pa byin pa yang de dang 'dra'o/ /rigs kyi bu dper na bram ze zhig srog gi phyir nas 'bras shin du dkon pa na khyi sha za</text></item>
<item><p>3a6</p><section>mdo sde</section><text>ba bzhin du/ byang chub sems dpa' sems dpa' chen po mya ngan las 'das pa chen po la nan tan byed na sbyin pa byin pa yang de dang 'dra'o/ /rigs kyi bu mya ngan las 'das pa chen po'i nang na de lta bu'i dngos po bskal pa tshad med pa'i</text></item>
<item><p>3a7</p><section>mdo sde</section><text>bar du ma thos pa thos pa dang / tshul khrims dang / tshul khrims kyi pha rol du phyin pa nas shes rab dang / shes rab kyi pha rol du phyin pa'i bar du ston pa ni ji ltar sangs rgyas me tog sna tshogs kyi mdo las rgyas par 'chad pa</text></item>
<item><p>3a8</p><section>mdo sde</section><text>bzhin no/ /rigs kyi bu ji ltar byang chub sems dpa' sems dpa' chen po mya ngan las 'das pa chen po la nan tan byed pa na ma thos pa thos par 'gyur zhe na/ mdo sde sde bcu gnyis kyi don shin du zab mo sngon ma thos pa mdo</text></item>
<item><p>3b1</p><section>mdo sde</section><text>sde 'di'i rkyen gyis yongs su thos par gyur to/ /sngon chung zad yod pa yang ming tsam thos te/ da mya ngan las 'das pa chen po'i mdo 'di las gdod don thos par gyur to/ /nyan thos dang rang sangs rgyas ni mdo sde sde bcu gnyis kyi ming 'ba'</text></item>
<item><p>3b2</p><section>mdo sde</section><text>shig thos kyi don mi thos so/ /da mdo sde 'di las yongs su rdzogs par thos par gyur pas ma thos pa thos pa zhes bya'o/ /rigs kyi bu nyan thos dang rang sangs rgyas thams cad kyis mdo sde las sangs rgyas rtag pa dang / bde ba dang / bdag</text></item>
<item><p>3b3</p><section>mdo sde</section><text>dang / yongs su dag pa dang / mthar 'gog pa ma yin pa dang / dkon mchog gsum dang / sangs rgyas kyi rang bzhin khyad par gyi mtshan nyid med pa dang / rtsa ba bzhi nyams pa dang / shin du rgyas pa'i mdo sde la skur ba dang / mtshams</text></item>
<item><p>3b4</p><section>mdo sde</section><text>med pa lnga'i kha na ma tho ba byas pa dang / log sred can thams cad la yang sangs rgyas kyi rang bzhin yod do zhes di ring mdo sde 'di las thos par gyur pas ma thos pa thos pa zhes bya'o/ /de nas byang chub sems dpa' sems dpa' chen po</text></item>
<item><p>3b5</p><section>mdo sde</section><text>kun du snang ba mtho btsun dpal gyi rgyal pos bcom ldan 'das la 'di skad ces gsol to/ /bcom ldan 'das rtsa ba bzhi nyams pa dang / shin du rgyas pa'i mdo la skur ba dang / mtshams med pa lnga'i kha na ma tho ba bgyis pa dang /</text></item>
<item><p>3b6</p><section>mdo sde</section><text>log sred can la sogs pa la sangs rgyas kyi rang bzhin mchis na de dag ci ste yang sems can dmyal bar ltung bar 'gyur/ bcom ldan 'das gal te de dag la sangs rgyas kyi rang bzhin mchis na yang ci'i slad du rtag pa dang bde ba dang bdag</text></item>
<item><p>3b7</p><section>mdo sde</section><text>dang yongs su dag pa ma mchis shes gsungs/ bcom ldan 'das gang dge ba'i rtsa ba yongs su bcad pa de la log sred can zhes bgyi na/ dge ba'i rtsa ba bcad pa'i tshe/ sangs rgyas kyi rang bzhin ci'i slad du ma bcad/ sangs rgyas kyi</text></item>
<item><p>3b8</p><section>mdo sde</section><text>rang bzhin ci ste bcad na ci'i slad du rtag pa dang bde ba dang bdag dang yongs su dag pa'o zhes gsungs/ de ste ma bcad pa zhig lags na ci'i slad du log sred can zhes gdags/ bcom ldan 'das rtsa ba bzhi nyams pa ni ma nges pa zhes</text></item>
<item><p>4a1</p><section>mdo sde</section><text>bgyi'o/ /shin du rgyas pa'i mdo la skur ba dang / mtshams med pa lnga'i kha na ma tho ba bgyis pa dang / log sred can yang ma nges pa'o/ /gal te de dag nges pa zhig lags na ji ltar bla na med pa yang dag par rdzogs pa'i byang chub tu mngon</text></item>
<item><p>4a2</p><section>mdo sde</section><text>par 'tshang rgya bar 'gyur/ rgyun du zhugs pa nas rang sangs rgyas kyi bar du yang ma nges pa'o/ /gal te rgyun du zhugs pa nas rang sangs rgyas kyi bar du nges pa lags na bla na med pa yang dag par rdzogs pa'i byang chub tu mngon par sangs rgyas pa'i yang mi</text></item>
<item><p>4a3</p><section>mdo sde</section><text>rigs so/ /bcom ldan 'das gal te rtsa ba bzhi nyams pa ma nges pa lags na/ rgyun du zhugs pa nas rang sangs rgyas kyi bar du yang ma nges so/ /de ltar de dag ma nges na sangs rgyas bcom ldan 'das kyang ma nges so/ /gal te sangs rgyas bcom ldan 'das</text></item>
<item><p>4a4</p><section>mdo sde</section><text>ma nges na mya ngan las 'das pa'i ngo bo nyid kyang ma nges te/ chos thams cad kyi bar du yang ma nges so/ /ji ltar de ma nges zhe na/ gal te log sred can dag log sred can gyi las spangs pas mngon par 'tshang rgya na sangs rgyas bcom ldan 'das rnams</text></item>
<item><p>4a5</p><section>mdo sde</section><text>kyang de ltar yongs su mya ngan las 'das nas slar yang byung ste/ yongs su mya ngan las 'da' bar mi 'jug pa'i rigs so/ /gal te de lta bu lags na mya ngan las 'das pa'i rang bzhin yang ma nges par 'gyur ro/ /de ltar ma nges pas na rtag pa dang /</text></item>
<item><p>4a6</p><section>mdo sde</section><text>bde ba dang / bdag dang / yongs su dag pa ma mchis par rig na/ ci'i slad du log sred can dag la sogs pa mya ngan las 'da' ba 'thob par 'gyur zhes gsungs/ de nas bcom ldan 'das kyis byang chub sems dpa' sems dpa' chen</text></item>
<item><p>4a7</p><section>mdo sde</section><text>po kun du snang ba mtho btsun dpal gyi rgyal po la bka' stsal pa/ legs so legs so/ /rigs kyi bu khyod kyis sems can tshad med pa snyed la phan pa dang bde ba'i don gyi phyir 'jig rten la snying brtse ba dang / byang chub tu sems bskyed pa'i phyir</text></item>
<item><p>4a8</p><section>mdo sde</section><text>byang chub sems dpa' dag gong nas gong du 'phar bar bya ba'i phyir de lta bu dag dris pa legs so/ /rigs kyi bu khyod ni sngon 'das pa'i sangs rgyas bcom ldan 'das tshad med pa rnams la bsnyen bkur byas shing sangs rgyas de dag las dge ba'i rtsa</text></item>
<item><p>4b1</p><section>mdo sde</section><text>ba rnams bskrun pa'o/ /yun ring po nas byang chub kyi yon tan sgrub cing bdud kyi 'khor bcom nas rnam par bshig pa'o/ /sems can tshad med mtha' yas pa snyed kyi don byas nas thams cad bla na med pa yang dag par rdzogs pa'i byang chub la bkod</text></item>
<item><p>4b2</p><section>mdo sde</section><text>pa'o/ /yun ring po nas de bzhin gshegs pa rnams kyis dgongs te gsungs pa'i snying po shin du zab mo rtogs pa'o/ /'das pa'i sangs rgyas bcom ldan 'das gang gA'i klung gi bye ma tshad med pa/ mtha' yas pa snyed la shin du zab mo'i don</text></item>
<item><p>4b3</p><section>mdo sde</section><text>dam pa 'di dag zhus te/ ngas 'jig rten thams cad na lha 'am/ mi 'am/ dge sbyong ngam/ bram ze 'am/ bdud dam/ tshangs pa la sogs pa gang gis kyang de bzhin gshegs pa la don 'di dag zhu ba gcig kyang ma mthong ngo / /da khyod kyis rab tu</text></item>
<item><p>4b4</p><section>mdo sde</section><text>yid la byas te shin du brtags par nyon cig dang ngas rnam par phye ste bstan par bya'o/ /rigs kyi bu log sred can ni nges pa ma yin no/ /gal te nges pa zhig yin na log sred can des nams kyang bla na med pa yang dag par rdzogs pa'i byang chub 'thob</text></item>
<item><p>4b5</p><section>mdo sde</section><text>par mi 'gyur ro/ /ma nges pa'i phyir thob pa yin te/ de bas na sangs rgyas kyi rang bzhin ma bcad na ci'i phyir log sred can zhes bya/ dge ba'i rtsa ba bcad pa ni rigs kyi bu dge ba'i rtsa ba la rnam pa gnyis te/ nang dang phyi rol lo/ /sangs rgyas</text></item>
<item><p>4b6</p><section>mdo sde</section><text>kyi rang bzhin ni nang ma yin/ phyi rol ma yin te/ de bas na sangs rgyas kyi rang bzhin ni ma bcad pa'o/ /yang rnam pa gnyis te/ zag pa dang bcas pa dang / zag pa med pa'o/ /sangs rgyas kyi rang bzhin ni zag pa dang bcas pa ma yin zag pa</text></item>
<item><p>4b7</p><section>mdo sde</section><text>med pa ma yin te/ de bas na ma bcad pa'o/ /yang rnam pa gnyis te/ rtag pa dang mi rtag pa'o/ /sangs rgyas kyi rang bzhin ni rtag pa ma yin mi rtag pa ma yin te/ de bas na mi bcad pa'o/ /gal te bcad pa yin na phyir yang thob par rigs</text></item>
<item><p>4b8</p><section>mdo sde</section><text>so/ /phyir mi thob na ma bcad pa zhes bya ste/ gang bcad nas thob pa ni log sred can zhes bya'o/ /rtsa ba bzhi nyams pa yang ma nges pa'o/ /gal te nges pa zhig yin na rtsa ba bzhi nyams pa dag nams kyang bla na med pa yang dag par rdzogs pa'i</text></item>
<item><p>5a1</p><section>mdo sde</section><text>byang chub thob par mi 'gyur ro/ /shin du rgyas pa'i mdo sde la skur pa yang ma nges pa'o/ /gal te nges pa zhig na dam pa'i chos la skur pa dag nams kyang bla na med pa yang dag par rdzogs pa'i byang chub thob par mi 'gyur ro/ /mtshams</text></item>
<item><p>5a2</p><section>mdo sde</section><text>med pa lnga'i kha na ma tho ba byas pa yang ma nges pa'o/ /gal te nges pa zhig yin na mtshams med pa lnga byas pa dag nams kyang bla na med pa yang dag par rdzogs pa'i byang chub thob par mi 'gyur ro/ /gzugs dang gzugs kyi mtshan nyid gnyi</text></item>
<item><p>5a3</p><section>mdo sde</section><text>ga ma nges pa'o/ /dri dang / ro dang / reg bya'i mtshan nyid dang / skye ba'i mtshan nyid nas ma rig pa'i mtshan nyid kyi bar dang / phung po dang / khams dang / skye mched kyi mtshan nyid dang / srid pa nyi shu rtsa lnga dang / skye ba bzhi dang / chos thams</text></item>
<item><p>5a4</p><section>mdo sde</section><text>cad kyi bar du thams cad ma nges pa'o/ /rigs kyi bu dper na sgyu ma mkhan gyis 'khor mang po'i nang du tshogs rnam pa bzhi ste/ shing rta'i tshogs dang / rkang thang dang / bal glang dang / rta'i tshogs dang / se mo do dang / lus brgyan pa'i yo</text></item>
<item><p>5a5</p><section>mdo sde</section><text>byad rnams dang / grong dang / grong khyer dang / grong rdal dang / ri dang / nags tshal dang / shing dang / chu mig dang / mtshe'u dang / 'bab chu dang / khron pa dag sprul pa las 'khor de dag gi nang na/ bus pa shes pa med pa dag de mthong nas kun</text></item>
<item><p>5a6</p><section>mdo sde</section><text>bden par 'dzin to/ /mkhas pa shes rab can dag gis ni bden pa ma yin te/ sgyu ma'i mthus mi'i mig slu bar shes so/ /rigs kyi bu so so'i skye bo nas nyan thos dang / rang sangs rgyas kyi bar du chos thams cad la nges pa'i mtshan nyid</text></item>
<item><p>5a7</p><section>mdo sde</section><text>dang mthong ba yang de dang 'dra'o/ /sangs rgyas dang byang chub sems dpa' rnams ni chos thams cad la nges pa'i mtshan nyid du mi mthong ngo / /rigs kyi bu dper na bus pa dag dbyar gyi smig rgyu ba mthong nas chu yin no snyam sems so/ /mkhas</text></item>
<item><p>5a8</p><section>mdo sde</section><text>pa shes rab can dag gis ni smig rgyu ba de la yang dag par chu yin par mi 'dzin te/ yang dag pa ma yin pa'i smig rgyu ba mi'i mig slu ba yin te/ yang dag par chu ma yin par shes pa'o/ /so so'i skye bo thams cad dang / nyan thos dang /</text></item>
<item><p>5b1</p><section>mdo sde</section><text>rang sangs rgyas dag gis chos thams cad mthong ba yang de dang 'dra ste/ thams cad yang dag pa yin par 'dzin to/ /sangs rgyas dang byang chub sems dpa' ni chos thams cad la nges pa'i mtshan nyid du mi blta'o/ /rigs kyi bu 'di lta ste dper na</text></item>
<item><p>5b2</p><section>mdo sde</section><text>brag gi drung du skad phyung bas brag cha byung na bus pa ma rabs dag gis thos nas sgra yang dag pa yin par 'dzin to/ /mkhas pa shes rab can gyis ni nges pa yang dag pa ma yin par shes te/ sgra'i mtshan nyid tsam gyis rna ba'i rnam par shes pa</text></item>
<item><p>5b3</p><section>mdo sde</section><text>slu bar shes so/ /rigs kyi bu so so'i skye bo dang nyan thos dang / rang sangs rgyas thams cad ni chos thams cad la de ltar nges pa'i mtshan nyid yod par blta'o/ /byang chub sems dpa' dag ni chos thams cad la nges pa'i mtshan nyid med</text></item>
<item><p>5b4</p><section>mdo sde</section><text>par rab tu rtogs pas mi rtag pa'i mtshan nyid dang / stong pa zhi ba la sogs pa'i mtshan nyid dang / skye ba dang 'gag pa med pa'i mtshan nyid du mthong ste/ de bas na byang chub sems dpa' sems dpa' chen po dag ni chos thams cad mi</text></item>
<item><p>5b5</p><section>mdo sde</section><text>rtag pa'i mtshan nyid du mthong ngo / /rigs kyi bu nges pa'i mtshan nyid kyang yod do/ /nges pa gang zhe na/ rtag pa dang / bde ba dang / bdag dang / yongs su dag pa'o/ /ci la gnas she na/ mya ngan las 'das pa'o/ /rigs kyi bu rgyun du</text></item>
<item><p>5b6</p><section>mdo sde</section><text>zhugs pa'i 'bras bu yang ma nges pa'o/ /de ltar ma nges pa'i phyir bskal pa brgyad khris bla na med pa yang dag par rdzogs pa'i byang chub kyi sems thob bo/ /lan cig phyir ldog pa'i 'bras bu yang ma nges pa'o/ /de ltar ma nges pa'i phyir</text></item>
<item><p>5b7</p><section>mdo sde</section><text>bskal pa drug khris bla na med pa yang dag par rdzogs pa'i byang chub kyi sems 'thob bo/ /phyir mi ldog pa'i 'bras bu yang ma nges pa'o/ /de ltar ma nges pas bskal pa bzhi khris bla na med pa yang dag par rdzogs pa'i byang chub kyi sems 'thob</text></item>
<item><p>5b8</p><section>mdo sde</section><text>bo/ /dgra bcom pa'i 'bras bu yang ma nges pa'o/ /de ltar ma nges pa'i phyir bskal pa nyi khris bla na med pa yang dag par rdzogs pa'i byang chub kyi sems 'thob bo/ /rang sangs rgyas kyi byang chub kyang ma nges pa ste/ de ltar ma nges pa'i phyir</text></item>
<item><p>6a1</p><section>mdo sde</section><text>bskal pa stong phrag bcus bla na med pa yang dag par rdzogs pa'i byang chub kyi sems 'thob bo/ /rigs kyi bu deng de bzhin gshegs pa grong khyer rtswa mchog 'dir sa la shing drung gi bar du seng ge'i gdan la bsnyes shing gzims te/</text></item>
<item><p>6a2</p><section>mdo sde</section><text>mya ngan las 'das par 'jug du nye ba na dgra bcom pa'i 'bras bu ma thob pa'i nye gnas mang po dang / gyad stobs po che la sogs pas mya ngan chen po bskyed pa dang / lha dang / mi dang / lha ma yin dang / dri za dang / nam mkha' lding dang / mi 'am</text></item>
<item><p>6a3</p><section>mdo sde</section><text>ci dang / lto 'phye chen po la sogs pas mchod pa chen pos rab tu mchod pa dang / skye bo mang pos ras yug stong gis sku dkris nas rin po che sna bdun gyis sgrom byas te/ mar bsung can gyis yongs su bkang nas shing bsung can rnams brtsigs</text></item>
<item><p>6a4</p><section>mdo sde</section><text>te/ zhugs la gzhen pa na rnam pa gnyis tshig par mi 'gyur ro/ /gang zhe na/ sku nyid la reg pa dang / nang gi phyi rim mo/ /sems can thams cad la ring bsrel cha brgyad du bgo bar bstan pa la nyan thos kyi nye gnas thams cad kyis de bzhin</text></item>
<item><p>6a5</p><section>mdo sde</section><text>gshegs pa yongs su mya ngan las 'das so zhes smras te/ de bzhin gshegs pa ni nges par yongs su mya ngan las ma 'das par rig par bya'o/ /de ci'i phyir zhe na/ de bzhin gshegs pa ni rtag tu gnas pa mi 'gyur mi 'pho ba'o/ /de lta</text></item>
<item><p>6a6</p><section>mdo sde</section><text>bas na de bzhin gshegs pa mya ngan las 'das pa yang ma nges pa'o/ /rigs kyi bu de bzhin gshegs pa ni ma nges par rig par bya ste/ 'di ltar de bzhin gshegs pa ni lha ma yin no/ /de ci'i phyir zhe na/ lha la rnam pa bzhi ste/ 'jig</text></item>
<item><p>6a7</p><section>mdo sde</section><text>rten gyi lha dang / skye ba'i lha dang / rnam par dag pa'i lha dang / don gyi lha'o/ /'jig rten gyi lha zhes bya ba ni rgyal po rnams lta bu'o/ /skye ba'i lha zhes bya ba ni rgyal chen bzhi'i lha nas 'du shes med 'du shes med min gyi lha'i bar du skyes</text></item>
<item><p>6a8</p><section>mdo sde</section><text>pa'o/ /rnam par dag pa'i lha zhes bya ba ni rgyun du zhugs pa nas rang sangs rgyas kyi bar de dag go/ /don gyi lha zhes bya ba ni sa bcu pa'i byang chub sems dpa' sems dpa' chen po de dag go/ /ci'i phyir byang chub sems dpa' sa bcu pa de la</text></item>
<item><p>6b1</p><section>mdo sde</section><text>don gyi lha zhes bya zhe na/ chos thams cad kyi don la shin du mkhas pa'i phyir ro/ /don zhes bya ba ni ji lta bu zhe na/ chos thams cad stong pa nyid kyi don du mthong ba'o/ /rigs kyi bu de bzhin gshegs pa ni rgyal po ma yin/ rgyal chen bzhi nas 'du</text></item>
<item><p>6b2</p><section>mdo sde</section><text>shes med 'du shes med min gyi bar du ma yin/ rgyun du zhugs pa nas rang sangs rgyas dang / byang chub sems dpa' sa bcu pa'i bar du ma yin te/ de bas na de bzhin gshegs pa ni lha ma yin no/ /'on kyang sems can rnams kyis sangs rgyas</text></item>
<item><p>6b3</p><section>mdo sde</section><text>la lha'i lha'o zhes brjod de/ de bas na de bzhin gshegs pa ni lha ma yin/ lha ma yin pa 'ang ma yin/ mi ma yin/ mi ma yin pa 'ang ma yin/ srin po ma yin/ srin po ma yin pa 'ang ma yin/ sems can dmyal ba dang / byol song</text></item>
<item><p>6b4</p><section>mdo sde</section><text>dang / yi dgas ma yin/ sems can dmyal ba dang / byol song dang / yi dgas ma yin pa 'ang ma yin/ sems can ma yin/ sems can ma yin pa 'ang ma yin/ chos ma yin/ chos ma yin pa 'ang ma yin/ gzugs ma yin/ gzugs</text></item>
<item><p>6b5</p><section>mdo sde</section><text>ma yin pa 'ang ma yin/ ring po ma yin/ ring po ma yin pa 'ang ma yin/ thung ngu ma yin/ thung ngu ma yan pa 'ang ma yin/ mtshan nyid ma yin/ mtshan nyid ma yin pa'ang ma yin/ sems ma yin/ sems ma yin pa 'ang ma yin/</text></item>
<item><p>6b6</p><section>mdo sde</section><text>zag pa dang bcas pa ma yin/ zag pa med pa ma yin/ 'dus byas ma yin/ 'dus ma byas ma yin/ rtag pa ma yin/ mi rtag pa ma yin/ sgyu ma ma yin/ sgyu ma ma yin pa ma yin/ ming ma yin/ ming ma yin pa ma yin/ nges pa</text></item>
<item><p>6b7</p><section>mdo sde</section><text>ma yin/ nges pa ma yin pa ma yin/ yod pa ma yin/ yod pa ma yin pa ma yin/ med pa ma yin/ med pa ma yin pa ma yin/ brjod pa ma yin/ mi brjod pa ma yin/ de bzhin gshegs pa ma yin/ de bzhin gshegs pa ma</text></item>
<item><p>6b8</p><section>mdo sde</section><text>yin pa ma yin te/ de lta bas na de bzhin gshegs pa ni ma nges pa'o/ /rigs kyi bu ci'i phyir de bzhin gshegs pa la 'jig rten gyi lha zhes mi gdags zhe na/ 'jig rten gyi lha ni rgyal po rnams te/ de bzhin gshegs pa ni yun</text></item>
<item><p>7a1</p><section>mdo sde</section><text>ring po nas bskal pa tshad med pa'i bar du rgyal po'i thabs btang bas de bas na rgyal po ma yin no/ /rgyal po ma yin pa ma yin zhes bya ba ni de bzhin gshegs pa grong khyer ser skyar rgyal po zas gtsang ma'i khab tu skyes pas de bas na</text></item>
<item><p>7a2</p><section>mdo sde</section><text>rgyal po ma yin pa ma yin no/ /skye ba'i lha ma yin zhes bya ba ni de bzhin gshegs pa yun ring po nas srid pa rnams dang bral bas de bas na skye ba'i lha ma yin no/ /skye ba'i lha ma yin pa ma yin zhes bya ba ni dga' ldan gnam nas 'dzam bu'i</text></item>
<item><p>7a3</p><section>mdo sde</section><text>gling du babs pas de bas na de bzhin gshegs pa ni skye ba'i lha ma yin pa ma yin no/ /rnam par dag pa'i lha ma yin pa zhes bya ba ni de bzhin gshegs pa rgyun du zhugs pa nas rang sangs rgyas kyi bar du ma yin te/ de bas na de bzhin gshegs</text></item>
<item><p>7a4</p><section>mdo sde</section><text>pa ni rnam par dag pa'i lha ma yin no/ /rnam par dag pa'i lha ma yin pa ma yin zhes bya ba ni 'jig rten gyi chos brgyad kyis mi gos te/ ji ltar pad mo la chu dang rdul gyis mi gos pa dang 'dra bas de bas na de bzhin gshegs pa ni rnam</text></item>
<item><p>7a5</p><section>mdo sde</section><text>par dag pa'i lha ma yin pa ma yin no/ /don gyi lha ma yin zhes bya ba ni de bzhin gshegs pa byang chub sems dpa' sa bcu pa ma yin te/ de bas na de bzhin gshegs pa ni don gyi lha ma yin no/ /don gyi lha ma yin pa ma yin zhes bya ba ni</text></item>
<item><p>7a6</p><section>mdo sde</section><text>de bzhin gshegs pa rtag tu stong pa rnam pa bcwa brgyad la nan tan mdzad pas de bas na de bzhin gshegs pa ni don gyi lha ma yin pa ma yin no/ /de bzhin gshegs pa mi ma yin zhes bya ba ni de bzhin gshegs pa yun ring po bskal pa</text></item>
<item><p>7a7</p><section>mdo sde</section><text>tshad med pa'i bar du mi'i srid pa yongs su spangs pas de bas na mi ma yin no/ /mi ma yin pa'ang ma yin zhes bya ba ni grong khyer ser skyar skyes pas de bas na mi ma yin pa yang ma yin no/ /de bzhin gshegs pa srin po ma yin zhes bya ba ni</text></item>
<item><p>7a8</p><section>mdo sde</section><text>sems can thams cad la mi 'tshe ba'i phyir de bas na srin po ma yin no/ /srin po ma yin pa ma yin zhes bya ba ni srin po'i gzugs lta bur sprul cing sems can dag 'dul te/ de bas na srin po ma yin pa 'ang ma yin no/ /ji ltar na de bzhin</text></item>
<item><p>7b1</p><section>mdo sde</section><text>gshegs pa sems can dmyal ba dang / byol song dang / yi dgas ma yin zhe na/ de bzhin gshegs pa yun ring po nas ngan par lta ba rnams spangs pas/ de bas na sems can dmyal ba dang / byol song dang / yi dgas ma yin no/ /sems</text></item>
<item><p>7b2</p><section>mdo sde</section><text>can dmyal ba dang / byol song dang / yi dgas ma yin pa'ang ma yin zhes bya ba ni de bzhin gshegs pas sems can gdul ba'i phyir ngan song gsum du yang mngon du gshegs te/ de bas na sems can dmyal ba dang / byol song dang / yi dgas</text></item>
<item><p>7b3</p><section>mdo sde</section><text>ma yin pa'ang ma yin no/ /sems can ma yin pa zhes bya ba ni yun ring po nas sems can gyi rang bzhin spangs pas de bas na de bzhin gshegs pa ni sems can ma yin no/ /sems can ma yin pa'ang ma yin zhes bya ba ni ched 'ga' ched</text></item>
<item><p>7b4</p><section>mdo sde</section><text>'ga'i dus na sems can gyi mtshan nyid kyang gsung bas de bas na de bzhin gshegs pa ni sems can ma yin pa'ang ma yin no/ /de bzhin gshegs pa chos ma yin pa zhes bya ba ni chos thams cad ni so so nas tha dad pa'i mtshan nyid yod</text></item>
<item><p>7b5</p><section>mdo sde</section><text>la/ de bzhin gshegs pa ni de lta bu ma yin te mtshan nyid gcig tu zad pas de bas na chos ma yin no/ /chos ma yin pa'ang ma yin zhes bya ba ni de bzhin gshegs pa chos kyi dbyings yin te/ de bas na chos ma yin pa yang ma yin no/ /</text></item>
<item><p>7b6</p><section>mdo sde</section><text>de bzhin gshegs pa gzugs ma yin zhes bya ba ni gzugs kyi skye mched rnam pa bcu la ma gtogs te/ de bas na gzugs ma yin no/ /gzugs ma yin pa'ang ma yin zhes bya ba ni sku la mtshan sum bcu rtsa gnyis dang / dpe byad</text></item>
<item><p>7b7</p><section>mdo sde</section><text>bzang po brgyad bcu mnga' bas de bas na gzugs ma yin pa ma yin no/ /de bzhin gshegs pa ring po ma yin zhes bya ba ni gzugs thams cad yongs su bcad pas de bas na ring po ma yin no/ /ring po ma yin pa'ang ma yin zhes bya ba</text></item>
<item><p>7b8</p><section>mdo sde</section><text>ni 'jig rten thams cad kyis spyi gtsug gi mtshan mi mthong bas de bas na ring po ma yin pa yang ma yin no/ /de bzhin gshegs pa thung ngu ma yin zhes bya ba ni yun ring po nas nga rgyal dang dregs pa'i kun nas nyon mongs pa spangs pas</text></item>
<item><p>8a1</p><section>mdo sde</section><text>de bas na thung ngu ma yin no/ /thung ngu ma yin pa yang ma yin zhes bya ba ni khyim bdag ku shi la zhes pa la sku mtho gsum pa bstan pas de bas na thung ngu ma yin pa yang ma yin no/ /de bzhin gshegs pa mtshan nyid ma yin pa zhes bya</text></item>
<item><p>8a2</p><section>mdo sde</section><text>ba ni yun ring po nas mtshan nyid rnams dang bral bas de bas na mtshan nyid ma yin no/ /mtshan nyid ma yin pa'ang ma yin zhes bya ba ni mtshan nyid thams cad la mkhas shing rtogs pa'i phyir de bas na mtshan nyid ma yin pa ma yin no/ /de bzhin</text></item>
<item><p>8a3</p><section>mdo sde</section><text>gshegs pa sems ma yin pa zhes bya ba ni nam mkha'i mtshan nyid yin pas de bas na sems ma yin no/ /sems ma yin pa yang ma yin zhes bya ba ni stobs bcu'i chos kyi sems mnga' ba dang / gzhan gyi sems kyang mkhyen</text></item>
<item><p>8a4</p><section>mdo sde</section><text>pas de bas na sems ma yin pa ma yin no/ /de bzhin gshegs pa 'dus byas ma yin pa zhes bya ba ni rtag pa dang / bde ba dang / bdag dang / yongs su dag pas de bas na 'dus byas ma yin no/ /'dus ma byas ma yin zhes bya ba ni</text></item>
<item><p>8a5</p><section>mdo sde</section><text>'ong ba dang / song ba dang / 'dug pa dang / nyal ba yod do/ /yongs su mya ngan las 'da' ba yang bstan pas de bas na 'dus ma byas ma yin no/ /de bzhin gshegs pa rtag pa ma yin pa zhes bya ba ni sku yan lag dang bcas pa'i phyir de</text></item>
<item><p>8a6</p><section>mdo sde</section><text>bas na rtag pa ma yin no/ /rtag pa ma yin pa zhes bya ba ni shes pa dang bcas pa'i phyir ro/ /rtag pa'i chos ni shes pa med pa ste/ ji ltar nam mkha' dang 'dra'o/ /de bzhin gshegs pa ni shes pa dang bcas pas de bas na rtag pa ma</text></item>
<item><p>8a7</p><section>mdo sde</section><text>yin no/ /ji ltar rtag pa ma yin zhe na/ tshig tu smra ba yod pa'i phyir te/ rtag pa'i chos ni tshig tu smra ba med pas nam mkha' dang 'dra'o/ /de bzhin gshegs pa ni tshig tu smra ba dang bcas pas de bas na rtag pa ma yin no/ /rus dang</text></item>
<item><p>8a8</p><section>mdo sde</section><text>rigs yod pa'i phyir mi rtag pa zhes bya'o/ /rus dang rigs med pa ni rtag pa zhes bya ste/ nam mkha' ni rtag pa yin pas rus med do/ /de bzhin gshegs pa ni rus dang rigs su bcas te/ gau ta m-I rigs yin pas de bas na mi rtag</text></item>
<item><p>8b1</p><section>mdo sde</section><text>go/ /pha ma dang bcas pa'i phyir mi rtag pa zhes bya'o/ /pha ma med pa ni rtag pa zhes gdags te/ nam mkha' ni rtag pa'i phyir pha dang ma med do/ /de bzhin gshegs pa la ni pha dang ma yod pas de bas na mi rtag pa'o/ /spyod lam bzhi dang bcas</text></item>
<item><p>8b2</p><section>mdo sde</section><text>pas mi rtag pa zhes bya'o/ /spyod lam bzhi med pa ni rtag pa zhes bya ste/ nam mkha' ni rtag pa yin pas spyod lam bzhi med do/ /de bzhin gshegs pa ni spyod lam bzhi dang bcas pas de bas na mi rtag go/ /rtag tu gnas pa'i chos ni</text></item>
<item><p>8b3</p><section>mdo sde</section><text>gnas dang phyogs med do/ /nam mkha' ni rtag pa yin pas gnas dang phyogs med de/ de bzhin gshegs pa ni yul shar phyogs su byung ste/ yul mnyan du yod pa dang rgyal po'i khab na gnas pas de bas na mi rtag go/ /don de lta bas na</text></item>
<item><p>8b4</p><section>mdo sde</section><text>de bzhin gshegs pa ni rtag pa ma yin no/ /mi rtag pa ma yin zhes bya ba ni skye ba yongs su bcad pa'i phyir ro/ /gang skye ba dang bcas pa'i chos ni mi rtag pa zhes bya ste/ gang skye ba med pa'i chos ni rtag pa'o/ /de bzhin gshegs pa yang skye ba med pas na rtag pa'o/ /</text></item>
<item><p>8b5</p><section>mdo sde</section><text>rtag pa'i chos ni rigs med pa ste/ gang rigs dang bcas pa'i chos ni mi rtag pa zhes bya'o/ /de bzhin gshegs pa ni skye ba med pa rigs med pa ste/ skye ba dang rigs med pas na rtag pa'o/ /rtag pa'i chos ni thams cad kun du khyab ste/ ji ltar nam</text></item>
<item><p>8b6</p><section>mdo sde</section><text>mkha' gnas kun du khyab pa bzhin no/ /de bzhin gshegs pa yang de dang 'dra bar kun du khyab pas rtag pa'o/ /mi rtag pa'i chos ni gnas 'di la yod la gzhan na med do zhes bya ba ste/ de bzhin gshegs pa ni de lta ma yin te/ gnas 'di na yod la gzhan</text></item>
<item><p>8b7</p><section>mdo sde</section><text>na med ces brjod du med de/ de bas na rtag pa'o/ /mi rtag pa'i chos ni res 'ga' ni yod par 'gyur/ res 'ga' ni med par 'gyur te/ de bzhin gshegs pa ni de lta ma yin no/ /res 'ga' yod la res 'ga' med pa ma yin te/ de bas na rtag pa'o/ /</text></item>
<item><p>8b8</p><section>mdo sde</section><text>rtag tu gnas pa'i chos ni ming dang gzugs med de/ nam mkha' ni rtag pa yin pas ming dang gzugs med do/ /de bzhin gshegs pa yang de dang 'dra bar ming dang gzugs med pas de bas na rtag pa'o/ /rtag tu gnas pa'i chos ni rgyu dang 'bras bu</text></item>
<item><p>9a1</p><section>mdo sde</section><text>med de/ nam mkha' ni rtag pa yin pas rgyu dang 'bras bu med do/ /de bzhin gshegs pa yang de dang 'dra bar rgyu dang 'bras bu med de/ de bas na rtag pa'o/ /rtag tu gnas pa'i chos ni dus gsum la ma gtogs te/ de bzhin gshegs pa yang</text></item>
<item><p>9a2</p><section>mdo sde</section><text>de dang 'dra bar dus gsum la ma gtogs pas de bas na rtag pa'o/ /de bzhin gshegs pa yang sgyu ma ma yin pa zhes bya ba ni mi bden pa'i sems can thams cad yongs su bcad pas de bas na sgyu ma ma yin no/ /sgyu ma ma yin pa yang ma yin pa zhes bya ba ni de</text></item>
<item><p>9a3</p><section>mdo sde</section><text>bzhin gshegs pas res 'ga' ni sku gcig pu 'di las sku tshad med par sprul pa dang / sku tshad med pa yang sku gcig tu mdzad pa dang / ri dang brag la thogs pa med par 'gro ba dang / chu la sa bzhin du 'gro ba dang / sa la chu lta bur nub pa dang / nam</text></item>
<item><p>9a4</p><section>mdo sde</section><text>mkha' la sa bzhin du 'gro ba dang / sku la me'i phung po chen po bzhin du dud pa 'thul zhing me 'bar ba dang / sprin dang 'brug sgra bsgrags te sgra 'jigs su rung ba mdzad pa dang / res 'ga' ni grong dang / grong khyer dang / grong rdal dang / khang pa dang ri dang /</text></item>
<item><p>9a5</p><section>mdo sde</section><text>ljongs dang shing la sogs par 'gyur ba dang / res 'ga' ni sku chen por mdzad/ res 'ga' ni sku chung ngur mdzad pa dang res 'ga' ni pho'i gzugs dang mo'i gzugs dang khye'u dang bu mo'i gzugs ston te/ de bas na de bzhin gshegs pa ni sgyu ma ma yin</text></item>
<item><p>9a6</p><section>mdo sde</section><text>pa yang ma yin no/ /de bzhin gshegs pa nges pa ma yin zhes bya ba ni de bzhin gshegs pas grong khyer rtswa mchog tu sA la'i shing drung na yongs su mya ngan las 'das par ston pas de bas na nges pa ma yin no/ /nges pa ma yin pa yang ma yin pa zhes</text></item>
<item><p>9a7</p><section>mdo sde</section><text>bya ba ni rtag pa dang / bde ba dang / bdag dang / yongs su dag pas na de bzhin gshegs pa ni nges pa ma yin pa yang ma yin no/ /de bzhin gshegs pa zag pa dang bcas pa ma yin pa zhes bya ba ni zag pa rnam pa gsum yongs su bcad pas zag</text></item>
<item><p>9a8</p><section>mdo sde</section><text>pa dang bcas pa ma yin no/ /zag pa gsum shes bya ba ni 'dod pa'i kha~Ms kyi nyon mongs pa thams cad las ma rig pa ma gtogs pa ni 'dod pa'i zag pa'o/ /gzugs dang gzugs med pa'i nyon mongs pa thams cad las ma rig pa ma</text></item>
<item><p>9b1</p><section>mdo sde</section><text>gtogs pa ni srid pa'i zag pa'o/ /khams gsum gyi ma rig pa ni ma rig pa'i zag pa ste/ de bzhin gshegs pas de dag yongs su bcad pas na zag pa ma yin no/ /gzhan yang bus pa ma rabs so so'i skye bo thams cad ni srid pa'i zag pa mi mthong</text></item>
<item><p>9b2</p><section>mdo sde</section><text>ngo / /ji ltar bus pa ma rabs so so'i skye bos srid pa'i zag pa mi mthong zhe na/ bus pa ma rabs so so'i skye bo thams cad ni ma 'ongs pa'i dus kyi the tshom gyi sems 'di lta bu dang bcas so/ /'di ltar ma 'ongs pa'i dus na lus 'thob par 'gyur ram/</text></item>
<item><p>9b3</p><section>mdo sde</section><text>'thob par mi 'gyur ram/ 'das pa'i dus na lus 'di thog ma nas yod pa zhig gam/ thog ma nas med pa zhig gam/ da ltar gyi dus na lus 'di yod pa ma yin nam/ med pa ma yin nam/ bdag ces bya ba yod na gzugs yin nam/ gzugs</text></item>
<item><p>9b4</p><section>mdo sde</section><text>ma yin nam/ gzugs kyang yin la gzugs kyang ma yin nam/ gzugs kyang ma yin la gzugs ma yin pa yang ma yin nam/ 'du shes sam/ 'du shes ma yin nam/ 'du shes kyang yin la 'du shes kyang ma yin nam/ 'du shes kyang ma</text></item>
<item><p>9b5</p><section>mdo sde</section><text>yin la 'du shes ma yin pa yang ma yin nam/ lus 'di gzhan dbang ngam/ gzhan mi dbang ngam/ gzhan yang dbang la/ gzhan dbang ba yang ma yin nam/ gzhan yang mi dbang la gzhan mi dbang ba yang ma yin nam/ srog ni yod la lus</text></item>
<item><p>9b6</p><section>mdo sde</section><text>med pa zhig gam/ lus ni yod la srog med pa zhig gam/ lus kyang yod la srog kyang yod pa zhig gam/ lus kyang med la srog kyang med pa zhig gam/ lus dang srog rtag pa yin nam/ mi rtag pa yin nam/ rtag pa yang yin la mi rtag</text></item>
<item><p>9b7</p><section>mdo sde</section><text>pa yang yin nam/ rtag pa 'ang ma yin la rtag pa ma yin pa yang ma yin nam/ lus dang srog 'di dbang sgyur gyis byas sam/ dus kyis byas sam/ rgyu med pas byas sam/ 'jig rten gyi rang bzhin gyis byas sam/ rdul phran gyis byas sam/</text></item>
<item><p>9b8</p><section>mdo sde</section><text>chos dang chos ma yin pas byas sam/ skyes bus byas sam/ nyon mongs pas byas sam/ pha mas byas sam/ bdag sems la gnas sam/ mig la gnas sam/ lus la khyab par 'jug gam/ gzhan zhig nas 'ongs sam/</text></item>
<item><p>10a1</p><section>mdo sde</section><text>gang du 'gro 'am/ skye ba ni su/ 'chi ba ni su/ bdag ces bya ba 'das pa'i dus na bram ze'i rigs sam/ rgyal rigs sam/ rje'u rigs sam/ rigs ngan gyi rigs sam/ ma 'ongs pa'i dus na rigs ji lta bu zhig 'thob par 'gyur/</text></item>
<item><p>10a2</p><section>mdo sde</section><text>bdag gi lus 'di sngon 'das na skyes pa yin nam/ bud med yin nam/ byol song yin nam/ gal te bdag gis srog bcad na kha na ma tho ba'i sdig pa yod par 'gyur ram/ kha na ma tho ba'i sdig pa med pa nas smyo ba'i khu ba 'thung ba'i bar du</text></item>
<item><p>10a3</p><section>mdo sde</section><text>sdig par 'gyur ram/ sdig pa med par 'gyur ram/ bdag nyid kyis byas sam/ gzhan gyis byas sam/ bdag gis 'bras bu rnam par smin pa myong ngam/ las kyi 'bras bu rnam par smin pa myong bar 'gyur snyam pa'i the tsom du lta ba'i nyon</text></item>
<item><p>10a4</p><section>mdo sde</section><text>mongs pa tshad med pa'i sems can gyi sems bsgribs so/ /the tshom du lta ba'i rkyen gyis sems rnam pa 'di drug skye'o/ /gang zhe na/ nges par bdag yod dam/ nges par bdag med pa dang / bdag tu lta ba dang / bdag dang bdag gir lta</text></item>
<item><p>10a5</p><section>mdo sde</section><text>ba dang / bdag med pa dang bdag med par lta ba dang / bdag gam bdag gis byas pa dang / bdag gis myong ba dang / bdag gis shes pa ste/ de dag ni ngan par lta ba zhes bya'o/ /de bzhin gshegs pas de ltar lta ba dang bcas pa'i zag pa tshad med pa</text></item>
<item><p>10a6</p><section>mdo sde</section><text>snyed rtsa ba nas bton pas de bas na zag pa ma yin no/ /rigs kyi bu byang chub sems dpa' sems dpa' chen po mya ngan las 'das pa chen po las 'phags pa'i spyad pa spyod pa yang de lta bu'i zag pa rnams yongs su chod par 'gyur ro/ /</text></item>
<item><p>10a7</p><section>mdo sde</section><text>sangs rgyas bcom ldan 'das rnams ni rtag tu 'phags pa'i spyad pa spyod pas de bas na zag pa med pa'o/ /rigs kyi bu bus pa ma rabs ni dbang po lnga legs par mi sdud pas zag pa gsum yod par 'gyur te/ mi dge bas khrid nas</text></item>
<item><p>10a8</p><section>mdo sde</section><text>mi dge ba'i gnas su 'gro'o/ /rigs kyi bu dper na rta rgod kha lo mi bde ba la zhon na nyam nga ba dang g.yang sar 'gro'o/ /dbang po lnga legs par sdud mi nus pa yang de dang 'dra ste/ mya ngan las 'das pa'i dge ba'i lam dang yongs su</text></item>
<item><p>10b1</p><section>mdo sde</section><text>bral zhing mi dge ba'i gnas su 'gro'o/ /dper na ba glang ma rungs pa ma dul ba la la zhig gis zhon na bsams pa bzhin du 'gror mi btub ste/ grong khyer dang bral nas gnas dgon par 'gro'o/ /dbang po lnga sdud mi nus pa yang de dang 'dra</text></item>
<item><p>10b2</p><section>mdo sde</section><text>ste/ mya ngan las 'das pa'i grong khyer dang bral nas 'khor ba'i dbye chen por khrid do/ /rigs kyi bu dper na blon po sgyu can ni rgyal po la ngan dgu ston to/ /dbang po lnga sgyu can yang de dang 'dra ste/ rtag tu sems can la ngan pa mi dge ba</text></item>
<item><p>10b3</p><section>mdo sde</section><text>tshad med pa snyed ston to/ /rigs kyi bu dper na bu ma rungs pa ni slob dpon dang bla ma dang pha mas ston pa'i ngag mi nyan te/ mi dge ba thams cad byed do/ /dbang po lnga ma dul ba yang de dang 'dra ste/ slob dpon dang bla mas legs par ston</text></item>
<item><p>10b4</p><section>mdo sde</section><text>pa'i tshig mi nyan te/ sdig pa rdzogs par byed do/ /rigs kyi bu bus pa ma rabs ni dbang po lnga sdud mi nus pas rtag tu sems can dmyal ba dang / byol song dang / yi dgas kyis 'tshe'o/ /gzhan mi rgod dag dge ba'i mi la 'tshe ba</text></item>
<item><p>10b5</p><section>mdo sde</section><text>bzhin te/ rigs kyi bu bus pa ma rabs dbang po lnga mi sdud pa yang yul lnga la 'phyar zhing g.yeng ngo / /dper na rdzi'u dag phyugs legs par mi skyong ste/ zhing la 'jug pa dang 'dra bar bus pa ma rabs dbang po lnga mi sdud pa yang</text></item>
<item><p>10b6</p><section>mdo sde</section><text>rtag tu srid pa rnams la gnas te/ sdug bsngal shin tu mang ngo / /rigs kyi bu byang chub sems dpa' sems dpa' chen po mya ngan las 'das pa chen po la nan tan byed cing 'phags pa'i spyad pa spyod pa na dge ba'i chos thams cad thob par bya ba'i</text></item>
<item><p>10b7</p><section>mdo sde</section><text>chos kyi phyir rtag tu dbang po lnga 'dul zhing 'dod chags dang / zhe sdang dang / gti mug dang / nga rgyal dang / dregs pa dang / phrag dog la shin du 'jigs par byed do/ /rigs kyi bu gang dbang po lnga shin du srung ba na sems rab tu sdud par 'gyur</text></item>
<item><p>10b8</p><section>mdo sde</section><text>ro/ /gang sems sdud pa de ni dbang po lnga sdud par 'gyur te/ dper na la la zhig gis rgyal po la srung ba ni yul srung ba zhes bya'o/ /gang yul srung ba ni rgyal po la srung ba zhes bya ste/ byang chub sems dpa' sems dpa' chen po yang</text></item>
<item><p>11a1</p><section>mdo sde</section><text>de dang 'dra bar gal te mya ngan las 'das pa'i mdo 'di thos na shes rab thob par 'gyur ro/ /shes rab thob pa'i phyir dbang po lnga la rtse gcig par 'gyur te/ gal te dran pa mi 'phro na yang dag pa'i dran par 'gyur ro/ /</text></item>
<item><p>11a2</p><section>mdo sde</section><text>de ci'i phyir zhe na/ dran pa'i shes rab kyi phyir ro/ /rigs kyi bu rdzi'u skyong mkhas pa ni phyugs zhing la shor na phyir glon te zhing za bar mi byed do/ /byang chub sems dpa' sems dpa' chen po yang de dang 'dra ste/ dran pa'i shes rab</text></item>
<item><p>11a3</p><section>mdo sde</section><text>kyi dbang po lnga srung zhing sdud pa'i rkyen gyis kun du 'phro bar mi byed do/ /byang chub sems dpa' sems dpa' chen po gang dran pa'i shes rab yod pa ni bdag gi mtshan nyid mi mthong / bdag dang bdag gi mtshan nyid mi mthong / sems</text></item>
<item><p>11a4</p><section>mdo sde</section><text>can du mi mthong / spyod pa'i dngos por mi mthong ste/ chos thams cad chos nyid kyi mtshan nyid dang 'thun par mthong bas sa dang gseg ma dang gyo mo lta bu'i mtshan nyid skye'o/ /ji ltar khang pa ni rkyen mang po las skyes te/ gcig du chad</text></item>
<item><p>11a5</p><section>mdo sde</section><text>pa'i rang bzhin med pa dang 'dra bar sems can rnams kyang chen po bzhi dang / phung po lnga las byung bas brtags na nges pa'i mtshan nyid med do/ /nges pa'i mtshan nyid med pas byang chub sems dpa' de dag tu chags shing zhen pa mi skye'o/ /</text></item>
<item><p>11a6</p><section>mdo sde</section><text>bus pa ma rabs so so'i skye bo thams cad ni sems can yod par mthong bas nyon mongs par skye bar gyur to/ /byang chub sems dpa' sems dpa' chen po mya ngan las 'das pa chen po la nan tan byed pa ni dran pa'i shes rab yod pas</text></item>
<item><p>11a7</p><section>mdo sde</section><text>sems can rnams la chags shing zhen pa mi skyed do/ /gzhan yang byang chub sems dpa' sems dpa' chen po mya ngan las 'das pa chen po'i mdo sde la nan tan byed pa ni sems can gyi mtshan nyid la mi chags te/ chos rnam pa sna</text></item>
<item><p>11a8</p><section>mdo sde</section><text>tshogs kyi mtshan nyid byed do/ /rigs kyi bu dper na ri mo mkhan gyi tshon sna tshogs las khye 'u 'am bu mo 'am ba lang ngam/ rta'i gzugs rnam pa mang po bris na bus pa ma rabs blo med pa dag gis mthong nas/ khye'u dang bu mo</text></item>
<item><p>11b1</p><section>mdo sde</section><text>la sogs pa'i mtshan nyid skyed do/ /ri mo mkhan gyis ni khye'u dang bu mo la sogs pa med par rab tu rtogs so/ /byang chub sems dpa' sems dpa' chen po yang de dang 'dra ste/ chos tha dad pa'i mtshan nyid la mtshan nyid</text></item>
<item><p>11b2</p><section>mdo sde</section><text>gcig tu rtogs pas sems can gyi mtshan nyid mi skyed do/ /de ci'i phyir zhe na/ dran pa'i shes rab yod pa'i phyir ro/ /byang chub sems dpa' sems dpa' chen po dag mya ngan las 'das pa chen po la nan tan byed pa ni gal te</text></item>
<item><p>11b3</p><section>mdo sde</section><text>bud med sdug gu mthong na nam du yang 'dod cing chags pa'i sems mi skyed do/ /de ci'i phyir zhe na/ mtshan nyid shin du rtogs pa'i phyir ro/ /rigs kyi bu byang chub sems dpa' sems dpa' chen pos 'dod pa lnga la dga' ba dang /</text></item>
<item><p>11b4</p><section>mdo sde</section><text>bde ba med pa dang / skad cig mi gnas pa dang / ji ltar khyis keng rus 'cha' ba dang / me sgron thogs te rlung phyogs su 'gro ba dang / sbrul gdug pa'i snod lta bu dang / rmi lam na rnyed pa lta bu dang / lam ka'i bza' zhing ltar</text></item>
<item><p>11b5</p><section>mdo sde</section><text>kun gyis btog pa dang / god la bya thams cad rtod pa lta bu dang / chu'i chu bur dang / chu la ri mo bris pa dang / thags 'thags pa'i rgyu zad pa dang / btson gsod du khrid pa dang / ji ltar brnyen po dag ring po mi thogs pa dang 'dra</text></item>
<item><p>11b6</p><section>mdo sde</section><text>bar 'dod pa la de lta bu'i skyon shin du mang bar rtogs so/ /gzhan yang byang chub sems dpa' sems dpa' chen pos sems can rnams la brtags na gzugs dang sgra dang dri dang ro dang / reg bya'i rgyu dang rkyen gyis bskal pa</text></item>
<item><p>11b7</p><section>mdo sde</section><text>tshad med grangs med pa nas rtag tu sdug bsngal myong ste/ sems can re re yang bskal pa gcig la lus kyi rus pa brtsigs na rgyal po'i khab kyi ri bo bas che'o/ /nu zho 'thungs pa yang rgya mtsho'i chu bas mang ngo / /lus kyi</text></item>
<item><p>11b8</p><section>mdo sde</section><text>khrag 'dzag pa yang rgya mtsho bzhi bas mang ngo / /tshe'i dus byas pa na pha ma dang / phu nu dang / chung ma dang / bu dang / gnyen bshes kyis ngus pa'i mchi ma yang rgya mtsho bzhi bas mang ngo / /sa chen po 'di'i rtswa dang / shing thams</text></item>
<item><p>12a1</p><section>mdo sde</section><text>cad sor bzhi pa'i shod byas te/ pha ma brtsis na yang grangs shes par mi nus so/ /bskal pa tshad med pa'i bar du sems can dmyal ba dang / byol song gi skye gnas dang / yi dgas su gyur te/ sdug bsngal mang po myong</text></item>
<item><p>12a2</p><section>mdo sde</section><text>ba ni brjod cing bgrang du med do/ /sa chen po 'di thams cad rgya shug gi 'bras bu tsam du dril te zad pa dang mthar thug pa ni byar bla'i/ 'khor ba ni mthar thug par mi nus so/ /byang chub sems dpa' sems dpa' chen pos de ltar sems</text></item>
<item><p>12a3</p><section>mdo sde</section><text>can thams cad la rab tu brtags na 'dod pa'i rgyu dang rkyen gyis sdug bsngal tshad med pa myong bar rtogs so/ /byang chub sems dpas 'khor ba'i 'du byed kyi sdug bsngal de dag gis phyir dran pa'i shes rab nyams par mi byed do/ /rigs</text></item>
<item><p>12a4</p><section>mdo sde</section><text>kyi bu dper na 'jig rten na sa'i khyon la nyi shu rtsa lnga'i nang mi mang pos yongs su gang ba la/ rgyal pos blon po gcig la til mar phor bu gang bskur te/ mi mang po de dag gi nang bskor zhing mar thigs pa gcig kyang ma dbo shig /</text></item>
<item><p>12a5</p><section>mdo sde</section><text>gal te thigs pa gcig bo na khyod gsad do zhes bka' stsal te/ mi gcig ral gri bskur nas phyi bzhin ded du bcug go/ /blon pos rgyal po'i lung mnos nas sems thag pa nas shin du bsgrims shing khyer te/ 'khor mang po</text></item>
<item><p>12a6</p><section>mdo sde</section><text>de dag gi nang kun du rgyu zhing song ba de yid du 'ong ba'i 'dod pa lnga mthong yang sems la rtag tu 'di snyam du sems so/ /gal te bdag gis le lo byas te 'dod pa de dag la chags par gyur na/ thogs pa 'di 'bo bar 'gyur te/</text></item>
<item><p>12a7</p><section>mdo sde</section><text>bdag gi srog kyang mi gson par 'gyur ro snyam nas de de lta bu'i 'jigs pa'i rgyu dang rkyen gyis mar thigs pa gcig kyang ma bo'o/ /byang chub sems dpa' sems dpa' chen po yang de dang 'dra ste/ 'khor ba'i nang na dran pa'i</text></item>
<item><p>12a8</p><section>mdo sde</section><text>shes rab ma stor te/ ma stor ba'i phyir 'dod pa lnga mthong yang chags pa'i sems mi skyed do/ /gal te gzugs bzang po mthong yang gzugs kyi mtshan nyid mi skyed de/ sdug bsngal gyi mtshan nyid dang / rnam par</text></item>
<item><p>12b1</p><section>mdo sde</section><text>shes pa'i mtshan nyid kyi bar du rtogs pa yang de dang 'dra ste/ skye ba'i mtshan nyid du mi byed/ 'gog pa'i mtshan nyid du mi byed/ rgyu'i mtshan nyid du mi byed de/ 'dus te byung ba'i mtshan nyid du rtog go/ /byang chub sems dpa'</text></item>
<item><p>12b2</p><section>mdo sde</section><text>de'i tshe na dbang po lnga yongs su dag go/ /dbang po lnga yongs su dag pa'i phyir tshul khrims kyi rtsa ba srung ba dang ldan no/ /bus pa ma rabs thams cad ni dbang po lnga ma dag pas shin du srung mi nus te/ dbang po zag pa zhes bya'o/ /</text></item>
<item><p>12b3</p><section>mdo sde</section><text>byang chub sems dpa' ni yongs su bcad pas zag pa med do/ /de bzhin gshegs pa ni rtsa ba nas bton pa yin pas na zag pa ma yin no/ /rigs kyi bu gzhan yang zag pa yongs su spong ba yod do/ /byang chub sems</text></item>
<item><p>12b4</p><section>mdo sde</section><text>dpa' sems dpa' chen pos bla na med pa'i bdud rtsi sangs rgyas kyi zhing 'dod pa'i phyir zag pa ngan pa yongs su spong ngo / /spong ba gang zhe na/ gang mya ngan las 'das pa chen po'i mdo sde la nan tan byed cing yi ger bris sam/</text></item>
<item><p>12b5</p><section>mdo sde</section><text>'dzin tam/ klog gam 'don tam/ 'grol zhing 'chad dam/ don yid la byed na de ni spong ba zhes bya'o/ /de ci'i phyir zhe na/ rigs kyi bu ngas mdo sde bcu gnyis las zag pa ngan pa spong ba shin du rgyas pa mya ngan las</text></item>
<item><p>12b6</p><section>mdo sde</section><text>'das pa chen po'i mdo sde 'di dang 'dra ba yod par ma mthong ngo / /rigs kyi bu dper na slob dpon mkhas pa zhig gis slob ma rnams slob pa las slob ma gang ngag nyan pa ni nyes pa mi byed do/ /byang chub sems dpa'</text></item>
<item><p>12b7</p><section>mdo sde</section><text>sems dpa' chen po mya ngan las 'das pa chen po mchog dam pa'i mdo sde 'di sgom pa yang de dang 'dra ste nyes pa mi byed do/ /rigs kyi bu dper na 'jig rten na rig sngags dam pa zhig yod de/ gal te gang gis de thos na</text></item>
<item><p>12b8</p><section>mdo sde</section><text>lo bdun gyi bar du dug thams cad kyis mi tshugs/ sbrul gyis mi zin par 'gyur ro/ /gal te gang zhig ngag gis brjod na nam 'tsho'i bar du ngan pa rnam pa mang po med par 'gyur ro/ /rigs kyi bu mya ngan las 'das pa</text></item>
<item><p>13a1</p><section>mdo sde</section><text>chen po'i mdo yang de dang 'dra ste/ gal te sems can gang rna lam du lan cig thos pa tsam gyis phyi ma'i bskal pa bdun gyi bar du ngan song du mi ltung ngo / /gal te gang gis yi ger bris sam/ klog gam/ 'don tam/</text></item>
<item><p>13a2</p><section>mdo sde</section><text>dgrol zhing 'chad dam/ don yid la byed na/ gdon mi za bar bla na med pa yang dag par rdzogs pa'i byang chub thob cing sangs rgyas kyi rang bzhin rnam par dag pa mthong ste/ ji ltar 'phrul gyi rgyal pos zil mngar gyi ro thob pa bzhin no/ /rigs</text></item>
<item><p>13a3</p><section>mdo sde</section><text>kyi bu mya ngan las 'das pa chen po'i mdo 'di la de lta bu'i yon tan tshad med pa yod do/ /rigs kyi bu gal te gang la la zhig gis mdo sde 'di yi ger bris shing klog gam/ 'don tam/ dgrol zhing 'chad dam/ gzhan la yang spel</text></item>
<item><p>13a4</p><section>mdo sde</section><text>zhing 'chad dam/ don yid la byed na/ de ni nga'i nye gnas yang dag pa yin te nga'i lung rab tu nyan pa'o/ /ngas gzigs shing ngas dgos pa yin par rig par bya ste/ des brtags par mya ngan las mi 'da' bar shes so/ /de gang</text></item>
<item><p>13a5</p><section>mdo sde</section><text>dang gang du gnas par grong ngam/ grong khyer ram/ grong rdal lam/ ri 'am/ shing drung ngam/ dgon pa 'am/ gnas khang ngam/ khang pa 'am/ yang thog gam/ gzhal med khang du 'dug na yang de las gang du yang mi 'gro bar</text></item>
<item><p>13a6</p><section>mdo sde</section><text>gnas so/ /ngas de rtag tu de'i sbyin pa len te/ dge slong ngam/ dge slong ma 'am/ dge bsnyen nam/ dge bsnyen ma 'am/ bram ze 'am/ kun du rgyu 'am/ dbul ba 'am/ phongs pa 'am/ sprang por sprul te de'i sbyin pa len to// //</text></item>
<item><p>13a7</p><section>mdo sde</section><text>'phags pa yongs su mya ngan las 'das pa chen po'i mdo/ bam po sum bcu pa/ ji ltar na de'i sbyin pa de bzhin gshegs pas len par 'gyur zhe na/ rigs kyi bu des gal te nub mo nyal ba'i rmi lam na sangs rgyas</text></item>
<item><p>13a8</p><section>mdo sde</section><text>kyi gzugs sam/ lha'i gzugs sam/ dge sbyong gi gzugs sam/ rgyal po 'am/ 'khor los sgyur ba'i rgyal po 'am/ seng ge'i rgyal po'i gzugs sam/ pad mo 'am/ me tog u duM ba ra 'am/ ri chen po 'am/</text></item>
<item><p>13b1</p><section>mdo sde</section><text>rgya mtsho 'am/ nyi ma 'am/ zla ba 'am/ ba glang ngam/ rta dkar po 'am/ pha ma'i gzugs la sogs pa mthong ngam/ me tog gam/ 'bras bu 'am/ gser ram/ dngul lam/ shel lam/ bai dUr+ya la sogs pa'i rin po che rnyed dam/</text></item>
<item><p>13b2</p><section>mdo sde</section><text>ba'i 'o ma'i ro rnam pa lnga rnyed par rmis na de'i tshe de'i dus na de bzhin gshegs pas de'i sbyin pa bzhes par rig par bya'o/ /sad nas rab tu dga' zhing bde bar gyur te/ 'dod pa'i rdzas rnam pa sna tshogs thob cing ngan sems med de/ dge ba'i</text></item>
<item><p>13b3</p><section>mdo sde</section><text>chos spyod pa la mos par 'gyur ro/ /rigs kyi bu mya ngan las 'das pa chen po'i mdo sde 'di de lta bu'i bsod nams tshad med grangs med/ bsam gyis mi khyab pa kun sgrub par nus so/ /rigs kyi bu khyod kyis nga'i gsung 'di la</text></item>
<item><p>13b4</p><section>mdo sde</section><text>yid ches par gyis shig /gal te rigs kyi bu 'am rigs kyi bu mo gang nga mthong bar 'dod dam/ nga la bkur sti byed par 'dod dam/ nga la chos nyid dang 'thun pas mthong bar 'dod dam/ stong pa'i ting nge 'dzin thob par 'dod dam/</text></item>
<item><p>13b5</p><section>mdo sde</section><text>yang dag pa'i mtshan nyid mthong bar 'dod dam/ dpa' bar 'gro ba'i ting nge 'dzin dang / seng ge'i rgyal po'i ting nge 'dzin sgom par 'dod dam/ bdud rnam pa brgyad 'joms par 'dod dam/ bdud rnam pa brgyad ces bya ba ni</text></item>
<item><p>13b6</p><section>mdo sde</section><text>'di lta ste/ bdud rnam pa bzhi dang / mi rtag pa dang / bde ba med pa dang / bdag med pa dang / yongs su dag pa med pa'o/ /mir skye bar 'dod dam/ lha'i bde ba 'dod na mya ngan las 'das pa chen po'i mdo gzungs su 'dzin cing</text></item>
<item><p>13b7</p><section>mdo sde</section><text>yi ger bris sam/ klog gam/ 'don tam/ dgrol zhing 'chad dam/ don yid la byed pa mthong na de'i gan du bsnyen zhing nye bar 'gro ste/ gnas 'cha' zhing gsol ba dang zhu ba byas te/ mchod pa dang rim gro dang sti stang byas la/</text></item>
<item><p>13b8</p><section>mdo sde</section><text>rkang pa bkru ba dang / khri stan gding zhing yo byad rnam pa bzhis mchod de brel bar mi bya'o/ /gal te lam ring po nas 'ongs na dpag tshad bcu'i bar du bsu bar bya'o/ /mdo sde 'di'i phyir rin che bar bya ba'i nor kun gyis mchod par bya'o/ /</text></item>
<item><p>14a1</p><section>mdo sde</section><text>gal te med na bdag gi lus kyang btsong bar bya'o/ /de ci'i phyir zhe na/ mdo sde 'di ni me tog u dum ba ra bas phrad dka' ba'i phyir ro/ /rigs kyi bu ngas sngon bskal pa tshad med grangs med mtha' yas pa khrag khrig 'das pa de'i tshe de'i dus</text></item>
<item><p>14a2</p><section>mdo sde</section><text>na 'jig rten gyi khams mi mjed ces bya ba 'dir sangs rgyas bcom ldan 'das shAkya thub pa zhes bya ba de bzhin gshegs pa dgra bcom pa mkhyen pa dang zhabs su ldan pa/ bde bar gshegs pa/ 'jig rten rig pa/ bla na med</text></item>
<item><p>14a3</p><section>mdo sde</section><text>pa/ skyes bu 'dul zhing kha lo sgyur ba/ lha dang mi rnams kyi ston pa/ sangs rgyas bcom ldan 'das byung ste/ 'khor mang po rnams la mya ngan las 'das pa chen po'i mdo 'di ston to/ /ngas de'i tshe na dge ba'i bshes</text></item>
<item><p>14a4</p><section>mdo sde</section><text>gnyen las sangs rgyas de 'khor mang po rnams la mya ngan las 'das pa chen po ston no zhes thos so/ /ngas de thos nas rab tu dga' bar gyur te mchod pa zhig dbul bar bsams pa las dbul te ci yang mi bdog go/ /lus</text></item>
<item><p>14a5</p><section>mdo sde</section><text>btsong bar byas pa las kyang bsod nams chungs bas dum mo/ /phyir khyim du song ba las lam du mi gcig dang phrad nas 'di skad du bdag lus 'di btsong na khyod mi nyo 'am zhes smras so/ /des smras pa bdag la las shig yod de sus</text></item>
<item><p>14a6</p><section>mdo sde</section><text>kyang byed mi nus so/ /khyod gal te de ltar nus na bdag gis nyo bar bya'o/ /ngas dris pa las ji lta bu zhig yod na sus kyang byed mi nus des smras pa/ bdag la nad ma rungs pa zhig yod de sman pa mkhas pa dag gis dpyad byas na</text></item>
<item><p>14a7</p><section>mdo sde</section><text>nyin re zhing mi'i sha srang gsum zos na phan zhes zer ro/ /gal te lus kyi sha nyin re zhing srang gsum gcod cing kho bo la sbyin phod na khyod la gser gyi dong tse lnga sbyin no/ /ngas de'i tshe de skad du smras pa thos nas sems rab tu dga' ste</text></item>
<item><p>14a8</p><section>mdo sde</section><text>ngas kyang 'di skad du khyod kyis nga la dong tse byin te/ zhag bdun shol cig dang nga'i bya ba byas nas khyod ci 'dod pa bzhin du bya'o zhes smras so/ /des smras pa/ zhag bdun ni mi rung gi yang dag par de ltar rung na zhag gcig cig gnang bar bya'o/ /</text></item>
<item><p>14b1</p><section>mdo sde</section><text>rigs kyi bu ngas de'i tshe dong tse blangs nas phyir sangs rgyas gang na bar song ste mgo bos zhabs la phyag byas nas ci bdog pa ma lus par mchod cing phul te/ gzod sems thag pa nas mdo sde 'di mnyan to/ /nga de'i tshe dbang po rtul bas mdo</text></item>
<item><p>14b2</p><section>mdo sde</section><text>sde 'di thos par gyur kyang tshig bzhi pa'i le'u gcig 'ba' shig zin par gyur to/ /gang zhe na/ de bzhin gshegs pa mya ngan 'da' ba ni/ /'khor ba thams cad yongs su bcad pa ste/ /gang gis rtse gcig sems kyis rab mnyan na/ /</text></item>
<item><p>14b3</p><section>mdo sde</section><text>tshad med bde ba rtag tu thob par 'gyur/ /tshigs su bcad pa 'di bzung nas phyir nad pa de'i khyim du 'ongs so/ /rigs kyi bu ngas de'i tshe nyin re zhing sha srang gsum gsum bcad kyang tshigs su bcad pa 'di yid la byas pa'i rgyu dang rkyen gyis</text></item>
<item><p>14b4</p><section>mdo sde</section><text>na bar ma gyur to/ /nyin gcig kyang bar chad ma byung bar zla ba gcig gi bar du de ltar byin no/ /rigs kyi bu de'i rgyu de'i rkyen gyis nad pa ni sos/ nga'i lus kyang sngon bzhin du rma med par gyur te/ ngas de'i tshe bdag gi lus ma god</text></item>
<item><p>14b5</p><section>mdo sde</section><text>par mthong nas bla na med pa yang dag par rdzogs pa'i byang chub tu sems bskyed do/ /tshigs su bcad pa gcig gi mthus kyang de ltar nus na yongs su rdzogs par 'dzin tam/ klog gam/ 'don pa lta ci smos/ ngas mdo sde</text></item>
<item><p>14b6</p><section>mdo sde</section><text>'di la de lta bu'i khe phan pa yod par mthong nas sngon bas kyang sems lhag par bskyed de bdag ma 'ongs pa'i dus na sangs rgyas kyi byang chub thob cing mtshan yang shAkya thub pa zhes bya bar gyur cig ces smon lam btab bo/ /rigs kyi bu</text></item>
<item><p>14b7</p><section>mdo sde</section><text>tshigs su bcad pa de gcig gi mthu'i rgyu dang rkyen gyis deng ngas 'khor mang po'i nang na lha dang mi rnams la yongs su rdzogs par bstan par 'gyur ro/ /rigs kyi bu de bas na mya ngan las 'das pa chen po 'di ni bsam gyis mi khyab</text></item>
<item><p>14b8</p><section>mdo sde</section><text>ste/ yon tan tshad med pa mtha' yas pa dang ldan no/ /'di ni sangs rgyas bcom ldan 'das rnams kyis dgongs te gsungs pa'i snying po yin no/ /de lta bas na gang 'dzin pa des zag pa ngan pa spong zhing chod par 'gyur ro/ /</text></item>
<item><p>15a1</p><section>mdo sde</section><text>ngan pa zhes bya ba ni bal glang ngan pa dang / rta ngan pa dang / ba lang ngan pa dang / khyi dang / sbrul gdug pa ngan pa gnas pa'i gnas dang / tsher ma ngan pa'i sa dang / gad pa dang / g.yang sa dang / nyam nga ba dang / shwa dang dba'</text></item>
<item><p>15a2</p><section>mdo sde</section><text>klong dang / mi ngan pa dang / yul ngan pa dang / grong khyer ngan pa dang / khyim ngan pa dang / bshes gnyen ngan pa la sogs pa ste/ de lta bu de dag gis gal te zag pa'i rgyu byed na/ byang chub sems dpas de spong ngo / /gal te mi byed</text></item>
<item><p>15a3</p><section>mdo sde</section><text>na mi spong ngo / /gal te zag pa skyed na spong bar byed do/ /gal te mi skyed na mi spong ngo / /gal te chos sdig pa byed na yongs su spong ngo / /gal te dge ba byed na mi spong ngo / /ci ltar spong bar byed ce na/ mtshon cha mi thogs</text></item>
<item><p>15a4</p><section>mdo sde</section><text>par rtag tu dben pa'i blo'i thabs kyis spong bar byed de/ de bas na dben pa'i blos spong ba zhes bya'o/ /dge ba skye bar bya ba'i phyir sdig pa'i chos spong ngo / /byang chub sems dpa' sems dpa' chen po bdag gi lus la nad lta</text></item>
<item><p>15a5</p><section>mdo sde</section><text>bu dang / rma lta bu dang / skrangs pa lta bu dang / dgra lta bu dang / lus la mdas gzer ba lta bur rtogs te sdug bsngal gyi phung po chen po 'di ni dge ba dang sdig pa thams cad kyi rtsa ba yin par rtogs so/ /lus 'di ni 'di ltar mi gtsang</text></item>
<item><p>15a6</p><section>mdo sde</section><text>ba yin mod kyi 'on kyang byang chub sems dpas gso zhing rim gro byed do/ /de ci'i phyir zhe na/ lus la chags pa ma yin te/ dge ba'i chos kyi phyir ro/ /mya ngan las 'das pa'i phyir gyi 'khor ba'i phyir ma yin no/ /rtag pa</text></item>
<item><p>15a7</p><section>mdo sde</section><text>dang / bde ba dang / bdag dang / yongs su dag pa'i phyir gyi/ mi rtag pa dang / mi bde ba dang / bdag med pa dang / yongs su dag pa med pa'i phyir ma yin no/ /byang chub kyi lam gyi phyir gyi/ srid pa'i lam gyi phyir ni ma</text></item>
<item><p>15a8</p><section>mdo sde</section><text>yin no/ /theg pa gcig gi phyir gyi/ theg pa gsum gyi phyir ma yin no/ /mtshan sum bcu rtsa gnyis dang / dpe byad bzang po brgyad cu'i sku dam pa'i phyir gyi 'du shes med 'du shes med min gyi lus kyi bar gyi phyir ni ma</text></item>
<item><p>15b1</p><section>mdo sde</section><text>yin no/ /chos kyi 'khor lo bskor ba'i rgyal po'i phyir gyi 'khor los sgyur ba'i rgyal po'i phyir ma yin no/ /rigs kyi bu byang chub sems dpa' sems dpa' chen pos lus rtag tu bsrung bar bya'o/ /de ci'i phyir zhe na/ gal te lus ma</text></item>
<item><p>15b2</p><section>mdo sde</section><text>bsrungs na srog 'tsho bar mi 'gyur ro/ /gal te srog mi 'tsho na mdo sde 'di yi ger 'dri zhing 'dzin pa 'am/ klog pa 'am/ 'don pa 'am/ gzhan la rgyas par ston pa 'am/ don yid la byed par mi nus te de bas na byang chub sems</text></item>
<item><p>15b3</p><section>mdo sde</section><text>dpa' lus shin du bsrung bar bya'o/ /don de lta bu'i phyir byang chub sems dpas zag pa ngan pa thams cad spong bar gyur to/ /rigs kyi bu dper na chu rgal bas ni gru dang gzings shin du bsrung ngo / /'dron po lam du zhugs pa ni rta</text></item>
<item><p>15b4</p><section>mdo sde</section><text>bzang po la sogs pa shin du skyong ngo / /zhing pas ni lud la sogs pa shin du bsrung ngo / /dug la phan par 'dod pas ni sbrul dug shin du bsrung ngo / /rdzas mang po bdog pas rigs ngan gdol pa bsrung ngo / /dgra la rgal bas ni mi</text></item>
<item><p>15b5</p><section>mdo sde</section><text>rtsal yod pa bsrung ngo / /ji ltar grang bas me bsrung ngo / /ji ltar mdze' can dag sman gdug pa tshol ba bzhin te/ byang chub sems dpa' sems dpa' chen po yang de dang 'dra bar lus 'di la mi gtsang ba tshad med pa dang ldan zhing yongs su gang bar</text></item>
<item><p>15b6</p><section>mdo sde</section><text>mthong yang yongs su mya ngan las 'das pa chen po'i mdo gzungs su 'dzin par bya ba'i phyir 'on kyang srung zhing rim gro byed de brel zhing phongs par mi byed do/ /byang chub sems dpa' sems dpa' chen po bal glang ma rungs pa dang bshes gnyen ma rungs pa la</text></item>
<item><p>15b7</p><section>mdo sde</section><text>sogs pa brtags na gnyis su med do/ /de ci'i phyir zhe na/ kun kyang lus 'jig pa'i phyir ro/ /byang chub sems dpa' sems dpa' chen pos bal glang ma rungs pa la sogs pa la ni 'jigs skrag pa'i sems med do/ /sdig pa'i grogs po la ni</text></item>
<item><p>15b8</p><section>mdo sde</section><text>shin du 'jigs skrag pa'i sems bskyed do/ /de ci'i phyir zhe na/ bal glang ma rungs pa la sogs pa ni lus 'ba' shig 'jig nus te sems 'jig mi nus so/ /grogs po ngan pas ni gnyis ka 'jig nus pa'i phyir ro/ /</text></item>
<item><p>16a1</p><section>mdo sde</section><text>bal glang ngan pa la sogs pas ni lus gcig pu 'jig nus kyi grogs po ngan pas ni dge ba'i lus tshad med pa dang / dge ba'i sems tshad med pa yang 'jig go/ /bal glang ngan pa la sogs pas ni mi gtsang ba'i lus 'ba'</text></item>
<item><p>16a2</p><section>mdo sde</section><text>shig 'jig nus kyi grogs po ngan pas ni rnam par dag pa'i lus dang rnam par dag pa'i sems 'jig nus so/ /bal glang ngan pa la sogs pas ni sha'i lus 'ba' 'jig nus kyi grogs po ngan pas ni chos kyi lus 'jig nus so/ /bal</text></item>
<item><p>16a3</p><section>mdo sde</section><text>glang ma rungs pas bsad na ngan song gsum du mi 'gro ste grogs po ngan pas bsad na gdon mi za bar ngan song gsum du 'gro'o/ /bal glang ngan pa la sogs pa ni lus kyi khon du 'gyur te/ grogs po ngan pas ni dge ba'i chos kyi khon du</text></item>
<item><p>16a4</p><section>mdo sde</section><text>'gyur ro/ /de bas na byang chub sems dpas grogs po ngan pa dag ring du spang bar bya'o/ /de lta bu la sogs pa'i zag pa ni bus pa ma rabs dag mi spong bas zag pa skye'o/ /byang chub sems dpa' ni spong bas zag pa mi skye'o/ /</text></item>
<item><p>16a5</p><section>mdo sde</section><text>byang chub sems dpa' la yang de ltar zag pa med na/ de bzhin gshegs pa la lta ci smos te de bas na zag pa ma yin no/ /zag pa dang nye ba gang zhe na/ bus pa ma rabs thams cad ni lus dang sems bde ba 'dod pa'i phyir gos dang zas dang</text></item>
<item><p>16a6</p><section>mdo sde</section><text>mal cha dang / nad kyi rkyen sman la sogs pa len to/ /de lta bu'i rdzas tshol zhing sdig pa rnam pa sna tshogs byas kyang nyes par mi shes pas ngan song gsum du 'khor te de bas na zag pa zhes bya'o/ /byang chub sems dpa' sems</text></item>
<item><p>16a7</p><section>mdo sde</section><text>dpa' chen pos de lta bu'i nyes pa mthong bas rnam par spong bar byed do/ /gal te gos 'dod na yang len mod kyi lus kyi phyir ni ma yin te/ chos 'ba' shig gi phyir ro/ /nga rgyal dang dregs pa mi skyed par rtag tu dma' ba'i sems</text></item>
<item><p>16a8</p><section>mdo sde</section><text>dang / rgyan dang / bzang po 'dod pa'i phyir ni ma yin gyi ngo tsha ba dang / tsha ba dang / grang ba dang / rlung dang / char pa drag po dang / mchu smyung dang / sbrang bu dang / gdug pa dag gis zos su dogs pas skyabs bya ba'i sems 'cha' ba dang / za ba</text></item>
<item><p>16b1</p><section>mdo sde</section><text>len kyang chags pa'i sems med la lus kyi phyir ma yin gyi/ rtag tu dam pa'i chos kyi phyir ro/ /nyam tshag gi phyir ma yin gyi sems can gyi phyir ro/ /nga rgyal dang dregs pa'i phyir ma yin gyi lus dang stobs kyi phyir ro/ /khon pa dang dgra'i</text></item>
<item><p>16b2</p><section>mdo sde</section><text>phyir ni ma yin gyi/ bkres pa'i rma gso ba'i phyir ro/ /ro dam pa rnyed kyang de la chags pa'i sems med do/ /gnas khang dag len pa yang de dang 'dra ste/ chags pa dang dregs pas kun nas nyon mongs par gnas par mi byed kyi/</text></item>
<item><p>16b3</p><section>mdo sde</section><text>byang chub kyi gnas su bya ste/ kun nas nyon mongs pa'i dgra bcom pa dang / rlung dang char drag po'i gnas kyi phyir gnas khang len to/ /nad kyi rkyen sman tshol ba la yang chags pa'i sems med de dam pa'i chos kyi phyir gyi srog 'tsho ba'i phyir ni</text></item>
<item><p>16b4</p><section>mdo sde</section><text>ma yin te/ 'tsho ba rtag par bya ba'i phyir ro/ /rigs kyi bu dper na shu ba'i nad kyis btab pa phye dang mar gyis bskus te/ gos kyis dkris shing rnag dang khrag byung ba la shu ba sos par 'dod pa'i phyir sman gyis byugs te/ rlung btsa'</text></item>
<item><p>16b5</p><section>mdo sde</section><text>ba'i phyir khang pa zab mor 'dug pa dang 'dra bar byang chub sems dpa' sems dpa' chen po yang de dang 'dra ste lus la rma lta bur rtog cing gos kyis g.yog pa dang / bu ga dgu nas rnag zag pa'i phyir zas tshol ba dang / rlung dang char drag</text></item>
<item><p>16b6</p><section>mdo sde</section><text>po'i skyabs kyi phyir gnas khang len pa dang / dug rnam pa bzhi'i phyir sman tshol ba ste/ byang chub sems dpa' yo byad rnam pa bzhi len pa yang byang chub kyi lam kyi phyir te/ 'tsho ba'i phyir ni ma yin no/ /de ci'i phyir zhe na/ byang chub</text></item>
<item><p>16b7</p><section>mdo sde</section><text>sems dpa' sems dpa' chen pos 'di snyam du gal te bdag gis yo byad rnam pa bzhi 'di ma blangs na/ lus med cing mi brtan par 'gyur ro/ /gal te mi brtan par gyur na sdug bsngal mi bzod par 'gyur ro/ /gal te sdug bsngal</text></item>
<item><p>16b8</p><section>mdo sde</section><text>mi bzod par gyur na dge ba'i chos thams cad yongs su spyod par mi 'gyur ro/ /gal te sdug bsngal bzod na dge ba'i chos tshad med pa sgom par 'gyur ro/ /gal te bdag sdug bsngal bzod mi nus na sdug bsngal myong ba la zhe sdang gi</text></item>
<item><p>17a1</p><section>mdo sde</section><text>sems skye bar 'gyur ro/ /bde ba myong ba la chags pa'i sems skye bar 'gyur te/ gal te bde ba tshol ba las ma rnyed na ma rig pa skye bar 'gyur te/ de bas na bus pa ma rabs so so'i skye bo n-i yo byad rnam pa bzhi las zag pa skye bar</text></item>
<item><p>17a2</p><section>mdo sde</section><text>gyur to/ /byang chub sems dpa' sems dpa' chen po ni rab tu rtog cing rtogs pas zag pa mi skyed do/ /de bas na byang chub sems dpa' la 'ang zag pa med pa zhes bya na/ ci ste de bzhin gshegs pa la zag pa mnga' ba'o zhes bya/ de bas na</text></item>
<item><p>17a3</p><section>mdo sde</section><text>de bzhin gshegs pa la ni zag pa mi mnga' ba zhes bya'o/ /gzhan yang rigs kyi bu bus pa ma rabs thams cad ni lus dang sems shin du srung yang mi dge ba'i rtog pa rnam pa gsum skye'o/ /de'i rgyu de'i rkyen gyis nyon mongs pa yongs</text></item>
<item><p>17a4</p><section>mdo sde</section><text>su bcad de/ 'du shes med 'du shes med min gyi gnas su skyes kyang phyir ngan song gsum du ltung ngo / /rigs kyi bu dper na mi zhig rgya mtsho rgal ba pha rol gyi 'gram du phyin du nye ba las chur nub ste shi'o/ /bus pa ma rabs so so'i skye bo yang</text></item>
<item><p>17a5</p><section>mdo sde</section><text>de dang 'dra ste/ srid pa gsum zad du nye ba las phyir yang ngan song gsum du ltung ngo / /de ci'i phyir zhe na/ dge ba'i rtog pa med pa'i phyir ro/ /dge ba'i rtog pa zhes bya ba gang zhe na 'di lta ste/ dran pa nye bar gzhag pa drug go/ /bus pa ma rabs</text></item>
<item><p>17a6</p><section>mdo sde</section><text>dge ba'i sems ni zhan gyi mi dge ba ni rab tu 'bar ro/ /dge ba'i sems zhan pa'i phyir shes rab kyi sems srab par gyur to/ /shes rab kyi sems srab pas zag pa thams cad skye zhing 'phel bar gyur to/ /byang chub sems dpa'</text></item>
<item><p>17a7</p><section>mdo sde</section><text>sems dpa' chen po ni shes rab kyi mig yongs su dag pas rtog pa gsum gyi skyon mthong ngo / /rtog pa gsum po 'di ni skyon rnam pa sna tshogs dang bcas pas rtag tu sems can gyi theg pa gsum gyi dgra yin par rtogs so/ /</text></item>
<item><p>17a8</p><section>mdo sde</section><text>rtog pa gsum po 'di'i rgyu 'di'i rkyen gyis sems can ma rabs tshad med pa snyed sangs rgyas kyi rang bzhin mi mthong bar byed cing bskal pa tshad med pa'i bar du log pa'i sems bskyed pa ni 'di lta ste/ sangs rgyas bcom ldan 'das ni</text></item>
<item><p>17b1</p><section>mdo sde</section><text>rtag pa dang / bde ba dang / bdag ces bya ba ni med kyi/ yongs su dag pa 'ba' shig yod do/ /de bzhin gshegs pa gtan yongs su mya ngan las 'das te/ sems can thams cad la rtag pa 'ang med bde ba yang med/ bdag kyang med/ yongs su dag pa yang med de/ phyin ci</text></item>
<item><p>17b2</p><section>mdo sde</section><text>log gi sems kyis rtag pa dang / bde ba dang / bdag dang / yongs su dag pa yod do zhes smra'o/ /yang dag par na theg pa gsum yang med de/ phyin ci log pa'i sems kyis theg pa gsum yod do zhes smra'o/ /bden pa'i lam gcig pu ni yang dag par</text></item>
<item><p>17b3</p><section>mdo sde</section><text>bden pa ste/ phyin ci log pa'i sems kyis bden pa gcig kyang med pa smra'i/ mi dge ba'i rtog pa rnam pa gsum la ni rtag tu sangs rgyas dang / byang chub sems dpa' rnams kyis yongs su smad pa yin no/ /mi dge ba'i yongs su rtog pa gsum</text></item>
<item><p>17b4</p><section>mdo sde</section><text>po 'di ni rtag tu bdag dang / gzhan la yang rab tu 'tshe'o/ /rtog pa gsum po 'di yod pas mi dge ba thams cad rtag tu phyi bzhin du 'brang bar gyur to/ /rtog pa gsum po 'di nyid ni kun nas nyon mongs pa gsum du 'gyur te/ sems</text></item>
<item><p>17b5</p><section>mdo sde</section><text>can gyi 'khor ba mtha' yas pa snyed kyi mtshams sbyor ro/ /byang chub sems dpa' sems dpa' chen po ni 'di ltar rtog pa gsum la rtag tu yongs su rtog go/ /byang chub sems dpas gal te rgyu dang rkyen zhig gis 'dod pa'i rtog pa skyes na cang mi smra</text></item>
<item><p>17b6</p><section>mdo sde</section><text>bar mi len to/ /dper na mi rab tu bzang zhing gtsang sbra che ba ni lud dang / mi gtsang ba thams cad mi len to/ /me mur rab tu 'bar ba la ni su yang lag gis mi len to/ /bram ze ni rang bzhin gyis ba lang gi sha dang mi 'bags so/ /ji ltar 'grangs</text></item>
<item><p>17b7</p><section>mdo sde</section><text>pa dag ni zas ngan pa mi chud do/ /ji ltar 'khor los sgyur ba'i rgyal po ni gdol pa rigs ngan thams cad dang stan gcig la mi 'dug pa dang 'dra bar byang chub sems dpa' sems dpa' chen po rtog pa gsum mi len cing myong bar mi byed pa yang de dang</text></item>
<item><p>17b8</p><section>mdo sde</section><text>'dra'o/ /de ci'i phyir zhe na/ byang chub sems dpa' 'di snyam du sems te/ sems can thams cad kyis bdag la bsod nams kyi zhing yin par shes na bdag gis ji ltar mi dge ba'i chos 'di dag spyod par bya gal te mi dge ba'i rtog pa de</text></item>
<item><p>18a1</p><section>mdo sde</section><text>dag spyod na sems can gyi bsod nams kyi zhing du mi rung ngo / /bdag la bdag gis bsod nams kyi zhing yin no zhes ma byas kyang sems can gyis tshul 'di bltas nas bdag la bsod nams kyi zhing yin no zhes zer ro/ /bdag gis da gal te</text></item>
<item><p>18a2</p><section>mdo sde</section><text>mi dge ba'i rtog pa de lta bu bskyed na sems can thams cad bslus par 'gyur ro/ /bdag sngon yang bslus pas bskal pa tshad med pa'i bar du 'khor bar 'khor te/ ngan song gsum du ltung bar gyur to/ /bdag gis gal te mi dge ba'i sems</text></item>
<item><p>18a3</p><section>mdo sde</section><text>kyis sbyin bdag dad pas byin pa blangs na lha dang / mi dang / drang srong mngon par shes pa lnga dang ldan pa thams cad kyis dbang byas shing smad par 'gyur ro/ /bdag gis gal te mi dge ba'i rtog pas sbyin bdag dad pas byin pa blangs sam gal te</text></item>
<item><p>18a4</p><section>mdo sde</section><text>sbyin bdag gi 'bras bu chung bar gyur tam/ 'bras bu'i don med par gyur tam/ bdag gis gal te mi dge ba'i sems kyis sbyin bdag gis byin pa blangs na sbyin bdag dad pa'i dgrar 'gyur ro/ /sbyin bdag thams cad kyis bdag la bu gcig pa</text></item>
<item><p>18a5</p><section>mdo sde</section><text>bzhin du 'du shes bskyed na bdag gis ci'i phyir de dag la slu zhing dgrar 'du shes bskyed/ de ci'i phyir zhe na/ sbyin bdag gis 'bras bu ma thob pa 'am/ 'bras bu chung bar gyur na rtag tu bdag ni rab tu byung ba zhes brjod pa 'ang mi rung ngo / /rab tu byung ba ni</text></item>
<item><p>18a6</p><section>mdo sde</section><text>mi dge ba skyed pa'i mi rigs so/ /gal te mi dge ba skyed na rab tu byung ba zhes mi bya'o/ /rab tu byung ba ni lus dang ngag tu ldan pa'o/ /gal te mi ldan na rab tu byung ba zhes mi bya'o/ /bdag pha ma dang / phu nu dang / chung ma dang / bu dang / gnyen bshes</text></item>
<item><p>18a7</p><section>mdo sde</section><text>thams cad btang ste rab tu byung nas lam bsgom pa 'di dge ba'i rtog pa rnams yongs su bsgom pa'i dus la bab kyi mi dge ba'i rtog pa bsgom pa'i dus ni ma yin no/ /dper na mi la la zhig rgya mtshor zhugs te rin po che tshol ba las rin po che yang dag</text></item>
<item><p>18a8</p><section>mdo sde</section><text>pa ni mi len par chu shel len pa dang mtshungs so/ /gzhan yang la la zhig rol mo dam pa spong zhing lud dang mi gtsang ba'i gnas su rtse ba dang / ji ltar rin po che'i bu mo bor te bran mo dang nyal ba dang ji ltar gser gyi snod spangs te kham phor spyod pa dang /</text></item>
<item><p>18b1</p><section>mdo sde</section><text>ji ltar bdud rtsi spong zhing dug 'thung ba dang / ji ltar mdza' zhing nye ba'i sman pa mkhas pa spangs te dgra dang khon du gyur pa'i sman pa ma rungs pa las sman len cing 'thungs pa dang mtshungs te/ bdag kyang de dang 'dra bar ston pa chen po sangs rgyas bcom ldan 'das</text></item>
<item><p>18b2</p><section>mdo sde</section><text>kyi ro bdud rtsi dang 'dra ba spangs shing bdud kyi mi dge ba'i rtog pa rnam pa sna tshogs 'thung ba dang 'dra'o/ /mi'i lus shin du rnyed dka' ba me tog u dum ba ra dang 'dra ba ni bdag gis da thob par 'gyur/ de bzhin gshegs pa dang phrad dka' ba me tog u</text></item>
<item><p>18b3</p><section>mdo sde</section><text>dum ba ra dang 'dra ba ni da bdag gis phrad par gyur/ rnam par dag pa'i chos dkon mchog mthong ba dang thos pa dka' ba ni ji ltar ru sbal long ba gnya' shing gi bu ga dang phrad pa dang 'dra ba ni bdag gis da thos par gyur te/ mi'i tshe mi sdod pa ni ri</text></item>
<item><p>18b4</p><section>mdo sde</section><text>gzar bo'i shwa bas mgyogs te/ deng yod kyang sang yod par mi mngon na ci'i phyir sems phyal par mi dge ba'i chos la gnas/ lang tsho ba yang mi sdod pa ni rta rgyug pa bas kyang mgyogs na ci ste de la bsnyems shing nga rgyal dang dregs pa bskyed ji ltar</text></item>
<item><p>18b5</p><section>mdo sde</section><text>yi dgas ma rungs pa mi la skabs tshol ba ltar chen po bzhi'i yi dgas kyang de dang 'dra ste/ rtag tu bdag la nyes pa'i skabs tshol na ci ste mi dge ba'i rtog pa bskyed par bya/ dper na khang pa rul pa rdib du nye ba dang 'dra bar bdag gi tshe yang de dang 'dra na</text></item>
<item><p>18b6</p><section>mdo sde</section><text>ci'i phyir mi dge ba bskyed/ bdag ni dge sbyong zhes bya ste/ dge sbyong zhes bya ba ni dge ba'i rtog pa la rtog pa zhes bya ste/ bdag gis da mi dge ba'i rtog pa bskyed na dge sbyong zhes ji skad gdags/ bdag ni rab tu byung ba zhes bya ste/ rab tu byung ba ni</text></item>
<item><p>18b7</p><section>mdo sde</section><text>dge ba'i lam bsgom pa zhes bya ste/ bdag gis da mi dge ba spyod na ji ltar rab tu byung ba zhes bya/ bdag ni bram ze zhes bya ste/ bram ze zhes bya ba ni tshangs par spyod pa'o/ /bdag gis mi tshangs pa mi dge ba'i rtog pa spyod na/ ji ltar bram ze zhes</text></item>
<item><p>18b8</p><section>mdo sde</section><text>bya/ bdag ni rgyal rigs chen po zhes kyang bya ste/ rgyal rigs zhes bya ba ni dgra thul pa yin na/ bdag da mi dge ba'i dgra mi thul na/ ji ltar rgyal rigs zhes bya/ bdag ni dge slong zhes kyang bya ste/ dge slong zhes bya ba ni nyon mongs pa 'joms pa zhes</text></item>
<item><p>19a1</p><section>mdo sde</section><text>bya na bdag deng mi dge ba'i rtog pa nyon mongs pa ma bcom na ji ltar dge slong zhes gdags/ 'jig rten na rnam pa 'di drug ni shin du phrad par dka' ste bdag gis da phrad par gyur na ci'i phyir mi dge ba'i rtog pa sems la gnas par bya/</text></item>
<item><p>19a2</p><section>mdo sde</section><text>rnam pa drug gang zhe na/ 'di lta ste/ sangs rgyas 'jig rten du byung ba phrad par dka' ba dang / dam pa'i chos thos par dka' ba dang / 'jigs pa'i sems skye bar dka' ba dang yul gyi dbus su skye bar dka' ba dang / mi'i lus thob par dka' ba</text></item>
<item><p>19a3</p><section>mdo sde</section><text>dang dbang po rnams dang ldan par dka' ba'o/ /de lta bu'i dngos po rnam pa drug thob par dka' ba ni thob par gyur te/ de bas na mi dge ba'i rtog pa bskyed pa'i mi rigs so snyam sems so/ /byang chub sems dpa' de'i tshe 'di ltar mya ngan las</text></item>
<item><p>19a4</p><section>mdo sde</section><text>'das pa chen po'i mdo la nan tan byed pa ni rtag tu mi dge ba'i sems la brtson 'grus su rab tu rtog go bus pa ma rabs thams cad ni de lta bu'i mi dge ba'i sems kyi skyon mi mthong bas rtog pa gsum len te/ de bas na zag pa dang bcas</text></item>
<item><p>19a5</p><section>mdo sde</section><text>pa zhes bya'o/ /byang chub sems dpas mthong nas mi len/ mi chags yongs su gtong zhing mi srung la/ 'phags pa'i lam brgyad la brten te/ skrod pa dang yongs su gcod par byed de/ de bas na byang chub sems dpa' yang zag pa mi len</text></item>
<item><p>19a6</p><section>mdo sde</section><text>na ci'i phyir de bzhin gshegs pa la zag pa yod ces smra/ don de lta bas na de bzhin gshegs pa ni zag pa dang bcas pa ma yin no/ /rigs kyi bu bus pa ma rabs ni gal te lus dang sems la sdug bsngal gyis gdungs na mi dge ba rnam</text></item>
<item><p>19a7</p><section>mdo sde</section><text>pa sna tshogs skye'o/ /gal te lus na 'am/ sems na na lus dang ngag dang yid kyis mi dge ba'i las rnam pa sna tshogs byed do/ /mi dge ba byas pas ngan song gsum du 'khor zhing sdug bsngal rdzogs par myong bar gyur to/ /de ci'i phyir</text></item>
<item><p>19a8</p><section>mdo sde</section><text>zhe na/ bus pa ma rabs ni dran pa dang shes rab med pa'i phyir zag pa rnam pa sna tshogs skyes te de ni dran pa'i zag pa zhes bya'o/ /byang chub sems dpa' sems dpa' chen po ni rtag tu 'di snyam du bdag sngon bskal pa grangs med pa'i bar du</text></item>
<item><p>19b1</p><section>mdo sde</section><text>lus dang sems 'di'i dbang gis mi dge ba rnam pa sna tshogs byas so/ /de ltar byas pa'i rgyu dang rkyen gyis 'khor bar rab tu 'khor te/ ngan song gsum du sdug bsngal mang po rdzogs par myong zhing bdag theg pa gsum gyi lam las thag ring du byas so snyam</text></item>
<item><p>19b2</p><section>mdo sde</section><text>bsams nas/ byang chub sems dpa' de'i rgyu de'i rkyen gyis bdag gis lus dang sems la rab tu 'jigs pa chen po bskyed de/ mi dge ba mang po yongs su spong zhing dge ba'i lam la rab tu 'jug go/ /rigs kyi bu 'di lta ste/ dper na rgyal po zhig</text></item>
<item><p>19b3</p><section>mdo sde</section><text>gis sbrul gdug pa bzhi snod gcig gi nang du bcug nas mi zhig bsrung zhing bsnyod pa dang / bsnyal ba dang / bslang ba dang / bkru ba la sogs pa'i las byed du bcug go/ /gal te sbrul de las gcig khros par gyur na ngas khrims bzhin du mi mang</text></item>
<item><p>19b4</p><section>mdo sde</section><text>po 'dus pa'i nang du gsad do zhes bsgo'o/ /de nas mi des rgyal pos bsgo ba thos nas shin du skrag pa'i sems skyes te sbrul gyi snod bor nas bros so/ /de nas rgyal pos rigs ngan gdol pa ral gri thogs pa lnga phyi bzhin du snyegs su bkye'o/ /</text></item>
<item><p>19b5</p><section>mdo sde</section><text>mi des phyir bltas pa dang / phyi nas mi lnga 'ong ba mthong nas de bas kyang myur bar song ngo / /de nas mi lngas log pa'i thabs kyis thogs pa'i ral gri sbas nas mi gcig nye zhing mdza' ba ltar sgyus nye bar bsnyen te/ de la 'di skad du khyod phyir shog</text></item>
<item><p>19b6</p><section>mdo sde</section><text>shig ces smras so/ /mi des yid ma ches nas gab tu 'gro ba'i phyir grong khyer zhig tu song ngo / /grong khyer du zhugs nas khang pa thams cad du bltas na mi gcig kyang mi snang la/ rdza ma dang snod dag gi nang du bltas na thams cad stong ste ci yang</text></item>
<item><p>19b7</p><section>mdo sde</section><text>med par mthong ngo / /des mi yang ma mthong / rdzas kyang ma rnyed nas sa la 'dug pa dang / nam mkha' stong pa las kye rigs kyi bu grong khyer stong pa 'di na mi gcig kyang mi gnas la/ do nub dgra ma rungs pa drug 'ong ngo / /gal te khyod de dang phrad na</text></item>
<item><p>19b8</p><section>mdo sde</section><text>srog gson por mi 'gyur na khyod ci le lo byed ces pa'i sgra grags so/ /de nas mi de de bas kyang 'jigs skrag nas yang de nas byung ste song ba las lam du chu chen po zhig dang phrad do/ /chu de shin du drag ste gru dang gzings med mod kyi/ 'jigs</text></item>
<item><p>20a1</p><section>mdo sde</section><text>skrag pa'i phyir rtswa dang shing mang po bsdus nas gzings bcas so/ /yang 'di snyam du bdag gal te 'dir 'dug na sbrul gdug pa dang / rigs ngan gdol pa lnga dang / sgyus nye ba gcig dang / dgra ma rungs pa drug gi gnod pas</text></item>
<item><p>20a2</p><section>mdo sde</section><text>'tshe bar 'gyur ro/ /chu 'di la rgal na yang gzings brtan du mi rung ste/ chur nub cing shi bar 'gyur ro/ /chur nub ste shi na yang bla'i sbrul dang dgras gtse bar mi bya'o snyam bsams nas de nas rtswa'i gzings phul te chu'i nang du bcug nas de'i</text></item>
<item><p>20a3</p><section>mdo sde</section><text>steng du lus 'dug ste lag pas ni brus rkang pas ni 'phras nas chu yang chod de/ pha rol gyi 'gram du bde bar phyin nas sems dang yid tshim par gyur te/ 'jigs pa dang skrag pa med par gyur to/ /byang chub sems dpa' sems dpa' chen</text></item>
<item><p>20a4</p><section>mdo sde</section><text>po yongs su mya ngan las 'das pa chen po'i mdo 'di thos nas gzungs su 'dzin pa yang lus la ni snod dang 'dra bar rtog /sa dang / chu dang / me dang rlung la ni sbrul gdug pa bzhi lta bur rtog ste/ lta ba'i gdug pa dang / reg pa'i gdug pa</text></item>
<item><p>20a5</p><section>mdo sde</section><text>dang / dbugs kyi gdug pa dang / zos pa'i gdug pa lta bur rtog go/ /sems can thams cad kyang gdug pa de bzhi dang phrad na tshe'i dus byas par 'gyur ro/ /sems can gyi chen po bzhi yang de dang 'dra ste/ mthong bas mi dge ba byed pa dang /</text></item>
<item><p>20a6</p><section>mdo sde</section><text>reg pas mi dge ba byed pa dang / dris mi dge ba byed pa dang / zos pas mi dge ba byed de/ de'i rgyu de'i rkyen gyis dge ba thams cad spong bar 'gyur ro/ /gzhan yang rigs kyi bu byang chub sems dpa' sems dpa' chen pos sbrul</text></item>
<item><p>20a7</p><section>mdo sde</section><text>gdug pa bzhi rtog pa las rigs bzhi yod do/ /'di lta ste/ rgyal rigs dang / bram ze'i rigs dang / rje'u rigs dang / gdol rigs so/ /chen po bzhi'i sbrul yang de dang 'dra ste/ rang bzhin rnam pa bzhi yod do/ /'di lta ste sra</text></item>
<item><p>20a8</p><section>mdo sde</section><text>ba'i rang bzhin dang / gsher ba'i rang bzhin dang / dro ba'i rang bzhin dang / g.yo ba'i rang bzhin no/ /de bas na byang chub sems dpa' ni chen po bzhi dang / sbrul gdug pa bzhi rang bzhin gyis 'dra bar rtog go/ /gzhan</text></item>
<item><p>20b1</p><section>mdo sde</section><text>yang rigs kyi bu byang chub sems dpa' ni chen po bzhi la sbrul gdug pa bzhi lta bur rtog go/ /ji ltar rtog ce na/ sbrul gdug pa bzhi ni rtag tu mi la skabs tshol te ji ltar nam zhig mthong bar 'gyur/ nam zhig reg par 'gyur/</text></item>
<item><p>20b2</p><section>mdo sde</section><text>nam zhig dbugs kyis rngub par 'gyur/ nam zhig bza' bar 'gyur snyam sems so/ /chen po bzhi'i sbrul gdug pa yang de dang 'dra ste/ rtag tu sems can gyi nyes pa'i skyon tshol lo/ /gal te sbrul gdug pa bzhis gsad na</text></item>
<item><p>20b3</p><section>mdo sde</section><text>nam du yang ngan song gsum du mi 'gro'o/ /gal te chen po bzhis bsad par gyur na gdon mi za bar ngan song gsum du 'gro bar nges te the tshom med do/ /sbrul gdug pa bzhi ni legs par gsos kyang phyir mi la gsod par sems so/ /chen</text></item>
<item><p>20b4</p><section>mdo sde</section><text>po bzhi yang de dang 'dra ste/ rtag tu gso zhing rim gro byas kyang rtag tu mi dge ba thams cad byed du bcug go/ /sbrul gdug pa bzhi las gal te gcig khros na mi gsod par nus so/ /chen po bzhi'i rang bzhin yang de dang 'dra ste/</text></item>
<item><p>20b5</p><section>mdo sde</section><text>gal te chen po gcig gi shas ma mnyam na yang mi la gsod par nus so/ /sbrul gdug pa bzhi ni lhan cig tu gnas kyang bzhi po'i sems so so'o/ /chen po bzhi'i sbrul gdug pa yang de dang 'dra ste/ lhan cig gnas kyang rang bzhin</text></item>
<item><p>20b6</p><section>mdo sde</section><text>so so'o/ /sbrul gdug pa de bzhi la bkur sti byas kyang nye bar bsten dka'o/ /chen po bzhi'i sbrul gdug pa yang de dang 'dra ste/ bkur sti byas kyang nye bar bsten dka'o/ /gal te sbrul gdug pa bzhis zin na dge sbyong ngam bram</text></item>
<item><p>20b7</p><section>mdo sde</section><text>ze la sogs pas rig sngags dang sman gyis gso nus so/ /chen po bzhis gsad na dge sbyong ngam bram ze la sogs pa dag gis rig sngags dang sman bzang pos gsos kyang mi sos so/ /sbrul la rtse ba dag kyang sbrul gdug</text></item>
<item><p>20b8</p><section>mdo sde</section><text>pa bzhi'i dri mnam pas phog na rab tu spong bar 'gyur ro/ /sangs rgyas dang byang chub sems dpa' yang de dang 'dra ste/ chen po bzhi'i mnam pa tshor na rab tu spong ngo / /de'i tshe byang chub sems dpa' yang 'di snyam du chen</text></item>
<item><p>21a1</p><section>mdo sde</section><text>po bzhi'i sbrul gdug pa la rab tu 'jigs pa bskyed de rgyab kyis phyogs nas myur bar bros te 'phags pa'i lam brgyad la bsgom par bya'o snyam sems so/ /rigs ngan lnga zhes bya ba ni phung po lnga'i dpe'o/ /ji ltar na</text></item>
<item><p>21a2</p><section>mdo sde</section><text>byang chub sems dpas phung po lnga la rigs ngan lta bur rtog ce na/ rigs ngan zhes bya ba ni rtag tu mdza' zhing sdug pa dang so sor phral te/ dgra sdang ba dang lhan cig sprod do/ /phung po lnga yang de dang 'dra ste/ 'gro ba</text></item>
<item><p>21a3</p><section>mdo sde</section><text>mang po mi dge ba'i chos la chags shing nye bar byed de/ phyogs gcig tu dge ba'i chos thams cad dang ni bral bar byed do/ /gzhan yang rigs kyi bu dper na rigs ngan ni ral gri dang phub dang / mda' gzhu dang / go cha</text></item>
<item><p>21a4</p><section>mdo sde</section><text>dang / mdung dang / mtshon cha rnam pa sna tshogs kyis bdag la brgyan cing gzhan la gnod par byed do/ /phung po lnga yang de dang 'dra ste/ nyon mongs pa rnams kyis shin du brgyan nas gti mug can la 'tshe zhing srid</text></item>
<item><p>21a5</p><section>mdo sde</section><text>pa rnams su ltung bar byed do/ /rigs kyi bu rigs ngan ni 'gro ba nyes pa byung ba yod na gsod do/ /phung po lnga yang de dang 'dra ste/ kun nas nyon mongs pa'i nyes pa dang bcas pas rtag tu gsod do/ /de bas na byang</text></item>
<item><p>21a6</p><section>mdo sde</section><text>chub sems dpas phung po lnga la rigs ngan lnga lta bur rab tu rtogs so/ /gzhan yang byang chub sems dpas phung po lnga la rigs ngan lta bur rtogs te/ rigs ngan ni byams pa dang brtse ba'i sems med de/ dgra dang gnyen</text></item>
<item><p>21a7</p><section>mdo sde</section><text>gnyis ka gsod do/ /phung po lnga yang de dang 'dra ste/ byams pa dang brtse ba'i sems med pas/ dge ba dang mi dge ba gnyis ka gsod do/ /rigs ngan ni mi thams cad la 'tshe'o/ /phung po lnga yang de dang 'dra ste/</text></item>
<item><p>21a8</p><section>mdo sde</section><text>nyon mongs pa rnams kyis rtag tu 'khor ba'i sems can rnams la 'tshe'o/ /de bas na byang chub sems dpas phung po lnga la rigs ngan lta bur rtog go/ /rigs ngan ni rtag tu 'tshe ba'i sems dang bcas so/ /phung</text></item>
<item><p>21b1</p><section>mdo sde</section><text>po lnga yang de dang 'dra bar rtag tu kun nas nyon mongs pa dang bcas pas 'tshe ba'i sems dang bcas so/ /ji ltar mi rkang pa med pa la ral gri dang mtshon cha dang g.yog med na gdon mi za bar rigs ngan gyis gsod par 'gyur ro/ /sems</text></item>
<item><p>21b2</p><section>mdo sde</section><text>can yang de dang 'dra ste/ rkang pa med cing mtshon cha med de g.yog med na phung po lngas gsod par 'gyur ro/ /rkang pa zhes bya ba ni tshul khrims so/ /ral gri zhes bya ba ni shes rab bo/ /g.yog ces bya ba ni dge ba'i</text></item>
<item><p>21b3</p><section>mdo sde</section><text>bshes gnyen te/ de gsum med na phung po lnga'i dgras 'tshe bar 'gyur ro/ /de bas na byang chub sems dpas phung po lnga la rigs ngan lta bur rtog go/ /gzhan yang rigs kyi bu byang chub sems dpa' sems dpa'</text></item>
<item><p>21b4</p><section>mdo sde</section><text>chen pos phung po lnga la rigs ngan pas kyang lhag par rtog go/ /de ci'i phyir zhe na/ gal te sems can gang rigs ngan gyis gsad na sems can dmyal bar mi ltung ngo / /phung po lngas bsad na sems can dmyal bar</text></item>
<item><p>21b5</p><section>mdo sde</section><text>ltung ste/ don de lta bas na byang chub sems dpas phung po lnga la rigs ngan pas lhag par rtog go/ /de ltar rtogs nas 'di skad ces dam 'cha'o/ /bdag tshe gcig gi bar du rigs ngan dang lhan cig gnas kyang</text></item>
<item><p>21b6</p><section>mdo sde</section><text>bla'i/ skad cig tsam yang phung po lnga dang nye bar mi 'dod do/ /rigs ngan ni 'dod pa'i khams kyi glen pa 'ba' zhig 'tshe bar nus kyi/ phung po lnga'i dgras ni khams gsum gyi bus pa ma rabs glen pa kun la 'tshe'o/ /</text></item>
<item><p>21b7</p><section>mdo sde</section><text>rigs ngan ni nyes pa yod pa'i mi 'ba' zhig gsod kyi/ phung po lnga'i dgras ni sems can nyes pa yod kyang rung / med kyang rung ste/ kun la gnod par byed cing rab tu 'tshe'o/ /rigs ngan ni zhan pa rgas pa dang bud</text></item>
<item><p>21b8</p><section>mdo sde</section><text>med dang bu chung ngu rnams la mi 'tshe'o/ /phung po lnga'i dgra ni sems can rgan yang rung / gzhon kyang rung / bud med kyang rung ste/ thams cad kun la 'tshe'o/ /de ni byang chub sems dpas phung po 'di la rigs ngan</text></item>
<item><p>22a1</p><section>mdo sde</section><text>pas lhag par rtog pa zhes bya ste/ de bas na tshe gcig gi bar du rigs ngan dang lhan cig gnas kyang bla'i skad cig tsam yang phung po lnga dang nye ba dang bsten par mi bya'o zhes yi dam 'cha'o/ /gzhan yang rigs kyi bu rigs ngan ni pha</text></item>
<item><p>22a2</p><section>mdo sde</section><text>rol po 'ba' zhig la 'tshe'i/ bdag la mi 'tshe'o/ /phung po lnga'i dgra ni bdag dang gzhan dang rigs ngan pa yang 'tshe'o/ /rigs ngan la ni tshig 'jam po dang nor rin po che byin pas thar bar rung gi/ /phung po lnga ni de lta ma yin gyi/</text></item>
<item><p>22a3</p><section>mdo sde</section><text>tshig 'jam pos brid cing nor rin po che la sogs pa phul yang thar bar mi 'gyur ro/ /rigs ngan ni dus bzhi thams cad du rtag tu gsod pa ma yin no/ /phung po lnga ni de lta ma yin te/ skad cig skad cig tsam yang rtag tu sems</text></item>
<item><p>22a4</p><section>mdo sde</section><text>can rnams gsod do/ /rigs ngan ni gnas gcig tu zad pas 'byol zhing 'bros su yod do/ /phung po lnga ni de lta ma yin te/ gnas thams cad kun du khyab pas 'byol zhing 'bros pa'i sa med do/ /rigs ngan ni mi la gsod</text></item>
<item><p>22a5</p><section>mdo sde</section><text>mod kyi/ bsad nas rjes su mi 'brang ngo / /phung po lnga ni de lta ma yin te/ sems can bsad nas kyang rjes su 'brang zhing mi 'bral lo/ /de bas na byang chub sems dpa' nam 'tsho'i bar du rigs ngan dang lan cig gnas kyang</text></item>
<item><p>22a6</p><section>mdo sde</section><text>bla'i skad cig tsam yang phung po lnga dang nye bar mi 'gro'o/ /shes rab can dag ni thabs mkhas pas phung po lnga las thar bar 'gyur ro/ /thabs mkhas pa zhes bya ba ni 'phags pa'i lam brgyad dang / pha rol du phyin pa drug dang tshad</text></item>
<item><p>22a7</p><section>mdo sde</section><text>med pa bzhi ste/ de lta bu'i thabs kyis rnam par grol bar 'gyur te/ lus dang sems la phung po las mi 'tshe bar 'gyur ro/ /de ci'i phyir zhe na/ lus ni rdo rje lta bu/ sems ni nam mkha' lta bu ste/ de'i phyir</text></item>
<item><p>22a8</p><section>mdo sde</section><text>lus dang sems gzhig par rab tu dka'o/ /don de lta bas na byang chub sems dpas phung po ni mi dge ba'i chos rnam pa sna tshogs dang ldan par rtogs nas rab tu 'jigs pa chen po skyes te/ 'phags pa'i lam brgyad</text></item>
<item><p>22b1</p><section>mdo sde</section><text>la nan tan byed pa ni ji ltar mi des sbrul gdug pa bzhi dang rigs ngan lnga la 'jigs nas thogs pa med par lam du zhugs te song ba dang 'dra'o/ /sgyus mdza' ba ltar byed pa ni 'dod chags pa'o/ /byang chub sems dpa' sems dpa'</text></item>
<item><p>22b2</p><section>mdo sde</section><text>chen pos 'dod pa kun nas nyon mongs pa la dgra sgyus mdza' bar byed pa lta bur rtogs te/ gang gis de ltar shes pa la ni cis kyang mi tshugs so/ /gang mi shes pa ni gdon mi za bar 'tshe bar 'gyur te/ 'dod chags pa yang de dang 'dra'o//</text></item>
<item><p>22b3</p><section>mdo sde</section><text>gang de'i tshe mtshan nyid shes pa'i 'gro ba dag ni 'khor bar 'khor ba'i sdug bsngal myong bar mi 'gyur ro/ /gal te mi shes na rgyud drug tu 'khor zhing sdug bsngal mang po ma lus par myong bar 'gyur ro/ /de ci'i phyir zhe na/ 'dod</text></item>
<item><p>22b4</p><section>mdo sde</section><text>chags las nad du 'gyur ba ni shin du spong dka' ba'i phyir ro/ /de yang ji ltar dgra sgyus mdza' ba ltar byed pa spong dka' ba bzhin no/ /dgra sgyus mdza' ba ltar byed pa ni rtag tu skabs tshol te mdza' zhing sdug pa dang phral</text></item>
<item><p>22b5</p><section>mdo sde</section><text>nas dgra sdang ba dang sprod par byed do/ /'dod chags kyang de dang 'dra ste/ skye bo dag dge ba'i chos thams cad dang ring du 'gyur zhing mi dge ba'i chos thams cad dang nye bar byed do/ /don de lta bas na byang chub sems dpa' sems</text></item>
<item><p>22b6</p><section>mdo sde</section><text>dpa' chen po ni 'dod chags la ji ltar dgra sgyus mdza' bar byed pa dang 'dra bar rtogs te/ mi mthong ba mthong ba dang / /ma thos pa thos pa'i phyir ro/ /byis pa so so'i skye bo ni 'khor ba'i skyon ma mthong ste shes rab</text></item>
<item><p>22b7</p><section>mdo sde</section><text>yod mod kyi gti mug gis khebs pas phyis kyang mi mthong bar 'gyur ro/ /nyan thos dang rang sangs rgyas kyang de dang 'dra ste mthong mod kyi mi mthong ba dang 'dra'o/ /thos mod kyi mi thos pa dang 'dra'o/ /de ci'i phyir zhe na/</text></item>
<item><p>22b8</p><section>mdo sde</section><text>'dod pa'i sems dang bcas pa'i phyir ro/ /de yang ji lta zhe na/ 'khor ba'i skyon mthong yang myur du bla na med pa yang dag par rdzogs pa'i byang chub tu 'gro mi nus so/ /don de bas na byang chub sems dpa' sems dpa'</text></item>
<item><p>23a1</p><section>mdo sde</section><text>chen po ni 'dod chags kyi kun nas nyon mongs pa 'di la dgra sgyus mdza' ba ltar byed pa dang 'dra bar rab tu rtogs so/ /dgra sgyus mdza' ba ltar byed pa'i mtshan ma ji lta bu zhe na/ dper na dgra mi bden par sgyus bden pa'i</text></item>
<item><p>23a2</p><section>mdo sde</section><text>mtshan ma ston pa dang / nye zhing mdza' mi rung bar sgyus nye ba'i mtshan ma ston pa dang / yang dag par dge ba ma yin par sgyus dge ba'i mtshan ma ston pa dang / yang dag par sdug pa ma yin par sgyus sdug pa'i mtshan ma ston to/ /</text></item>
<item><p>23a3</p><section>mdo sde</section><text>de ci'i phyir zhe na/ rtag tu skabs tshol te/ 'tshe bar 'dod pa'i phyir 'dod pa yang de dang 'dra bar rtag tu sems can rnams la mi bden par sgyus bden pa dang / mi nye bar sgyus nye ba dang / mi dge bar sgyus dge ba dang / mi sdug par sgyus</text></item>
<item><p>23a4</p><section>mdo sde</section><text>sdug pa ltar byed de/ rtag tu thams cad la slu zhing 'khor bar 'khor bar byed do/ /don de lta bas na byang chub sems dpa' ni 'dod chags la dgra sgyus nye bar byed pa lta bur rtog go/ /dgra sgyus nye ba ltar byed pa ni lus dang ngag</text></item>
<item><p>23a5</p><section>mdo sde</section><text>gi las mthong gi/ sems ni mi mthong ste/ de bas na slu bar 'gyur ro/ /'dod pa yang de dang 'dra ste/ yang dag pa ma yin pa'i slu ba 'ba' shig ste bden pa med do/ /de bas na sems can thams cad kyang bslus so/ /</text></item>
<item><p>23a6</p><section>mdo sde</section><text>dgra sgyus nye ba ltar byed pa ni thog ma dang tha ma yod de spong bar sla'o/ /'dod chags ni de lta bu ma yin te/ thog ma dang tha ma med pas spong bar rab tu dka'o/ /dgra sgyus nye ba ltar byed pa ni thag ring na shes par dka'i/</text></item>
<item><p>23a7</p><section>mdo sde</section><text>nye na shes par sla'o/ /'dod pa ni de lta ma yin te/ nye na yang shes par dka' na ring ba lta ci smos te/ don de lta bas na byang chub sems dpa' ni 'dod chags la sgyus nye bar byed pa bas kyang lhag par rtog go/ /sems can</text></item>
<item><p>23a8</p><section>mdo sde</section><text>thams cad ni 'dod chags kyi kun nas nyon mongs pas mya ngan las 'das pa chen po dang thag ring zhing / 'khor ba dang dus nye bar gyur to/ /rtag pa dang / bde ba dang / bdag dang / yongs su dag pa dang thag ring zhing mi rtag pa dang /</text></item>
<item><p>23b1</p><section>mdo sde</section><text>sdug bsngal ba dang / bdag med pa dag yongs su ma dag pa dang nye bar gyur to/ /de bas na ngas mdo sde kun las dri ma rnam pa gsum bshad de/ ma rig pa'i phyir da ltar gyi dngos po la nyes pa'i skyon ma mthong ste spong mi nus so/ /</text></item>
<item><p>23b2</p><section>mdo sde</section><text>'dod chags kyi dgra sgyus nye ba ltar byed pa ni nams kyang mkhas pa shes rab can la gnod pa byed mi nus so/ /de bas na byang chub sems dpa' ni 'dod pa 'di rab tu rtogs shing 'jigs pa chen po skyes nas/ 'phags pa'i</text></item>
<item><p>23b3</p><section>mdo sde</section><text>lam yin lag brgyad la nan tan byed pa ni ji ltar mi de sbrul gdug pa bzhi dang / rigs ngan lnga dang sgyus nye ba gcig la 'jigs pas lam du zhugs nas phyir mi ldog pa bzhin no/ /grong khyer stong pa zhes bya ba ni skye mched</text></item>
<item><p>23b4</p><section>mdo sde</section><text>drug go/ /byang chub sems dpa' sems dpa' chen po nang gi skye mched drug la stong pa ci yang med pa/ grong khyer stong pa dang 'dra bar rtog go/ /ji ltar 'jigs pa'i mi de grong khyer stong par zhugs nas mi gcig kyang ma</text></item>
<item><p>23b5</p><section>mdo sde</section><text>mthong zhing / rdza ma dang snod kun du bltas kyang rdzas gcig kyang ma rnyed pa bzhin te/ byang chub sems dpa' yang de dang 'dra bar skye mched drug la yang dag par brtags na stong pa ci yang med pa/ sems can gyi rdzas gcig</text></item>
<item><p>23b6</p><section>mdo sde</section><text>kyang bden pa ma mthong ngo / /de bas na byang chub sems dpas nang gi skye mched drug la stong pa/ ci 'di med pe grong khyer stong pa de dang 'dra bar rtog go/ /rigs kyi bu grong khyer stong pa de la dgra dang rkun po rnams kyis rgyang nas bltas na</text></item>
<item><p>23b7</p><section>mdo sde</section><text>stong pa'i 'du shes yong mi skye'o/ /bus pa ma rabs so so'i skye bo yang de dang 'dra ste/ skye mched drug gi grong khyer la stong pa'i 'du shes mi skye'o/ /stong pa'i 'du shes ma skyes pa'i phyir 'khor bar 'khor te sdug bsngal</text></item>
<item><p>23b8</p><section>mdo sde</section><text>tshad med pa snyed myong bar gyur to/ /rigs kyi bu dgra dang rkun po rnams der phyin nas/ gdod stong pa'i 'du shes bskyed pa dang 'dra bar byang chub sems dpa' yang de dang 'dra ste/ skye mched drug po 'di la brtags na rtag tu</text></item>
<item><p>24a1</p><section>mdo sde</section><text>stong pa'i 'du shes skye'o/ /stong pa'i 'du shes bskyed pas 'khor bar mi 'khor zhing sdug bsngal mi myong bar gyur to/ /byang chub sems dpa' sems dpa' chen po ni skye mched drug po 'di la phyin ci log tu ma gyur to/ /phyin</text></item>
<item><p>24a2</p><section>mdo sde</section><text>ci log tu ma gyur pa'i phyir 'khor bar 'khor bar ma gyur to/ /gzhan yang rigs kyi bu rkun po rnams ni grong khyer stong par zhugs na bde ba thob par 'gyur ro/ /nyon mongs pa'i rkun po rnams kyang de dang 'dra ste/ skye mched drug po de</text></item>
<item><p>24a3</p><section>mdo sde</section><text>la zhugs na bde ba thob par 'gyur ro/ /de ltar rkun po rnams grong khyer stong par gnas na 'jigs pa'i sems med pa ltar/ nyon mongs pa'i dgra rnams kyang de dang 'dra ste/ skye mched drug po de la gnas na 'jigs pa med do/ /</text></item>
<item><p>24a4</p><section>mdo sde</section><text>ji ltar grong khyer stong pa de ni seng ge dang / stag dang / spyang ki dang / gcan zan ma rungs pa thams cad kyi gnas dang 'dra ba ltar nang gi skye mched drug po de yang de dang 'dra ste/ nyon mongs pa'i gcan zan ma rungs pa mang po thams</text></item>
<item><p>24a5</p><section>mdo sde</section><text>cad kyi gnas so/ /de bas na byang chub sems dpas skye mched drug ni stong pa ci yang med pa/ mi dge ba thams cad kyi gnas yin par rab tu rtog go/ /gzhan yang rigs kyi bu byang chub sems dpa' sems dpa' chen po</text></item>
<item><p>24a6</p><section>mdo sde</section><text>nang gi skye mched drug la stong pa ci yang med pa/ grong khyer stong pa de dang 'dra bar rtog go/ /de ci'i phyir zhe na/ yang dag pa ma yin pas slu ba'i phyir stong pa ci yang med pa la yod par 'du shes pa dang / yang dag par bde ba med</text></item>
<item><p>24a7</p><section>mdo sde</section><text>par bde bar 'du shes pa dang / yang dag par mi med par mir 'du shes so/ /nang gi skye mched drug kyang de dang 'dra ste/ stong pa ci yang med pa la yod par 'du shes pa dang / yang dag par bde ba med par bde bar 'du</text></item>
<item><p>24a8</p><section>mdo sde</section><text>shes pa dang / yang dag par mi med par mir 'du shes te/ mkhas pa shes rab can 'ba' shig gis ni yang dag par ji lta ba bzhin du rig par nus so/ /gzhan yang rigs kyi bu grong khyer stong pa ni res 'ga' mi yod res 'ga'</text></item>
<item><p>24b1</p><section>mdo sde</section><text>mi med do/ /skye mched drug ni de lta ma yin te/ phyogs gcig du mi byed do/ /de ci'i phyir zhe na/ ngo bo nyid kyis stong pa'i phyir ro/ /mkhas pa shes rab can gyis shes pa ni mig gis mthong ba ma yin no/ /de bas na</text></item>
<item><p>24b2</p><section>mdo sde</section><text>byang chub sems dpas nang gi skye mched drug la dgra dang 'tshe ba mang bar rtogs nas mi sdod mi ngal bar 'phags pa'i lam brgyad la nan tan byed pa ni ji ltar mi des sbrul gdug pa bzhi dang / rigs ngan lnga dang / mdza' zhing nye ba ltar</text></item>
<item><p>24b3</p><section>mdo sde</section><text>sgyus 'chos pa gcig dang / rkun po drug la 'jigs nas bden pa'i lam du zhugs pa bzhin no/ /dgra chen po drug ces bya ba ni phyi rol gyi yul drug ste/ byang chub sems dpa' sems dpa' chen pos yul drug la dgra chen po</text></item>
<item><p>24b4</p><section>mdo sde</section><text>drug dang 'dra bar rtog go/ /de ci'i phyir zhe na/ dge ba'i chos thams cad 'phrog pa'i phyir ro/ /ji ltar dgra drug pos mi kun gyi nor rdzas dang rin po che 'phrog nus pa ltar/ yul drug gi dgra yang de dang 'dra ste/ sems</text></item>
<item><p>24b5</p><section>mdo sde</section><text>can thams cad kyi dge ba'i nor kun 'phrog nus so/ /ji ltar dgra chen po drug gal te mi'i khyim du zhugs na rdzas bzang ngan mi 'dam par ci yod pa kun 'phrog nus te/ rab tu phyug po yang dbul bar byed do/ /yul drug gi</text></item>
<item><p>24b6</p><section>mdo sde</section><text>dgra yang de dang 'dra ste/ gal te mi'i dbang por zhugs na dge ba'i chos thams cad 'phrog par 'gyur te/ dge ba'i chos zad pas dbul phongs nas log sred can gyi las kyang byed de/ de bas na byang chub sems</text></item>
<item><p>24b7</p><section>mdo sde</section><text>dpas yul drug la dgra chen po drug dang 'dra bar yang dag par rab tu rtog go/ /gzhan yang rigs kyi bu dgra drug po de 'phrog par bshams na nang byan dgos so/ /gal te nang byan med na de nyid du phyir ldog go/ /yul drug</text></item>
<item><p>24b8</p><section>mdo sde</section><text>gi dgra yang de dang 'dra ste/ dge ba'i chos 'phrog par bshams na nang gi sems can du shes shing mthong ba dang / rtag pa dang / bde ba dang / bdag dang / yongs su dag pa dang / stong pa ma yin pa la sogs pa'i</text></item>
<item><p>25a1</p><section>mdo sde</section><text>mtshan ma mthong ba dang shes pa dgos so/ /gal te nang na de lta bu la sogs pa'i mtshan mar 'dzin pa med na/ yul drug gi dgra ma rungs pas dge ba'i chos thams cad 'phrog mi nus so/ /mkhas pa shes rab can ni</text></item>
<item><p>25a2</p><section>mdo sde</section><text>nang na de lta bu'i mtshan ma med do/ /bus pa ma rabs la ni de lta bu yod de/ de bas na yul drug gis rtag tu dge ba'i chos kyi nor 'phrog tu 'ongs te legs par ma bsrungs pas 'phrog par gyur to/ /bsrung ba ni shes rab te/</text></item>
<item><p>25a3</p><section>mdo sde</section><text>shes rab can dag gis legs par bsrungs pas 'phrog par ma gyur to/ /de bas na byang chub sems dpas yul drug la dgra chen po drug dang 'dra bar khyad med par rtogs to// // bam po sum bcu gcig pa/</text></item>
<item><p>25a4</p><section>mdo sde</section><text>gzhan yang rigs kyi bu dgra chen po drug ni gzhan dag gi lus dang sems sdug bsngal gyis gdungs par byed nus so/ /yul drug gi dgra yang de dang 'dra ste/ rtag tu sems can gyi lus dang sems sdug bsngal gsum gyis gdungs</text></item>
<item><p>25a5</p><section>mdo sde</section><text>pa byed do/ /dgra chen po drug ni da ltar gyi nor 'ba' shig 'phrog nus kyi/ yul drug gi dgra de ni rtag tu sems can gyi dus gsum gyi dge ba'i nor kun 'phrog go/ /dgra chen po drug ni nyi ma nub na dga'o/ /yul drug gi dgra</text></item>
<item><p>25a6</p><section>mdo sde</section><text>ma rungs pa yang de dang 'dra ste/ ma rig pa'i mun pa la gnas na dga' bar 'gyur ro/ /dgra chen po drug po ni de ni rgyal po rnams kyis dbab nus so/ /yul drug gi dgra ma rungs pa yang de dang 'dra ste/ sangs</text></item>
<item><p>25a7</p><section>mdo sde</section><text>rgyas dang byang chub sems dpa' rnams kyis dbab nus so/ /dgra chen po drug po des 'phrog par bsams na bzang po dang / cho rigs bzang po dang / dbang po rno ba dang / mang du thos pa dang / rgyas par</text></item>
<item><p>25a8</p><section>mdo sde</section><text>slob pa dang / lang 'tsho ba dang / btsun pa dang / dbul ba dang / dma' ba mi 'dam mo/ /yul drug gi dgra yang de dang 'dra ste/ dge ba'i chos 'phrog par bsams na/ bzang po nas dbul zhing dma'</text></item>
<item><p>25b1</p><section>mdo sde</section><text>ba'i bar du mi 'dam mo/ /dgra chen po drug po la rgyal po dag gis rkang lag bcad kyang de'i sems ni zhi bar byed mi nus so/ /yul drug gi dgra ma rungs pa yang de dang 'dra ste/ rgyun du zhugs pa dang / lan gcig</text></item>
<item><p>25b2</p><section>mdo sde</section><text>phyir 'ong ba dang / lan gcig phyir mi ldog pa dag gis rkang lag gtubs kyang dge ba'i chos 'phrog par byed mi nus so/ /skyes bu dpa' bo dag gis ni dgra chen po drug gdul zhing dbab nus so/ /sangs rgyas dang byang chub</text></item>
<item><p>25b3</p><section>mdo sde</section><text>sems dpa' rnams kyang de dang 'dra ste/ yul drug gi dgra chen po gdul zhing dbab nus so/ /dper na pha tshan che zhing rags pa la ni dgra drug pos 'phrog par mi 'gyur ro/ /sems can yang de dang 'dra ste/ dge ba'i</text></item>
<item><p>25b4</p><section>mdo sde</section><text>bshes gnyen yod na yul drug gi dgra ma rungs pas 'phrog par mi 'gyur ro/ /dgra chen po drug po des gal te mi'i nor mthong na gzod rku 'am 'phrog nus so/ /yul drug ni de lta ma yin te/ mthong ngam/</text></item>
<item><p>25b5</p><section>mdo sde</section><text>shes sam/ thos sam/ dri bro 'am/ reg gam/ tshor ba tsam gyis kyang 'phrog nus so/ /dgra chen po drug ni 'dod pa'i khams kyi mi'i nor rdzas 'ba' shig 'phrog nus kyi/ gzugs dang gzugs</text></item>
<item><p>25b6</p><section>mdo sde</section><text>med pa'i khams kyi 'phrog mi nus so/ /yul drug gi dgra ma rungs pa ni de lta ma yin te/ khams gsum gyi dge ba'i rin po che thams cad 'phrog nus so/ /de bas na byang chub sems dpas yul drug la dgra</text></item>
<item><p>25b7</p><section>mdo sde</section><text>drug pas lhag par yang dag par rab tu rtog go/ /de ltar rtogs nas 'phags pa'i lam brgyad la nan tan byed pa la phyin ci log tu mi ldog pa ni/ ji ltar 'jigs pa de sbrul gdug pa bzhi dang / rigs ngan lnga</text></item>
<item><p>25b8</p><section>mdo sde</section><text>dang / nye ba ltar sgyus 'chos pa gcig dang / dgra chen po drug dang / grong khyer stong pas 'jigs shing lam du zhugs te song ba dang 'dra'o/ /lam du chu chen po dang phrad pa zhes bya ba ni nyon mongs pa yin te/</text></item>
<item><p>26a1</p><section>mdo sde</section><text>ji ltar na byang chub sems dpas nyon mongs pa de la chu chen po dang 'dra bar rtog ce na/ chu drag pos spos kyi bal glang yang khyer zhing g.yeng nus pa ltar/ nyon mongs pa'i chu drug po yang de dang 'dra ste/ rang</text></item>
<item><p>26a2</p><section>mdo sde</section><text>sangs rgyas g.yeng nus so/ /de bas na byang chub sems dpas nyon mongs pa la chu drag po dang 'dra bar rab tu rtog go/ /de la zab cing gting dpag dka' bas na chu'i klung zhes bya'o/ /mthar thug pa med</text></item>
<item><p>26a3</p><section>mdo sde</section><text>pas che zhes bya ste/ de'i nang na reg bya ma rungs pa la sogs pa rnam pa sna tshogs yod do/ /nyon mongs pa'i klung chen po yang de dang 'dra ste/ sangs rgyas dang byang chub sems dpa' 'ba' shig gis gting la</text></item>
<item><p>26a4</p><section>mdo sde</section><text>thug pa'i phyir shin tu zab pa zhes bya'o/ /sangs rgyas dang byang chub sems dpa' 'ba' shig gis mthar gtugs pa'i phyir yangs shing che ba zhes bya'o/ /rtag tu sems can thams cad la 'tshe ba'i phyir reg bya ma</text></item>
<item><p>26a5</p><section>mdo sde</section><text>rungs pa zhes bya ste/ de bas na byang chub sems dpas nyon mongs pa de la chu chen po dang 'dra bar rtog go/ /klung chen po'i chu ni rtswa dang shing dang nags tshal thams cad skyed nus so/ /nyon mongs pa'i klung</text></item>
<item><p>26a6</p><section>mdo sde</section><text>chen po'i chu yang de dang 'dra ste/ sems can gyi srid pa nyi shu rtsa lnga skyed nus so/ /de bas na byang chub sems dpas nyon mongs pa la klung chen po dang 'dra bar rtog go/ /dper na mi zhig chu klung chen por lhung na</text></item>
<item><p>26a7</p><section>mdo sde</section><text>khrel ba dang 'dzem pa med do/ /sems can dag kyang de dang 'dra ste/ nyon mongs pa'i chur lhung na khrel ba dang 'dzem pa med do/ /chu chen por lhung na gting du ma phyin par tshe'i dus byas par 'gyur ro/ /</text></item>
<item><p>26a8</p><section>mdo sde</section><text>nyon mongs pa'i chur lhung ba yang de dang 'dra ste/ gting la ma thug par srid pa nyi shu rtsa lnga'i nang du 'khor zhing 'khor bar 'gyur ro/ /gting zhes bya ba ni stong pa'i mtshan nyid do/ /gang stong pa'i mtshan</text></item>
<item><p>26b1</p><section>mdo sde</section><text>nyid la nan tan ma byas na/ de ni srid pa nyi shu rtsa lnga las ring du 'gyur ba ma yin par rig par bya'o/ /sems can thams cad ni stong pa dang mtshan ma med pa la nan tan ma byas pas rtag tu nyon mongs pa'i chu drag pos khyer ro/ /chu chen</text></item>
<item><p>26b2</p><section>mdo sde</section><text>chen po ni lus 'ba' shig g.yeng zhing 'jig nus kyi/ dge ba'i chos thams cad la g.yeng mi nus so/ /nyon mongs pa'i chu chen po ni de lta bu ma yin te/ lus dang sems kyi dge ba'i chos thams cad gzhig nus</text></item>
<item><p>26b3</p><section>mdo sde</section><text>so/ /chu drag po chen po ni 'dod pa'i khams kyi mi 'ba' shig g.yeng zhing khyer nus kyi/ nyon mongs pa'i chu chen po ni khams gsum gyi lha dang mi thams cad g.yeng zhing khyer nus so/ /'jig rten gyi chu chen po ni lag pas</text></item>
<item><p>26b4</p><section>mdo sde</section><text>bru zhing rkang pas 'phras na pha rol gyi 'gram du phyin par 'gyur ro/ /nyon mongs pa'i chu chen po ni/ byang chub sems dpa' 'ba' shig pha rol du phyin pa drug gi rgyus pha rol du phyin par 'gyur ro/ /ji ltar chu chen</text></item>
<item><p>26b5</p><section>mdo sde</section><text>po ni shin du rgal dka' ste/ nyon mongs pa'i chu chen po yang de dang 'dra bar shin du rgal dka'o/ /de la ji ltar na shin du rgal dka' ba zhes bya zhe na/ 'di ltar sa bcu pa'i byang chub sems dpa' rnams kyi bar du</text></item>
<item><p>26b6</p><section>mdo sde</section><text>yang mthar rgal bar ma gyur te/ sangs rgyas 'ba' shig gis mthar rgal bar gyur pas/ de bas na shin du rgal dka' ba zhes bya'o/ /dper na mi la la zhig chu chen pos g.yengs na dge ba'i chos spu'i nyag ma tsam</text></item>
<item><p>26b7</p><section>mdo sde</section><text>yang spyod mi nus so/ /sems can yang de dang 'dra ste/ nyon mongs pa'i chus g.yengs na dge ba'i chos spyod mi nus so/ /ji ltar mi dag chur lhung zhing g.yengs par gyur na mthu yod pa dag gis dbyung nus so/ /</text></item>
<item><p>26b8</p><section>mdo sde</section><text>nyon mongs pa'i chur lhung ba'i log sred can ni nyan thos dang rang sangs rgyas dang / de bzhin gshegs pa'i bar du yang dbyung mi nus so/ /'jig rten na chu chen po ni bskal pa byung ba'i tshe nyi ma bdun gyis gdungs na skam par</text></item>
<item><p>27a1</p><section>mdo sde</section><text>nus so/ /nyon mongs pa'i chu klung chen po ni de lta ma yin te/ nyan thos dang rang sangs rgyas kyis byang chub kyi yan lag bdun bsgoms kyang skam par mi nus so/ /de bas na byang chub sems dpas nyon mongs pa</text></item>
<item><p>27a2</p><section>mdo sde</section><text>rnams la chu drag po dang 'dra bar rtog ste/ ji ltar mi des sbrul gdug pa bzhi dang / rigs ngan lnga dang / nye ba ltar sgyus 'chos pa gcig dang / dgra chen po drug gis 'jigs te grong khyer stong pa gtang nas lam du zhugs</text></item>
<item><p>27a3</p><section>mdo sde</section><text>te song ba las chu chen po dang phrad nas rtswa bsdus te gzings bcas pa dang mtshungs so/ /byang chub sems dpa' yang de dang 'dra ste/ chen po bzhi'i sbrul gdug pa dang / phung po lnga'i rigs ngan dang / 'dod chags kyi</text></item>
<item><p>27a4</p><section>mdo sde</section><text>nye ba ltar sgyus 'chos pa dang / skye mched drug gi grong khyer stong pa dang / yul drug gi dgra ma rungs pas 'jigs nas/ nyon mongs pa'i chu'i 'gram du phyin pa dang / tshul khrims dang / ting nge 'dzin dang / rnam</text></item>
<item><p>27a5</p><section>mdo sde</section><text>par grol ba dang / rnam par grol ba'i mkhyen cing gzigs pa dang / pha rol du phyin pa drug dang / byang chub kyi phyogs kyi chos sum bcu rtsa bdun bsgoms pas gru dang gzings byas te/ gzings de la brten nas nyon mongs pa'i</text></item>
<item><p>27a6</p><section>mdo sde</section><text>chu la rgal te/ pha rol gyi 'gram du rtag pa dang bde ba'i mya ngan las 'das par phyin to/ /byang chub sems dpa' mya ngan las 'das pa chen po sgom pas 'di snyam du sems so/ /bdag gal te lus kyi sdug bsngal dang sems kyi</text></item>
<item><p>27a7</p><section>mdo sde</section><text>sdug bsngal de lta bu bzod mi nus na sems can thams cad nyon mongs pa'i chu las sgral mi nus so/ /snyam sems so/ /de ltar bsams pas lus dang sems la de lta bu'i sdug bsngal gyis gdungs pa yod kyang kha rog par bzod pa nyams su len to/ /bzod pa</text></item>
<item><p>27a8</p><section>mdo sde</section><text>nyams su blangs pas zag pa skye bar mi 'gyur ro/ /de lta bu'i byang chub sems dpa' la yang zag pa rnams med na sangs rgyas bcom ldan 'das rnams la zag pa mi mnga' ba lta ci smos te/ de bas na de bzhin gshegs pas zag pa dang bcas pa zhes mi bya'o/ /ji ltar na de bzhin gshegs pa zag pa med pa</text></item>
<item><p>27b1</p><section>mdo sde</section><text>yang ma yin pa zhe na de bzhin gshegs pa rtag tu zag pa dang bcas pa'i nang du gshegs pa ste/ zag pa dang bcas pa ni srid pa nyi shu rtsa lnga yin pas de bas na nyan thos dang bus pa ma rabs so so'i skye bo dag gis bcom ldan 'das la zag pa yod do zhes zer te/ yang</text></item>
<item><p>27b2</p><section>mdo sde</section><text>dag par na sangs rgyas bcom ldan 'das rnams ni zag pa med pa'o/ /rigs kyi bu de'i rgyu de'i rkyen gyis sangs rgyas bcom ldan 'das rnams ni nges pa'i mtshan nyid med do/ /rigs kyi bu de bas na tshul khrims kyi rtsa ba bzhi bshig pa dang / shin du rgyas</text></item>
<item><p>27b3</p><section>mdo sde</section><text>pa'i mdo la skur pa dang / log sred can yang ma nges pa'o/ /de nas byang chub sems dpa' sems dpa' chen po kun du snang ba mtho btsun dpal gyi rgyal pos gsol pa/ de de bzhin no/ /de de bzhin te/ ji ltar bcom ldan 'das kyis gsungs pa bzhin te/</text></item>
<item><p>27b4</p><section>mdo sde</section><text>chos thams cad kyang ma nges pa'o/ /de ltar ma nges pas na de bzhin gshegs pa mthar yongs su mya ngan las 'da' bar ma zhugs par rig go/ /ji ltar bcom ldan 'das kyis sngar gsungs pa las byang chub sems dpa' sems dpa' chen po mya ngan las</text></item>
<item><p>27b5</p><section>mdo sde</section><text>'das pa chen po bsgoms pas ma thos pa thos pa'i nang nas mya ngan las 'das pa dang / mya ngan las 'das pa chen po mchis so zhes gsungs te/ de la mya ngan las 'das pa ni gang lags/ mya ngan las 'das pa chen po zhes bgyi ba ni gang lags/ de nas</text></item>
<item><p>27b6</p><section>mdo sde</section><text>bcom ldan 'das kyis byang chub sems dpa' sems dpa' chen po kun du snang ba mtho btsun dpal gyi rgyal po la legs so legs so zhes bya ba byin no/ /rigs kyi bu gal te byang chub sems dpa' gang dran pa'i gzungs thob pa ni gzod khyod dang 'dra bar</text></item>
<item><p>27b7</p><section>mdo sde</section><text>'dri nus so/ /rigs kyi bu 'jig rten pa dag ni mtsho dang mtsho chen por gdags pa dang / klung dang klung chen po dang / ri dang ri chen po dang / sa dang sa chen po dang / grong khyer dang grong khyer chen po dang / sems can dang sems can chen po dang / rgyal po dang rgyal po chen po dang /</text></item>
<item><p>27b8</p><section>mdo sde</section><text>mi dang mi chen po dang / lha dang lha'i nang na dang / lam dang lam chen po yod do zhes gdags pa ltar mya ngan las 'das pa yang de dang 'dra ste/ mya ngan las 'das pa dang mya ngan las 'das pa chen po yod do/ /ji ltar na mya ngan las 'das pa zhe na/ rigs kyi bu ji</text></item>
<item><p>28a1</p><section>mdo sde</section><text>ltar bkres pas zas cung zad rnyed na bde ba zhes bya ste/ de ltar bde ba de yang mya ngan las 'das pa zhes bya'o/ /nad pa nad sos pa ni bde ba zhes bya ste/ de ltar bde ba de yang mya ngan las 'das pa zhes bya'o/ /ji ltar 'jigs pas skyabs dang rten rnyed pa ni bde</text></item>
<item><p>28a2</p><section>mdo sde</section><text>ba thob pa zhes bya ste/ de ltar bde ba de yang mya ngan las 'das pa zhes bya'o/ /ji ltar dbul pos rin po che sna bdun rnyed na bde ba thob pa zhes bya ste/ de ltar bde ba de yang mya ngan las 'das pa zhes bya'o/ /ji ltar keng rus la rtog pa 'dod chags mi skye bar gyur</text></item>
<item><p>28a3</p><section>mdo sde</section><text>pa ni bde ba thob pa zhes bya ste/ de ltar bde ba de yang mya ngan las 'das pa zhes bya'o/ /de ltar mya ngan las 'das pa de dag ni mya ngan las 'das pa chen po zhes mi bya'o/ /de ci'i phyir zhe na/ bkres shing skom pa dang / na ba dang / 'jigs pa dang / 'dod chags pa'i phyir mya ngan</text></item>
<item><p>28a4</p><section>mdo sde</section><text>las 'das pa zhes bya ste/ mya ngan las 'das pa chen po ni ma yin no/ /rigs kyi bu gal te bus pa ma rabs dang nyan thos la sogs pa 'on te kun rdzob 'am 'on te/ 'phags pa'i lam gyi rkyen gyis 'dod pa'i khams kyi kun nas nyon mongs pa chod na bde ba thob pa zhes</text></item>
<item><p>28a5</p><section>mdo sde</section><text>bya ste/ de ltar bde ba thob pa de yang mya ngan las 'das pa zhes bya mod kyi/ mya ngan las 'das pa chen po zhes mi bya'o/ /bsam gtan dang po'i kun nas nyon mongs pa chod pa nas/ 'du shes med 'du shes med min skye mched stengs kyi bar gyi kun nas nyon</text></item>
<item><p>28a6</p><section>mdo sde</section><text>mongs pa chod pa yang bde ba thob par gyur te/ de ltar bde ba de yang mya ngan las 'das pa zhes bya ste/ mya ngan las 'das pa chen po zhes mi bya'o/ /de ci'i phyir zhe na/ nyon mongs pa skye zhing srid pa'i bag chags kyi phyir yang skye ba'i phyir ro/ /ji ltar na nyon</text></item>
<item><p>28a7</p><section>mdo sde</section><text>mongs pa'i bag chags shes bya zhe na/ nyan thos dang rang sangs rgyas la nyon mongs pa'i bag chags yod do/ /'di lta ste bdag gi lus dang / bdag gi gos/ bdag 'gro/ bdag 'ong / bdag gis bshad/ bdag gis mnyan/ sangs rgyas bcom ldan 'das rnams ni yongs su mya</text></item>
<item><p>28a8</p><section>mdo sde</section><text>ngan las 'das te/ mya ngan las 'das pa'i rang bzhin ni bdag med/ bde ba med de rtag pa dang / yongs su dag pa 'ba' shig yod do zhes smras pa de ni nyon mongs pa'i bag chags zhes bya'o/ /sangs rgyas dang chos dang dge 'dun la khyad par gyi mtshan nyid yod</text></item>
<item><p>28b1</p><section>mdo sde</section><text>de/ de bzhin gshegs pa mtha' yun du mya ngan las 'das pas/ nyan thos dang rang rgyas bcom ldan 'das rnams kyi mya ngan las 'das pa thob pa ni mnyam ste khyad par med do zhes smra ste/ don de lta bas na theg pa gnyis kyis thob pa ni mya ngan las 'das pa chen po</text></item>
<item><p>28b2</p><section>mdo sde</section><text>ma yin no/ /de ci'i phyir zhe na/ rtag pa dang / bde ba dang / bdag dang / yongs su dag pa med pa'i phyir te/ rtag pa dang / bde ba dang / bdag dang / yongs su dag pa ni mya ngan las 'das pa chen po zhes bya'o/ /rigs kyi bu dper na chu mang po shong ba'i gnas ni</text></item>
<item><p>28b3</p><section>mdo sde</section><text>rgya mtsho zhes bya ste/ nyan thos dang / rang sangs rgyas dang / byang chub sems dpa' dang / sangs rgyas bcom ldan 'das 'jug pa'i gnas ni mya ngan las 'das pa chen po zhes bya'o/ /bsam gtan bzhi dang / ting nge 'dzin gsum dang / skyes bu ya brgyad dang /</text></item>
<item><p>28b4</p><section>mdo sde</section><text>gnas dam pa brgyad dang / kun tu 'gro ba bcus dge ba'i chos tshad med pa de rnams sdud pa ni mya ngan las 'das pa chen po zhes bya'o/ /rigs kyi bu dper na klung gang spos kyi bal glang mchog gis rkang pa mi tshugs pa ni klung chen po zhes bya ste/ nyan thos dang /</text></item>
<item><p>28b5</p><section>mdo sde</section><text>rang sangs rgyas nas gnas bcu'i byang chub sems dpas/ sangs rgyas kyi rang bzhin mi mthong ba ni mya ngan las 'das pa zhes bya'i/ mya ngan las 'das pa chen po ni ma yin no/ /gang sangs rgyas kyi rang bzhin gsal bar mthong ba ni mya ngan las 'das pa chen po zhes</text></item>
<item><p>28b6</p><section>mdo sde</section><text>bya'o/ /mya ngan las 'das pa chen po 'di la khyu mchog 'ba' shig gis gting la thug go/ /khyu mchog ces bya ba ni 'di lta ste/ bcom ldan 'das so/ /rigs kyi bu gyad ma hA na ga dang / bar rgan 'da' la sogs pas yun ring du bsal te gzegs kyang</text></item>
<item><p>28b7</p><section>mdo sde</section><text>mi 'dzegs pa ni ri chen po zhes bya'o/ /nyan thos dang / rang sangs rgyas dang / byang chub sems dpa' rnams dang / gyad ma hA na ga la sogs pas mi mthong ba de ni mya ngan las 'das pa chen po zhes bya'o/ /gzhan yang rigs kyi bu gang nas gang du rgyal po chung</text></item>
<item><p>28b8</p><section>mdo sde</section><text>ngu 'dug pa'i gnas ni grong khyer chung ngu zhes bya'o/ /'khor los sgyur ba'i rgyal po gnas pa'i gnas ni grong khyer chen po zhes bya'o/ /nyan thos dang rang sangs rgyas brgyad khri 'am/ drug khri 'am/ bzhi khri 'am/ nyi khri 'am/ khri gnas pa'i gnas</text></item>
<item><p>29a1</p><section>mdo sde</section><text>ni mya ngan las 'das pa zhes bya/ bla na med pa'i chos kyi mnga' bdag 'khor los sgyur ba'i rgyal po gnas pa'i gnas ni yongs su mya ngan las 'das pa chen po zhes bya ste/ de bas na yongs su mya ngan las 'das pa chen po zhes bya'o/ /</text></item>
<item><p>29a2</p><section>mdo sde</section><text>rigs kyi bu dper na/ mi la la zhig dmag rnam pa bzhi mthong yang 'jigs pa mi skye ba ni sems can chen po zhes bya'o/ /gal te sems can gang ngan song gsum gyi lam du nyon mongs pa'i las ngan pa la 'jigs pa mi skye ste/ de dag tu sems</text></item>
<item><p>29a3</p><section>mdo sde</section><text>can rgyas par sgrol ba ni mya ngan las 'das pa chen po thob pa yin par rig par bya'o/ /gal te gang pha ma la sri zhu byed cing dge sbyong dang bram ze la bkur sti byed de/ dge ba'i chos la nan tan byed cing smras so cog bden la/ brdzun dang slu ba med de/</text></item>
<item><p>29a4</p><section>mdo sde</section><text>ngan pa rnams bzod pa dang / dbul phongs pa la bstang zhing sbyin pa byin nus pa ni skyes bu chen po zhes bya'o/ /byang chub sems dpa' yang de dang 'dra ste/ byams pa dang snying rje chen po thams cad la brtse ba/ sems can rnams kyi pha ma lta bur gyur pa/</text></item>
<item><p>29a5</p><section>mdo sde</section><text>sems can mang po 'khor ba'i klung las sgrol ba/ sems can kun la bden pa gcig pa'i lam ston pa ste/ de ni yongs su mya ngan las 'das pa chen po zhes bya'o/ /rigs kyi bu chen po zhes bya ba ni bsam gyis mi khyab ste/ gang bsam gyis mi khyab</text></item>
<item><p>29a6</p><section>mdo sde</section><text>pa de la sems can thams cad yid mchis par mi nus te/ de ni yongs su mya ngan las 'das pa chen po zhes bya'o/ /sangs rgyas dang byang chub sems dpa' 'ba' shig mthong bas mya ngan las 'das pa chen po zhes bya'o/ /yang ci'i rgyu ci'i rkyen gyis chen po zhes</text></item>
<item><p>29a7</p><section>mdo sde</section><text>bya zhe na/ rgyu dang rkyen tshad med pas gdod chen po zhes bya bar gyur to/ /rigs kyi bu dper na 'jig rten pas rgyu rkyen mang pos byas pas ni chen po zhes bya'o/ /mya ngan las 'das pa yang de dang 'dra ste/ rgyu rkyen mang pos thob par gyur pas de'i phyir chen po zhes bya'o/ /</text></item>
<item><p>29a8</p><section>mdo sde</section><text>yang ji ltar na chen po zhes bya zhe na/ mya ngan las 'das pa la bdag chen po yod pa'i phyir mya ngan las 'das pa chen po zhes bya'o/ /de la mya ngan las 'das pa bdag med cing dbang chen po thob pa'i phyir bdag chen po zhes bya'o/ /ji ltar na dbang chen po thob pa</text></item>
<item><p>29b1</p><section>mdo sde</section><text>zhe na/ dbang brgyad thob pa'i bdag ces bya'o/ /brgyad gang zhe na/ lus gcig la lus mang por ston cing / lus kyi grangs dang che chung rdul phra rab snyed kyis phyogs bcu'i 'jig rten gyi khams tshad med pa snyed du 'gengs pa ste/ de bzhin gshegs pa'i sku ni yang</text></item>
<item><p>29b2</p><section>mdo sde</section><text>dag par na rdul phra mo ma yin yang / dbang thob pa'i phyir rdul phra mo snyed kyi sku ston te/ /de lta bu'i dbang ni bdag chen po zhes bya ba yin/ rdul gcig tsam gyi skus stong gsum gyi stong chen po'i 'jig rten gyi khams su bkang ba ste/ yang dag par na de bzhin gshegs</text></item>
<item><p>29b3</p><section>mdo sde</section><text>pa'i sku ni stong gsum gyi stong chen po'i 'jig rten gyi khams gang yang / mtha' med cing dbang dang ldan pa'i phyir stong gsum gyi stong chen po'i 'jig rten gyi khams su gang ste/ de lta bu'i dbang ni bdag chen po zhes bya ba yin stong gsum gyi stong chen po'i 'jig</text></item>
<item><p>29b4</p><section>mdo sde</section><text>rten gyi khams 'di yongs su gang ba'i skus nam mkha' stong pa la 'phur cing / sangs rgyas kyi zhing gang gA'i klung bcu gnyis kyi bye ma snyed kyi pha rol du 'gro yang thogs pa med pa ste/ de bzhin gshegs pa'i sku ni yang dag par na lci ba dang yang ba med de/ dbang gi phyir</text></item>
<item><p>29b5</p><section>mdo sde</section><text>lci ba dang yang ba mdzad do/ /de lta bu'i dbang ni bdag chen po zhes bya ba yin/ dbang sgyur ba'i phyir dbang thob par 'gyur te/ ji ltar dbang zhes bya zhe na/ de bzhin gshegs pa rtse gcig tu gnas te/ mi g.yo yang gzugs dang cha byad tshad med pa snyed ston</text></item>
<item><p>29b6</p><section>mdo sde</section><text>cing 'dul ba'i rigs pa la so so nas thugs re res khyab par mdzad do/ /de bzhin gshegs pas res 'ga' dngos po gcig mdzad pa las sems can so so'i bya ba'i don grub par mdzad do/ /de bzhin gshegs pa'i sku rtag tu zhing gcig na gnas</text></item>
<item><p>29b7</p><section>mdo sde</section><text>kyang zhing pha rol po thams cad kyis mthong bar mdzad do/ /de lta bu'i dbang ni bdag chen po zhes bya ba yin/ dbang pos dbang thob pa'i phyir te/ ji ltar dbang pos dbang thob pa zhe na/ de bzhin gshegs pa'i dbang po gcig gis gzugs mthong / sgra</text></item>
<item><p>29b8</p><section>mdo sde</section><text>thos/ dri tshor/ ro myong / reg bya tshor zhing chos shes kyang de bzhin gshegs pa'i dbang po drug gis gzugs mi mthong / sgra mi thos/ dri mi tshor/ ro mi myong / reg bya mi tshor/ chos mi shes te/ dbang gi phyir dbang pos dbang mdzad de/ de</text></item>
<item><p>30a1</p><section>mdo sde</section><text>lta bu'i dbang ni bdag chen po zhes bya ba yin/ dbang gi phyir chos thams cad thob par gyur te/ de bzhin gshegs pa'i thugs la thob pa'i 'du shes med do/ /de ci'i phyir zhe na/ 'thob pa med pa'i phyir ro/ /gal te yod pa zhig na thob</text></item>
<item><p>30a2</p><section>mdo sde</section><text>pa zhes kyang bya na/ yang dag par ci yang med par ci ste thob pa zhes gdags/ gal te de bzhin gshegs pa la thob pa'i 'du shes mnga' na/ de bzhin gshegs pa mya ngan las 'das par mi 'gyur te/ thob pa med pa'i phyir mya ngan las 'das par gyur pa</text></item>
<item><p>30a3</p><section>mdo sde</section><text>zhes bya'o/ /dbang gi phyir chos thams cad thob ste/ chos thoms cad bob pa'i phyir bdag chen po zhes bya ba yin/ bshad pa'i dbang thob pas de bzhin gshegs pas tshigs su bcad pa gcig gi don bskal pa tshad med pa'i bar du bshad kyang don</text></item>
<item><p>30a4</p><section>mdo sde</section><text>mi zad do/ /'di lta ste/ tshul khrims sam/ ting nge 'dzin tam/ sbyin pa 'am/ shes rab ste/ de bzhin gshegs pas de'i tshe ngas ni bshad/ pha rol pos ni mnyan no snyam mi dgongs te/ tshigs su bcad pa gcig gi 'du shes</text></item>
<item><p>30a5</p><section>mdo sde</section><text>kyang mi bskyed do/ /'jig rten pas ni tshigs bcad bzhi la tshigs su bcad pa gcig ces byas te/ 'jig rten pa'i rjes su tshigs su bcad pa gcig ces bshad do/ /chos kyi ngo bo nyid ni bshad pa yang med de/ dbang gi phyir de bzhin gshegs</text></item>
<item><p>30a6</p><section>mdo sde</section><text>pas bshad de/ bshad pa'i phyir bdag chen po zhes bya ba yin/ de bzhin gshegs pas ni gnas thams cad du khyab ste/ nam mkha' stong pa dang 'dra'o/ /nam mkha'i ngo bo nyid ni bltar med pa ste/ de bzhin gshegs pa yang de dang 'dra bar</text></item>
<item><p>30a7</p><section>mdo sde</section><text>yang dag par na bltar med kyang dbang gi phyir thams cad mthong bar byed de/ de lta bu'i dbang ni bdag chen po zhes bya ba yin no/ /de lta bu'i bdag chen po ni mya ngan las 'das pa chen po zhes bya ste/ don de lta bas na mya ngan las 'das pa chen po</text></item>
<item><p>30a8</p><section>mdo sde</section><text>zhes bya'o/ /gzhan yang rigs kyi bu dper na rin po che'i gter ni nor dbyig mang zhing rnam pa sna tshogs dang ldan pas na gter chen po zhes bya'o/ /de bzhin gshegs pa'i gter shin du zab mo yang de dang 'dra ste/ ngo mtshar rmad dang ldan zhing</text></item>
<item><p>30b1</p><section>mdo sde</section><text>nyams pa med pas mya ngan las 'das pa chen po zhes bya'o/ /gzhan yang rigs kyi bu nor rdzas mtha' med pa ni gter chen po zhes bya ste/ mya ngan las 'das pa yang mtha' med pas chen po zhes gdags so/ /gzhan yang rigs kyi bu bde</text></item>
<item><p>30b2</p><section>mdo sde</section><text>ba chen po yod pas mya ngan las 'das pa chen po zhes bya ste/ mya ngan las 'das pa ni bde ba med do/ /bde ba rnam pa bzhi'i phyir mya ngan las 'das pa chen po zhes bya'o/ /bzhi gang zhe na/ bde ba rnams bcad pa'i phyir te/ bde ba ma bcad pa ni sdug</text></item>
<item><p>30b3</p><section>mdo sde</section><text>bsngal zhes bya'o/ /gang sdug bsngal yod pa ni bde ba chen po zhes mi bya'o/ /bde ba bcad pa'i phyir sdug bsngal med do/ /sdug bsngal dang bde ba med pa ni bde ba chen po zhes bya'o/ /mya ngan las 'das pa'i rang bzhin ni sdug bsngal dang bde</text></item>
<item><p>30b4</p><section>mdo sde</section><text>ba med de/ de bas na mya ngan las 'das pa ni bde ba chen po zhes bya ste/ don de lta bas na mya ngan las 'das pa chen po zhes bya'o/ /gzhan yang rigs kyi bu bde ba la rnam pa gnyis te/ bus pa ma rabs dang sangs rgyas so/ /bus pa ma rabs kyi</text></item>
<item><p>30b5</p><section>mdo sde</section><text>bde ba ni mi rtag pa 'jig pa yin pas bde ba med de/ de bzhin gshegs pa'i rtag pa dang bde ba ni 'gyur ba 'am 'pho ba med pas mya ngan las 'das pa chen po zhes bya'o/ /rigs kyi bu gzhan yang tshor ba la rnam pa gsum ste/ gang zhe na bde bar</text></item>
<item><p>30b6</p><section>mdo sde</section><text>tshor ba dang / sdug bsngal bar tshor ba dang / bde ba yang ma yin sdug bsngal ba yang ma yin par tshor ba ste/ bde ba yang ma yin sdug bsngal yang ma pa tshor ba yang sdug bsngal du 'gyur te/ mya ngan las 'das pa yang sdug bsngal ba yang ma yin bde ba yang</text></item>
<item><p>30b7</p><section>mdo sde</section><text>ma yin pa dang 'dra mod kyi/ de la ni bde ba chen po zhes bya'o/ /bde ba chen po'i phyir mya ngan las 'das pa chen po zhes bya'o/ /rab tu zhi ba'i phyir mya ngan las 'das pa chen po zhes bya ste/ mya ngan las 'das pa'i rang bzhin ni rab tu zhi ba'o/ /</text></item>
<item><p>30b8</p><section>mdo sde</section><text>de ci'i phyir zhe na/ 'du 'dzi'i chos thams cad dang bral bas rab tu zhi ba'i phyir mya ngan las 'das pa chen po zhes bya'o/ /thams cad shes pa'i phyir bde ba chen po zhes bya'o/ /thams cad mi shes pa ni bde ba zhes mi bya'o/ /sangs rgyas bcom</text></item>
<item><p>31a1</p><section>mdo sde</section><text>ldan 'das ni thams cad mkhyen pas bde ba chen po zhes bya'o/ /bde ba chen po'i phyir mya ngan las 'das pa chen po zhes bya'o/ /lus mi 'jig pa'i phyir bde ba chen po zhes bya'o/ /lus 'jig par gyur pa ni bde ba zhes mi bya'o/ /</text></item>
<item><p>31a2</p><section>mdo sde</section><text>de bzhin gshegs pa'i sku ni rdo rje ltar mi 'jig pa ste/ nyon mongs pa'i lus ma yin mi rtag pa'i lus ma yin pas bde ba chen po zhes bya'o/ /bde ba chen po yin pas na mya ngan las 'das pa chen po zhes bya'o/ /rigs kyi bu 'jig rten na</text></item>
<item><p>31a3</p><section>mdo sde</section><text>ming du btags pa kha cig ni rgyu dang rkyen yod do/ /kha cig ni rgyu dang rkyen med do/ /rgyu dang rkyen yod pa ni dper na shA ri'i bu lta bu ma'i ming sha ri zhes bya ba'i rkyen gyis ming gdags pa'i phyir shA ri'i bu zhes btags so/ /dge slong ma du la zhes bya</text></item>
<item><p>31a4</p><section>mdo sde</section><text>ba yul ma du lar skyes te/ yul gyi ming las ma du la zhes btags so/ /maud gal ya na zhes bya ba ni rus yin te rus las ming btags pa'i phyir maud gal zhes btags so/ /dper na nga ni gau ta ma'i rigs las skyes te/ de'i phyir ming gau ta ma</text></item>
<item><p>31a5</p><section>mdo sde</section><text>zhes btags so/ /dge slong byi sha ka zhes bya ba ni byi sha ka ni skar ma'i ming ste/ skar ma'i ming las ming thob pas byi sha ka zhes btags so/ /ji ltar sor mo drug pa sor mo drug gi rkyen gyis sor mo drug pa zhes ming du btags so/ /sangs rgyas sbyin</text></item>
<item><p>31a6</p><section>mdo sde</section><text>dang / lhas sbyin zhes bya ba 'ang sangs rgyas dang / lha'i rkyen gyis sangs rgyas sbyin dang / lhas sbyin zhes btags so/ /drod gsher las skyes pa'i rkyen gyis drod gsher skyes zhes btags so/ /dper na sgra'i rgyus ka ka la zhes bya ba dang / ku'u ku'u la</text></item>
<item><p>31a7</p><section>mdo sde</section><text>zhes bya ba dang tsu tsu la zhes bya bar ming du btags te/ de lta bu la sogs pa'i ming ni rgyu dang rkyen las btags pa'i ming zhes bya'o/ /rgyu rkyen med pa ni ji ltar pad mo dang / sa dang chu dang / me dang rlung dang / nam mkha' lta bu dang / man dA ra ba ni</text></item>
<item><p>31a8</p><section>mdo sde</section><text>gzhal med khang skom 'thung zhes bya ste/ gzhal med khang skom mi 'thung yang man dA ra ba zhes bya ba dang / sar ba cha ta zhes bya ba ni sbrul gyi bla gab ces bya ste/ yang dag par sbrul gyi bla gab ma yin pas de ni rgyu med par nan gyis ming du btags pa'o/ /</text></item>
<item><p>31b1</p><section>mdo sde</section><text>ji ltar ji la ba yi zhes bya ba ni mar 'thung ba zhes bya ste/ yang dag par mar mi 'thung bar mar 'thung ba zhes btags te/ de ni rgyu med par nan gyis ming du btags pa'o/ /rigs kyi bu mya ngan las 'das pa chen po 'di yang de dang 'dra ste/ rgyu dang</text></item>
<item><p>31b2</p><section>mdo sde</section><text>rkyen med par nan gyis ming btags so/ /rigs kyi bu dper na nam mkha' ni nam mkha' cung zad kyis chen po zhes mi bya'o/ /mya ngan las 'das pa yang de dang 'dra ste/ mtshan nyid cung zad kyis mya ngan las 'das pa chen po zhes mi bya'o/ /</text></item>
<item><p>31b3</p><section>mdo sde</section><text>rigs kyi bu dper na chos gzhal du med pa/ bsam gyis mi khyab pa ni chen po zhes bya'o/ /mya ngan las 'das pa yang de dang 'dra ste/ gzhal du med bsam gyis mi khyab pas yongs su mya ngan las 'das pa chen po zhes bya'o/ /yongs su</text></item>
<item><p>31b4</p><section>mdo sde</section><text>dag pa 'ba' shig pas mya ngan las 'das pa chen po zhes bya'o/ /ji ltar na yongs su dag pa 'ba' shig ces bya zhe na/ yongs su dag pa la rnam pa bzhi ste/ de la srid pa nyi shu rtsa lnga po ni ma dag pa zhes bya'o/ /de dag rab tu chod pas yongs</text></item>
<item><p>31b5</p><section>mdo sde</section><text>su dag pa zhes bya'o/ /dag pa 'di nyid mya ngan las 'das pa zhes bya ste/ mya ngan las 'das pa de la srid pa zhes bya ba yang mya ngan las 'das pa nyid ni yang dag par na srid pa ma yin te/ sangs rgyas bcom ldan 'das kyis 'jig rten pa'i</text></item>
<item><p>31b6</p><section>mdo sde</section><text>rjes su mya ngan las 'das pa yang srid par bshad do/ /dper na 'jig rten pas pha ma ma yin par pha ma zhes zer te/ yang dag par pha ma ma yin par pha ma zhes zer ro/ /mya ngan las 'das pa yang de dang 'dra ste/ 'jig rten pa'i rjes su</text></item>
<item><p>31b7</p><section>mdo sde</section><text>de bzhin gshegs pa la mya ngan las 'das pa chen po mnga'o/ /zhes gsungs pa yin/ las rnam par dag pa ste/ bus pa ma rabs thams cad ni las rnam par ma dag pa'i phyir mya ngan las 'das pa med do/ /sangs rgyas bcom ldan 'das ni phrin las</text></item>
<item><p>31b8</p><section>mdo sde</section><text>yongs su dag pa'i phyir yongs su dag pa chen po zhes bya ste/ yongs su dag pa chen po yin pas na mya ngan las 'das pa chen po zhes bya ba yin/ lus yongs su dag pa ste/ gal te lus mi rtag na ma dag pa yin no/ /de bzhin gshegs pa'i sku ni rtag</text></item>
<item><p>32a1</p><section>mdo sde</section><text>pa yin pas yongs su dag pa chen po zhes bya ste/ yongs su dag pa chen po'i phyir mya ngan las 'das pa chen po zhes bya ba yin/ sems yongs su dag pa ste/ gal te zag pa dang bcas na ma dag pa zhes bya'o/ /de bzhin gshegs pa</text></item>
<item><p>32a2</p><section>mdo sde</section><text>ni zag pa mi mnga' bas yongs su dag pa chen po zhes bya ste/ yongs su dag pa chen po'i phyir mya ngan las 'das pa chen po zhes bya ba yin te bzhi'o/ /rigs kyi bu de ni rigs kyi bu 'am rigs kyi bu mos mya ngan las 'das pa chen po'i mdo 'di</text></item>
<item><p>32a3</p><section>mdo sde</section><text>bsgoms pa'i yon tan dang ldan pa gcig ces bya'o/ /gzhan yang rigs kyi bu de la ji ltar na byang chub sems dpa' sems dpa' chen pos yongs su mya ngan las 'das pa chen po'i mdo sde la nan tan byed pa'i bsod nams gnyis pa dang ldan</text></item>
<item><p>32a4</p><section>mdo sde</section><text>pa zhes bya zhe na/ rigs kyi bu byang chub sems dpa' sems dpa' chen pos yongs su mya ngan las 'das pa chen po'i mdo sde la nan tan byed pa na/ sngon ma thob pa thob par 'gyur/ sngon ma mthong ba mthong bar 'gyur/ sngon ma thos pa</text></item>
<item><p>32a5</p><section>mdo sde</section><text>thos par 'gyur/ sngon ma phyin pa phyin par 'gyur/ sngon mi shes pa shes par 'gyur ro/ /de la ji ltar na sngon ma thob pa thob par 'gyur ba zhe na/ 'di lta ste/ rdzu 'phrul sngon ma thob pa da thob par gyur pa'o/ /rdzu 'phrul la rnam pa gnyis te/ nang</text></item>
<item><p>32a6</p><section>mdo sde</section><text>dang / phyi rol lo/ /phyi rol ces bya ba ni mu stegs can dang thun mong ba'o/ /nang zhes bya ba la yang rnam pa gnyis te/ theg pa gnyis dang / byang chub sems dpa'o/ /byang chub sems dpa' yongs su mya ngan las 'das pa'i mdo sde la nan tan byed pa'i</text></item>
<item><p>32a7</p><section>mdo sde</section><text>rdzu 'phrul thob pa ni nyan thos pa dang rang sangs rgyas dang thun mong ma yin pa'o/ /de la ji ltar na nyan thos dang rang sangs rgyas dang thun mong ba'i ma yin pa zhe na/ 'di lta ste/ theg pa gnyis kyis rdzu 'phrul dang / cho 'phrul sprul to/ gcig ni bsam</text></item>
<item><p>32a8</p><section>mdo sde</section><text>pa gcig dang / bya ba gcig ste mang por mi 'gyur ro/ /byang chub sems dpa' ni de lta ma yin te/ bsam pa gcig gis lam rgyud ltar lus yongs su rdzogs par ston nus so/ /de ci'i phyir zhe na/ yongs su mya ngan las 'das pa chen po'i mdo 'di'i</text></item>
<item><p>32b1</p><section>mdo sde</section><text>byin gyi brlabs kyis mthu thob pa'i phyir sngon ma thob pa thob pa zhes bya'o/ /yang ji ltar na sngon ma thob pa da thob pa zhe na/ 'di lta ste/ lus kyi dbang po thob pa dang / sems kyi dbang po thob pa'o/ /de 'ang gang zhe na/ bus pa ma</text></item>
<item><p>32b2</p><section>mdo sde</section><text>rabs thams cad ni/ lus dang sems kyi dbang ma thob pas ched 'ga' ni lus kyi phyi bzhin sems 'brang / ched 'ga' ni sems kyi phyi bzhin du lus 'brang ngo / /de la ji ltar na lus kyi phyi bzhin sems 'brang ba zhe na/ dper na chang</text></item>
<item><p>32b3</p><section>mdo sde</section><text>gis myos pa dag lus kyi nang na chang yod pas/ de'i tshe lus 'gul na sems kyang rjes su 'gul lo/ /gzhan yang lus ngal na sems kyang ngal bar gyur te/ de ni lus kyi phyi bzhin sems 'brang ba zhes bya'o/ /gzhan yang</text></item>
<item><p>32b4</p><section>mdo sde</section><text>bus pa lus chung ba ni sems kyang chung ngo / /mi chen po ni lus che bas sems kyang de bzhin du che'o/ /gzhan yang la la zhig lus rtsub pas na sems la rtag tu snum pa dang 'jam pa dang mnyen par 'dod de/ de ni lus kyi phyi</text></item>
<item><p>32b5</p><section>mdo sde</section><text>bzhin sems 'brang ba zhes bya'o/ /de la ji ltar na sems kyi phyi bzhin lus 'brang ba zhe na/ 'di lta ste/ song ba dang / 'ong ba dang / 'dug pa dang / nyal ba dang / sbyin pa dang / tshul khrims dang / bzod pa dang / brtson 'grus byed</text></item>
<item><p>32b6</p><section>mdo sde</section><text>pa ste/ gang mya ngan che ba ni rod kyang ngan no/ /dga' ba ni lus tsho zhing mdangs dkar ro/ /gang 'jigs pa ni lus 'dar ro/ /rtse gcig tu chos nyan pa ni lus rab tu dga'o/ /cho nge rdung zhing ngu ba ni mchi ma dang snabs zag ste/</text></item>
<item><p>32b7</p><section>mdo sde</section><text>de ni sems kyi phyi bzhin lus 'brang ba zhes bya'o/ /byang chub sems dpa' ni de lta ma yin te/ lus dang sems gnyis ga'i dbang thob pas sngon ma thob pa da thob pa zhes bya'o/ /gzhan yang rigs kyi bu byang chub sems</text></item>
<item><p>32b8</p><section>mdo sde</section><text>dpa' sems dpa' chen pos lus kyi dbang po rdul phra rab lta bur ston te/ rdul tsam gyi lus des sangs rgyas kyi zhing gang gA'i klung bye ma tshad med pa mtha' yas pa snyed kun du thogs pa med par 'gro yang sems rtag tu 'dug ste</text></item>
<item><p>33a1</p><section>mdo sde</section><text>sngon gyi gnas nas mi g.yo'o/ de ni lus kyi phyi bzhin sems mi 'brang ba dang / sngon ma phyin par phyin pa zhes kyang bya'o/ /yang ji ltar na sngon ma phyin par phyin pa zhe na nyan thos dang rang sangs rgyas thams cad ni phyin par mi nus</text></item>
<item><p>33a2</p><section>mdo sde</section><text>te/ byang chub sems dpas phyin pas de'i phyir sngon ma phyin par da phyin pa zhes bya'o/ /nyan thos dang rang sangs rgyas thams cad ni rdzu 'phrul yod mod kyi/ lus rdul phra rab lta bur sprul te/ sangs rgyas kyi zhing gang gA'i klung</text></item>
<item><p>33a3</p><section>mdo sde</section><text>gi bye ma tshad med pa snyed kun tu 'gro mi nus so/ /nyan thos dang rang sangs rgyas ni lus 'gul ba'i tshe sems kyang rjes su 'gul lo/ /byang chub sems dpa' ni de lta ma yin te/ sems mi 'gul mod kyi lus ma phyin pa'i</text></item>
<item><p>33a4</p><section>mdo sde</section><text>gnas med de/ de ni byang chub sems dpa' lus kyi rjes su sems mi 'brang ba zhes bya'o/ /gzhan yang rigs kyi bu byang chub sems dpas lus 'di stong gsum gyi stong chen po'i 'jig rten gyi khams dang 'dra bar sprul te/ lus chen</text></item>
<item><p>33a5</p><section>mdo sde</section><text>po des rdul phra rab gcig gi nang du zhugs kyang sems de'i tshe de ltar chung bar mi 'gyur ro/ /nyan thos dang rang sangs rgyas ni lus stong gsum gyi stong chen po'i 'jig rten gyi khams tsam du sprul nus kyang lus chen po des rdul</text></item>
<item><p>33a6</p><section>mdo sde</section><text>phra rab kyi nang du 'jug mi nus te/ dngos po de lta bu dag kyang byed mi nus na sems mi g.yo bar bya bar lta ci smos te/ de ni byang chub sems dpa' lus kyi rjes su sems mi 'gro ba zhes bya'o/ /gzhan yang rigs gyi bu byang</text></item>
<item><p>33a7</p><section>mdo sde</section><text>chub sems dpa' sems dpa' chen pos sgra dbyangs gcig gis stong gsum gyi stong chen po'i 'jig rten gyi khams kyi sems can thams cad kyi rna lam du thos par gyur kyang 'di snyam du nga'i sgra 'dis 'jig rten gyi khams kun du</text></item>
<item><p>33a8</p><section>mdo sde</section><text>sems can rnams sngon ma thos pa thos par bya'o snyam mi sems so/ /byang chub sems dpas thog ma nas kyang bdag gis sems can rnams la sngon ma thos pa thos par bya'o zhes ma smras so/ /byang chub sems dpas gal te</text></item>
<item><p>33b1</p><section>mdo sde</section><text>bdag gis chos bshad pa'i rkyen gyis sems can rnams la ma thos pa thos par bya'o/ zhes smra na de nams kyang bla na med pa yang dag par rdzogs pa'i byang chub tu mi 'gyur bar rig par bya'o/ /de ci'i phyir zhe na/ sems can gyis mi thos pa las</text></item>
<item><p>33b2</p><section>mdo sde</section><text>bdag gis bshad do zhes smra ba'i sems de ni 'khor ba'i sems te/ byang chub sems dpa' thams cad ni sems de yongs su zad do/ /don de lta bas na byang chub sems dpa' sems dpa' chen po'i lus dang sems lhan cig mi 'grogs so/ /rigs</text></item>
<item><p>33b3</p><section>mdo sde</section><text>kyi bu bus pa ma rabs thams cad ni lus dang sems lhan cig 'grogs so/ /byang chub sems dpa' ni de lta ma yin te/ sems can gyi don bya ba'i phyir lus chung ngur ston mod kyi sems mi chung ngo / /de ci'i phyir zhe na/ byang chub sems dpa' rnams kyi</text></item>
<item><p>33b4</p><section>mdo sde</section><text>sems kyi rang bzhin ni rtag tu rgya che ba'i phyir te/ lus chen po ston kyang sems ni che bar mi 'gyur ro/ /ji ltar lus chen po zhe na/ lus stong gsum gyi stong chen po'i 'jig rten gyi khams dang 'dra ba'o/ /ji ltar sems chung ngu zhe na/</text></item>
<item><p>33b5</p><section>mdo sde</section><text>byis pa chung ngu'i spyad pa spyod pa'o/ /don de lta bas na lus kyi rjes su sems mi 'brang ba'o/ /byang chub sems dpa' sems dpa' chen pos bskal pa khrag khrig tshad med pa'i bar du chang spangs te ma 'thungs kyang sems 'gul lo/ /sems la sdug</text></item>
<item><p>33b6</p><section>mdo sde</section><text>bsngal dang / yid spong ba med kyang lus la mchi ma 'dzag go/ /yang dag par 'jigs pa med kyang lus rab tu 'dar ro/ /don de lta bas na byang chub sems dpa' ni lus dang sems kyi dbang thob pas lhan cig mi 'grogs par rig par bya'o/ /</text></item>
<item><p>33b7</p><section>mdo sde</section><text>byang chub sems dpa' sems dpa' chen pos lus gcig bstan pa las sems can rnams kyis so so nas tha dad par mthong ngo / /gzhan yang rigs kyi bu byang chub sems dpa' sems dpa' chen po mya ngan las 'das pa chen po'i mdo sde la nan</text></item>
<item><p>33b8</p><section>mdo sde</section><text>tan byas pas sngon ma thos pa thos par 'gyur ba gang zhe na/ byang chub sems dpa' sems dpa' chen po sngar sgra'i mtshan nyid la 'jug pa ni 'di lta ste/ bal glang gi sgra dang / rta'i sgra dang / shing rta'i sgra dang / mi'i sgra dang / dung gi sgra dang / rnga'i sgra</text></item>
<item><p>34a1</p><section>mdo sde</section><text>dang / mchu sbrang gi sgra dang / gling bu la sogs pa'i sgra dang / glu'i sgra dang / ngu ba'i sgra ste/ de dag yongs su bsgom mo/ /goms par bsgos pa'i phyir stong gsum gyi stong chen po'i 'jig rten gyi khams tshad med pa snyed kyi sems can</text></item>
<item><p>34a2</p><section>mdo sde</section><text>dmyal ba'i sgra kun thos par 'gyur ro/ /yang nas yang du bsgoms pas rna ba'i dbang po tha dad pa thob ste/ nyan thos dang rang sangs rgyas kyi 'phrul gyi rna ba dang tha dad par 'gyur ro/ /de ci'i phyir zhe na/ theg pa gnyis pas yongs su dag pa'i</text></item>
<item><p>34a3</p><section>mdo sde</section><text>rna ba'i mngon par shes pa thob pa ni bsam gtan dang po'i chen po bzhi dam pa la brten na/ bsam gtan dang po 'ba' shig thos te/ bsam gtan gnyis pa nas bsam gtan bzhi pa'i bar du yang de bzhin no/ /dus gcig tu stong</text></item>
<item><p>34a4</p><section>mdo sde</section><text>gsum gyi stong chen po'i 'jig rten gyi khams kyi sgra ci yod pa thams cad cig car thos kyang 'jig rten gyi khams gang gA'i klung gi bye ma tshad med mtha' yas pa snyed kyi sgra thos par mi nus so/ /don de lta bas na byang chub sems dpas thos pa ni</text></item>
<item><p>34a5</p><section>mdo sde</section><text>nyan thos dang rang sangs rgyas kyi rna ba'i dbang po dang tha dad do/ /de ltar tha dad pas sngon ma thos pa thos par 'gyur te/ sgra thos kyang sems la thog ma nas sgra thos pa'i mtshan nyid med do/ /yod pa'i mtshan nyid dang / rtag pa'i mtshan nyid dang / bde ba'i</text></item>
<item><p>34a6</p><section>mdo sde</section><text>mtshan nyid dang / bdag gi mtshan nyid dang / yongs su dag pa'i mtshan nyid dang / bdag po'i mtshan nyid dang / rten pa'i mtshan nyid dang / byed pa'i mtshan nyid dang / rgyu'i mtshan nyid dang / nges pa'i mtshan nyid dang / 'bras bu'i mtshan nyid</text></item>
<item><p>34a7</p><section>mdo sde</section><text>med do/ /de lta bas na byang chub sems dpa' dag gis sngon ma thos pa da thos par gyur to/ /de nas byang chub sems dpa' sems dpa' chen po kun du snang ba mtho btsun dpal gyi rgyal pos gsol pa/ bcom ldan 'das kyis</text></item>
<item><p>34a8</p><section>mdo sde</section><text>gsungs pa las nges pa'i mtshan nyid dang / 'bras bu'i mtshan nyid mi mdzad do zhes gsungs pa'i don de lta ma lags so/ /de ci'i slad du zhe na/ bcom ldan 'das kyis sngar gsungs pa las gang la la zhig gis yongs su mya ngan las</text></item>
<item><p>34b1</p><section>mdo sde</section><text>'das pa chen po'i mdo 'di tshigs su bcad pa gcig gam/ yi ge 'bru gcig tsam thos na/ gdon mi za bar bla na med pa yang dag par rdzogs pa'i byang chub thob par 'gyur ro/ /zhes gsungs la/ de ni de bzhin gshegs pas ci'i</text></item>
<item><p>34b2</p><section>mdo sde</section><text>slad du nges pa dang / 'bras bu ma mchis so zhes gsungs/ bla na med pa yang dag par rdzogs pa'i byang chub thob pa de nyid nges pa'i mtshan nyid dang / 'bras bu'i mtshan nyid lags na/ ci'i slad du nges pa dang 'bras bu ma mchis zhes</text></item>
<item><p>34b3</p><section>mdo sde</section><text>gsungs/ sgra mi snyan pa thos na ngan sems skyes te/ ngan sems skyes pas ngan song gsum du ltung ngo / /gang ngan song gsum du ltung ba de nyid nges pa'i 'bras bu lags na/ ci'i slad du nges pa dang / 'bras bu ma mchis shes</text></item>
<item><p>34b4</p><section>mdo sde</section><text>gsungs/ bcom ldan 'das kyis bka' stsal pa/ legs so legs so/ /rigs kyi bu khyod kyis de ltar dri bar spobs pa legs so/ /gal te bcom ldan 'das kyis sgra rnams la nges pa dang / 'bras bu'i mtshan nyid yod</text></item>
<item><p>34b5</p><section>mdo sde</section><text>par gsungs na/ de sangs rgyas bcom ldan 'das kyi mtshan nyid ma yin te/ bdud kyi rgyal po'i mtshan nyid yin/ 'khor ba'i mtshan nyid yin/ mya ngan las 'das pa dang thag ring ba'i mtshan nyid yin no/ /de ci'i phyir zhe</text></item>
<item><p>34b6</p><section>mdo sde</section><text>na/ sangs rgyas bcom ldan 'das kyis gsungs so cog ni nges pa dang / 'bras bu'i mtshan nyid med do/ /rigs kyi bu dper na ral gri'i nang na mi'i ngo snang ba bsgreng na ni chu ring por mthong / 'phred du bltas na zheng che bar mthong ste/</text></item>
<item><p>34b7</p><section>mdo sde</section><text>de gal te nges pa'i mtshan nyid yin na ci'i phyir bsgreng na ni chu ring por mthong la/ 'phred du ni zheng che bar mthong / don de lta bas na sangs rgyas bcom ldan 'das kyis gsungs pa ni nges pa dang / 'bras bu'i mtshan nyid med do/ /rigs</text></item>
<item><p>34b8</p><section>mdo sde</section><text>kyi bu mya ngan las 'das pa zhes bya ba ni sgra'i 'bras bu ma yin no/ /gal te mya ngan las 'das pa sgra'i 'bras bu yin na mya ngan las 'das pa de rtag pa'i chos ma yin par rig par bya'o/ /rigs kyi bu dper na 'jig rten na rten cing</text></item>
<item><p>35a1</p><section>mdo sde</section><text>'brel te 'byung ba'i chos ni rgyu yod pas 'bras bu yang yod do/ /rgyu med na 'bras bu yang med de/ rgyu mi rtag na 'bras bu yang mi rtag go/ /de ci'i phyir zhe na/ rgyu las kyang 'bras bur 'gyur la/ 'bras bu las kyang rgyur 'gyur ro/ /</text></item>
<item><p>35a2</p><section>mdo sde</section><text>don de lta bas na chos thams cad ni nges pa'i mtshan nyid med do/ /ji ste mya ngan las 'da' ba rgyu las skyes na rgyu nyid mi rtag pas 'bras bu yang mi rtag ste/ de bas na mya ngan las 'da' ba ni rgyu las ma skyes la ngo bo nyid 'bras bu ma yin te/</text></item>
<item><p>35a3</p><section>mdo sde</section><text>de bas na rtag pa'o/ /rigs kyi bu don de lta bas na mya ngan las 'da' ba'i ngo bo nyid ni nges pa med 'bras bu med do/ /rigs kyi bu mya ngan las 'da' ba zhes bya ba ni nges pa zhes bya bar yang rung la/ 'bras bu zhes bya bar yang rung ngo / /</text></item>
<item><p>35a4</p><section>mdo sde</section><text>ji ltar nges pa'o/ /zhes bya zhe na sangs rgyas thams cad kyi mya ngan las 'da' ba ni rtag pa dang / bde ba dang / bdag dang / yongs su dag pa'i phyir nges pa'o/ /skye ba dang rga ba dang 'jig pa med pa'i phyir nges pa'o/ /log sred can dang</text></item>
<item><p>35a5</p><section>mdo sde</section><text>phas pham pa bzhi nyams pa dang / shin tu rgyas pa'i mdo sde la skur ba dang / mtshams med pa lnga'i kha na ma tho ba byas pa dag sngon gyi sems spangs na gdon mi za bar thob pa'i phyir de bas na nges pa'o/ /rigs kyi bu ji ltar khyod kyis</text></item>
<item><p>35a6</p><section>mdo sde</section><text>'di skad du gal te la la zhig ngas mya ngan las 'das pa chen po'i mdo sde'i tshigs su bcad pa gcig gam yi ge gcig tsam bshad pa thos na bla na med pa yang dag par rdzogs pa'i byang chub thob bo zhes bya ba'i don de da dung khyod kyis gsal</text></item>
<item><p>35a7</p><section>mdo sde</section><text>bar ma rig gis shin du brtags par nyon cig ngas rab tu phye ste bstan par bya'o/ /rigs kyi bu gal te rigs kyi bu 'am rigs kyi bu mo gang yongs su mya ngan las 'das pa chen po las yi ge 'bru gcig gam/ tshigs su</text></item>
<item><p>35a8</p><section>mdo sde</section><text>bcad pa gcig tsam yang rung ste/ thos nas yi ge'i mtshan nyid du mi 'dzin/ tshigs su bcad pa'i mtshan nyid du mi 'dzin thos pa'i mtshan nyid du mi 'dzin/ sangs rgyas kyi mtshan nyid du mi 'dzin/ bshad pa'i mtshan nyid du mi</text></item>
<item><p>35b1</p><section>mdo sde</section><text>'dzin na de ni mtshan nyid med pa'i mtshan nyid ces bya'o/ /mtshan nyid med pa'i mtshan nyid pas na bla na med pa yang dag par rdzogs pa'i byang chub thob bo/ /rigs kyi bu khyod kyis ji skad du sgra yid du mi 'ong ba thos pa'i phyir</text></item>
<item><p>35b2</p><section>mdo sde</section><text>ngan song gsum du 'gro'o zhes bya ba'i don de yang ma yin no/ /de ci'i phyir zhe na/ sgra yid du mi 'ong bas ngan song gsum du 'gro ba ma yin gyi/ de'i 'bras bu ni ngan sems yin no/ /de ci'i phyir zhe na/ rigs kyi</text></item>
<item><p>35b3</p><section>mdo sde</section><text>bu 'am rigs kyi bu mo gang sgra yid du mi 'ong ba thos kyang ngan sems ma bskyed sgra yid du mi 'ong ba'i rkyen gyis ngan song gsum du 'gro ba ma yin te/ sems can rnams kun nas nyon mongs pa'i ngan sems mched cing mang du gyur</text></item>
<item><p>35b4</p><section>mdo sde</section><text>pas ngan song gsum du skyes kyi/ sgra yid du mi 'ong ba'i rkyen gyis ma yin no/ /gal te sgra la nges pa'i mtshan nyid yod na/ thos pa kun gyis ngan sems skye ba'i rigs so/ /de la la la ni skye/ la la mi skye ste/ de bas na sgra la ni nges</text></item>
<item><p>35b5</p><section>mdo sde</section><text>pa'i mtshan nyid med par rig go/ /nges pa'i mtshan nyid med pas na/ des rkyen byas kyang ngan sems mi skye'o/ /gsol pa/ bcom ldan 'das gal te sgra ma nges na/ ci'i slad du byang chub sems dpa' sngon ma thos pa thos par</text></item>
<item><p>35b6</p><section>mdo sde</section><text>'gyur/ rigs kyi bu sgra la nges pa'i mtshan nyid med pas sngon ma thos pa byang chub sems dpa' rnams kyis da thos par 'gyur to/ /de bas na ngas sngon ma thos pa da thos pa zhes gsungs so/ /rigs kyi bu de la ji ltar na sngon ma</text></item>
<item><p>35b7</p><section>mdo sde</section><text>mthong ba da mthong ba zhe na/ /rigs kyi bu byang chub sems dpa' sems dpa' chen po yongs su mya ngan las 'das pa chen po'i mdo sde la nan tan byed pa sngar snang ba'i mtshan nyid la 'jug pa ni 'di lta ste/ nyi ma dang / zla ba dang / skar</text></item>
<item><p>35b8</p><section>mdo sde</section><text>ma dang / me'i phung po dang / sgron ma dang nor bu dang / me'i snang ba dang / sman la sogs pa'i 'od goms par bsgoms pa'i phyir mig gi dbang po tha dad pa thob ste/ nyan thos dang rang sangs rgyas thob pa dang tha dad do/ /ji ltar tha dad ce</text></item>
<item><p>36a1</p><section>mdo sde</section><text>na/ theg pa gnyis pas 'phrul gyi mig rnam par dag pa thob pa/ gal te 'dod pa'i khams kyi chen po bzhi'i mig gi dbang po la brten na bsam gtan dang po mi mthong ngo / /gal te bsam gtan dang po la brten</text></item>
<item><p>36a2</p><section>mdo sde</section><text>na gong ma mi mthong ba nas bdag gi mig gi bar du yang mthong bar mi nus so/ /gal te mang du mthong na yang stong gsum gyi stong chen po'i 'jig rten gyi khams las mi mthong ngo / /byang chub sems dpa' sems dpa' chen</text></item>
<item><p>36a3</p><section>mdo sde</section><text>pos 'phrul gyi mig ma bsgoms kyang gzugs dam pa'i lus thams cad keng rus kyi mtshan nyid du mthong ngo / /'jig rten gyi khams gzhan gang gA'i klung gi bye ma snyed kyi gzugs kyi mtshan nyid mthong yang gzugs kyi mtshan</text></item>
<item><p>36a4</p><section>mdo sde</section><text>nyid du mi 'dzin/ rtag pa'i mtshan nyid du mi 'dzin/ yod pa'i mtshan nyid dang / rdzas kyi mtshan nyid dang / ming dang yi ge dang rgyu rkyen dang mthong ba'i mtshan nyid du mi 'dzin/ mig la dam pa rnam par dag pa'i mtshan nyid do/ /zhes kyang</text></item>
<item><p>36a5</p><section>mdo sde</section><text>mi zer te/ rten cing 'brel te 'byung ba dang / rten cing 'brel te 'byung ba ma yin pa'i mtshan nyid du mthong ngo / /ji ltar na rten cing 'brel te 'byung ba zhe na/ gzugs ni mig gi rkyen yin no/ /gal te gzugs rten cing 'brel ba ma</text></item>
<item><p>36a6</p><section>mdo sde</section><text>yin na/ bus pa ma rabs thams cad kyis gzugs su mthong ba'i 'du shes mi skye ba'i rigs so/ /de bas na gzugs ni rten cing 'brel pa zhes bya'o/ /rten cing 'brel te 'byung ba ma yin zhes bya ba ni byang chub sems dpa' sems dpa'</text></item>
<item><p>36a7</p><section>mdo sde</section><text>chen po mthong du zin kyang gzugs kyi mtshan nyid mi skyed de/ de bas na rten cing 'brel te 'byung ba ma yin no/ /don de lta bas na byang chub sems dpas 'phrul gyi mig rnam par dag pa thob pa ni nyan thos dang rang sangs rgyas kyis thob pa dang</text></item>
<item><p>36a8</p><section>mdo sde</section><text>tha dad do/ /de ltar tha dad pa'i phyir dus gcig tu phyogs bcu'i 'jig rten gyi khams na/ de ltar bzhugs pa'i sangs rgyas rnams kun mthong ste/ de ni byang chub sems dpas sngon ma mthong ba mthong ba zhes bya'o de ltar tha dad pa'i phyir rdul</text></item>
<item><p>36b1</p><section>mdo sde</section><text>phra rab snyed mthong gi/ nyan thos dang rang sangs rgyas ni mi mthong ngo / /de ltar tha dad pa'i phyir bdag gi ming mthong mod kyi/ thog ma nas mthong ba'i mtshan nyid med de/ mi rtag pa'i mtshan nyid du mthong zhing / gang zag pa'i</text></item>
<item><p>36b2</p><section>mdo sde</section><text>lus la rdzas sum bcu rtsa drug gi mi gtsang bas yongs su gang ba lag mthil du skyu ru ra'i 'bras bu bzhag pa bzhin du mthong ngo / /don de lta bas na sngon ma mthong ba da mthong ba zhes bya ste/ gal te sems can gyi</text></item>
<item><p>36b3</p><section>mdo sde</section><text>gzugs dang cha lugs ji snyed pa mthong ma thag tu de nyid theg pa chen po 'am/ theg pa chung ngu'i dbang po gang yin pa rig go/ /gos la thang cig reg pa tsam gyis kyang de'i dge ba dang mi dge ba'i dbang po'i khyad par gyi mtshan nyid</text></item>
<item><p>36b4</p><section>mdo sde</section><text>shes so/ /don de lta bas na sngon mi shes pa da shes par 'gyur te/ thang cig mthong ba tsam gyis sngon mi shes pa da shes par 'gyur ro/ /de ltar shes pa'i phyir sngon ma mthong ba mthong bar gyur to// // bam po sum bcu</text></item>
<item><p>36b5</p><section>mdo sde</section><text>gnyis pa/ gzhan yang rigs kyi bu ji ltar na byang chub sems dpa' sngon mi shes pa shes pa zhe na/ byang chub sems dpa' sems dpa' chen po bus pa ma rabs kyi 'dod chags dang zhe sdang dang gti mug gi sems shes kyang thog ma</text></item>
<item><p>36b6</p><section>mdo sde</section><text>nas sems sam sems las byung ba'i mtshan nyid du mi 'dzin/ sems can dang rdzas kyi mtshan nyid du mi 'dzin te/ don dam pa mthar stong pa'i mtshan nyid la nan tan byed do/ /de ci'i phyir zhe na/ byang chub sems dpa' thams</text></item>
<item><p>36b7</p><section>mdo sde</section><text>cad ni rtag tu stong pa'i mtshan nyid la nan tan byed pa'i phyir ro/ /stong pa nyid la nan tan byed pas sngon mi shes pa da shes so/ /ji ltar shes zhe na/ bdag med pa dang / bdag gi ba med pa shes pa dang / sems can thams</text></item>
<item><p>36b8</p><section>mdo sde</section><text>cad la sangs rgyas kyi rang bzhin yod par shes te/ sangs rgyas kyi rang bzhin yod pa'i phyir log sred can dag sngon gyi sems spangs na thams cad kyang bla na med pa yang dag par rdzogs pa'i byang chub tu mngon par 'tshang</text></item>
<item><p>37a1</p><section>mdo sde</section><text>rgya bar 'gyur ro/ /de dag ni nyan thos dang rang sangs rgyas kyis shes par mi nus kyi/ byang chub sems dpas shes par nus pas de bas na sngon mi shes pa shes pa zhes bya'o/ /gzhan yang rigs kyi bu ji ltar sngon mi shes</text></item>
<item><p>37a2</p><section>mdo sde</section><text>pa shes pa zhe na/ byang chub sems dpa' sems dpa' chen po yongs su mya ngan las 'das pa chen po'i mdo sde dam pa la nan tan byed pa ni sngon 'das pa'i dus kyi sems can thams cad kyi skye ba'i gnas dang / rigs dang / pha ma dang / phu nu dang /</text></item>
<item><p>37a3</p><section>mdo sde</section><text>chung ma dang / bu dang / gnyen bshes dang / dgra rnams dran pas yud tsam thang cig gis khyad par kyi ye shes thob ste/ nyan thos dang rang sangs rgyas kyi ye shes las khyad par du gyur pa'o/ /ji ltar na khyad par du gyur pa zhe na/ nyan thos</text></item>
<item><p>37a4</p><section>mdo sde</section><text>dang rang sangs rgyas kyi shes rab ni 'das pa'i dus kyi sems can rnams kyi rigs dang pha ma dang gnyen pa nas dgra'i bar du dran te/ rigs dang gnyen dang dgra'i mtshan nyid skyed do/ /byang chub sems dpa' ni de lta ma yin te/ sngon gyi</text></item>
<item><p>37a5</p><section>mdo sde</section><text>rigs dang / pha ma dang / gnyen pa nas 'gra'i bar du dran yang rigs dang / pha ma dang gnyen pa dang / dgra la sogs pa'i mtshan nyid mi skyed de/ rtag tu chos kyi mtshan nyid dang / stong pa zhi ba'i mtshan nyid du 'jug go/ /de ni</text></item>
<item><p>37a6</p><section>mdo sde</section><text>byang chub sems dpa'i sngon mi shes pa shes pa zhes bya'o/ /rigs kyi bu gzhan yang ji ltar na sngon mi shes pa shes pa zhe na byang chub sems dpa' sems dpa' chen po yongs su mya ngan las 'das pa chen po'i mdo sde dam pa la nan tan byas</text></item>
<item><p>37a7</p><section>mdo sde</section><text>pas gzhan gyi sems shes pa'i ye shes thob pa ni nyan thos dang rang sangs rgyas kyi thob pa dang tha dad do/ /ji ltar tha dad ce na/ nyan thos dang rang sangs rgyas ni yud tsam thang cig gis mi'i sems shes pa'i dus na/ sems can dmyal</text></item>
<item><p>37a8</p><section>mdo sde</section><text>ba dang / byol song dang / yi dgas dang / lha'i sems mi shes so/ /byang chub sems dpa' ni de lta ma yin te/ yud tsam thang cig gis rgyud drug gi sems can gyi sems kun shes pas de ni byang chub sems dpa'i</text></item>
<item><p>37b1</p><section>mdo sde</section><text>sngon mi shes pa shes pa zhes bya'o/ /rigs kyi bu gzhan yang shes pa tha dad pa yod de/ byang chub sems dpa' sems dpa' chen po bsam pa gcig gis rgyun du zhugs pa'i sems dang po nas rim gyis sems bcu drug gi bar du shes</text></item>
<item><p>37b2</p><section>mdo sde</section><text>so/ /don de lta bas na sngon mi shes pa shes pa zhes bya ste/ 'di dag ni byang chub sems dpas mya ngan las 'das pa chen po la nan tan byas pas yon tan gnyis pa dang ldan pa zhes bya'o/ /gzhan yang rigs kyi bu ji ltar na byang chub</text></item>
<item><p>37b3</p><section>mdo sde</section><text>sems dpa' sems dpa' chen pos yongs su mya ngan las 'das pa chen po la nan tan byas pas yon tan gsum pa dang ldan pa zhe na/ rigs kyi bu byang chub sems dpa' sems dpa' chen po mya ngan las 'das pa chen po la nan</text></item>
<item><p>37b4</p><section>mdo sde</section><text>tan byed pa ni byams pa btang yang byams pa thob par 'gyur ro/ /byams pa thob pa yang rten cing 'brel pa ma yin no/ /de la ji ltar na byams pa btang yang byams pa thob pa zhe na/ rigs kyi bu byams pa zhes bya ba ni kun</text></item>
<item><p>37b5</p><section>mdo sde</section><text>rdzob kyi bden pa ste/ byang chub sems dpa' sems dpa' chen pos kun rdzob kyi byams pa btang nas don dam pa'i byams pa thob pa'o/ /don dam pa'i byams pa ni rkyen gyis thob pa ma yin no/ /gzhan yang ji ltar na byams</text></item>
<item><p>37b6</p><section>mdo sde</section><text>pa btang yang byams pa thob pa zhe na/ gal te byams pa de btang du rung ba zhig yin na bus pa ma rabs kyi byams pa zhes bya'o/ /gang byams pa thob par rung ba de ni byang chub sems dpa'i dmyigs su med pa'i byams pa</text></item>
<item><p>37b7</p><section>mdo sde</section><text>zhes bya'o/ /log sred can gyi byams pa dang / rtsa ba bzhi nyams pa'i byams pa dang / shin du rgyas pa la skur pa'i byams pa dang / mtshams med pa lnga byas pa'i byams pa btang na/ brtse ba'i byams pa dang / de bzhin</text></item>
<item><p>37b8</p><section>mdo sde</section><text>gshegs pa'i byams pa dang / rgyu rkyen med pa'i byams pa 'thob bo/ /gzhan yang ji ltar na byams pa btang yang byams pa thob pa zhe na/ nyung rum dang / ma ning dang / mtshan med dang mtshan gnyis dang / bud med</text></item>
<item><p>38a1</p><section>mdo sde</section><text>kyi byams pa dang / rigs ngan dang / shan pa dang / rngon pa dang / bya dang phag la sogs pa gso ba la sogs pa'i byams pa btang ba dang / nyan thos dang rang sangs rgyas kyi byams pa btang nas byang chub sems dpa'</text></item>
<item><p>38a2</p><section>mdo sde</section><text>rnams kyi dmigs su med pa'i byams pa dang / bdag tu mi lta ba'i byams pa dang / gzhan du mi lta ba'i byams pa dang / tshul khrims can du mi lta/ tshul khrims ngan pa can du mi lta/ bdag la snying rje yod par mthong yang sems can du</text></item>
<item><p>38a3</p><section>mdo sde</section><text>mi lta ba dang / sdug bsngal du tshor ba yod kyang myong ba mi mthong ba 'thob bo/ /de ci'i phyir zhe na/ yang dag pa ji lta ba'i don dam pa sgom pa'i phyir te/ de ni byang chub sems dpa' yongs su mya ngan las 'das pa chen po la nan tan byas</text></item>
<item><p>38a4</p><section>mdo sde</section><text>pa'i yon tan gsum pa dang ldan pa zhes bya'o/ /gzhan yang rigs kyi bu de la ji ltar na byang chub sems dpa' sems dpa' chen pos yongs su mya ngan las 'das pa chen po la nan tan byas pas yon tan bzhi dang ldan pa zhe na/ rigs kyi</text></item>
<item><p>38a5</p><section>mdo sde</section><text>bu byang chub sems dpa' sems dpa' chen pos yongs su mya ngan las 'das pa chen po la nan tan byed pa ni yon tan bzhi dang ldan pa la dngos po rnam pa bcu yod do/ /bcu gang zhe na 'di lta ste/ rtsa ba brten pas bsgul zhing dbyung dka'</text></item>
<item><p>38a6</p><section>mdo sde</section><text>ba dang / bdag la gdon mi za ba'i 'du shes bskyed pa dang / bsod nams dang bsod nams ma yin pa mi rtog pa dang / sangs rgyas kyi zhing yongs su dag par spyod pa dang / lhag ma bsal ba dang / las kyi rgyu bcad pa dang / rnam par</text></item>
<item><p>38a7</p><section>mdo sde</section><text>dag pa'i lus bsgom pa dang / rkyen rnams rab tu rigs pa dang / dgra rnams spong ba dang / mtha' gnyis gcod pa'o/ /de la ji ltar na rtsa ba brtan pas bsgul zhing dbyung dka' ba zhe na/ de la rtsa ba zhes bya ba ni bag byed pa'o/ /bag</text></item>
<item><p>38a8</p><section>mdo sde</section><text>byed pa'i rtsa ba gang zhe na/ 'di lta ste/ bla na med pa yang dag par rdzogs pa'i byang chub kyi rtsa ba'o/ /rigs kyi bu sangs rgyas thams cad kyi dge ba'i rtsa ba rnams ni bag byed pa'o/ /bag byed pa'i phyir dge ba'i rtsa ba gzhan rnams kyang gong</text></item>
<item><p>38b1</p><section>mdo sde</section><text>nas gong du 'phar zhing skye bar 'gyur ro/ /dge ba'i rtsa ba skye zhing 'phel bas dge ba thams cad kyi nang na mchog dang khyad par du 'gyur ro/ /rigs kyi bu ji ltar rjes rnams kyi nang na bal glang gi rjes mchog tu gyur pa ltar bag byed pa'i chos kyang</text></item>
<item><p>38b2</p><section>mdo sde</section><text>de dang 'dra ste/ dge ba'i chos kyi nang na dam pa'i khyad par du 'gyur ro/ /rigs kyi bu ji ltar snang ba'i nang na nyi ma'i 'od mchog tu gyur pa ltar bag byed pa'i chos kyang de dang 'dra ste/ dge ba'i chos rnams kyi nang na mchog dam pa'i khyad par du</text></item>
<item><p>38b3</p><section>mdo sde</section><text>'gyur ro/ /rigs kyi bu ji ltar rgyal po'i nang na 'khor los sgyur ba'i rgyal po mchog dang gtso bor gyur pa dang 'dra bar bag byed pa'i chos kyang de dang 'dra ste/ mchog dang gtso bor 'gyur ro/ /rigs kyi bu ji ltar 'bab chu rnams kyi nang na</text></item>
<item><p>38b4</p><section>mdo sde</section><text>klung bzhi po mchog tu gyur pa ltar bag byed pa'i chos kyang de dang 'dra ste/ dge ba'i chos rnams kyi nang na mchog tu 'gyur ro/ /rigs kyi bu ji ltar ri rnams kyi nang na ri rab ri'i rgyal po mchog tu gyur pa ltar bag byed pa'i chos kyang de dang 'dra ste/</text></item>
<item><p>38b5</p><section>mdo sde</section><text>dge ba'i chos rnams kyi nang na dam par 'gyur ro/ /rigs kyi bu ji ltar chu las skyes pa'i pad mo'i nang na pad mo sngon po dam par gyur pa ltar bag byed pa'i chos kyang de dang 'dra ste/ dge ba'i chos rnams kyi nang na mchog tu 'gyur ro/ /rigs</text></item>
<item><p>38b6</p><section>mdo sde</section><text>kyi bu ji ltar skams las skyes pa'i me tog gi nang na me tog pa ri sha ka mchog tu gyur pa ltar bag byed pa'i chos kyang de dang 'dra ste/ dge ba'i chos thams cad kyi nang na mchog tu 'gyur ro/ /rigs kyi bu ji ltar gcan zan gyi nang</text></item>
<item><p>38b7</p><section>mdo sde</section><text>na seng ge mchog tu gyur pa ltar bag byed pa'i chos kyang de dang 'dra ste/ dge ba'i chos rnams kyi nang na mchog dang gtso bor 'gyur ro/ /rigs kyi bu ji ltar bya'i nang na nam mkha' lding gi rgyal po mchog tu gyur pa ltar bag byed</text></item>
<item><p>38b8</p><section>mdo sde</section><text>pa'i chos kyang de dang 'dra ste/ dge ba'i chos rnams kyi nang na mchog dam pa'o/ /rigs kyi bu lus chen po'i nang na lha ma yin gyi rgyal po sgra gcan 'dzin ces bya ba mchog tu gyur pa ltar bag byed pa'i chos kyang de dang 'dra ste/ dge ba'i</text></item>
<item><p>39a1</p><section>mdo sde</section><text>chos rnams kyi nang na mchog dam pa yin no/ /rigs kyi bu ji ltar sems can rkang gnyis sam/ rkang bzhi 'am/ rkang mangs sam/ rkang med thams cad kyi nang na/ de bzhin gshegs pa mchog tu gyur pa ltar</text></item>
<item><p>39a2</p><section>mdo sde</section><text>bag byed pa'i chos kyang de dang 'dra ste/ dge ba'i chos rnams kyi nang na mchog go/ /rigs kyi bu dper na mang po rnams kyi nang na sangs rgyas kyi dge 'dun mchog tu gyur pa ltar bag byed pa'i chos kyang de dang 'dra ste dge ba'i chos rnams kyi</text></item>
<item><p>39a3</p><section>mdo sde</section><text>nang na mchog yin no/ /rigs kyi bu ji ltar sangs rgyas kyi chos kyi nang na mya ngan las 'das pa chen po'i chos ni mchog dam par 'gyur ba ltar bag byed pa'i chos kyang de dang 'dra ste/ dge ba'i chos rnams kyi nang na mchog dam pa yin no/ /</text></item>
<item><p>39a4</p><section>mdo sde</section><text>rigs kyi bu de lta bas na bag byed pa'i rtsa ba ni zab cing brten te shin tu dbyung dka'o/ /de la ji ltar na bag byed pas gong nas gong du 'phar zhing skye ba zhe na/ 'di lta ste/ dad pa'i rtsa ba dang / tshul khrims kyi rtsa ba dang / sbyin pa'i rtsa ba dang /</text></item>
<item><p>39a5</p><section>mdo sde</section><text>shes rab kyi rtsa ba dang / bzod pa'i rtsa ba dang / thos pa'i rtsa ba dang / brtson 'grus kyi rtsa ba dang / dren pa'i rtsa ba dang / ting nge 'dzin gyi rtsa ba dang / dge ba'i bshes gnyen gyi rtsa ba dang / de dag la sogs pa'i rtsa ba rnams bag byed pa'i phyir gong</text></item>
<item><p>39a6</p><section>mdo sde</section><text>nas gong du 'phar zhing skye'o/ /de ltar 'phel zhing skyes pas shin du zab cing brten te rab tu dbyung dka'o/ /don de lta bas na byang chub sems dpa' sems dpa' chen pos mya ngan las 'das pa chen po la nan tan byas pas rtsa ba zab ste dbyung dka'</text></item>
<item><p>39a7</p><section>mdo sde</section><text>ba zhes bya'o/ /de la ji ltar na lus la gdon mi za ba'i mtshan nyid du 'jug pa zhe na/ bdag gi lus la gdon mi za ba'i sems bskyed de/ 'di ltar bdag gi lus 'dis ma 'ongs pa'i dus na gdon mi za bar bla na med pa yang dag</text></item>
<item><p>39a8</p><section>mdo sde</section><text>par rdzogs pa'i byang chub kyi snod du 'gyur la/ sems kyang de bzhin du chung zhing zhan pa ma yin 'gyur zhing 'pho ba ma yin/ nyan thos dang rang sangs rgyas kyi sems ma yin/ bdud kyi sems ma yin/ bdag bde ba'i sems</text></item>
<item><p>39b1</p><section>mdo sde</section><text>dang / 'khor ba la mos pa'i sems ma yin te/ rtag tu sems can gyi phyir byams pa dang snying rje'i sems tshol ba ni byang chub sems dpa' bdag nyid kyi lus 'dis gdon mi za bar ma 'ongs pa'i dus na bla na med pa yang dag par</text></item>
<item><p>39b2</p><section>mdo sde</section><text>rdzogs pa'i byang chub kyi snod du 'gyur ro/ /zhes pa'i sems bskyed do/ /de lta bas na byang chub sems dpa' sems dpa' chen po mya ngan las 'das pa chen po la nan tan byas pas bdag nyid kyi lus la gdon mi za ba'i 'du</text></item>
<item><p>39b3</p><section>mdo sde</section><text>shes bskyed pa zhes bya'o/ /de la ji ltar na byang chub sems dpa' sems dpa' chen pos bsod nams kyi zhing dang / bsod nams kyi zhing ma yin pa la mi rtog pa zhe na/ de la bsod nams shes bya ba ni mu stegs can gyi dka' thub</text></item>
<item><p>39b4</p><section>mdo sde</section><text>la zhugs pa nas sangs rgyas la thug gi bar du ni bsod nams kyi zhing zhes bya'o/ /gal te 'di snyam du de dag ni yang dag pa'i bsod nams kyi zhing yin no/ /snyam du sems na de'i sems ni zhan cing chung bar rigs par bya'o/ /</text></item>
<item><p>39b5</p><section>mdo sde</section><text>byang chub sems dpa' sems dpa' chen po sems can tshad med pa thams cad la yang bsod nams kyi zhing ma yin par mi lta'o/ /de ci'i phyir zhe na/ dran pa tha dad pa shin du bsgoms pa'i phyir te/ gang dran pa tha dad pa yod cing</text></item>
<item><p>39b6</p><section>mdo sde</section><text>shin du bsgoms pa ni sems can thams cad tshul khrims srung ba yang med/ tshul khrims bshig pa yang med par lta ste/ rtag tu sangs rgyas bcom ldan 'das kyis gsungs pa'i sbyin pa rnam pa bzhi car la rnam par dag pa'i 'bras</text></item>
<item><p>39b7</p><section>mdo sde</section><text>bu thob par lta'o/ /bzhi gang zhe na/ 'di lta ste sbyin bdag rnam par dag la len pa ma dag pa dang / sbyin bdag ma dag la len pa rnam par dag pa dag sbyin bdag dang len pa gnyis ka rnam par dag pa dang / sbyin bdag dang len</text></item>
<item><p>39b8</p><section>mdo sde</section><text>pa gnyis ka ma dag pa'o/ /ji ltar na sbyin bdag rnam par dag la len pa ma dag pa zhe na/ 'di lta ste/ sbyin bdag tshul khrims dang / mang du thos pa dang / shes rab dang ldan zhing sbyin pa dang 'bras bu sbyin pa yod par</text></item>
<item><p>40a1</p><section>mdo sde</section><text>shes la/ len pa ni tshul khrims nyams shing ngan par lta ba la zhen te/ sbyin pa med cing 'bras bu med par lta ba ni sbyin bdag rnam par dag la len pa ma dag pa zhes bya'o/ /ji ltar na len pa rnam par dag la sbyin</text></item>
<item><p>40a2</p><section>mdo sde</section><text>bdag ma dag pa zhe na/ de la sbyin bdag ni tshul khrims nyams shing / log par lta ba la zhen te/ sbyin pa dang 'bras bu smin pa yang med par lta la/ len pa ni tshul khrims sdom zhing mang du thos pa dang / shes rab dang ldan te sbyin</text></item>
<item><p>40a3</p><section>mdo sde</section><text>pa dang / sbyin pa'i 'bras bu smin pa yod par shes pa de ni sbyin bdag ma dag la len pa rnam par dag pa zhes bya'o/ /de la ji ltar na sbyin bdag dang len pa gnyis ka rnam par dag pa zhe na/ de la sbyin bdag dang len pa gnyis ka tshul khrims</text></item>
<item><p>40a4</p><section>mdo sde</section><text>sdom zhing mang du thos pa dang / shes rab dang ldan te sbyin pa dang sbyin pa'i 'bras bu smin pa yod par shes pa ste/ de ni sbyin bdag dang len pa gnyi ga rnam par dag pa zhes bya'o/ /ji ltar na gnyi ga ma dag pa zhe na/ sbyin bdag dang len pa</text></item>
<item><p>40a5</p><section>mdo sde</section><text>gnyi ga tshul khrims nyams shing ngan par lta ba dang / sbyin pa dang sbyin pa'i 'bras bu smin pa med par lta ba'o/ /gal te de lta bu zhig na/ ci'i phyir de la rnam par dag pa'i 'bras bu thob pa zhes bya zhe na/ de la sbyin pa yang med</text></item>
<item><p>40a6</p><section>mdo sde</section><text>'bras bu yang med pas na rnam par dag pa zhes bya'o/ /rigs kyi bu gang sbyin pa dang sbyin pa'i 'bras bu mi mthong ba ni tshul khrims nyams pa dang / ngan par lta ba la zhen pa ma yin par rig par bya'o/ /gal te nyan thos lta</text></item>
<item><p>40a7</p><section>mdo sde</section><text>bur sbyin pa dang sbyin pa'i 'bras bu mi mthong ba ni tshul khrims nyams pa dang / ngan par lta ba la zhen pa zhes bya'o/ /gang 'di ltar mya ngan las 'das pa chen po'i mdo sde lta bur sbyin pa dang sbyin pa'i 'bras bu mi mthong ba ni tshul khrims</text></item>
<item><p>40a8</p><section>mdo sde</section><text>srung ba dang / yang dag par lta ba zhes bya'o/ /byang chub sems dpa' sems dpa' chen po dran pa tha dad pa yod cing rab tu bsgoms pas sems can tshul khrims sdom pa dang / bshig pa dang / sbyin pa dang / len pa dang / sbyin pa'i 'bras</text></item>
<item><p>40b1</p><section>mdo sde</section><text>bu mi mthong ngo / /de bas na tshul khrims sdom pa yang dag par lta ba zhes gdags so/ /don de lta bas na byang chub sems dpa' sems dpa' chen pos bsod nams kyi zhing dang bsod nams kyi zhing ma yin par mi rtog go/ /de la ji ltar na sangs</text></item>
<item><p>40b2</p><section>mdo sde</section><text>rgyas kyi zhing yongs su dag par sbyong ba zhe na/ byang chub sems dpa' sems dpa' chen po mya ngan las 'das pa'i mdo sde dam pa la nan tan byas pas bla na med pa yang dag par rdzogs pa'i byang chub kyi phyir sems can sgrol ba na/ srog gcod pa'i</text></item>
<item><p>40b3</p><section>mdo sde</section><text>sems yongs su spong ngo / /dge ba'i rtsa ba de yang sems can thams cad dang thun mong du gyur te/ sems can thams cad tshe ring ba dang stobs dang / byin che ba dang / rdzu 'phrul chen po thob par gyur cig ces smon lam 'debs so/ /</text></item>
<item><p>40b4</p><section>mdo sde</section><text>smon lam de'i shugs kyis ma 'ongs pa'i dus su mngon par sangs rgyas pa na zhing de'i sems can ji snyed yod pa de dag thams cad tshe ring zhing mthu stobs dang ldan te rdzu 'phrul chen po 'thob par 'gyur ro/ /gzhan yang rigs kyi bu byang chub</text></item>
<item><p>40b5</p><section>mdo sde</section><text>sems dpa' sems dpa' chen pos mya ngan las 'das pa chen po la nan tan byed pa dag bla na med pa yang dag par rdzogs pa'i byang chub kyi phyir sems can sgrol ba na/ ma byin par len pa'i sems yongs su spong ngo / /dge ba'i rtsa ba de yang</text></item>
<item><p>40b6</p><section>mdo sde</section><text>sems can thams cad dang thun mong du gyur te/ sangs rgyas kyi zhing sa gzhi ji snyed yod pa de dag thams cad rin po che sna bdun 'ba' shig tu gyur te/ sems can dag rang nyam du spyod la phyug cing chog par shog shig ces smon lam</text></item>
<item><p>40b7</p><section>mdo sde</section><text>'debs so/ /smon lam de'i shugs kyis ma 'ongs pa'i dus su mngon par sangs rgyas pa na zhing kun rin po che sna bdun 'ba' shig ste/ sems can rang nyam du spyod cing phyug pa dang chog par longs spyod do/ /gzhan yang rigs kyi</text></item>
<item><p>40b8</p><section>mdo sde</section><text>bu byang chub sems dpa' sems dpa' chen pos mya ngan las 'das pa chen po la nan tan byed pa dag /bla na med pa yang dag par rdzogs pa'i byang chub kyi phyir sems can sgrol ba na 'dod pas log par g.yem pa'i sems yongs su spong ngo / /</text></item>
<item><p>41a1</p><section>mdo sde</section><text>dge ba'i rtsa ba de yang sems can thams cad dang mthun mong du gyur te/ sangs rgyas kyi zhing na sems can ji snyed yod pa kun 'dod chags dang / zhe sdang dang / gti mug gi sems med cing bkres pa dang / skom pas gdungs</text></item>
<item><p>41a2</p><section>mdo sde</section><text>pa'i sdug bsngal med par gyur cig ces smon lam 'debs so/ /smon lam de'i shugs kyis ma 'ongs pa'i dus su mngon par sangs rgyas pa na zhing de'i sems can thams cad 'dod chags dang / zhe sdang dang / gti mug gi sems dang bral</text></item>
<item><p>41a3</p><section>mdo sde</section><text>te bkres pa dang / skom pas gdungs pa'i sdug bsngal thams cad med par 'gyur ro/ /gzhan yang rigs kyi bu byang chub sems dpa' sems dpa' chen pos mya ngan las 'das pa chen po la nan tan byed pa dag bla na med pa yang dag par</text></item>
<item><p>41a4</p><section>mdo sde</section><text>rdzogs pa'i byang chub kyi phyir sems can sgrol ba na brdzun du smra ba'i sems yongs su spong ngo / /dge ba'i rtsa ba de yang sems can thams cad dang thun mong du gyur te/ sangs rgyas kyi zhing na rtag tu me tog gi shing dang / 'bras bu'i shing</text></item>
<item><p>41a5</p><section>mdo sde</section><text>dang / spos kyi shing yod par gyur cig /sems can ji snyed yod pa de dag thams cad sgra skad snyan pa thos par gyur cig ces smon lam 'debs so/ /smon lam de'i shugs kyis ma 'ongs pa'i dus su mngon par sangs rgyas pa na zhing de na</text></item>
<item><p>41a6</p><section>mdo sde</section><text>me tog gi shing dang / 'bras bu'i shing dang / spos kyi shing yod par gyur te/ de'i sems can kun bla na med pa'i sgra dbyangs snyan pa yongs su gsal bar thob par 'gyur ro/ /gzhan yang rigs kyi bu byang chub sems dpa' sems dpa'</text></item>
<item><p>41a7</p><section>mdo sde</section><text>chen pos mya ngan las 'das pa chen po la nan tan byed pa dag bla na med pa yang dag par rdzogs pa'i byang chub kyi phyir sems can sgrol ba na phra ma yongs su spong ngo / /dge ba'i rtsa ba de yang sems can thams cad dang thun mong du gyur te/ sangs rgyas</text></item>
<item><p>41a8</p><section>mdo sde</section><text>kyi zhing na sems can ji snyed yod pa de dag thams cad 'dum zhing dam pa'i chos gcig la gcig ston par shog shig ces smon lam 'debs so/ /de ltar smon lam de'i shugs kyis mngon par sangs rgyas pa na zhing de'i sems can ji snyed</text></item>
<item><p>41b1</p><section>mdo sde</section><text>yod pa de dag thams cad 'dum zhing chos kyi gtam smra bar 'gyur ro/ /gzhan yang rigs kyi bu byang chub sems dpa' sems dpa' chen pos mya ngan las 'das pa chen po la nan tan byed pa dag bla na med pa yang dag par rdzogs pa'i byang chub</text></item>
<item><p>41b2</p><section>mdo sde</section><text>kyi phyir sems can sgrol ba na tshig thun tshags yongs su spong ngo / /dge ba'i rtsa ba de yang sems can thams cad dang thun mong bar gyur te/ sangs rgyas kyi zhing na sa gzhi kun lag mthil bzhin du mnyam pa la gseg ma dang / gyo mo la sogs</text></item>
<item><p>41b3</p><section>mdo sde</section><text>pa dang / tsher ma kun med de/ sems can kun sems mnyam par gyur cig ces smon lam 'debs so/ /smon lam de'i shugs kyi ma 'ongs pa'i dus su mngon par sangs rgyas pa na zhing gi sa gzhi lag mthil bzhin du mnyam la gseg ma dang /</text></item>
<item><p>41b4</p><section>mdo sde</section><text>gyo mo dang / tsher ma la sogs pa med de/ sems can ji snyed yod pa de dag thams cad sems mnyam par 'gyur ro/ /gzhan yang rigs kyi bu byang chub sems dpa' sems dpa' chen pos mya ngan las 'das pa chen po la nan tan byed pa dag bla na</text></item>
<item><p>41b5</p><section>mdo sde</section><text>med pa yang dag par rdzogs pa'i byang chub kyi phyir sems can sgrol ba na don med par smra ba yongs su spong ngo / /dge ba'i rtsa ba de yang sems can thams cad dang thun mong bar gyur te/ sangs rgyas kyi zhing na sems can ji snyed yod</text></item>
<item><p>41b6</p><section>mdo sde</section><text>pa de dag thams cad nyon mongs pa'i sdug bsngal med par gyur cig ces smon lam 'debs so/ /smon lam de'i shugs kyis ma 'ongs pa'i dus su mngon par sangs rgyas pa na zhing de na gnas pa'i sems can ji snyed yod pa kun nyon</text></item>
<item><p>41b7</p><section>mdo sde</section><text>mongs pa'i sdug bsngal med par 'gyur ro/ /gzhan yang rigs kyi bu byang chub sems dpa' sems dpa' chen pos mya ngan las 'das pa chen po la nan tan byed pa dag bla na med pa yang dag par rdzogs pa'i byang chub kyi phyir sems</text></item>
<item><p>41b8</p><section>mdo sde</section><text>can sgrol ba na 'dod pas phrag dog gi sems yongs su spong ngo / /dge ba'i rtsa ba de yang sems can thams cad dang thun mong bar gyur te/ sangs rgyas kyi zhing na sems can thams cad 'dod pas phrag dog gi nyon mongs pas 'tshe ba</text></item>
<item><p>42a1</p><section>mdo sde</section><text>dang / ngan par lta ba med par gyur cig ces smon lam 'debs so/ /smon lam de'i shugs kyis ma 'ongs pa'i dus su mngon par sangs rgyas pa na zhing de'i sems can thams cad 'dod pas phrag dog gi sems kyis 'tshe ba dang log par</text></item>
<item><p>42a2</p><section>mdo sde</section><text>lta ba med par 'gyur ro/ /gzhan yang rigs kyi bu byang chub sems dpa' sems dpa' chen pos mya ngan las 'das pa chen po la nan tan byed pa dag bla na med pa yang dag par rdzogs pa'i byang chub kyi phyir sems can sgrol ba na rnam par 'tshe</text></item>
<item><p>42a3</p><section>mdo sde</section><text>ba thams cad yongs su spong ngo / /dge ba'i rtsa ba de yang sems can thams cad dang thun mong bar gyur te/ sangs rgyas kyi zhing de na sems can ji snyed yod pa de dag thams cad kyis byams pa dang snying rje chen po bsgom zhing bu gcig pa'i</text></item>
<item><p>42a4</p><section>mdo sde</section><text>sa thob par gyur cig ces smon lam 'debs so/ /smon lam de'i shugs kyis ma 'ongs pa'i dus su mngon par sangs rgyas pa na zhing gi sems can ji snyed yod pa de dag thams cad byams pa dang snying rje chen po sgom zhing bu gcig pa'i sa</text></item>
<item><p>42a5</p><section>mdo sde</section><text>thob par 'gyur ro/ /gzhan yang rigs kyi bu byang chub sems dpa' sems dpa' chen pos mya ngan las 'das pa chen po la nan tan byed pa dag bla na med pa yang dag par rdzogs pa'i byang chub kyi phyir sems can sgrol ba na ngan par lta ba yongs su spong</text></item>
<item><p>42a6</p><section>mdo sde</section><text>ngo / /dge ba'i rtsa ba de yang sems can thams cad dang thun mong bar gyur te/ sangs rgyas kyi zhing na sems can ji snyed yod pa thams cad shes rab kyi pha rol tu phyin pa thob par gyur cig ces smon lam 'debs so/ /smon lam de'i</text></item>
<item><p>42a7</p><section>mdo sde</section><text>shugs kyis ma 'ongs pa'i dus su mngon par sangs rgyas pa na 'jig rten gyi khams de na sems can ji snyed yod pa de dag thams cad shes rab kyi pha rol du phyin pa gzungs su 'dzin par 'gyur te/ de ni byang chub sems dpas sangs rgyas kyi</text></item>
<item><p>42a8</p><section>mdo sde</section><text>zhing yongs su dag par sbyong ba zhes bya'o/ /de la ji ltar na byang chub sems dpa' sems dpa' chen pos lhag ma yongs su bsal ba zhe na/ lhag ma la rnam pa gsum ste/ nyon mongs pa'i 'bras bu lhag ma dang / las lhag ma dang / srid pa lhag ma'o/ /</text></item>
<item><p>42b1</p><section>mdo sde</section><text>rigs kyi bu de la ji ltar na nyon mongs pa'i 'bras bu lhag ma zhe na/ sems can gang 'dod chags kyi bag chags dang bsnyen na 'bras bu de smin pa'i phyir sems can dmyal bar ltung ngo / /brgya la sems can dmyal ba las thar na byol song gi skye gnas</text></item>
<item><p>42b2</p><section>mdo sde</section><text>su 'gyur skye ba ni 'di lta ste/ phug ron dang / mchil pa dang / ngur pa dang / ne tso dang / 'tsho byed dang / sha ri ka dang / bye'u sde'u dang / nya dang / rus sbal dang / spre'u dang / sha ba'i lus su skye'o/ /gal te mi'i lus thob na yang nyung rum dang /</text></item>
<item><p>42b3</p><section>mdo sde</section><text>ma ning dang / bud med dang / mtshan gnyis pa dang / mtshan med pa dang / sbrul 'tshong mar 'gyur ro/ /gal te rab tu byung na yang tshul khrims kyi rtsa ba dang po zhig par 'gyur ro/ /de ni 'bras bu lhag ma zhes bya'o/ /gzhan yang rigs kyi bu</text></item>
<item><p>42b4</p><section>mdo sde</section><text>gal te sems can gang zhen pa'i sems kyis zhe sdang gi bag chags la zhen na/ de'i 'bras bu smin pas sems can dmyal bar ltung ngo / /brgya la sems can dmyal ba las thar na yang 'di lta ste/ sbrul gyi gdug pa mthong bas gdug</text></item>
<item><p>42b5</p><section>mdo sde</section><text>pa dang / reg pas gdug pa dang / zos pas gdug pa dang / dbugs gyis gdug pa dang / gdug pa rnam pa bzhi dang ldan pa'i sbrul dang / seng ge dang / stag dang / spyang ki dang / dom dang / dred dang / byi ba dang / khra la sogs pa'i lus su skye'o/ /gal te</text></item>
<item><p>42b6</p><section>mdo sde</section><text>mi'i lus thob na yang tshul ngan pa rnam pa bcu gnyis dang ldan no/ /gal te rab tu byung na yang tshul khrims kyi rtsa ba gnyis pa nyams par byed de/ de ni rnam par smin pa lhag ma zhes bya'o/ /gzhan yang rigs kyi bu gang gti mug gi las byed</text></item>
<item><p>42b7</p><section>mdo sde</section><text>pa de ni 'bras bu smin nas sems can dmyal bar ltung ngo / /brgya la sems can dmyal ba las thar na yang byol song gi skye gnas su skye ste/ gang zhe na/ bal glang dang / phag dang / ba lang dang / lug dang / ma he dang / lji ba dang /</text></item>
<item><p>42b8</p><section>mdo sde</section><text>shig dang / sbrang ma dang / grog ma la sogs pa'i lus su 'gyur ro/ /gal te mi'i lus thob na yang 'on pa dang / dmus long dang / lkugs pa dang / rgyab dgu ba dang / dbang po rnams mi tshang zhing chos mi zin to/ /gal te rab tu byung na yang</text></item>
<item><p>43a1</p><section>mdo sde</section><text>dbang po rnams rmongs shing rtul te/ tshul khrims kyi rtsa ba zhig pa nas rnam pa lnga'i bar du de dag zhig par 'gyur te/ de ni rnam par smin pa lhag ma zhes bya'o/ /gzhan yang rigs kyi bu gang nga rgyal dang dregs pa'i las</text></item>
<item><p>43a2</p><section>mdo sde</section><text>byed pa de ni rnam par smin pas sems can dmyal bar ltung ngo / /brgya la sems can dmyal ba las thar na yang byol song gi skye gnas su skye ste/ gang zhe na/ lus kyi nang gi srin bu dang / rnga mo dang / bong bu dang / kyi dang / rta'i lus su 'gyur</text></item>
<item><p>43a3</p><section>mdo sde</section><text>ro/ /gal te mir skyes na yang bran po dang / bran mo dang / dbul po dang / phongs pa dang / sprang po'i lus su 'gyur ro/ /gal te rab tu byung na yang sems can kun gyis rnam par brnyas par 'gyur zhing tshul khrims kyi rtsa ba bzhi nyams par</text></item>
<item><p>43a4</p><section>mdo sde</section><text>byed de/ de ni rnam par smin pa lhag ma zhes bya ste/ de dag ni nyon mongs pa'i rnam par smin pa'i lhag ma zhes bya'o/ /de ltar na rnam par smin pa lhag ma de yang byang chub sems dpa' sems dpa' chen pos mya ngan las 'das pa chen po la</text></item>
<item><p>43a5</p><section>mdo sde</section><text>nan tan byas pas thams cad med par bsal bar 'gyur ro/ /de la ji ltar na las kyi lhag ma zhe na/ 'di lta ste/ bus pa ma rabs thams cad kyi las dang / nyan thos thams cad kyi las dang / rgyun tu zhugs pas srid pa bdun len pa'i</text></item>
<item><p>43a6</p><section>mdo sde</section><text>las dang / lan cig phyir ldog pas srid pa gnyis len pa'i las dang / phyir mi ldog pas gzugs kyi srid pa len pa'i las de dag ni las kyi lhag ma zhes bya'o/ /las kyi lhag ma de yang byang chub sems dpa' sems dpa' chen po mya</text></item>
<item><p>43a7</p><section>mdo sde</section><text>ngan las 'das pa chen po la nan tan byas pas thams cad bsal bar 'gyur ro/ /de la ji ltar na srid pa'i lhag ma zhe na/ dgra bcom pas ni dgra bcom pa'i 'bras bu thob pa dang / rang sangs rgyas kyis ni rang sangs rgyas kyi 'bras bu</text></item>
<item><p>43a8</p><section>mdo sde</section><text>thob pa dang / las kyang med nyon mongs pa yang med par 'bras bu rnam pa gnyis su 'gyur ba ni srid pa'i lhag ma zhes bya'o/ /de ltar lhag ma yod pa'i chos rnam pa gsum ni byang chub sems dpa' sems dpa' chen pos theg pa chen po'i</text></item>
<item><p>43b1</p><section>mdo sde</section><text>mya ngan las 'das pa chen po'i mdo sde la nan tan byas pas yongs su bsal bar 'gyur te/ de ni byang chub sems dpa' sems dpa' chen pos srid pa'i lhag ma bsal ba zhes bya'o/ /de la ji ltar na byang chub sems dpas rnam par</text></item>
<item><p>43b2</p><section>mdo sde</section><text>dag pa'i lus bsgom pa zhe na/ byang chub sems dpa' sems dpa' chen pos srog mi gcod pa'i tshul khrims srung ba la sems rnam pa lnga yod do/ /gang zhe na/ tha ma dang / 'bring dang / rab dang / rab kyi yang rab dang / 'bring gi rab ste/ yang</text></item>
<item><p>43b3</p><section>mdo sde</section><text>dag par lta ba'i bar du yang de bzhin du rgyas par rig par bya ste/ sems rnam pa lnga bcu po de ni sems dang po bskyed pa zhes bya ste/ gdon mi za ba'i sems lnga bcu dang ldan par 'gyur ro/ /de ltar sems brgya yongs su rdzogs pa ni</text></item>
<item><p>43b4</p><section>mdo sde</section><text>bsod nams brgya dang ldan pa zhes bya ste/ bsod nams brgya pa dang ldan pa'i ni mtshan gcig tu 'gyur ro/ /de ltar mthar gyis mtshan sum bcu rtsa gnyis dang ldan par gyur pa ni rnam par dag pa'i lus shes bya ste/ de bas na yang dpe byad bzang</text></item>
<item><p>43b5</p><section>mdo sde</section><text>po brgyad cu sgrub bo/ /'jig rten na sems can dag ni lha brgyad cu snyed brjod do/ /brgyad bcu po gang zhe na/ nyi ma'i lha bcu gnyis dang / lha chen po bcu gnyis dang / skar ma chen po lnga dang / sme bdun dang / rta zhes bya ba'i lha dang / lam</text></item>
<item><p>43b6</p><section>mdo sde</section><text>bgrod pa'i lha dang / ba ra dwa tsi zhes bya ba'i lha dang / bsod nams kyi lha dang / rgyu skar nyi shu rtsa brgyad dang / sa'i lha dang / rlung gi lha dang / chu'i lha dang / me'i lha dang / tshangs pa dang / ru rta zhes bya ba'i lha dang / in te zhes bya ba'i lha dang / ku ma ra zhes</text></item>
<item><p>43b7</p><section>mdo sde</section><text>bya ba'i lha dang / lag brgya pa dang / dbang sgyur chen po'i lha dang / ba shel zhes bya ba'i lha dang / bu mang po'i lha dang / mgon po bzhi'i lha dang / yi ge med pa'i lha dang / sa su zhes bya ba'i lha dang brgyad bcu'o/ /sems can dag gi phyir</text></item>
<item><p>43b8</p><section>mdo sde</section><text>dpe byad bzang po brgyad bcu bsgrubs nas yongs su brgyan te/ de ni byang chub sems dpa'i lus rnam par dag pa zhes bya'o/ /de ci'i phyir zhe na/ lha brgyad bcu po de dag la sems can thams cad kyis dad cing rjes su 'gro ste/</text></item>
<item><p>44a1</p><section>mdo sde</section><text>de bas na byang chub sems dpas dpe byad bzang po brgyad bcu bsgrubs na lus mi g.yo bar sems can de dag ci la dad pa'i rjes su so so nas de lta bu mthong bar byed do/ /mthong nas kyang lhag par bkur sti bskyed de/ so so nas bla</text></item>
<item><p>44a2</p><section>mdo sde</section><text>na med pa yang dag par rdzogs pa'i byang chub tu sems skye'o/ /don de lta bas na byang chub sems dpa' sems dpa' chen pos lus yongs su sbyong ngo / /rigs kyi bu dper na mi la la zhig rgyal po chen po spyan 'dren na khang khyim thams cad rab tu</text></item>
<item><p>44a3</p><section>mdo sde</section><text>brgyan cing shin du gtsang bar byas te/ zas bzang po rnam pa sna tshogs sbyar na gzod rgyal po gshegs su gnang ngo / /byang chub sems dpa' sems dpa' chen po yang de dang 'dra ste/ bla na med pa yang dag par rdzogs pa'i byang chub</text></item>
<item><p>44a4</p><section>mdo sde</section><text>kyi chos kyi 'khor los sgyur ba'i rgyal po spyan 'dren na sngar bdag gi lus shin du dag par sbyang na bla na med pa'i chos kyi rgyal po gnas par 'gyur te/ don de lta bas na byang chub sems dpa' sems dpa' chen pos rnam par dag pa'i lus</text></item>
<item><p>44a5</p><section>mdo sde</section><text>bsgrubs dgos so/ /rigs kyi bu dper na mi la la zhig bdud rtsi 'thung na sngar lus dag par byed do/ /de bzhin du byang chub sems dpa' sems dpa' chen po yang bla na med pa'i/ chos kyi bdud rtsi shes rab kyi pha rol tu phyin</text></item>
<item><p>44a6</p><section>mdo sde</section><text>pa 'thung na sngar dpe byad bzang po brgyad bcus lus dag par bya dgos so/ /rigs kyi bu dper na gser ram dngul gyi snod shin du bzang po'i nang du chu gtsang ma blugs na phyi nang gnyis ka gsal bar gtsang ngo / /de bzhin du byang</text></item>
<item><p>44a7</p><section>mdo sde</section><text>chub sems dpa' sems dpa' chen po'i lus yongs su gtsang ba yang de dang 'dra ste bla na med pa yang dag par rdzogs pa'i byang chub kyi chu blugs na phyi nang gnyis gtsang ngo / /rigs kyi bu dper na bA rA Na sI pa'i ras</text></item>
<item><p>44a8</p><section>mdo sde</section><text>shin du dkar po ni btsos na kha dog 'gyur sla'o/ /de ci'i phyir zhe na/ rang bzhin gyis dkar zhing gtsang ma'i phyir ro/ /de bzhin du byang chub sems dpa' sems dpa' chen po yang lus gtsang ba'i phyir bla na med pa yang dag par rdzogs</text></item>
<item><p>44b1</p><section>mdo sde</section><text>pa'i byang chub myur du 'thob bo/ /de lta bas na byang chub sems dpa' sems dpa' chen pos yongs su dag pa'i lus bsgrub bo/ /de la ji ltar na byang chub sems dpa' rgyu rnams la shin du mkhas pa zhe na byang chub sems dpa' sems dpa' chen</text></item>
<item><p>44b2</p><section>mdo sde</section><text>pos gzugs kyi mtshan nyid mi mthong / gzugs kyi rgyu mi mthong / gzugs kyi rang bzhin mi mthong / gzugs dbyung ba mi mthong / gzugs kyi 'gog pa mi mthong / mtshan nyid gcig pa mi mthong / mtshan nyid tha dad pa mi mthong / mthong ba mi mthong / gzugs</text></item>
<item><p>44b3</p><section>mdo sde</section><text>dang cha byad mi mthong len pa mi mthong ngo / /de ci'i phyir zhe na/ rgyu dang rkyen rab tu rig pa'i phyir te/ gzugs ji lta ba bzhin du chos thams cad kyang de dang 'dra'o/ /de ni byang chub sems dpa' rgyu rnams la mkhas pa zhes bya'o/ /de la ji ltar</text></item>
<item><p>44b4</p><section>mdo sde</section><text>na byang chub sems dpa' dgra rnams spong ba zhe na/ 'di ltar nyon mongs pa thams cad ni byang chub sems dpa'i dgra ste/ byang chub sems dpa' sems dpa' chen pos rtag tu spong ba'i phyir byang chub sems dpa' dgra rnams bcom pa zhes</text></item>
<item><p>44b5</p><section>mdo sde</section><text>bya'o/ /byang chub sems dpa' sa lnga pa ni nyon mongs pa rnams la dgrar mi lta'o/ /de ci'i phyir zhe na/ nyon mongs pa'i rkyen gyis byang chub sems dpa' skye ba yod de skye ba yod pa'i phyir gcig nas gcig du sems can gyi don byed par</text></item>
<item><p>44b6</p><section>mdo sde</section><text>'gyur te/ de lta bas na dgra zhes mi bya'o/ /de la dgra zhes bya ba gang zhe na/ 'di lta ste/ shin du rgyas pa'i mdo la skur ba'o/ /byang chub sems dpa' ni skye ba'i rjes su 'jug kyang sems can dmyal ba dang / byol song gi skye gnas</text></item>
<item><p>44b7</p><section>mdo sde</section><text>dang / yi dgas kyis mi 'jigs te/ shin du rgyas pa'i mdo sde la skur ba de 'ba' shig la 'jigs so/ /byang chub sems dpa' thams cad la bdud rnam pa brgyad yod de/ de ni dgrar 'gyur ro/ /bdud rnam pa brgyad po de</text></item>
<item><p>44b8</p><section>mdo sde</section><text>dag spongs na dgra spangs pa zhes bya ste/ de ni byang chub sems dpa' dgra rnams spong ba zhes bya'o/ /de la ji ltar na byang chub sems dpas mtha' gnyis spong ba zhe na/ de la mtha' gnyis zhes bya ba ni/ 'di ltar srid pa nyi shu rtsa lnga dang</text></item>
<item><p>45a1</p><section>mdo sde</section><text>srid pa'i nyon mongs pa'o/ /byang chub sems dpa' rtag du srid pa nyi shu rtsa lnga dang / srid pa'i nyon mongs pa spong ste/ de ni byang chub sems dpa' mtha' gnyis spong ba zhes bya'o/ /de dag ni byang chub sems dpa' sems dpa'</text></item>
<item><p>45a2</p><section>mdo sde</section><text>chen po yongs su mya ngan las 'das pa chen po la nan tan byas pa'i yon tan bzhi dang ldan pa'o/ /de nas byang chub sems dpa' sems dpa' chen po kun du snang ba mtho btsun dpal gyi rgyal pos gsol pa/ bcom ldan 'das ji ltar bcom</text></item>
<item><p>45a3</p><section>mdo sde</section><text>ldan 'das kyis gsungs pa ltar/ gal te byang chub sems dpa' yongs su mya ngan las 'das pa chen po la nan tan du byas pa dag yon tan gyi dngos po rnam pa bcu po 'di dag dgos so zhes gsungs na ci'i slad du/ de bzhin gshegs pas dgu</text></item>
<item><p>45a4</p><section>mdo sde</section><text>'ba' shig mdzad de/ sangs rgyas kyi zhing yongs su dag par mdzad pa bsgoms/ bcom ldan 'das kyis bka' stsal pa/ rigs kyi bu ngas kyang sngon dngos po bcu po de dag bsgoms so/ /byang chub sems dpa' thams cad dang / de</text></item>
<item><p>45a5</p><section>mdo sde</section><text>bzhin gshegs pa gzhan rnams kyang dngos po rnam pa bcu po ma sgoms pa med do/ /gal te 'jig rten na mi gtsang bas yongs su gang na sangs rgyas bcom ldan 'das rnams der 'byung ba de lta bu'i gnas med de/ rigs kyi bu</text></item>
<item><p>45a6</p><section>mdo sde</section><text>khyod kyis de bzhin gshegs pa rnams mi gtsang ba'i 'jig rten du 'byung bar ma 'dzin cig /de lta bu'i sems ni shin du zhan cing chung ba yin no/ /khyod kyi da 'di ltar rig par bya ste/ da ni yang dag par 'dzam bu'i gling du 'byung ba</text></item>
<item><p>45a7</p><section>mdo sde</section><text>ma yin par zung shig dper na mi la la zhig 'di skad du 'jig rten 'di 'ba' shig na nyi ma dang zla ba yod kyi/ 'jig rten gzhan na nyi ma dang zla ba med do zhes smra na tshig de ni don dang rigs pa med pa'o/ /gal te byang chub sems dpa' gang</text></item>
<item><p>45a8</p><section>mdo sde</section><text>'di skad du sangs rgyas kyi zhing 'di ni btsog pa ngan pa mi gtsang ba ste/ sangs rgyas kyi zhing gzhan ni yongs su dag cing shin du bkod pa'o zhes smra ba yang de dang 'dra'o/ /rigs kyi bu mi mjed kyi 'jig rten gyi khams 'di nas nub phyogs</text></item>
<item><p>45b1</p><section>mdo sde</section><text>su sangs rgyas kyi zhing gang gA'i klung sum bcu rtsa gnyis kyi bye ma snyed 'das pa na 'jig rten gyi khams mi pham pa zhes bya ba yod de/ zhing de ci'i phyir mi pham pa zhes bya zhe na/ zhing de na bkod pa'i dngos po ji snyed pa thams cad kun kyang mnyam zhing</text></item>
<item><p>45b2</p><section>mdo sde</section><text>khyad par med de/ ji ltar nub phyogs kyi 'jig rten gyi khams bde ba can dang / shar phyogs kyi 'jig rten gyi khams zla gam zhes bya ba dang 'dra'o/ /nga ni 'jig rten gyi khams der mngon du 'byung ste/ sems can gyi don gyi phyir 'dzam bu'i gling</text></item>
<item><p>45b3</p><section>mdo sde</section><text>gi 'jig rten gyi khams 'dir chos kyi 'khor lo bskor ba bstan to/ /nga 'ba' shig 'jig rten gyi khams 'dir chos kyi 'khor lo bskor ba bstan pa ma yin gyi/ de bzhin gshegs pa thams cad kyang 'jig rten gyi khams 'dir chos kyi 'khor lo</text></item>
<item><p>45b4</p><section>mdo sde</section><text>bskor to/ /de bas na sangs rgyas bcom ldan 'das thams cad kyang dngos po bcu po de dag ma bsgoms pa med do/ /rigs kyi bu byang chub sems dpa' byams pa ni smon lam gyi shugs kyis ma 'ongs pa'i dus na 'jig rten gyi khams 'di</text></item>
<item><p>45b5</p><section>mdo sde</section><text>yongs su dag par brgyan par 'gyur ro/ /don de lta bas na sangs rgyas thams cad kyi zhing ni yongs su ma dag pa med do/ /gzhan yang rigs kyi bu de la ji ltar na byang chub sems dpa' sems dpa' chen pos yongs su mya ngan las 'das pa</text></item>
<item><p>45b6</p><section>mdo sde</section><text>chen po'i mdo sde la nan tan byas pas yon tan lnga po dang ldan par 'gyur zhe na/ rigs kyi bu byang chub sems dpa' sems dpa' chen po yongs su mya ngan las 'das pa'i mdo sde la nan tan byed pa dag yon tan lnga dang ldan pa ni dngos po rnam pa lnga yod do</text></item>
<item><p>45b7</p><section>mdo sde</section><text>lnga gang zhe na/ dbang po rnams dang ldan pa dang / mtha' 'khob tu mi skye ba dang / lha rnams kyis dgongs pa dang / rtag tu lha dang / bdud dang dge sbyong dang / rgyal rigs dang / bram ze la sogs pas bkur sti byed pa dang / sngon gyi gnas dran pa'o/ /</text></item>
<item><p>45b8</p><section>mdo sde</section><text>byang chub sems dpa' mya ngan las 'das pa chen po'i mdo sde 'di'i rgyu dang rkyen gyi shugs kyi yon tan gyi dngos po 'di lnga dang ldan par 'gyur ro/ /byang chub sems dpa' sems dpa' chen po kun du snang ba mtho btsun dpal gyi rgyal pos gsol pa/</text></item>
<item><p>46a1</p><section>mdo sde</section><text>ji ltar bcom ldan 'das kyis gsungs pa ltar na/ gal te rigs kyi bu 'am rigs kyi bu mo gang sbyin pa byin na yon tan gyi dngos po lnga dang ldan no/ /zhes gsungs na/ de ci'i slad du mya ngan las 'das pa chen po'i rkyen gyis</text></item>
<item><p>46a2</p><section>mdo sde</section><text>dngos po lnga 'thob ces gsungs/ bcom ldan 'das kyis bka' stsal pa legs so legs so/ /rigs kyi bu dngos po de ni don tha dad pas na/ deng rnam par phye zhing khyod la bstan par bya'o/ /sbyin pa byin pas dngos po lnga thob pa ni</text></item>
<item><p>46a3</p><section>mdo sde</section><text>ma nges pa mi rtag pa dang / ma dag pa/ dam pa ma yin pa/ tha dad pa ma yin pa/ zag pa med pa ma yin pas sems can thams cad bde ba la bkod cing phan pa dang / brtse ba'i don du 'gyur ro/ /gang yongs su mya ngan las 'das pa chen po'i mdo 'di la</text></item>
<item><p>46a4</p><section>mdo sde</section><text>brten te/ dngos po lnga thob pa ni nges pa yin/ rtag pa yin/ yongs su dag pa yin/ dam pa yin/ tha dad pa yin/ zag pa med pa yin te/ sems can thams cad bde ba la bkod cing phan pa dang bde ba'i don du 'gyur ro/ /rigs kyi bu sbyin pa byas pa ni</text></item>
<item><p>46a5</p><section>mdo sde</section><text>dkres pa dang skom pa spong bar 'gyur ro/ /yongs su mya ngan las 'das pa chen po'i mdo sde 'dis ni sems can thams cad srid pa nyi shu rtsa lnga yongs su gdungs pa'i nad dang bral bar byed do/ /sbyin pa'i rgyus ni 'khor ba rgyun mi 'chad par byed do/ /</text></item>
<item><p>46a6</p><section>mdo sde</section><text>yongs su mya ngan las 'das pa chen po'i mdos ni 'khor ba gcod de/ rgyun chad par byed do/ /sbyin pa'i rgyus bus pa ma rabs so so'i skye bo'i chos byed par 'gyur ro/ /mya ngan las 'das pa chen po'i mdo sde'i rgyus ni byang chub sems dpar 'gyur ro/ /</text></item>
<item><p>46a7</p><section>mdo sde</section><text>sbyin pa byas pa'i rgyus ni dbul ba dang phongs pa'i sdug bsngal gyis gdungs pa thams cad gcod par 'gyur ro/ /yongs su mya ngan las 'das pa chen po'i mdos ni dge ba'i chos kyis phongs pa thams cad gcod nus so/ /sbyin pa byas</text></item>
<item><p>46a8</p><section>mdo sde</section><text>pa'i rgyus ni phyogs cha yod pa 'bras bu yod pa'o/ /yongs su mya ngan las 'das pa chen po'i rgyus bla na med pa yang dag par rdzogs pa'i byang chub thob pa ni phyogs cha med pa 'bras bu med pa ste/ de ni byang chub sems dpa' sems</text></item>
<item><p>46b1</p><section>mdo sde</section><text>dpa' chen po yongs su mya ngan las 'das pa chen po'i mdo sde la nan tan byas pas yon tan lnga po dang ldan pa zhes bya'o/ /rigs kyi bu de la ji ltar na byang chub sems dpas yongs su mya ngan las 'das pa chen po'i mdo sde la nan</text></item>
<item><p>46b2</p><section>mdo sde</section><text>tan byas pas yon tan drug dang ldan pa zhe na/ de na byang chub sems dpa' sems dpa' chen pos yongs su mya ngan las 'das pa chen po la nan tan byas na/ rdo rje lta bu'i ting nge 'dzin thob par 'gyur ro/ /de la gnas na chos thams</text></item>
<item><p>46b3</p><section>mdo sde</section><text>cad rnam par 'jig par 'gyur ro/ /chos thams cad mi rtag pa dang g.yo ba'i mtshan ma can dang / 'jig pa dang skrag pa'i rgyu yin pa dang / na ba'i sdug bsngal gyis 'phrog pa dang / skad cig skad cig gis 'gog pa dang 'jig pa ste yang</text></item>
<item><p>46b4</p><section>mdo sde</section><text>dag pa'i bden pa med pa dang / thams cad kyang bdud kyi spyod yul yin pa dang / dmigs su med par mthong ngo / /byang chub sems dpa' sems dpa' chen po ting nge 'dzin de la gnas nas sems can la sbyin par byed pa yod mod kyi/</text></item>
<item><p>46b5</p><section>mdo sde</section><text>sems can gcig gi bar du yang dag par mi mthong ste/ sems can gyi phyir tshul khrims kyi pha rol du phyin pa nas/ shes rab kyi pha rol du phyin pa'i bar du brtson pa yang de bzhin du rgyas par rig par bya'o/ /byang chub sems dpa'</text></item>
<item><p>46b6</p><section>mdo sde</section><text>gal te sems can gcig tsam yod par dmigs par na nams kyang sbyin pa'i pha rol du phyin pa nas/ shes rab kyi pha rol tu phyin pa'i bar du yongs su rdzogs par mi 'gyur ro/ /rigs kyi bu dper na rdo rjes gar gzas pa'i gnas</text></item>
<item><p>46b7</p><section>mdo sde</section><text>de mi 'chags pa 'am mi 'jig pa med de/ rdo rje de nyid ni chag pa 'am 'jig par mi 'gyur ro/ /de bzhin du rdo rje lta bu'i ting nge 'dzin yang chos gang la gzas pa de mi 'jig pa med de/ ting nge 'dzin de nyid ni 'jig par 'gyur</text></item>
<item><p>46b8</p><section>mdo sde</section><text>mi srid do/ /rigs kyi bu dper na nor bu rin po che thams cad kyi nang na rdo rje mchog ste/ de bzhin du byang chub sems dpa' sems dpa' chen po rdo rje lta bu'i ting nge 'dzin thob pa yang de dang 'dra ste/ ting nge 'dzin thams cad kyi gtso</text></item>
<item><p>47a1</p><section>mdo sde</section><text>bor 'gyur ro/ /de ci'i phyir zhe na/ byang chub sems dpa' sems dpa' chen po ting nge 'dzin de bsgoms na/ ting nge 'dzin gzhan thams cad der 'dus par 'gyur ro/ /rigs kyi bu dper na rgyal phran thams</text></item>
<item><p>47a2</p><section>mdo sde</section><text>cad la ni 'khor los sgyur ba'i rgyal pos dbang byed do/ /de bzhin du ting nge 'dzin thams cad la rdo rje lta bu'i ting nge 'dzin gyis dbang sgyur ro/ /rigs kyi bu dper na mi zhig yul khams gcig gi dgrar gyur na/ kun gyis sdang ngo / /gal</text></item>
<item><p>47a3</p><section>mdo sde</section><text>te la la zhig gis bsad na 'jig rten pa thams cad de'i yon tan mi rjod pa med do/ /de bzhin du rdo rje lta bu'i ting nge 'dzin kyang de dang 'dra ste/ byang chub sems dpas bsgoms na/ sems can thams cad kyi dgra gzhom nus so/ /de lta bas</text></item>
<item><p>47a4</p><section>mdo sde</section><text>na ting nge 'dzin thams cad kyi phyi mor 'gyur ro/ /rigs kyi bu dper na mi zhig shin du stobs che ste/ thub pa med pa las gzhan zhig gi stobs kyis thub na/ de la mi bsngags pa med do/ /de bzhin du rdo rje lta bu'i ting nge 'dzin gyis kyang gdul</text></item>
<item><p>47a5</p><section>mdo sde</section><text>dka' ba'i chos gtul nus so/ /don de lta bas na ting nge 'dzin thams cad kun kyang der 'dus so/ /rigs kyi bu dper na mi zhig rgya mtshor khrus byas na mi des 'bab chu dang / chu mig dang / mtshe'u'i chu thams cad kyis khrus byas</text></item>
<item><p>47a6</p><section>mdo sde</section><text>par rig go/ /byang chub sems dpa' sems dpa' chen po rdo rje lta bu'i ting nge 'dzin sgom pa yang de dang 'dra ste/ ting nge 'dzin gzhan thams cad kun sgom pa yin par rig par bya'o/ /rigs kyi bu dper na ri spos kyi ngad can la</text></item>
<item><p>47a7</p><section>mdo sde</section><text>chu mig ma dros pa zhes bya ba zhig yod de/ chu mig de'i chu ni yon tan brgyad dang ldan no/ /gal te la la zhig gis 'thungs na nad kyi sdug bsngal thams cad med par 'gyur ro/ /de bzhin du rdo rje lta bu'i ting nge 'dzin kyang 'phags pa'i</text></item>
<item><p>47a8</p><section>mdo sde</section><text>lam yan lag brgyad dang ldan te/ byang chub sems dpas bsgoms na nyon mongs pa rnams kyi rma dang nad lci ba gcod par 'gyur ro/ /rigs kyi bu dper na la la zhig dbang sgyur chen po la mchod na/ des lha thams cad la mchod pa yin</text></item>
<item><p>47b1</p><section>mdo sde</section><text>par rig par bya'o/ /de bzhin du rdo rje lta bu'i ting nge 'dzin sgom pa yang / ting nge 'dzin thams cad sgom pa yin par rig par bya'o/ /rigs kyi bu gal te byang chub sems dpa' gang rdo rje lta bu'i ting nge 'dzin la rab tu gnas na/ chos thams</text></item>
<item><p>47b2</p><section>mdo sde</section><text>cad thogs pa med par mthong ste/ ji ltar lag mthil du skyu ru ra'i 'bras bu bzhag pa bzhin du/ byang chub sems dpas de lta bur mthong bar gyur kyang chos thams cad mthong ba'i 'du shes mi skyed do/ /rigs kyi bu dper na mi la la zhig</text></item>
<item><p>47b3</p><section>mdo sde</section><text>lam gyi bzhi mdor 'dug na/ sems can 'ong ba dang / song ba dang / 'dug pa dang / nyal ba rnams mthong ngo / /de bzhin du rdo rje lta bu'i ting nge 'dzin kyang chos thams cad skye ba dang / 'gog pa dang / 'byung ba dang / nub pa mthong ngo / /rigs kyi bu</text></item>
<item><p>47b4</p><section>mdo sde</section><text>dper na ri mthon po la mi la la zhig 'dzegs te phyogs kun du bltas na/ thams cad gsal bar mthong ngo / /de bzhin du rdo rje lta bu'i ting nge 'dzin gyi ri yang de dang 'dra ste/ byang chub sems dpas 'dzegs te chos thams cad la bltas na mi gsal</text></item>
<item><p>47b5</p><section>mdo sde</section><text>ba med do/ /rigs kyi bu dper na dbyar gyi char pa'i thigs pa phra zhing sdug pa bar mtshams stong pa'i gnas med de/ mi'i mig rnon pos bltas na kun gsal bar mthong ngo / /byang chub sems dpa' yang de dang 'dra ste/ rdo rje lta bu'i ting nge 'dzin gyi</text></item>
<item><p>47b6</p><section>mdo sde</section><text>mig dag pa thob na/ shar phyogs kyi 'jig rten gyi khams ji snyed pa thams cad la 'jig pa 'am/ grub pa kun thogs pa med par gsal bar mthong ste/ de bzhin du phyogs bcu yang de dang 'dra'o/ /rigs kyi bu dper na ri yu ga na da la nyi ma</text></item>
<item><p>47b7</p><section>mdo sde</section><text>bdun cig car du shar na/ ri de'i shing dang / nags tshal thams cad 'tshig go/ /de bzhin du byang chub sems dpa' rdo rje lta bu'i ting nge 'dzin sgoms pa yang nyon mongs pa'i thibs po thams cad zhi bar 'gyur ro/ /rigs kyi bu dper na rdo rjes</text></item>
<item><p>47b8</p><section>mdo sde</section><text>ni srid pa'i rdzas thams cad gzhom nus kyang 'di snyams du ngas bcom mo snyam pa'i 'du shes mi skyed do/ /rdo rje lta bu'i ting nge 'dzin yang de dang 'dra ste/ byang chub sems dpas bsgoms nas nyon mongs pa thams cad bcom yang 'di snyam du ngas</text></item>
<item><p>48a1</p><section>mdo sde</section><text>kun nas nyon mongs pa thams cad bcom mo snyam pa'i 'du shes mi skyed do/ /rigs kyi bu dper na sa chen pos ni srid pa'i rdzas thams cad 'dzin kyang / 'di snyam du bdag gi stobs kyis bzung ngo snyam pa'i 'du shes mi skye'o/ /</text></item>
<item><p>48a2</p><section>mdo sde</section><text>me yang ngas bsregs so snyam pa'i 'du shes mi skyed/ chu yang ngas brlan pa'i las byas so snyam pa'i 'du shes mi skyed/ rlung yang ngas g.yo ba'i las byas so snyam pa'i 'du shes mi skyed/ nam mkha' yang ngas shong ba'i las byas so snyam pa'i 'du</text></item>
<item><p>48a3</p><section>mdo sde</section><text>shes mi skyed/ mya ngan las 'das pa yang ngas sems can mya ngan las bzlas so snyam pa'i 'du shes mi skyed do/ /rdo rje lta bu'i ting nge 'dzin yang de dang 'dra ste/ nyon mongs pa thams cad med par byed kyang thog ma nas ngas med par byas so snyam pa'i</text></item>
<item><p>48a4</p><section>mdo sde</section><text>sems med do/ /gal te byang chub sems dpa' gang rdo rje lta bu'i ting nge 'dzin la gnas na yud tsam thang cig gis de bzhin gshegs pa dang 'dra ba'i sku grangs med tshad med par sprul te/ phyogs bcu'i sangs rgyas kyi zhing gang gA'i klung gi bye ma snyed</text></item>
<item><p>48a5</p><section>mdo sde</section><text>kun du gang bar byed do/ /byang chub sems dpa' de de lta bu'i mngon par sprul pa byed kyang / nga rgyal dang dregs pa'i sems med do/ /de ci'i phyir zhe na/ byang chub sems dpa' rtag tu 'di snyam du ting nge 'dzin gang gis kyang cho 'phrul 'di</text></item>
<item><p>48a6</p><section>mdo sde</section><text>lta bu ston mi nus kyi byang chub sems dpa' rdo rje lta bu'i ting nge 'dzin la gnas pa 'ba' shig gis ston nus so snyam sems so/ /byang chub sems dpa' sems dpa' chen pos rdo rje lta bu'i ting nge 'dzin de la gnas na/ yud tsam thang cig gis</text></item>
<item><p>48a7</p><section>mdo sde</section><text>phyogs bcur sangs rgyas kyi zhing gang gA'i klung gi bye ma snyed kun du phyin pa dang / phyir gnas su 'ong ba'i mthu yod kyang ngas de lta bu nus so snyam pa'i 'du shes med do/ /de ci'i phyir zhe na/ ting nge 'dzin de'i rgyu dang rkyen gyi phyir ro/ /byang chub</text></item>
<item><p>48a8</p><section>mdo sde</section><text>sems dpa' sems dpa' chen po rdo rje lta bu'i ting nge 'dzin la gnas na/ yud tsam thang cig gis phyogs bcu'i 'jig rten gyi khams gang gA'i klung gi bye ma snyed kyi sems can gyi nyon mongs pa thams cad gcod nus kyang ngas sems can rnams</text></item>
<item><p>48b1</p><section>mdo sde</section><text>kyi nyon mongs pa bcad do/ /snyam pa'i 'du shes med do/ /de ci'i phyir zhe na/ ting nge 'dzin de'i rgyu dang rkyen gyi stobs kyi phyir ro/ /byang chub sems dpa' rdo rje lta bu'i ting nge 'dzin de la gnas nas sgra skad gcig bsnyad pas sems can thams cad</text></item>
<item><p>48b2</p><section>mdo sde</section><text>so so nas dngos po ji lta ba de ltar shes pa dang / gzugs gcig bstan pas sems can thams cad so so nas gzugs rnam pa sna tshogs kyi mtshan ma mthong ba dang / gnas gcig na gnas te lus bskyod pas sems can phyogs gang</text></item>
<item><p>48b3</p><section>mdo sde</section><text>na gnas pa so so'i phyogs su mthong ba dang / khams sam skye mched gang yang rung chos gcig bshad pas sems can thams cad so so nas sngon shes pa ltar thos so/ /byang chub sems dpa' de lta bu'i ting nge 'dzin la gnas na/ sems</text></item>
<item><p>48b4</p><section>mdo sde</section><text>can mthong yang thog ma nas sems can su mtshan mar 'dzin pa'i sems med do/ /skyes pa dang bud med du mthong yang skyes pa dang bud med du 'dzin pa'i sems med do/ /gzugs kyi chos mthong yang gzugs kyi mtshan ma med do/ /</text></item>
<item><p>48b5</p><section>mdo sde</section><text>de bzhin du rnam par shes pa'i bar du mthong yang rnam par shes pa'i mtshan ma med do/ /nyin dang mtshan du mthong yang nyin dang mtshan mo'i mtshan ma med do/ /thams cad mthong yang thams cad kyi mtshan ma med do/ /kun nas sbyor ba'i</text></item>
<item><p>48b6</p><section>mdo sde</section><text>nyon mongs pa thams cad mthong yang nyon mongs pa thams cad kyi mtshan ma med do/ /'phags pa'i lam brgyad pa mthong yang 'phags pa'i lam brgyad kyi mtshan ma med do/ /byang chub mthong yang byang chub kyi mtshan ma med do/ /mya ngan</text></item>
<item><p>48b7</p><section>mdo sde</section><text>las 'das pa mthong yang mya ngan las 'das pa'i mtshan ma med do/ /de ci'i phyir zhe na/ rigs kyi bu chos thams cad ni thog ma nas mtshan ma med pa'i phyir te/ byang chub sems dpa' ting nge 'dzin de'i stobs kyi chos thams cad thog ma</text></item>
<item><p>48b8</p><section>mdo sde</section><text>nas mtshan ma med pa ji lta ba bzhin du mthong ngo / /ci'i phyir rdo rje lta bu'i ting nge 'dzin ces bya zhe na/ rigs kyi bu dper na rdo rje nyi ma la bzhag na kha dog gcig tu ma nges te/ de bzhin du rdo rje lta bu'i ting nge 'dzin kyang phal mang po'i</text></item>
<item><p>49a1</p><section>mdo sde</section><text>nang du gzhag na kha dog gcig du ma chad do/ /de lta bas na rdo rje lta bu'i ting nge 'dzin ces bya'o/ /rigs kyi bu dper na rdo rje de ni 'jig rten pa thams cad kyis rin thang mi chod do/ /de bzhin du rdo rje lta bu'i ting</text></item>
<item><p>49a2</p><section>mdo sde</section><text>nge 'dzin gyi yon tan ci yod pa yang lha dang mi thams cad kyis dpag cing gzhal mi nus te/ de bas na rdo rje lta bu'i ting nge 'dzin ces bya'o/ /rigs kyi bu dper na mi dbul pos rin po che rdo rje rnyed na/ dbul phongs pa'i sdug bsngal</text></item>
<item><p>49a3</p><section>mdo sde</section><text>rnams dang / bdud dang ngan par lta ba'i gdug pa thams cad dang bral bar 'gyur ro/ /de bzhin du byang chub sems dpa' sems dpa' chen po yang ting nge 'dzin de thob na nyon mongs pa'i sdug bsngal rnams dang / bdud dang ngan par lta ba'i</text></item>
<item><p>49a4</p><section>mdo sde</section><text>gdug pa thams cad dang bral bar 'gyur te/ de bas na rdo rje lta bu'i ting nge 'dzin ces bya'o/ /de ni byang chub sems dpa' yongs su mya ngan las 'das pa chen po la nan tan byas pas yon tan drug po dang ldan pa zhes bya'o// //</text></item>
<item><p>49a5</p><section>mdo sde</section><text>'phags pa yongs su mya ngan las 'das pa chen po'i mdo/ bam po sum bcu gsum pa/ gzhan yang rigs kyi bu de la ji ltar na byang chub sems dpa' sems dpa' chen pos yongs su mya ngan las 'das pa chen po'i mdo sde dam pa la nan</text></item>
<item><p>49a6</p><section>mdo sde</section><text>tan byas pas yon tan bdun po dang ldan pa zhe na/ rigs kyi bu byang chub sems dpa' sems dpa' chen po yongs su mya ngan las 'das pa chen po'i mdo sde la nan tan byed pa na/ 'di snyam du chos gang dag yongs su mya ngan las 'das pa chen po'i nye ba'i</text></item>
<item><p>49a7</p><section>mdo sde</section><text>rgyur 'gyur snyam bsams nas byang chub sems dpas chos rnam pa 'di bzhis mya ngan las 'das pa chen po'i nye ba'i rgyur 'gyur bar rtogs kyi/ gang dka' thub thams cad spyod pas mya ngan las 'das pa chen po'i nye ba'i rgyur 'gyur ro zhes</text></item>
<item><p>49a8</p><section>mdo sde</section><text>bya ba de ma yin no/ /de ci'i phyir zhe na/ chos rnam pa 'di bzhi'i pha rol na mya ngan las 'da' bar 'gyur ba ni gnas med do/ /bzhi gang zhe na 'di lta ste/ dge ba'i bshes gnyen la bsnyen bkur byed pa dang / sems rtse gcig tu chos</text></item>
<item><p>49b1</p><section>mdo sde</section><text>nyan pa dang / thos nas nan tan du yid la byed pa dang / yang dag pa ji lta ba bzhin du nan tan byed pa'o/ /rigs kyi bu dper na la la zhig mkhris pa dang / bad kan dang / nad mang pos gzir tam/ yi dgas kyis brlams na/</text></item>
<item><p>49b2</p><section>mdo sde</section><text>nad pa de sman pa mkhas pa'i gan du song nas/ sman pas nad ji lta ba bzhin du sman dpyad bstan na/ nad pa de sems rtse gcig tu mnyan nas dpyad bzhin du sman sbyar te sman legs par btang na nad byang zhing lus bde bar 'gyur ro/ /de la nad</text></item>
<item><p>49b3</p><section>mdo sde</section><text>pa ni byang chub sems dpa' lta bu'o/ /sman pa mkhas pa ni dge ba'i bshes gnyen lta bu'o/ /sman pas dpyad bstan pa ni shin du rgyas pa'i mdo sde lta bu'o/ /sman pas dpyad bstan pa legs par mnyan cing 'dzin pa ni shin du rgyas pa'i</text></item>
<item><p>49b4</p><section>mdo sde</section><text>mdo'i don nan tan du yid la byed pa lta bu'o/ /dpyad bzhin du sman sbyor ba ni byang chub kyi phyogs kyi chos sum bcu rtsa bdun yang / yang dag pa ji lta ba bzhin du spyod pa lta bu'o/ /nad byang ba ni nyon mongs pa 'gags pa lta bu'o/ /bde ba</text></item>
<item><p>49b5</p><section>mdo sde</section><text>thob pa ni mya ngan las 'das pa'i rtag pa dang / bde ba dang / bdag dang / yongs su dag pa thob pa lta bu'o/ /rigs kyi bu dper na rgyal po zhig chos bzhin du srid bzung zhing 'bangs bde bar bya snyam bsams nas blon po blo can dag la ji ltar byas</text></item>
<item><p>49b6</p><section>mdo sde</section><text>na legs zhes dris so/ /de nas blon po rnams kyang sngon gyi rgyal pos yul gyi srid bzung ba'i chos smras so/ /rgyal pos de thos nas sems rtse gcig tu yid ches te/ chos de bzhin du yul gyi srid bzung bas dgra rnams med</text></item>
<item><p>49b7</p><section>mdo sde</section><text>par gyur te/ de bas na 'bangs bde bar gyur cing 'tshe ba med par gyur to/ /rigs kyi bu rgyal po zhes bya ba ni byang chub sems dpa' lta bu'o/ /blon po blo can zhes bya ba ni dge ba'i bshes gnyen lta bu'o/ /blon po blo can gyis gyal</text></item>
<item><p>49b8</p><section>mdo sde</section><text>po la srid bzung ba'i chos smras pa ni mdo sde sde bcu gnyis lta bu'o/ /rgyal pos thos nas sems rtse gcig tu yid ches shing spyod pa ni byang chub sems dpa' rnams sems rtse gcig tu mdo sde sde bcu gnyis kyi don zab mo la</text></item>
<item><p>50a1</p><section>mdo sde</section><text>sems shing nan tan byed pa lta bu'o/ /chos bzhin du yul gyi srid bzung ba ni byang chub sems dpa' rnams pha rol du phyin pa drug gi chos yang dag pa ji lta ba bzhin du nan tan byed pa lta bu ste/ pha rol tu phyin pa drug la nan tan</text></item>
<item><p>50a2</p><section>mdo sde</section><text>byed pa'i phyir ro/ /dgra rnams med par gyur pa ni byang chub sems dpa' kun nas nyon mongs pa'i dgra rnams yongs su spangs pa lta bu'o/ /bde ba thob pa zhes bya ba ni ji ltar byang chub sems dpas yongs su mya ngan las 'das pa'i rtag pa dang /</text></item>
<item><p>50a3</p><section>mdo sde</section><text>bde ba dang / bdag dang / yongs su dag pa thob pa lta bu'o/ /rigs kyi bu dper na mi zhig mdze ma rungs pas btab pa las/ grogs po mdza' bo zhig 'di skad du khyod gal te ri rab kyi drung du phyin na nad kun 'byang bar 'gyur ro/ /de ci'i phyir zhe na/ de</text></item>
<item><p>50a4</p><section>mdo sde</section><text>na sman bzang po ro bdud rtsi dang 'dra ba zhig yod de/ gal te 'thungs na nad mi 'tsho ba med do/ /de nas mi des yid ches nas ri de'i drung du song ste/ sman bdud rtsi dang 'dra ba brngas nas zos pas nad sos te lus bde bar gyur to/ /mdze ma rungs</text></item>
<item><p>50a5</p><section>mdo sde</section><text>pa ni bus pa ma rabs lta bu'o/ /grogs po mdza' bo zhes bya ba ni byang chub sems dpa' sems dpa' chen po rnams lta bu'o/ /sems thag pa nas yid ches pa ni tshad med pa bzhi'i sems lta bu'o/ /ri rab ni 'phags pa'i lam brgyad</text></item>
<item><p>50a6</p><section>mdo sde</section><text>pa lta bu'o/ /bdud rtsi'i ro zhes bya ba ni sangs rgyas kyi rang bzhin lta bu'o/ /mdze sos pa zhes bya ba ni nyon mongs pa dang bral ba lta bu'o/ /bde ba thob pa zhes bya ba ni mya ngan las 'das pa'i rtag pa dang / bde ba dang / bdag dang / yongs su dag</text></item>
<item><p>50a7</p><section>mdo sde</section><text>pa thob pa lta bu'o/ /rigs kyi bu dper na slob dpon zhig la slob ma dbang po rno ba dag gcig yod na/ slob dpon de nyin mtshan rtag tu ston kyang mi skyo'o/ /de bzhin du byang chub sems dpa' rnams kyang sems can thams cad dad kyang rung ma dad kyang rung</text></item>
<item><p>50a8</p><section>mdo sde</section><text>rtag tu ston te skyo ba med do/ /rigs kyi bu dge ba'i bshes gnyen zhes bya ba ni 'di ltar sangs rgyas dang / byang chub sems dpa' dang / rang sangs rgyas dang / nyan thos kyi nang na shin du rgyas pa la yid ches pa'o/ /ci'i phyir/ dge ba'i bshes</text></item>
<item><p>50b1</p><section>mdo sde</section><text>gnyen zhes bya zhe na/ dge ba'i bshes gnyen zhes bya ba ni sems can dag mi dge ba bcu spong bar byed cing dge ba bcu spyod par byed de/ don de lta bas na dge ba'i bshes gnyen zhes bya'o/ /yang dge ba'i bshes gnyen zhes bya ba ni chos ji lta</text></item>
<item><p>50b2</p><section>mdo sde</section><text>bzhin du ston cing ji ltar bstan pa bzhin du spyod pa'o/ /ji ltar na chos bzhin du ston cing bstan pa bzhin du spyod pa zhe na/ 'di ltar bdag srog mi gcod pas gzhan la srog mi gcod pa ston pa nas bdag yang dag par lta ba la nan tan byed</text></item>
<item><p>50b3</p><section>mdo sde</section><text>pas gzhan yang yang dag par lta ba'i bar du nan tan byed du gzhug pa ste/ gang de ltar byed pa de ni dge ba'i bshes gnyen yang dag pa zhes bya'o/ /bdag byang chub la nan tan byed pas gzhan yang byang chub la nan tan byed du gzhug pa ste/ de</text></item>
<item><p>50b4</p><section>mdo sde</section><text>bas na dge ba'i bshes gnyen ces bya'o/ /bdag dad pa dang / tshul khrims dang / sbyin pa dang / mang du thos pa dang / shes rab sgom pas gzhan yang dad pa dang / tshul khrims dang / sbyin pa dang / mang du thos pa dang / shes rab sgom du gzhug pa ste/</text></item>
<item><p>50b5</p><section>mdo sde</section><text>de bas na dge ba'i bshes gnyen ces bya'o/ /dge ba'i bshes gnyen ces bya ba ni chos yod pa'i phyir ro/ /dge ba'i chos dag gang zhe na 'di ltar ci byed do cog bdag la bde bar mi sbyor gyi/ rtag tu sems can dag bde bar sbyor</text></item>
<item><p>50b6</p><section>mdo sde</section><text>ba dang / gzhan gyis nyes pa mthong yang skyon mi smra ba ste/ rtag tu dge ba'i chos 'ba' shig smra ba'o/ /don de lta bas na dge ba'i bshes gnyen ces bya'o/ /rigs kyi bu dper na/ zla ba ni tshes zhag gcig nas zhag bcwa lnga'i</text></item>
<item><p>50b7</p><section>mdo sde</section><text>bar du khad kyis skye bar 'gyur te/ de bzhin du dge ba'i bshes gnyen yang de dang 'dra bar slob pa rnams bags kyis mi dge ba'i chos dag ring du 'gyur zhing dge ba'i chos skye bar byed do/ /rigs kyi bu gal te gang gis dge ba'i bshes gnyen</text></item>
<item><p>50b8</p><section>mdo sde</section><text>la bsnyen na/ tshul khrims dang / ting nge 'dzin dang / shes rab dang / rnam par grol ba dang / rnam par grol ba mkhyen cing gzigs pa dag sngon med pa yang yod par 'gyur ro/ /yongs su ma rdzogs pa yang skye zhing rgyas par 'gyur ro/ /</text></item>
<item><p>51a1</p><section>mdo sde</section><text>de ci'i phyir zhe na/ dge ba'i bshes gnyen la bsnyen pa'i phyir ro/ /de ltar bsnyen pa'i rkyen gyis mdo sde sde bcu gnyis kyi don shin du zab mo yang rtogs par 'gyur ro/ /gang mdo sde sde bcu gnyis kyi don shin du zab</text></item>
<item><p>51a2</p><section>mdo sde</section><text>mo nyan pa ni chos nyan pa zhes bya'o/ /chos nyan pa de nyid theg pa chen po shin du rgyas pa'i mdo sde zhes bya ste/ shin du rgyas pa'i nyan pa ni yang dag par chos nyan pa zhes bya'o/ /yang dag pa'i chos mnyan pa ni yongs su mya ngan las</text></item>
<item><p>51a3</p><section>mdo sde</section><text>'das pa'i mdo nyan pa ste/ mya ngan las 'das pa chen po'i nang na sangs rgyas kyi rang bzhin yod pa dang / de bzhin gshegs pa ni mthar yongs su mya ngan las mi 'da'o zhes thos pa yin te/ de bas na rtse gcig tu chos nyan pa zhes</text></item>
<item><p>51a4</p><section>mdo sde</section><text>bya'o/ /rtse gcig tu chos nyan pa ni 'phags pa'i lam brgyad ces bya ste/ 'phags pa'i lam brgyad kyis 'dod chags dang / zhe sdang dang gti mug gcod par 'gyur te/ de bas na chos mnyan pa zhes bya'o/ /chos mnyan</text></item>
<item><p>51a5</p><section>mdo sde</section><text>pa ni stong pa bcu gcig ces bya ste/ stong pa de dag gis chos thams cad la mtshan mar mi blta'o/ /chos mnyan pa ni sems thog ma bskyed pa zhes bya ste/ thog ma sems bskyed pa'i rgyu las bla na med pa dgra bcom pa yang</text></item>
<item><p>51a6</p><section>mdo sde</section><text>dag par rdzogs pa'i byang chub kyi sems thob pa nas yongs su mya ngan las 'das pa chen po'i bar du thob par 'gyur ro/ /de yang thos pas mya ngan las 'das pa chen po thob pa ma yin gyi/ yongs su bsgoms pas mya ngan las</text></item>
<item><p>51a7</p><section>mdo sde</section><text>'das pa chen po thob bo/ /rigs kyi bu dper na mi nad pas sman pa'i sman dpyad dang / sman gyi ming thos pa tsam gyis nad 'tsho bar mi 'gyur gyi/ gang gis 'thungs pas nad sos par 'gyur ro/ /de bzhin du rten cing 'brel te 'byung</text></item>
<item><p>51a8</p><section>mdo sde</section><text>ba'i chos zab mo bcu gnyis mnyan pa tsam gyis nyon mongs pa thams cad chod par mi 'gyur gyi/ sems rtse gcig tu gtad cing shin du nan tan byas pas chod par 'gyur te/ de dag ni nan tan du yid la byed pa zhes bya'o/ /gzhan</text></item>
<item><p>51b1</p><section>mdo sde</section><text>yang don ci'i phyir nan tan du yid la byed pa zhe na/ 'di lta ste/ ting nge 'dzin rnam pa gsum ste/ stong pa nyid kyi ting nge 'dzin dang / mtshan ma med pa'i ting nge 'dzin dang / smon pa med pa'i ting nge 'dzin no/ /de la stong pa nyid ni srid pa</text></item>
<item><p>51b2</p><section>mdo sde</section><text>nyi shu rtsa lnga la bden pa gcig tsam yang yod par ma mthong ba'o/ /smon pa med pa ni srid pa nyi shu rtsa lnga la smon pa dang tshol bar mi byed pa'o/ /mtshan ma med pa ni mtshan ma bcu med pa ste/ gang zhe na/ gzugs kyi mtshan ma dang / sgra'i</text></item>
<item><p>51b3</p><section>mdo sde</section><text>mtshan ma dang / dri'i mtshan ma dang / ro'i mtshan ma dang / reg bya'i mtshan ma dang / skye ba'i mtshan ma dang / gnas pa'i mtshan ma dang / 'gog pa'i mtshan ma dang / pho'i mtshan ma dang / mo'i mtshan ma ste/ de ltar ting nge 'dzin</text></item>
<item><p>51b4</p><section>mdo sde</section><text>rnam pa gsum sgom pa ni byang chub sems dpa' nan tan du yid la byed pa zhes bya'o/ /de la ji ltar na chos ji lta ba bzhin du spyod pa zhe na/ de la chos bzhin du spyod pa ni sbyin pa'i pha rol tu phyin pa spyod pa nas shes rab kyi pha rol tu phyin</text></item>
<item><p>51b5</p><section>mdo sde</section><text>pa'i bar du spyod pa ste/ phung po dang / skye mched dang / khams kyi yang dag pa'i mtshan nyid la mkhas pa dang / nyan thos dang / rang sangs rgyas dang / sangs rgyas bcom ldan 'das rnams kyang 'thun par lam gcig du yongs su mya ngan las</text></item>
<item><p>51b6</p><section>mdo sde</section><text>'das par shes par bya'o/ /chos shes bya ba ni rtag pa dang / bde ba dang / bdag dang / yongs su dag pa dang / mi skye ba dang / mi rga ba/ mi na ba/ mi 'chi ba/ mi bkres pa/ mi skom pa/ sdug bsngal dang nyon mongs pa med pa/ mi nur pa/ mi</text></item>
<item><p>51b7</p><section>mdo sde</section><text>nub pa'o/ /rigs kyi bu mya ngan las 'das pa chen po'i don shin du zab mo shes pa ni sangs rgyas bcom ldan 'das mthar yongs su mya ngan las mi 'da' bar shes so/ /rigs kyi bu yang dag pa'i dge ba'i bshes gnyen dam pa</text></item>
<item><p>51b8</p><section>mdo sde</section><text>ni 'di lta ste/ byang chub sems dpa' dang / sangs rgyas bcom ldan 'das rnams so/ /de ci'i phyir zhe na/ rtag tu kha lo sgyur ba rnam pa gsum gyi phyir te/ gsum gang zhe na/ nam du yang tshig 'jam po smra ba dang / nam du yang spyo ba</text></item>
<item><p>52a1</p><section>mdo sde</section><text>dang / tshig 'jam po dang spyo ba 'dres pa'o/ /don de lta bas na byang chub sems dpa' dang / sangs rgyas bcom ldan 'das rnams ni dge ba'i bshes gnyen yang dag pa yin no/ /gzhan yang rigs kyi bu sangs rgyas</text></item>
<item><p>52a2</p><section>mdo sde</section><text>dang / byang chub sems dpa' ni sman pa chen po yin pa'i phyir dge ba'i bshes gnyen ces bya'o/ /de ci'i phyir zhe na/ nad shes shing sman shes te/ nad ji lta ba bzhin du sman byin pa'i phyir ro/ /dper na sman pa mkhas pa rig pa rnam pa</text></item>
<item><p>52a3</p><section>mdo sde</section><text>brgyad la mkhas pas sngar nad kyi mtshan nyid rtog go/ /mtshan nyid la rnam pa gsum yod de/ rlung dang / mkhris pa dang / bad kan no/ /rlung nad yod pa la mar sbyin no/ /mkhris pa'i nad yod pa la ni sha kha ra sbyin no/ /bad kan na ba la ni</text></item>
<item><p>52a4</p><section>mdo sde</section><text>sga'i khu ba bslud do/ /de ltar nad kyi mtshan nyid shes nas sman byin te sos par gyur pas sman pa mkhas pa zhes bya'o/ /de bzhin du sangs rgyas dang / byang chub sems dpa' yang bus pa ma rabs so so'i skye bo rnams la nad</text></item>
<item><p>52a5</p><section>mdo sde</section><text>rnam pa gsum yod par shes so/ /gsum gang zhe na/ 'dod chags dang / zhe sdang dang / gti mug ste/ 'dod chags kyi nad can la ni keng rus la rtog pa ston to/ /zhe sdang gi nad can la ni byams pa dang snying rje la rtog pa ston</text></item>
<item><p>52a6</p><section>mdo sde</section><text>to/ /gti mug gi nad can la ni rten cing 'brel te/ 'byung ba rnam pa bcu gnyis la rtog pa ston to/ /don de lta bas na sangs rgyas dang / byang chub sems dpa' rnams ni dge ba'i bshes gnyen zhes bya'o/ /rigs kyi bu ji ltar mnyan</text></item>
<item><p>52a7</p><section>mdo sde</section><text>pa chen po ni 'gro ba dag bde bar sgrol ba'i phyir mnyan pa chen po zhes bya ste/ de bzhin du sangs rgyas dang / byang chub sems dpa' rnams kyang sems can thams cad 'khor ba'i 'od pa chen po las sgrol te/ de bas na dge ba'i bshes</text></item>
<item><p>52a8</p><section>mdo sde</section><text>gnyen zhes bya'o/ /gzhan yang rigs kyi bu sangs rgyas dang / byang chub sems dpa'i rkyen gyis sems can thams cad dge ba'i chos kyi rtsa ba spyod pa yongs su rdzogs par gyur to/ /rigs kyi bu dper na gangs kyi ri ni sman mchog dam</text></item>
<item><p>52b1</p><section>mdo sde</section><text>pa sna tshogs kyi gnas yin te/ de bzhin du sangs rgyas dang / byang chub sems dpa' yang dge ba'i rtsa ba thams cad kyi gnas yin no/ /don de lta bas na dge ba'i bshes gnyen zhes bya'o/ /rigs kyi bu gangs kyi ri la sman dam pa bsung can</text></item>
<item><p>52b2</p><section>mdo sde</section><text>ba ha zhes bya ba zhig yod de/ mi la la zhig de mthong na tshe tshad med par gyur te/ na ba'i sdug bsngal med do/ /gdug pa bzhis kyang mi tshugs so/ /gang zhig reg par gyur na tshe ring zhing lo brgya nyi shu tshang bar 'gyur ro/ /gang</text></item>
<item><p>52b3</p><section>mdo sde</section><text>gis de la rjes su dran par byed na/ sngon gyi tshe dran par 'gyur ro/ /de ci'i phyir zhe na/ sman gyi mthu stobs kyi phyir ro/ /de bzhin du sangs rgyas dang / byang chub sems dpa' rnams la 'ang gang zhig gis mthong na nyon mongs pa thams cad yongs</text></item>
<item><p>52b4</p><section>mdo sde</section><text>su chod par 'gyur te/ bdud rnam pa bzhis kyang dkrug mi nus so/ /gang la la zhig reg na glo bur du tshe'i dus mi byed de/ /mi skye mi 'chi/ mi ldog mi nub bo/ /reg pa zhes bya ba ni sangs rgyas las dam pa'i chos mnyan pa'o/ /gang zhig gis rjes</text></item>
<item><p>52b5</p><section>mdo sde</section><text>su dran par byed na bla na med pa yang dag par rdzogs pa'i byang chub du gyur te/ de lta bas na sangs rgyas dang byang chub sems dpa' rnams ni dge ba'i bshes gnyen ces bya'o/ /rigs kyi bu dper na ri spos kyi ngad can la mtsho ma dros pa zhes bya ba zhig</text></item>
<item><p>52b6</p><section>mdo sde</section><text>yod de/ mtsho de las chu klung chen po bzhi 'byung ngo / /bzhi gang zhe na/ chu bo gang gA dang / sin d+hu dang / sid ta dang / pak+Shu ste/ 'jig rten pa rnams 'di skad du gang zhig kha na ma tho ba'i las byas pa de klung chen po de bzhi'i nang du khrus byas</text></item>
<item><p>52b7</p><section>mdo sde</section><text>na/ kha na ma tho ba'i sdig pa mang po 'byed bar 'gyur ro zhes smra'o/ /de ltar smra ba de ni yang dag pa ma yin par rig par bya ste/ de ma rtogs par bden pa gang dag yin zhe na/ 'di ltar sangs rgyas dang / byang chub sems dpa' rnams ni yang</text></item>
<item><p>52b8</p><section>mdo sde</section><text>dag pa yin no/ /de ci'i phyir zhe na/ gang zhig gis bsnyen bkur byas na/ kha na ma tho ba'i sdig pa mang po thams cad 'byang bar 'gyur te/ de lta bas na dge ba'i bshes gnyen zhes bya'o/ /gzhan yang rigs kyi bu dper na sa chen po</text></item>
<item><p>53a1</p><section>mdo sde</section><text>la 'di lta ste/ rtsi shing dang / nags tshal thams cad dang / khre 'bras dang / bu ram shing dang / me tog dang / 'bras bu la sogs pa skyes pa dag than pa byung nas tshig ste skams su nye ba las/ klu'i rgyal po dga' bo dang bsnyen</text></item>
<item><p>53a2</p><section>mdo sde</section><text>dga' bo gnyis sems can la snying brtse ba'i phyir rgya mtsho las byung nas bdud rtsi'i char phab na/ rtsi shing dang / nags tshal dang / khre 'bras dang / shing thams cad rlan zhing phyir skye bar 'gyur ro/ /de bzhin du sems can thams cad kyi dge</text></item>
<item><p>53a3</p><section>mdo sde</section><text>ba'i rtsa ba zad du nye ba na sangs rgyas dang / byang chub sems dpa' rnams thugs rje chen po bskyed de/ shes rab kyi rgya mtsho nas bdud rtsi'i char phab nas sems can thams cad dge ba bcu'i chos dang ldan par mdzad do/ /de lta bas na sangs</text></item>
<item><p>53a4</p><section>mdo sde</section><text>rgyas dang / byang chub sems dpa' rnams ni dge ba'i bshes gnyen ces bya'o/ /rigs kyi bu dper na sman pa mkhas pa rig pa rnam pa brgyad la mkhas pas nad pa rnams mthong na cho rigs dang / bzang ngan dang / nor dang / rin po che la sogs</text></item>
<item><p>53a5</p><section>mdo sde</section><text>pa la mi lta ste thams cad gso'o/ /de bas na 'jig rten du sman pa mkhas pa chen po zhes grags so/ /de bzhin du sangs rgyas dang / byang chub sems dpa' rnams kyang sems can rnams kyi nyon mongs pa'i nad mthong na/ cho rigs</text></item>
<item><p>53a6</p><section>mdo sde</section><text>dang / bzang ngan dang / nor dang / rin po che la sogs pa la mi lta ste/ byams shing brtse ba'i thugs bskyed de/ kun la chos ston to/ /sems can rnams kyis thos na nyon mongs pa'i nad 'byang bar 'gyur te/ de lta bas na sangs rgyas dang /</text></item>
<item><p>53a7</p><section>mdo sde</section><text>byang chub sems dpa' rnams ni dge ba'i bshes gnyen ces bya'o/ /de ltar dge ba'i bshes gnyen la bsnyen pa'i rkyen gyis yongs su mya ngan las 'das pa chen po la bsnyen par 'gyur ro/ /de la ji ltar na byang chub sems dpa' chos nyan</text></item>
<item><p>53a8</p><section>mdo sde</section><text>pa'i rkyen gyis yongs su mya ngan las 'das pa chen po la bsnyen par 'gyur zhe na/ 'di ltar sems can thams cad chos mnyan pa'i phyir dad pa'i dbang po dang ldan par 'gyur ro/ /dad pa'i dbang po dang ldan par gyur nas/ sbyin pa dang / tshul</text></item>
<item><p>53b1</p><section>mdo sde</section><text>khrims dang / bzod pa dang / brtson 'grus dang / bsam gtan dang shes rab spyod pa la mos nas rgyun du zhugs pa'i 'bras bu nas/ sangs rgyas kyi 'bras bu'i bar du 'thob par gyur te/ de bas na dge ba'i chos 'thob par 'gyur ba ni/</text></item>
<item><p>53b2</p><section>mdo sde</section><text>chos mnyan pa'i rgyu'i stobs yin par rig par bya'o/ /rigs kyi bu dper na khyim bdag zhig la bu gcig pu zhig yod de/ bu de yul gzhan du dgos pa tshol ba'i phyir tshong la btang ste/ lam thar ba dang mi thar ba'i gnas bstan</text></item>
<item><p>53b3</p><section>mdo sde</section><text>nas yang 'di skad du gal te sbrul 'tshong ma dang phrad na bsnyen pa dang chags par ma byed cig / gal te bsnyen tam chags na/ lus dang srog kyang yal zhing nor dang / rin po che la sogs pa yang stor bar 'gyur ro/ /mi ngan pa ma</text></item>
<item><p>53b4</p><section>mdo sde</section><text>rungs pa yang grogs su ma tshol cig ces gtams so/ /bus pa'i gdams ngag mnyan nas lus dang sems bde zhing rin po che la sogs pa 'ang mang du thob par gyur to/ /de bzhin du byang chub sems dpa' sems dpa' chen</text></item>
<item><p>53b5</p><section>mdo sde</section><text>po sems can rnams la chos ston pa yang sems can rnams dang / 'khor rnam pa bzhi la lam thar ba dang mi thar ba rnams ston to/ /'khor rnams kyang chos thos pa'i phyir mi dge ba thams cad spong zhing dge ba'i chos dang</text></item>
<item><p>53b6</p><section>mdo sde</section><text>ldan par gyur te/ de lta bas na chos nyan pa'i rkyen gyis yongs su mya ngan las 'das pa chen po la bsnyen par 'gyur ro/ /rigs kyi bu dper na me long gsal ba'i nang du mi'i gdong lta na mi snang ba med do/ /de bzhin du chos mnyan pa'i me long</text></item>
<item><p>53b7</p><section>mdo sde</section><text>gsal ba la la zhig gis blta na dge ba dang mi dge ba'i rab rib med par gsal bar mthong ngo / /de lta bas na chos mnyan pa'i rkyen gyis yongs su mya ngan las 'das pa chen po la bsnyen par 'gyur ro/ /rigs kyi bu dper na tshong</text></item>
<item><p>53b8</p><section>mdo sde</section><text>dpon dag rin po che'i gling du 'gro ba las lam gyi rgyus mi shes te/ mi gcig cig gis lam bstan nas de dag bstan pa bzhin du song ba dang / rin po che'i gling du phyin te rin po che grangs med pa thob par gyur to/ /de bzhin du</text></item>
<item><p>54a1</p><section>mdo sde</section><text>sems can thams cad kyang dge ba'i gnas su byang chub kyi rin po che len du 'gro ba las/ lam thar ba dang mi thar ba'i gnas mi shes te/ byang chub sems dpas bstan nas sems can dag bstan pa'i rjes su song</text></item>
<item><p>54a2</p><section>mdo sde</section><text>bas dge ba'i gnas su phyin te/ bla na med pa mya ngan las 'das pa chen po'i rin po che thob par gyur to/ /de lta bas na chos mnyan pa'i rkyen gyis yongs su mya ngan las 'das pa chen po la bsnyen par 'gyur ro/ /rigs kyi bu dper na</text></item>
<item><p>54a3</p><section>mdo sde</section><text>bal glang chang gis myos pa mang du gsod 'dod pa la/ bal glang 'dul ba'i mkhan pos lcags kyu chen po glad du btsugs na/ de ma thag tu dul te mi bgrungs pa'i sems med par 'gyur ro/ /de bzhin du sems can thams cad</text></item>
<item><p>54a4</p><section>mdo sde</section><text>kyang 'dod chags dang / zhe sdang dang / gti mug gis myos te/ mi dge ba mang du byed pa las byang chub sems dpa' rnams kyis chos thos pa'i lcags kyu btsugs nas sdod de/ mi dge ba rnams byed pa'i sems mi skye bar byed do/ /</text></item>
<item><p>54a5</p><section>mdo sde</section><text>de bas na chos mnyan pa'i rkyen gyis yongs su mya ngan las 'das pa chen po la bsnyen par 'gyur te/ de bas na ngas mdo sde kun la nga'i nye gnas rnams sems rtse gcig tu mdo sde sde bcu gnyis nyan cing 'dzin na sgrib pa lnga dang</text></item>
<item><p>54a6</p><section>mdo sde</section><text>bral zhing byang chub kyi yan lag bdun sgom par 'gyur te/ byang chub kyi yan lag bdun bsgoms pa'i phyir yongs su mya ngan las 'das pa chen po la bsnyen par 'gyur ro/ /chos mnyan pa'i phyir rgyun du zhugs pa rnams</text></item>
<item><p>54a7</p><section>mdo sde</section><text>'jigs pa rnams dang bral bar 'gyur ro zhes gsungs so/ /de ci'i phyir zhe na/ khyim bdag skyabs med zas sbyin nad tshabs chen pos btab ste/ sems rab tu 'jigs shing mi dga' ba las shA ri'i bus rgyun du zhugs pa'i</text></item>
<item><p>54a8</p><section>mdo sde</section><text>yon tan bzhi bstan to/ /spro ba rnam pa bcu bshad pa thos nas 'jigs pa med par gyur to/ /de lta bas na chos mnyan pa'i rkyen gyis yongs su mya ngan las 'das pa chen po la bsnyen par 'gyur ro/ /de ci'i phyir zhe na/ chos kyi mig bye ba'i</text></item>
<item><p>54b1</p><section>mdo sde</section><text>phyir ro/ /'jig rten na mi la rnam pa gsum ste/ gang zhe na/ mig med pa dang / mig ya gcig pa dang / mig gnyis pa'o/ /mig med pa zhes bya ba ni rtag tu chos mi thos pa'o/ /mig ya gcig pa ni skad cig tsam chos thos kyang</text></item>
<item><p>54b2</p><section>mdo sde</section><text>sems de la mi gnas pa'o/ /mig gnyis pa ni sems rtse gcig tu nyan cing 'dzin pa ste/ ji ltar thos pa bzhin de ltar spyod do/ /de ltar chos mnyan pa'i phyir 'jig rten na mi rnam pa gsum yod par shes par 'gyur ro/ /</text></item>
<item><p>54b3</p><section>mdo sde</section><text>de lta bas na chos mnyan pa'i rkyen gyis yongs su mya ngan las 'das pa chen po la bsnyen par 'gyur ro/ /rigs kyi bu nga sngon grong khyer rtswa mchog na bzhugs pa'i tshe shA ri'i bu nad kyis btab pa las ngas de'i tshe dge slong dga'</text></item>
<item><p>54b4</p><section>mdo sde</section><text>bo bos nas rgyas par chos bshad do/ /de'i tshe shA ri'i bus de lta bu'i dngos po thob nas slob ma bzhi la nga'i khri 'di theg la sangs rgyas kyi spyan sngar 'dong / chos nyan 'dod do zhes smras so/ /de nas slob ma bzhis</text></item>
<item><p>54b5</p><section>mdo sde</section><text>bteg nas gang na bzhugs par phyin te chos thos par gyur to/ /chos thos pa'i shugs kyis sdug bsngal byang nas lus bde bar gyur te/ de lta bas na chos mnyan pa'i rkyen gyis yongs su mya ngan las 'das pa chen po la</text></item>
<item><p>54b6</p><section>mdo sde</section><text>bsnyen par 'gyur ro/ /ji ltar na byang chub sems dpa' rjes su dran pa'i rkyen gyis yongs su mya ngan las 'das pa chen po la bsnyen par 'gyur zhe na/ 'di ltar bsams pa'i rkyen gyis sems rnam par grol lo/ /de mi'i</text></item>
<item><p>54b7</p><section>mdo sde</section><text>phyir zhe na/ sems can thams cad rtag tu 'dod pa lngas dkris shing glags pa las bsams pa'i phyir rnam par grol bar gyur te/ de lta bas na bsams pa'i rkyen gyis yongs su mya ngan las 'das pa chen po la bsnyen par 'gyur ro/ /</text></item>
<item><p>54b8</p><section>mdo sde</section><text>gzhan yang rigs kyi bu sems can thams cad ni rtag tu rtag pa dang / bde ba dang / bdag dang / yongs su dag pa la sogs pa chos rnam pa bzhis bslad de bsams pa'i phyir chos thams cad mi rtag pa dang / mi bde ba dang /</text></item>
<item><p>55a1</p><section>mdo sde</section><text>bdag med pa dang / yongs su ma dag par mthong ngo / /de ltar mthong nas phyin ci log bzhi yang chod de/ de lta bas na bsams pa'i rkyen gyis yongs su mya ngan las 'das pa chen po la bsnyen par 'gyur ro/ /gzhan yang</text></item>
<item><p>55a2</p><section>mdo sde</section><text>rigs kyi bu chos thams cad la mtshan nyid rnam pa bzhi yod de/ bzhi gang zhe na/ skye ba'i mtshan nyid dang / rga ba'i mtshan nyid dang / na ba'i mtshan nyid dang / 'gog pa'i mtshan nyid de/ mtshan nyid de bzhis bus pa ma rabs so</text></item>
<item><p>55a3</p><section>mdo sde</section><text>so'i skye bo thams cad dang / rgyun du zhugs pa'i bar du rab tu nyon mongs par 'gyur te/ gang rtse gcig tu bsams na rnam pa de bzhi dang phrad kyang nyon mongs pa mi skye ste/ de lta bas na bsams pa'i rkyen gyis yongs su mya ngan las</text></item>
<item><p>55a4</p><section>mdo sde</section><text>'das pa chen po la bsnyen par 'gyur ro/ /gzhan yang rigs kyi bu dge ba'i chos thams cad ni ma bsams par gzhan gyis thob pa med do/ /de ci'i phyir zhe na/ gal te gang gis bskal pa tshad med grangs med mtha' yas</text></item>
<item><p>55a5</p><section>mdo sde</section><text>pa'i bar du/ sems rtse gcig tu chos mnyan kyang gal te ma bsams na nams kyang bla na med pa yang dag par rdzogs pa'i byang chub thob par mi 'gyur ro/ /de lta bas na yid la byas pa'i rkyen kyis yongs su mya ngan las 'das</text></item>
<item><p>55a6</p><section>mdo sde</section><text>pa chen po la bsnyen par 'gyur ro/ /gzhan yang rigs kyi bu gal te sems can gang / sangs rgyas dang / chos dang / dge 'dun la 'pho ba dang 'gyur ba med par yid ches shing bkur sti dang sti stang byed na/ de yang sems</text></item>
<item><p>55a7</p><section>mdo sde</section><text>rtse gcig tu yid la byas pa'i rkyen kyis nyon mongs pa thams cad chod par rig par bya ste/ de lta bas na yid la byas pa'i rkyen gyis yongs su mya ngan las 'das pa chen po la bsnyen par 'gyur ro/ /ji ltar na byang chub sems</text></item>
<item><p>55a8</p><section>mdo sde</section><text>dpa' chos bzhin du sgom pa zhe na/ rigs kyi bu gang mi dge ba'i chos thams cad spong zhing / dge ba'i chos la nan tan byed pa ni byang chub sems dpa' chos bzhin du sgom pa zhes bya'o/ /yang ji ltar na chos bzhin du bsgom pa</text></item>
<item><p>55b1</p><section>mdo sde</section><text>zhe na/ chos thams cad stong pa/ dmigs su med pa/ mi rtag pa/ mi bde ba/ bdag med pa/ yongs su ma dag par mthong ba ste/ de ltar mthong ba'i phyir lus dang srog yal yang tshul khrims sdom pa mi 'jig pa ni byang chub sems</text></item>
<item><p>55b2</p><section>mdo sde</section><text>dpa' chos bzhin du sgom pa zhes bya'o/ /gzhan yang ji ltar na chos bzhin du sgom pa zhe na/ sgom pa la rnam pa gnyis te/ yang dag pa dang yang dag pa ma yin pa'o/ /de la yang dag pa ma yin pa ni mya ngan las 'das pa dang / sangs</text></item>
<item><p>55b3</p><section>mdo sde</section><text>rgyas kyi rang bzhin dang / de bzhin gshegs pa dang / chos dang / dge 'dun dang / yang dag pa dang / nam mkha'i mtshan nyid mi shes pa ni yang dag pa ma yin pa zhes bya ba'o/ /de la yang dag pa zhes bya ba ni mya ngan las 'das</text></item>
<item><p>55b4</p><section>mdo sde</section><text>pa dang / sangs rgyas kyi rang bzhin dang / de bzhin gshegs pa dang / chos dang / dge 'dun dang / yang dag pa'i mtshan nyid dang / nam mkha'i mtshan nyid shes pa ni yang dag pa zhes bya'o/ /de la ji ltar na mya ngan las 'das</text></item>
<item><p>55b5</p><section>mdo sde</section><text>pa'i mtshan nyid shes pa zhe na/ mya ngan las 'das pa'i mtshan nyid la dngos po rnam pa brgyad yod do/ brgyad gang zhe na/ zad pa dang / dge ba'i mtshan nyid dang / bden pa dang / yang dag pa dang / rtag pa dang / bde ba dang /</text></item>
<item><p>55b6</p><section>mdo sde</section><text>bdag dang / yongs su dag pa ste/ de ni mya ngan las 'das pa'o/ /gzhan yang dngos po rnam pa brgyad yod de/ brgyad gang zhe na/ rnam par grol ba dang / dge ba'i rang bzhin dang / yang dag pa ma yin pa dang / mi</text></item>
<item><p>55b7</p><section>mdo sde</section><text>bden pa dang / mi rtag pa dang / mi bde ba dang / bdag med pa dang / yongs su ma dag pa'o/ /gzhan yang mtshan nyid rnam pa drug yod do/ gang zhe na/ rnam par grol ba dang / dge ba'i rang bzhin dang / mi bden</text></item>
<item><p>55b8</p><section>mdo sde</section><text>pa dang / yang dag pa ma yin pa dang / bde ba dang / yongs su dag pa'o/ /gal te sems can gang kun rdzob kyi lam la brten te/ nyon mongs pa gcod pa mya ngan las 'das pa ni dngos po rnam pa brgyad yod de/ rnam</text></item>
<item><p>56a1</p><section>mdo sde</section><text>par grol ba de ni mi bden pa'o/ /de ci'i phyir zhe na/ mi rtag pa'i phyir ro/ /de ltar mi rtag pa'i phyir bden pa med do/ /bden pa med pa'i phyir yang dag pa med de/ nyon mongs pa chod kyang phyir ldang ba'i phyir ro/ /</text></item>
<item><p>56a2</p><section>mdo sde</section><text>mi rtag pa dang / bdag med pa dang / mi bde ba dang / yongs su ma dag pa ni mya ngan las 'das pa'i rnam par grol ba'i dngos po brgyad ces bya'o/ /ji ltar na mtshan nyid drug ce na/ nyan thos dang / rang sangs rgyas ni nyon mongs pa</text></item>
<item><p>56a3</p><section>mdo sde</section><text>chod pa'i phyir rnam par grol ba zhes bya yang bla na med pa yang dag par rdzogs pa'i byang chub ma thob pa'i phyir mi bden pa zhes bya'o/ /de ltar mi bden pa'i phyir yang dag pa ma yin pa zhes bya'o/ /ma 'ongs pa'i dus na bla na</text></item>
<item><p>56a4</p><section>mdo sde</section><text>med pa yang dag par rdzogs pa'i byang chub tu 'gyur ba'i phyir mi rtag pa zhes bya'o/ /zag pa med pa'i 'phags pa'i lam brgyad thob pas bde ba dang / yongs su dag pa zhes bya'o/ /rigs kyi bu gang de ltar shes pa ni mya ngan</text></item>
<item><p>56a5</p><section>mdo sde</section><text>las 'das pa shes pa zhes bya ste/ sangs rgyas kyi rang bzhin dang / de bzhin gshegs pa dang / chos dang / dge 'dun bden pa'i mtshan nyid dang / nam mkha'i mtshan nyid shes pa zhes mi bya'o/ /ji ltar na byang chub sems</text></item>
<item><p>56a6</p><section>mdo sde</section><text>dpa' sangs rgyas kyi rang bzhin shes pa zhe na sangs rgyas kyi rang bzhin la rnam pa drug ste/ drug gang zhe na/ rtag pa dang / yongs su dag pa dang / bde ba dang / dge ba dang / mthong bar 'gyur ba dang / yang dag pa'o/ /gzhan</text></item>
<item><p>56a7</p><section>mdo sde</section><text>yang dngos po rnam pa bdun yod de/ gang zhe na/ rig par 'gyur ba ste/ drug ni gong ma bzhin no/ /de ni byang chub sems dpa' sangs rgyas kyi rang bzhin shes pa zhes bya'o/ /ji ltar na byang chub sems dpa' de bzhin</text></item>
<item><p>56a8</p><section>mdo sde</section><text>gshegs pa'i mtshan nyid shes pa zhe na/ de la de bzhin gshegs pa zhes bya ba ni tshor ba'i mtshan nyid/ dge ba'i mtshan nyid/ rtag pa dang / bde ba dang / bdag dang / yongs su dag pa rnam par grol ba/ bden pa/</text></item>
<item><p>56b1</p><section>mdo sde</section><text>yang dag pa lam ston pa ltar rung ba ste/ de ni byang chub sems dpa' de bzhin gshegs pa'i mtshan nyid shes pa'o/ /ji ltar na byang chub sems dpa' chos kyi mtshan nyid shes pa zhe na/ de la chos shes pa zhes bya ba ni/ dge</text></item>
<item><p>56b2</p><section>mdo sde</section><text>ba dang / mi dge ba dang / rtag pa dang mi rtag pa dang / bde ba dang / mi bde ba dang / bdag dang / bdag med pa dang / yongs su dag pa dang / yongs su ma dag pa dang / shes pa dang / mi shes pa dang / rig pa dang / ma rig pa dang / bden</text></item>
<item><p>56b3</p><section>mdo sde</section><text>pa dang / mi bden pa dang / sgom pa dang / mi sgom pa dang / slob dpon dang / slob dpon ma yin pa dang / yang dag pa dang / yang dag pa ma yin pa ste/ de dag shes pa ni byang chub sems dpa' chos kyi mtshan nyid shes pa zhes bya'o/ /</text></item>
<item><p>56b4</p><section>mdo sde</section><text>ji ltar na byang chub sems dpa' dge 'dun gyi mtshan nyid shes pa zhe na/ dge 'dun zhes bya ba ni rtag pa dang / bde ba dang / bdag dang / yongs su dag pa dang / slob pa'i mtshan nyid bltar rung ba'i mtshan nyid dge ba yang dag pa</text></item>
<item><p>56b5</p><section>mdo sde</section><text>mi bden pa'o/ /de ci'i phyir zhe na/ nyan thos thams cad sangs rgyas kyi byang chub thob pa'i phyir ro/ /bden pa gang zhe na/ chos kyi ngo bo nyid rig pa ste/ de ltar shes pa de ni byang chub sems dpa' dge 'dun gyi mtshan nyid shes</text></item>
<item><p>56b6</p><section>mdo sde</section><text>pa zhes bya'o/ /ji ltar na byang chub sems dpa' yang dag pa'i mtshan nyid shes pa zhe na/ de la yang dag pa'i mtshan nyid ces bya ba ni rtag pa dang / mi rtag pa dang / bde ba dang / mi bde ba dang / bdag dang / bdag med pa dang / yongs</text></item>
<item><p>56b7</p><section>mdo sde</section><text>su dag pa dang / yongs su ma dag pa dang / dge ba dang / mi dge ba dang / yod pa dang / med pa dang / mya ngan las 'das pa dang / mya ngan las 'das pa ma yin pa dang / rnam par grol ba dang / rnam par grol ba ma yin pa dang / shes pa</text></item>
<item><p>56b8</p><section>mdo sde</section><text>dang / mi shes pa dang / chad pa dang / ma chad pa dang / rig pa dang / ma rig pa dang / sgom pa dang / mi sgom pa dang / mthong ba dang / ma mthong ba ni yang dag pa'i mtshan nyid ces bya ste/ mya ngan las 'das pa dang / sangs rgyas kyi rang</text></item>
<item><p>57a1</p><section>mdo sde</section><text>bzhin dang / de bzhin gshegs pa dang / chos dang / dge 'dun dang / nam mkha' ni ma yin no/ /de ni byang chub sems dpa' de ltar mya ngan las 'das pa chen po sgom pa'i rkyen gyis mya ngan las 'das pa dang / sangs rgyas kyi</text></item>
<item><p>57a2</p><section>mdo sde</section><text>rang bzhin dang / de bzhin gshegs pa dang / chos dang dge 'dun gyi mtshan nyid dang / yang dag pa dang / nam mkha'i mtshan nyid la sogs pa'i khyad par rig par gyur to/ /rigs kyi bu byang chub sams dpa' sems dpa' chen po</text></item>
<item><p>57a3</p><section>mdo sde</section><text>yongs su mya ngan las 'das pa chen po'i mdo sde dam pa bsgom pas ni nam mkha' mi mthong ngo / /de ci'i phyir zhe na/ sangs rgyas dang byang chub sems dpa' la spyan lnga yod kyang mi mthong ste/ shes rab kyi spyan 'ba' shig</text></item>
<item><p>57a4</p><section>mdo sde</section><text>gis mthong ngo / /shes rab kyi spyan gyis mthong ba yang chos gang yang mi mthong bas mthong ba zhes bya'o/ /dngos po ci yang med pa nam mkha' zhes bya na/ nam mkha' de ni yang dag par 'gyur ro/ /de ltar yang dag par 'gyur na/</text></item>
<item><p>57a5</p><section>mdo sde</section><text>rtag tu med pa zhes bya ste/ rtag tu med pa'i phyir bde ba dang yongs su dag pa yang med do/ /rigs kyi bu stong pa ni med pa'i chos so med pa'i chos can pas stong pa zhes bya'o/ /dper na 'jig rten na dngos po ci yang med pa la stong pa zhes</text></item>
<item><p>57a6</p><section>mdo sde</section><text>bya ste/ de bzhin du nam mkha'i rang bzhin yang dngos po ci yang med pa'i phyir nam mkha' zhes bya'o/ /rigs kyi bu sems can gyi rang bzhin dang / nam mkha'i rang bzhin gnyis ka la yang dag pa'i rang bzhin med do/ /de ci'i</text></item>
<item><p>57a7</p><section>mdo sde</section><text>phyir zhe na/ dper na mi dag 'di skad du yod pa'i dngos po med par byas na stong par 'gyur zhes zer te/ nam mkha' ni yang dag par na byar rung ba ma yin no/ /de ci'i phyir zhe na/ ci yang med pa'i phyir te/ ci yang med pa yin</text></item>
<item><p>57a8</p><section>mdo sde</section><text>pas na stong pa med par rig par bya'o/ /gal te nam mkha'i rang bzhin byar rung ba zhig yin na mi rtag par 'gyur te/ gang mi rtag pa de ni nam mkha' zhes mi bya'o/ /rigs kyi bu dper na 'jig rten pa dag ni 'di skad du nam mkha'</text></item>
<item><p>57b1</p><section>mdo sde</section><text>ni gzugs med pa/ thogs pa med pa/ rtag pa mi 'gyur mi 'pho ba'o zhes zer te/ de bas na 'jig rten na nam mkha' la chen po lnga pa zhes brjod do/ /rigs kyi bu yang dag par na nam mkha' de la rang bzhin med de/ snang ba'i</text></item>
<item><p>57b2</p><section>mdo sde</section><text>phyir nam mkha' zhes btags te/ yang dag par na nam mkha' med do/ /dper na kun rdzob kyi bden pa la rang bzhin med de/ sems can gyi phyir kun rdzob kyi bden pa yang bstan to/ /rigs kyi bu mya ngan las 'das</text></item>
<item><p>57b3</p><section>mdo sde</section><text>pa'i ngo bo nyid kyang de dang 'dra ste/ gnas med kyang de bzhin gshegs pa thams cad kyis nyon mongs pa gcod pa'i gnas yin pas na mya ngan las 'das pa zhes bya'o/ /mya ngan las 'das pa nyid ni rtag pa dang / bde ba dang /</text></item>
<item><p>57b4</p><section>mdo sde</section><text>bdag dang / yongs su dag pa'o/ /mya ngan las 'das pa bde ba yin yang bde ba myong ba ma yin te/ bla na med pa zhi ba dam pa'i bde ba'o/ /sangs rgyas bcom ldan 'das la bde ba rnam pa gnyis yod de/ rab tu zhi</text></item>
<item><p>57b5</p><section>mdo sde</section><text>ba'i bde ba dang / rnam par rig pa'i bde ba'o/ /yang dag pa'i mtshan nyid kyi rang bzhin la bde ba rnam pa gsum ste/ myong ba'i bde ba dang rab tu zhi ba'i bde ba dang / rnam par rig pa'i bde ba'o/ /sangs rgyas kyi rang bzhin ni</text></item>
<item><p>57b6</p><section>mdo sde</section><text>bde ba gcig ste/ bla na med pa yang dag par rdzogs pa'i byang chub thob pa'i bde ba'o/ /de nas byang chub sems dpa' sems dpa' chen po kun du snang ba mtho btsun dpal gyi rgyal pos bcom ldan 'das la 'di skad</text></item>
<item><p>57b7</p><section>mdo sde</section><text>ces gsol to/ /bcom ldan 'das nyon mongs pa chod pa'i gnas de la mya ngan las 'das pa lags so zhes bgyi ba de mi rung ngo / /de ci'i slad du zhe na/ de bzhin gshegs pa sngon thog ma mngon par sangs rgyas nas chu bo</text></item>
<item><p>57b8</p><section>mdo sde</section><text>dga' skyed kyi 'gram du gshegs te/ de'i tshe de'i dus na bdud kyi rgyal po 'khor dang bcas te/ bcom ldan 'das kyi spyan sngar lhags nas 'di skad du bcom ldan 'das mya ngan las 'da' ba'i dus la bab na ci ste mya ngan las</text></item>
<item><p>58a1</p><section>mdo sde</section><text>'das par mi gshegs shes smras so/ /bcom ldan 'das kyis bdud kyi rgyal po la 'di skad ces bka' stsal to/ /nga la de ltar mang du thos pa'i nye gnas tshul khrims sdom pa/ dbang po gsal zhing shes rab rno ba/</text></item>
<item><p>58a2</p><section>mdo sde</section><text>sems can gyi don byed nus pa med pas mya ngan las mi 'da'o zhes bka' stsal to/ /gal te nyon mongs pa chod pa'i gnas de nyid mya ngan las 'das pa lags na/ byang chub sems dpa' rnams bskal pa tshad med pa nas</text></item>
<item><p>58a3</p><section>mdo sde</section><text>nyon mongs pa chod pa lags na/ ci'i slad du mya ngan las 'das pa zhes mi gdags/ de gnyis ka yang chod pa'i gnas lags na/ ci'i slad du sangs rgyas bcom ldan 'das la ni mnga'i/ byang chub sems dpa' la ma</text></item>
<item><p>58a4</p><section>mdo sde</section><text>mchis/ gal te nyon mongs pa chod pa de mya ngan las 'das pa ma lags na/ ci'i slad du de bzhin gshegs pa sngon bram ze skye gnas shes bgyi ba la/ 'di skad du nga'i sku 'di nyid mya ngan las 'das pa yin no zhes bka' stsal</text></item>
<item><p>58a5</p><section>mdo sde</section><text>de bzhin gshegs pa la yang dus gcig na yul yangs pa can na bzhugs pa'i tshe bdud kyis yang gsol ba btab ste/ de bzhin gshegs pa la sngon ni mang du thos pa'i nye gnas tshul khrims 'dzin pa/ shes rab</text></item>
<item><p>58a6</p><section>mdo sde</section><text>gsal zhing dbang po rno ba/ sems can gyi don byed nus pa med pas mya ngan las mi 'da'o zhes gsungs te/ da ni de lta bu dag dang ldan pa yang mchis na/ ci'i slad du mya ngan las mi 'da' zhes gsol to/ /de bzhin gshegs</text></item>
<item><p>58a7</p><section>mdo sde</section><text>pas de'i tshe bdud kyi rgyal po la 'di skad ces bka' stsal to/ /khyod gzugs la thogs pa'i 'du shes ma skyed cig /da ste zla ba gsum na/ nga yongs su mya ngan las 'da'o zhes bka' stsal to/ /bcom ldan 'das gal te</text></item>
<item><p>58a8</p><section>mdo sde</section><text>sku tshe 'das pa de mya ngan las 'das pa ma lags na/ ci'i slad du de bzhin gshegs pas da ste zla ba gsum na yongs su mya ngan las 'da'o zhes gsungs/ bcom ldan 'das gal te nyon mongs pa chod pa nyid mya ngan</text></item>
<item><p>58b1</p><section>mdo sde</section><text>las 'das pa lags na/ de bzhin gshegs pa thog mar byang chub kyi shing drung du snying por mngon par byang chub nas nyon mongs pa bcom pas de nyid mya ngan las 'das pa lags na de ci'i slad du da ste zla ba gsum na yongs su</text></item>
<item><p>58b2</p><section>mdo sde</section><text>mya ngan las 'da'o zhes gsungs/ bcom ldan 'das gal te de'i tshe mya ngan las 'das na/ de ci'i slad du grong khyer rtswa mchog tu stobs po che dag la nam gyi gung la nga yongs su mya ngan las 'da'o zhes gsungs/ de bzhin</text></item>
<item><p>58b3</p><section>mdo sde</section><text>gshegs pa ni bden par gsung ba lags na/ ci ste mi bden pa'i tshig de dag gsungs/ de nas bcom ldan 'das kyis byang chub sems dpa' sems dpa' chen po kun du snang ba mtho btsun dpal gyi rgyal po la bka'</text></item>
<item><p>58b4</p><section>mdo sde</section><text>stsal pa/ rigs kyi bu 'di skad du de bzhin gshegs pa ljags ring zhing yangs pa mnga'o zhes gsungs pas na/ de bzhin gshegs pa bskal pa tshad med pa nas mi bden pa'i tshig dang bral ba yin par rig par bya'o/ /</text></item>
<item><p>58b5</p><section>mdo sde</section><text>sangs rgyas dang / byang chub sems dpa' thams cad ni ci smra cog tshig brtags pa yin te/ mi bden pa yang ma yin to/ /rigs kyi bu ji ltar khyod kyis smras pa ltar bdud sdig to can gyis sngon nga la mya ngan las 'da'</text></item>
<item><p>58b6</p><section>mdo sde</section><text>bar gsol ba btab pa bden te/ rigs kyi bu bdud kyi rgyal po mya ngan las 'das pa nges pa'i mtshan nyid yang dag pa ji lta ba mi shes so/ /de ci'i phyir zhe na/ bdud sdig to can gyi yid la sems can gyi don mi byed par</text></item>
<item><p>58b7</p><section>mdo sde</section><text>cang mi smra bar 'dug na mya ngan las 'das pa yin no snyam sems so/ /rigs kyi bu dper na 'jig rten pas mi zhig mi smra zhing cang mi byed pa mthong na/ mi de shi ba dang tha mi dad do zhes zer ro/ /de bzhin du bdud sdig to</text></item>
<item><p>58b8</p><section>mdo sde</section><text>can gyi yid la yang de bzhin gshegs pa sems can gyi don mi mdzad cing cang mi gsung ba de nyid de bzhin gshegs pa mya ngan las 'das pa yin no snyam sems so/ /rigs kyi bu de bzhin gshegs pas sangs rgyas</text></item>
<item><p>59a1</p><section>mdo sde</section><text>dang / chos dang dge 'dun gyi mtshan nyid khyad par med par ma bshad de/ rtag par gnas pa dang / rnam par dag pa'i chos gnyis po 'ba' zhig khyad par med par bshad do/ /rigs kyi bu de bzhin gshegs pas sangs</text></item>
<item><p>59a2</p><section>mdo sde</section><text>rgyas dang / sangs rgyas kyi rang bzhin dang / mya ngan las 'das pa'i mtshan nyid khyad par med par ma bshad do/ /ther zug dang / rtag pa mi 'gyur ba 'ba' zhig khyad par med par bshad do/ /rigs kyi bu de bzhin gshegs pas</text></item>
<item><p>59a3</p><section>mdo sde</section><text>mya ngan las 'das pa dang / yang dag pa'i mtshan nyid khyad par med par ma bshad de/ rtag tu yod pa dang / yang dag par mi 'gyur/ mi 'pho ba 'ba' shig khyad par med par bshad do/ /rigs kyi bu de'i tshe de'i dus na</text></item>
<item><p>59a4</p><section>mdo sde</section><text>nga'i nyan thos kyi nye gnas thams cad rtsod par 'gyur te/ ji ltar yul ko'u sham bi'i dge slong ma rungs pa rnams nga'i lung dang 'gal bar byed de/ tshul khrims sdom pa bshig nas ma brtags pa'i rdzas len te/ rnyed pa dang /</text></item>
<item><p>59a5</p><section>mdo sde</section><text>grags pa tshol ba'i phyir khyim pa rnams kyi gan du bdag bstod de/ 'di ltar ngas zag pa med pa thob bo/ /gang zhe na rgyun du zhugs pa nas dgra bcom pa'i 'bras bu'i bar thob bo zhes zer zhing gzhan la brnyas smod do/ /sangs</text></item>
<item><p>59a6</p><section>mdo sde</section><text>rgyas dang / chos dang / dge 'dun dang / tshul khrims dang / mkhan po la bkur sti mi skyed/ khyod kyis nga la 'di skad du rdzas 'di lta bu ni sangs rgyas kyis 'chang du gnang ngo / /rdzas 'di lta bu dag ni sangs rgyas kyis 'chang</text></item>
<item><p>59a7</p><section>mdo sde</section><text>du mi gnang ngo zhes zer ba las/ ngas kyang 'di skad du rdzas 'di lta bu dag ni ngas yang dag par ma gnang ngo zhes byas na yang nga'i tshig bzlog ste/ rdzas 'di lta bu dag ni yang dag par sangs rgyas kyis gnang ngo zhes zer</text></item>
<item><p>59a8</p><section>mdo sde</section><text>te/ ma rungs pa de dag nga'i tshig la yid mi ches nas de dag gi phyir ngas bdud sdig to can la khyod thogs so snyam ma sems shig /da ste zla ba gsum na yongs su mya ngan las 'da'o zhes byas so/ /rigs kyi bu dge slong</text></item>
<item><p>59b1</p><section>mdo sde</section><text>ma rungs pa de dag gi phyir nyan thos kyi nye gnas bslab pa la zhugs pa rnams nga'i sku mi mthong zhing / nga'i chos mi thos pas de bzhin gshegs pa mya ngan las 'das so zhes zer ro/ /byang chub sems dpa' dag ni nga'i</text></item>
<item><p>59b2</p><section>mdo sde</section><text>sku mthong zhing / rtag tu nga la chos thos pas nga yongs su mya ngan las 'das so zhes mi zer ro/ /nyan thos kyi nye gnas dag de bzhin gshegs pa mya ngan las 'das so zhes zer mod kyi/ nga ni yang dag par mya ngan las ma 'das so/ /</text></item>
<item><p>59b3</p><section>mdo sde</section><text>rigs kyi bu gal te nga'i nyan thos kyi nye gnas dag las/ de bzhin gshegs pa mya ngan las 'das so zhes smra ba de ni nga'i nye gnas ma yin te/ bdud kyi grogs su gyur pa/ ngan par lta ba/ sdig pa can/ yang dag par lta ba ma</text></item>
<item><p>59b4</p><section>mdo sde</section><text>yin pa yin par rig par bya'o/ /gang de bzhin gshegs pa mya ngan las ma 'das so zhes zer ba ni de nyid nga'i nye gnas yang dag pa yin te/ bdud kyi grogs ma yin/ yang dag par lta ba yin pa ma yin par rig par bya'o/ /</text></item>
<item><p>59b5</p><section>mdo sde</section><text>rigs kyi bu ngas thog ma nas nga'i nye gnas las de bzhin gshegs pa sems can gyi don mi byed cing cang mi smra bar bzhugs te/ de ni yongs su mya ngan las 'das pa'o zhes zer ba ma mthong ngo / /rigs kyi bu dper na khyim bdag</text></item>
<item><p>59b6</p><section>mdo sde</section><text>zhig la bu mang du yod de/ gal te khyim bdag de phyogs gzhan zhig tu song ba las phyir ma log pa'i bar du bu rnams kyis pha shi'o snyam sems te/ khyim bdag de ma shi bar bu rnams phyin ci log gis bslad pas shi ba'i</text></item>
<item><p>59b7</p><section>mdo sde</section><text>'du shes skyed do/ /de bzhin du nyan thos kyi nye gnas kyang nga mi mthong bas 'di ltar de bzhin gshegs pa ni grong khyer rtswa mchog tu sa la'i shing bar na yongs su mya ngan las 'das so snyam ste/ nga ni yang dag par yongs su</text></item>
<item><p>59b8</p><section>mdo sde</section><text>mya ngan las ma 'das par nyan thos kyi nye gnas rnams mya ngan las 'das pa'i 'du shes skyed do/ /rigs kyi bu dper na sgron ma gsal ba la gcig gis bkab na/ gzhan mi shes pa rnams sgron ma shi'o snyam sems te/ snang</text></item>
<item><p>60a1</p><section>mdo sde</section><text>ba'i dpal de yang dag par ma shi bar mi shes pa'i phyir shi ba'i 'du shes skyed do/ /de bzhin du nyan thos kyi nye gnas kyang de dang 'dra ste/ shes rab kyi mig yod kyang nyon mongs pas khebs pas sems phyin ci log tu</text></item>
<item><p>60a2</p><section>mdo sde</section><text>gyur te/ yang dag pa'i sku mi mthong bas med pa dang / 'das pa'i 'du shes skyed de/ nga ni yang dag par na mya ngan las 'das pa mi len to/ /rigs kyi bu dper na dmus long ni nyi zla mi mthong ngo / /de ltar mi mthong ba'i phyir nyin</text></item>
<item><p>60a3</p><section>mdo sde</section><text>mtshan dang / snang ba dang / mun pa'i mtshan ma mi shes so/ /de ltar mi shes pa'i phyir nyi ma dang / zla ba yang dag par med do zhes zer te/ yang dag par nyi ma dang / zla ba yod pa las dmus long gis mi mthong ngo / /de ltar mi mthong ba'i</text></item>
<item><p>60a4</p><section>mdo sde</section><text>phyir log pa'i 'du shes skyed de/ nyi zla med do zhes zer ro/ /de bzhin du nyan thos kyi nye gnas kyang dmus long de dang 'dra ste/ de bzhin gshegs pa mi mthong bas de bzhin gshegs pa mya ngan las 'das so snyam sems te/</text></item>
<item><p>60a5</p><section>mdo sde</section><text>de bzhin gshegs pa ni yang dag par mya ngan las ma 'das so/ /de dag log pa'i 'du shes kyis de lta bu'i sems skyed do/ /rigs kyi bu dper na sprin dang khug rlangs kyis nyi zla bsgribs na glen pa mi shes pa dag nyi zla med do</text></item>
<item><p>60a6</p><section>mdo sde</section><text>zhes zer ro/ /nyi zla ni yang dag par yod na yongs su khebs pa'i phyir sems can gyis mi mthong ngo / /de bzhin du nyan thos kyi nye gnas rnams kyang de dang 'dra ste/ nyon mongs pa mang pos shes rab kyi mig bsgribs te/</text></item>
<item><p>60a7</p><section>mdo sde</section><text>de bzhin gshegs pa mi mthong bas de bzhin gshegs pas sku tshe 'das so zhes zer ro/ /rigs kyi bu de bzhin gshegs pas byis pa chung ngu'i spyod pa bstan par zad kyi sku tshe 'das pa ni ma yin no/ /rigs kyi bu dper na</text></item>
<item><p>60a8</p><section>mdo sde</section><text>'dzam bu'i gling du nyi ma nub pa na ri nag pos bsgribs pas sems can gyis mi mthong ste/ nyi ma'i rang bzhin ni yang dag par nub pa med do/ /sems can gyis mi mthong ba'i phyir nub pa'i 'du shes skyed do/ /de bzhin</text></item>
<item><p>60b1</p><section>mdo sde</section><text>du nyan thos kyi nye gnas rnams kyang de dang 'dra ste/ nyon mongs pa'i ri bos bsgribs pas nga'i sku mi mthong ste/ de ltar mi mthong ba'i phyir de bzhin gshegs pa mya ngan las 'das so snyam pa'i 'du shes skyed do/ /nga ni yang dag par ma</text></item>
<item><p>60b2</p><section>mdo sde</section><text>'das so/ /de bas na ngas yul yangs pa can du bdud sdig to can la da ste zla ba gsum na yongs su mya ngan las 'da'o zhes bka' stsal to/ /rigs kyi bu de bzhin gshegs pas snga nas byang chub sems dpa' 'od srung phyis zla ba</text></item>
<item><p>60b3</p><section>mdo sde</section><text>gsum na dge ba'i rtsa ba smin par 'gyur ba dang / ri spos can gyi ngad can na sur ba ta la'i tshul nas byung nas nga'i spyan sngar 'ong ba gzigs te/ de bas na ngas bdud sdig can la da ste zla ba gsum na yongs su mya ngan las 'da'o zhes</text></item>
<item><p>60b4</p><section>mdo sde</section><text>bka' stsal to/ /rigs kyi bu gzhan yang stobs po che lnga brgya po zla ba gsum na bla na myed pa yang dag par rdzogs pa'i byang chub tu sems bskyed par 'gyur te/ de bas na bdud sdig to can la da ste zla ba gsum na yongs su mya</text></item>
<item><p>60b5</p><section>mdo sde</section><text>ngan las 'da'o zhes bka' stsal to/ /rigs kyi bu tsun da la sogs pa li tsa bi lnga brgya dang / bu mo a 'bra yang zla ba gsum na bla na myed pa'i byang chub tu sems bskyed de/ dge ba'i rtsa ba yongs su smin par 'gyur bas de dag gi</text></item>
<item><p>60b6</p><section>mdo sde</section><text>phyir yang ngas bdud sdig to can la da ste zla ba gsum na yongs su mya ngan las 'da'o zhes bka' stsal to/ /rigs kyi bu sun char ta zhes bya ba mu stegs can gcer bu pa la sogs pa la bsnyen bkur byed de/ ngas lo bcu gnyis kyi</text></item>
<item><p>60b7</p><section>mdo sde</section><text>bar du chos bstan kyang nga la ma dad yid mi ches te/ de yang zla ba gsum na ngan par lta ba'i rtsa ba chod par 'gyur bar ngas rig pas de'i phyir bdud sdig can la da ste zla ba gsum na yongs su mya ngan las 'da'o zhes bka'</text></item>
<item><p>60b8</p><section>mdo sde</section><text>stsal to/ /rigs kyi bu ci'i rgyu ci'i rkyend kyis ngas sngon chu bo dga' skyed kyi 'gram du bdud sdig to can la/ da ltar mang du shes pa'i nye gnas myed pas yongs su mya ngan las myi 'da'o zhes bka' stsal pa ni nga de'i tshe de'i dus na</text></item>
<item><p>61a1</p><section>mdo sde</section><text>dge slong rten lnga la yul bA ra Na sIr chos kyi 'khor lo bskor snyam dgongs pa'i phyir ro/ /yang 'di lta ste/ ya sha dang / pUr+Na dang / bi ma la dang / ga bAm+pa ti dang / su bA hu la sogs pa dge slong lnga'i phyir ro/ /</text></item>
<item><p>61a2</p><section>mdo sde</section><text>gzhan yang khyim bdag drag po la sogs pa lnga bcu'i phyir ro/ /gzhan yang yul dbus 'gyur 'chang gi rgyal po gzugs can snying po la sogs pa lha dang myi tshad myed pa snyed kyi phyir ro/ /gzhan yang lteng rgyas 'od srung la sogs</text></item>
<item><p>61a3</p><section>mdo sde</section><text>pa 'khor dge slong lnga brgya dang / gzhan yang chu bo 'od srung dang / ga ya 'od srung spun gyi nye gnas lnga brgya'i phyir ro/ /gzhan yang shA ri'i bu dang / maud gal gyi bu la sogs pa dge slong stong nyis brgya lnga bcu la dam pa'i</text></item>
<item><p>61a4</p><section>mdo sde</section><text>chos kyi 'khor lo bskor ba'i phyir ngas bdud sdig to can la mya ngan las myi 'da'o zhes bka' stsal pa yin no/ /rigs kyi bu mya ngan las 'das pa zhes bya ba yod de/ mya ngan las 'das pa chen po ni ma yin no/ /de la</text></item>
<item><p>61a5</p><section>mdo sde</section><text>ji ltar na mya ngan las 'das pa mya ngan las 'das pa chen po ma yin zhe na/ sangs rgyas kyi rang bzhin ma mthong bar nyon mongs pa chod pa ni mya ngan las 'das pa zhes bya ste/ mya ngan las 'das pa chen po ma yin no/ /de</text></item>
<item><p>61a6</p><section>mdo sde</section><text>ltar sangs rgyas kyi rang bzhin ma mthong ba'i phyir rtag pa dang / bdag ni med kyi/ bde ba dang / yongs su dag pa ni yod de/ de bas na nyon mongs pa bcad mod kyi/ mya ngan las 'das pa chen po zhes mi bya'o/ /gang sangs</text></item>
<item><p>61a7</p><section>mdo sde</section><text>rgyas kyi rang bzhin mthong zhing nyon mongs pa chod pa ni mya ngan las 'das pa chen po zhes bya'o/ /de ltar sangs rgyas kyi rang bzhin mthong ba'i phyir rtag pa dang / bdag dang / bde ba dang / yongs su dag pa zhes bya ste/</text></item>
<item><p>61a8</p><section>mdo sde</section><text>de bas na de ltar nyon mongs pa chod pa ni yongs su mya ngan las 'das pa chen po zhes bya'o/ /rigs kyi bu mya ngan ces bya ba mi byed pa'o/ /'das pa zhes bya ba ni thags su 'thag pa'o/ /thags su mi 'thag pa'i don ni</text></item>
<item><p>61b1</p><section>mdo sde</section><text>mya ngan las 'das pa zhes bya'o/ /yang 'das pa zhes bya ba ni khebs pa'o/ /de ltar mi khebs pa'i don ni mya ngan las 'das pa zhes bya'o/ /yang 'das pa zhes bya ba ni 'gro ba dang 'ong ba ste/ mi 'gro mi 'ong ba'i don ni mya ngan las 'das</text></item>
<item><p>61b2</p><section>mdo sde</section><text>pa zhes bya'o/ /yang 'das pa zhes bya ba ni len pa ste/ mi len pa'i don ni mya ngan las 'das pa zhes bya'o/ /yang 'das pa zhes bya ba ni ma nges pa ste/ nges par ma nges pa med pa ni mya ngan las 'das pa zhes bya'o/ /yang 'das pa</text></item>
<item><p>61b3</p><section>mdo sde</section><text>zhes bya ba ni gsar rnying zhes bya ste/ gsar rnying med pa'i don ni mya ngan las 'das pa zhes bya'o/ /yang 'das pa zhes bya ba ni sgrib pa ste/ sgrib pa med pa'i don ni mya ngan las 'das pa zhes bya'o/ /rigs kyi bu u ru ka ka byi</text></item>
<item><p>61b4</p><section>mdo sde</section><text>la zhes bya ba'i slob ma dag 'di skad du 'das pa ni mtshan nyid ces zer te/ mtshan nyid med pa'i don ni mya ngan las 'das pa zhes bya'o/ /rigs kyi bu 'das pa zhes bya ba ni yod pa zhes bya ste/ yod pa med pa'i don ni mya</text></item>
<item><p>61b5</p><section>mdo sde</section><text>ngan las 'das pa zhes bya'o/ /'das pa zhes bya ba ni 'dus pa zhes bya ste/ 'dus pa med pa'i don ni mya ngan las 'das pa zhes bya'o/ /'das pa zhes bya ba ni sdug bsngal ces bya ste/ sdug bsngal med pa'i don ni mya ngan</text></item>
<item><p>61b6</p><section>mdo sde</section><text>las 'das pa zhes bya'o/ /rigs kyi bu nyon mongs pa gcod pa ni mya ngan las 'das pa zhes mi bya ste/ gang nyon mongs pa mi skyed pa ni mya ngan las 'das pa zhes bya'o/ /rigs kyi bu sangs rgyas bcom ldan 'das ni nyon</text></item>
<item><p>61b7</p><section>mdo sde</section><text>mongs pa mi skyed pas mya ngan las 'das pa zhes bya'o/ /shes rab dang ldan pa/ chos la thogs pa med pa ni de bzhin gshegs pa zhes bya ste/ de bzhin gshegs pa ni bus pa ma rabs dang / nyan thos dang / rang sangs rgyas</text></item>
<item><p>61b8</p><section>mdo sde</section><text>dang / byang chub sems dpa' ma yin te/ sangs rgyas kyi rang bzhin zhes bya'o/ /de bzhin gshegs pa'i sku dang / thugs kyi shes rab ni 'jig rten gyi khams tshad med grangs med mtha' yas pa snyed kun du yang thogs pa med pas</text></item>
<item><p>62a1</p><section>mdo sde</section><text>nam mkha' zhes bya'o/ /de bzhin gshegs pa rtag tu gnas te mi 'gyur mi 'pho bas yang dag pa'i mtshan nyid ces bya ste/ de lta bas na de bzhin gshegs pa ni mthar yongs su mya ngan las mi 'da' ste/ de ni byang</text></item>
<item><p>62a2</p><section>mdo sde</section><text>chub sems dpa' yongs su mya ngan las 'das pa chen po'i mdo sde dam pa la nan tan byed pa'i yon tan bdun dang ldan pa zhes bya'o// // bam po sum bcu bzhi pa/ rigs kyi bu ji ltar byang chub sems dpa'</text></item>
<item><p>62a3</p><section>mdo sde</section><text>sems dpa' chen po yongs su mya ngan las 'das pa chen po'i mdo sde dam pa la nan tan byas pas yon tan brgyad dang ldan zhe na/ rigs kyi bu de la byang chub sems dpa' sems dpa' chen po yongs su mya ngan las 'das pa</text></item>
<item><p>62a4</p><section>mdo sde</section><text>chen po la nan tan byed pa ni/ dngos po lnga gcad pa dang / dngos po lnga spong ba dang / dngos po drug dang ldan par bya ba dang / dngos po lnga yongs su bsgom pa dang / dngos po gcig rab tu bsrung ba dang / dngos po bzhi la bsnyen pa dang /</text></item>
<item><p>62a5</p><section>mdo sde</section><text>yang dag pa gcig la dad cing rjes su gzhol ba dang / sems shin du rnam par grol ba dang / shes rab shin du rnam par grol ba'o/ /rigs kyi bu de la ji ltar na byang chub sems dpa' dngos po lnga gcad pa zhe na/ 'di lta ste phung</text></item>
<item><p>62a6</p><section>mdo sde</section><text>po lnga ste/ gzugs dang / tshor ba dang / 'du shes dang / 'du byed dang / rnam par shes pa'o/ /phung po zhes bya ba'i don ji lta bu zhe na/ 'di lta ste/ sems can 'khor ba la rgyun mi 'chad par byed pa dang / khur lci ba dang mi 'bral ba</text></item>
<item><p>62a7</p><section>mdo sde</section><text>dang / 'gyes pa dang 'dus par byed pa dang / dus gsum du gtogs pa ste/ ji ltar brtags kyang dmigs su med de/ 'di dag ni phung po zhes bya'o/ /byang chub sems dpa' sems dpa' chen pos gzugs kyi phung po mthong yang mtshan</text></item>
<item><p>62a8</p><section>mdo sde</section><text>mar mi blta'o/ /de ci'i phyir zhe na/ gzugs rnam pa bcu la rang bzhin brtags kyang dmyigs su med de/ 'jig rten gyi phyir phung po zhes bshad do/ /tshor ba la brgya rtsa brgyad yod de/ tshor ba'i phung por mthong yang thog ma nas</text></item>
<item><p>62b1</p><section>mdo sde</section><text>tshor ba'i mtshan ma med do/ /de ci'i phyir zhe na/ tshor ba la brgya rtsa brgyad yod kyang / bden pa dang nges pa'i don med de/ de bas na byang chub sems dpas tshor ba'i phung por mi mthong ngo / /de bzhin du 'du shes dang / 'du byed dang /</text></item>
<item><p>62b2</p><section>mdo sde</section><text>rnam par shes pa yang de dang 'dra ste/ byang chub sems dpa' sems dpa' chen pos phung po lnga ni nyon mongs pa skye bar byed pa'i rtsa ba yin par shin du rtogs te/ de bas na thabs kyis gcod do/ /de la ji ltar na byang chub sems</text></item>
<item><p>62b3</p><section>mdo sde</section><text>dpa' dngos po lnga spang ba zhe na/ 'di lta ste/ lta ba rnam pa lnga'o/ /lnga gang zhe na/ 'jig tshogs su lta ba dang / mthar lta ba dang / ngan par lta ba dang / tshul khrims snyems pa dang / lta ba snyems pa'o/ /de ltar lta ba rnam</text></item>
<item><p>62b4</p><section>mdo sde</section><text>pa lnga'i rkyen gyis lta ba drug bcu rtsa gnyis skye ste/ lta ba de dag gi rkyen gyis 'khor bar 'khor zhing rgyun mi 'chad de/ de bas na byang chub sems dpa' bag byed de bsnyen par mi byed do/ /de la/ ji ltar na byang chub sems dpa'</text></item>
<item><p>62b5</p><section>mdo sde</section><text>dngos po drug dang ldan par bya ba zhe na/ 'di lta ste/ dran pa nye bar gzhag pa drug go/ /drug gang zhe na sangs rgyas rjes su dran pa dang / chos rjes su dran pa dang / dge 'dun rjes su dran pa dang / lha rjes su dran pa dang / sbyin pa</text></item>
<item><p>62b6</p><section>mdo sde</section><text>rjes su dran pa dang / tshul khrims rjes su dran pa ste/ de ni byang chub sems dpa' dngos po drug dang ldan pa'o/ /de la ji ltar na byang chub sems dpa' dngos po lnga yongs su sgom pa zhe na/ 'di lta ste/ ting nge 'dzin rnam pa lnga'o/ /</text></item>
<item><p>62b7</p><section>mdo sde</section><text>lnga gang zhe na/ shes pa'i ting nge 'dzin dang / zhi ba'i ting nge 'dzin dang / lus dang sems rab tu dga' ba la reg pa'i ting nge 'dzin dang / dga' ba med pa'i ting nge 'dzin dang / dpa' bar 'gro ba'i ting nge 'dzin te/ ting nge</text></item>
<item><p>62b8</p><section>mdo sde</section><text>'dzin rnam pa lnga po de dag bsgoms na yongs su mya ngan las 'das pa chen po la bsnyen par 'gyur te/ de bas na byang chub sems dpa' brtson pa'i sems kyis yongs su bsgom mo/ /de la ji ltar na byang chub sems dpa'</text></item>
<item><p>63a1</p><section>mdo sde</section><text>dngos po gcig bsrung ba zhe na/ 'di ltar byang chub kyi sems te/ byang chub sems dpa' sems dpa' chen pos rtag tu brtson par byang chub kyi sems bsrung ngo / /ji ltar 'jig rten pa bu gcig pa bsrung ba 'am/ zhar</text></item>
<item><p>63a2</p><section>mdo sde</section><text>ba mig ya gcig bsrung ba 'am/ dgon pa'i dbye chen por 'gro ba ded dpon bsrung ba bzhin du/ byang chub sems dpa' byang chub kyi sems bsrung ba yang de dang 'dra'o/ /de ltar byang chub kyi sems bsrung ba'i rgyus bla na med pa</text></item>
<item><p>63a3</p><section>mdo sde</section><text>yang dag par rdzogs pa'i byang chub thob bo/ /bla na med pa yang dag par rdzogs pa'i byang chub thob pa'i rkyen gyis rtag pa dang / bde ba dang / bdag dang / yongs su dag pa dang ldan te/ de nyid bla na med pa'i yongs su mya ngan las</text></item>
<item><p>63a4</p><section>mdo sde</section><text>'das pa chen po yin te/ de bas na byang chub sems dpa' dngos po gcig rab tu bsrung ngo / /de la ji ltar na byang chub sems dpa' dngos po bzhi la bsnyen pa zhe na/ tshad med pa'i sems bzhi ste/ bzhi gang zhe na/</text></item>
<item><p>63a5</p><section>mdo sde</section><text>byams pa chen po dang / snying rje chen po dang / dga' ba chen po dang / btang snyoms chen po'o/ /sems bzhi po de'i rgyus sems can tshad med mtha' yas pa snyed byang chub kyi sems skyed par byed de/ de bas na byang chub</text></item>
<item><p>63a6</p><section>mdo sde</section><text>sems dpa' sems rtse gcig tu bsnyen par byed do/ /de la ji ltar na byang chub sems dpa' yang dag pa gcig la dad cing rjes su gzhol ba gang zhe na/ de la byang chub sems dpa' sems can thams cad lam gcig tu 'gro bar</text></item>
<item><p>63a7</p><section>mdo sde</section><text>rig go/ /lam gcig ces bya ba ni 'di lta ste/ theg pa chen po'o/ /sangs rgyas dang byang chub sems dpa' rnams sems can gyi phyir rnam pa gsum du phye ste/ de bas na byang chub sems dpa' dad cing rjes su gzhol te</text></item>
<item><p>63a8</p><section>mdo sde</section><text>'gal bar mi byed do/ /de la ji ltar na byang chub sems dpa' sems shin du rnam par grol ba zhe na/ 'dod chags dang / zhe sdang dang / gti mug gi sems yongs su 'gags pas/ byang chub sems dpa'i sems shin du</text></item>
<item><p>63b1</p><section>mdo sde</section><text>rnam par grol ba zhes bya'o/ /de la byang chub sems dpa'i shes rab shin du rnam par grol ba gang zhe na/ byang chub sems dpa' sems dpa' chen pos chos thams cad la thogs pa med pas na/ byang chub sems dpa'i shes</text></item>
<item><p>63b2</p><section>mdo sde</section><text>rab shin du rnam par grol ba zhes bya ste/ shes rab rnam par grol ba'i rkyen gyis sngon ma thos pa ni thos/ sngon ma mthong ba ni mthong / sngon ma phyin par ni phyin par gyur to/ /de nas byang chub sems dpa' sems dpa'</text></item>
<item><p>63b3</p><section>mdo sde</section><text>chen po kun du snang ba mtho btsun dpal gyi rgyal pos gsol pa/ btsun pa bcom ldan 'das ji ltar bcom ldan 'das kyis gsungs pa ltar sems rnam par grol zhes bgyi ba de ni don de lta ma lags so/ /de ci'i slad du zhe na/</text></item>
<item><p>63b4</p><section>mdo sde</section><text>sems ni thog ma nas bcings pa ma mchis so/ /ji ltar zhe na/ sems kyi rang bzhin ni 'dod chags dang / zhe sdang dang / gti mug gi kun nas nyon mongs pas bcings par mi 'gyur ro/ /de ltar thog ma nas</text></item>
<item><p>63b5</p><section>mdo sde</section><text>bcings pa ma mchis na/ ci'i slad du sems shin du rnam par grol ba zhes gsungs/ bcom ldan 'das gal te sems kyi rang bzhin 'dod chags kyi kun nas nyon mongs pas ma bcings pa lags na/ ci'i rgyu ci'i rkyen gyis</text></item>
<item><p>63b6</p><section>mdo sde</section><text>bcings par 'gyur/ dper na rwa la 'jo ba dang 'dra ste/ thog ma nas 'o ma'i mtshan nyid ma mchis pas las mang du bgyis kyang 'o ma 'byung mi srid do/ /nu ma bzho ba ni de lta ma lags te las nyung ngu bgyis kyang 'o ma mang du</text></item>
<item><p>63b7</p><section>mdo sde</section><text>'byung ngo / /de bzhin du sems kyang de dang 'dra ste/ thog ma nas 'dod chags ma mchis na/ da ci ste mchis par gyur/ gal te thog ma nas 'dod chags ma mchis la/ phyis gzod mchis par 'gyur ba zhig lags</text></item>
<item><p>63b8</p><section>mdo sde</section><text>na/ sangs rgyas dang byang chub sems dpa' rnams 'dod chags kyi mtshan nyid thog ma ma mchis pa yang da mchis par 'gyur ba'i rigs so/ /bcom ldan 'das dper na mo sham ni thog ma nas bu'i mtshan nyid ma mchis</text></item>
<item><p>64a1</p><section>mdo sde</section><text>pas ji ltar las mang du bgyis te/ rgyu rkyen tshad med pa bsags kyang bur 'gyur mi srid do/ /de bzhin du sems kyang de dang 'dra ste/ thog ma nas 'dod chags kyi mtshan nyid ma mchis na/ rkyen mang po</text></item>
<item><p>64a2</p><section>mdo sde</section><text>rnams dang mjal kyang 'dod chags skye mi srid do/ /bcom ldan 'das shing gsher ba ni ji ltar gtsubs kyang me mi phyin pa ltar/ sems kyang de dang mtshungs te/ ji ltar gtsubs kyang 'dod chags mi skyed na/ ji</text></item>
<item><p>64a3</p><section>mdo sde</section><text>ltar 'dod chags kyi kun nas nyon mongs pas sems 'ching bar nus/ bcom ldan 'das dper na bye ma ni ji ltar btsir kyang mar mi 'byung ste/ de bzhin du sems kyang de dang 'dra ste/ ji ltar btsir kyang 'dod chags</text></item>
<item><p>64a4</p><section>mdo sde</section><text>mi skye'o/ /de bas na 'dod chags dang sems ni tha dad pa lags pas nyon mongs pa mchis kyang sems la 'go bar ga la 'gyur/ bcom ldan 'das dper na nam mkha' la phur pa btsugs na chags pa'i gnas ma mchis</text></item>
<item><p>64a5</p><section>mdo sde</section><text>so/ /de bzhin du sems la 'dod chags btsugs pa yang de dang 'dra ste/ rgyu rkyen rnam pa sna tshogs kyis kyang 'dod chags kyis sems 'ching mi nus so/ /bcom ldan 'das gal te sems la 'dod chags ma mchis pas</text></item>
<item><p>64a6</p><section>mdo sde</section><text>rnam par grol ba zhes bgyi na/ ci'i slad du sangs rgyas dang / byang chub sems dpa' rnams kyis nam mkha'i tsher ma mi dbyung / bcom ldan 'das 'das pa'i sems ni rnam par grol ba zhes mi bgyi/ ma 'ongs pa'i</text></item>
<item><p>64a7</p><section>mdo sde</section><text>sems kyang rnam par ma grol/ da ltar gyi sems ni byang chub dang lhan mi gcig na dus gang gi sems la rnam par grol ba thob pa zhes bgyi/ bcom ldan 'das ji ltar 'das pa'i sgron ma mun pa bsal mi nus</text></item>
<item><p>64a8</p><section>mdo sde</section><text>pa la ma 'ongs pa'i sgron ma yang mun pa mi sel/ da ltar gyi sgron ma yang mun pa mi sel to/ /de ci'i slad du zhe na/ snang ba dang / mun pa ni dus gcig pa ma yin pa'i phyir ro/ /de bzhin du sems kyang de dang mtshungs na/</text></item>
<item><p>64b1</p><section>mdo sde</section><text>ci'i slad du sems rnam par grol ba zhes gsungs/ bcom ldan 'das 'dod chags ni mchis pa lags so/ /gal te 'dod chags ma mchis na bud med mthong ba'i tshe 'dod chags skye bar myi rigs so/ /ji ste bud</text></item>
<item><p>64b2</p><section>mdo sde</section><text>med mthong ba'i rkyen gyis skye bar 'gyur na 'dod chags ni yang dag par mchis par rig go/ /de ltar 'dod chags mchis pas na ngan song gsum gyi rgyud du ltung ngo / /bcom ldan 'das dper na la la zhig ri mor bris pa'i bud</text></item>
<item><p>64b3</p><section>mdo sde</section><text>med kyi gzugs mthong yang 'dod chags skye ste/ 'dod chags skyes pa'i phyir kha na ma tho ba rnam pa sna tshogs thob bo/ /ji ste thog ma nas 'dod chags ma mchis na/ ci'i slad du ri mo mthong ba tsam gyis 'dod chags</text></item>
<item><p>64b4</p><section>mdo sde</section><text>skye bar 'gyur/ gal te sems la 'dod chags ma mchis na ci'i slad du de bzhin gshegs pas byang chub sems dpa' sems rnam par grol ba thob ces gsungs/ gal te sems la 'dod chags mchis na ji ste</text></item>
<item><p>64b5</p><section>mdo sde</section><text>mtshan ma mthong nas gdod skye la/ mtshan ma ma mthong na mi skye/ bdag gis da ltar sdig pa'i 'bras bu rnam par smin pa mchis par mthong bas na 'dod chags mchis par 'tshal te/ zhe sdang dang / gti mug mchis pa</text></item>
<item><p>64b6</p><section>mdo sde</section><text>yang de dang 'dra'o/ /bcom ldan 'das dper na sems can dag lus mchis kyang bdag ma mchis te/ bus pa ma rabs rnams kyis bdag tu 'du shes so/ /de ltar bdag tu 'dzin pa'i 'du shes mchis kyang ngan</text></item>
<item><p>64b7</p><section>mdo sde</section><text>song gsum du mi ltung na/ ci'i slad du 'dod chags can bud med kyi mtshan ma mchis par bud med du 'du shes bskyed nas ngan song gsum du ltung bar 'gyur/ bcom ldan 'das dper na me ni gtsubs pas byung ste/</text></item>
<item><p>64b8</p><section>mdo sde</section><text>de ltar me'i rang bzhin de rgyu kun gyi nang na ma mchis na ci'i rgyu ci'i rkyen gyis byung bar gyur/ bcom ldan 'das 'dod chags kyang de dang 'dra ste/ gzugs kyi nang na 'dod chags ma mchis/ dri dang / ro dang / reg bya dang /</text></item>
<item><p>65a1</p><section>mdo sde</section><text>chos kyi nang na yang 'dod chags ma mchis na/ ci'i slad du gzugs dang / dri dang / ro dang / reg bya dang / chos las 'dod chags skyes par gyur/ gal te rgyu mang po'i nang na 'dod chags ma mchis na/ ci ste sems can</text></item>
<item><p>65a2</p><section>mdo sde</section><text>'ba' shig 'dod chags skye la/ sangs rgyas dang / byang chub sems dpa' rnams mi skye/ bcom ldan 'das sems kyang ma nges pa'o/ /gal te sems nges pa zhig lags na 'dod chags dang / zhe sdang dang / gti mug ma mchis</text></item>
<item><p>65a3</p><section>mdo sde</section><text>so/ /gal te ma nges pa zhig ce na/ sems rnam par grol ba thob ces gsungs/ 'dod chags kyang ma nges pa ste/ gal te ma nges pa lags na/ ci ste de'i rkyen gyis ngan song gsum du skye bar 'gyur/ de lta bas na 'dod chags dang</text></item>
<item><p>65a4</p><section>mdo sde</section><text>yul gnyis ka ma nges so/ /ci'i slad du zhe na/ gzugs rnam pa gcig la dmyigs pa las/ ched 'ga' ni 'dod chags skye/ ched 'ga' ni zhe sdang skye/ ched 'ga' ni gti mug skye ste/ de bas na 'dod chags dang yul gnyis</text></item>
<item><p>65a5</p><section>mdo sde</section><text>ka ma nges pa'o/ /gal te gnyis ka ma nges na ci'i slad du de bzhin gshegs pas byang chub sems dpa' mya ngan las 'das pa chen po la nan tan byas na sems rnam par krol bar 'gyur zhes gsungs/ de nas bcom ldan</text></item>
<item><p>65a6</p><section>mdo sde</section><text>'das kyis byang chub sems dpa' sems dpa' chen po kun du snang ba mtho btsun dpal gyi rgyal po la bka' stsal pa/ legs so legs so/ /rigs kyi bu sems ni 'dod chags kyi kun nas nyon mongs pas bcings</text></item>
<item><p>65a7</p><section>mdo sde</section><text>pa ma yin/ ma bcings pa yang ma yin/ rnam par grol ba yang ma yin/ rnam par ma grol ba yang ma yin/ yod pa ma yin/ med pa ma yin/ da ltar ma yin/ 'das pa ma yin/ ma 'ongs pa ma yin no/ /de ci'i</text></item>
<item><p>65a8</p><section>mdo sde</section><text>phyir zhe na/ rigs kyi bu chos thams cad rang bzhin med pa'i phyir ro/ /rigs kyi bu mu stegs can kha cig 'di skad ces smra ste/ rgyu dang rkyen 'dus pa las 'bras bu skye'o zhes smra'o/ /gal te rkyen rnams la thog ma</text></item>
<item><p>65b1</p><section>mdo sde</section><text>nas skye ba'i rang bzhin med par skye bar 'gyur ba zhig yin na/ nam mkha' yang ma skyes pas 'bras bu skye ba'i rigs so/ /nam mkha' mi skye ba ni rgyu ma yin pa'i phyir te/ rkyen rnams la thog ma nas 'bras bu'i rang bzhin yod</text></item>
<item><p>65b2</p><section>mdo sde</section><text>pas de'i phyir 'dus pa las 'bras bu skye bar gyur to/ /de yang ji ltar zhe na/ dper na 'di lta ste/ lha sbyin ni brtsig pa brtsig na 'jim pa dang sa sbyor gyi/ tshon rtsi mi sbyor ro/ /ri mo dri na tshon rtsi sbyor gyi/ rtswa dang shing mi sbyor ro/ /gos</text></item>
<item><p>65b3</p><section>mdo sde</section><text>drub na skud pa sbyor gyi/ 'jim pa dang shing mi sbyor ro/ /khang pa byed na 'jim pa dang shing sbyor gyi/ skud pa mi sbyor ro/ /de ltar sbyor bas na de dag gi nang na so so nas 'bras bu skye bar rig go/ /'bras bu skyes pas rgyu'i nang na gdon mi zad</text></item>
<item><p>65b4</p><section>mdo sde</section><text>bar rang bzhin yod do/ /gal te rang bzhin med na dngos po gcig las dngos po thams cad skye zhing 'byung ba'i rigs so/ /de ltar sbyar du yod la byar rung / /dbyung du rung bas na de dag gi nang na gdon mi za bar thog ma nas 'bras bu yod do/ /gal</text></item>
<item><p>65b5</p><section>mdo sde</section><text>te 'bras bu med na su yang mi sbyor mi 'byed de mi 'byung ngo / /nam mkha' ni mi sbyor mi 'byed pas na dngos po thams cad skye zhing 'byung bar nus so/ /de ltar rgyu yod pa'i phyir shing n+ya gro d+ha'i sa bon ni shing n+ya gro d+ha la gnas/ 'o ma'i nang na mar gyi</text></item>
<item><p>65b6</p><section>mdo sde</section><text>snying khu yod pa dang / skud pa las ras su gyur pa dang / 'ji ba'i nang na rdza ma yod pa bzhin/ rigs kyi bu bus pa ma rabs thams cad ni ma rig pas mdongs pas 'di ltar nges par 'chad do/ /tshon ni chags pa'i don te/ sems</text></item>
<item><p>65b7</p><section>mdo sde</section><text>ni 'dod pa'i rang bzhin can no zhes smra'o/ /yang 'di skad du bus pa ma rabs kyi sems la 'dod chags kyi rang bzhin yang yod la rnam par grol ba'i rang bzhin yang yod de/ 'dod chags pa'i rkyen dang phrad pa na 'dod chags pa'i</text></item>
<item><p>65b8</p><section>mdo sde</section><text>sems skye'o/ /rnam par grol ba'i rkyen dang phrad na rnam par grol ba'i sems skye zhes smra ste/ de ltar smra mod kyi don ma yin no/ /gzhan yang bus pa ma rabs kha cig 'di skad ces smra ste/ rgyu thams cad kyi nang na 'bras bu med do/ /</text></item>
<item><p>66a1</p><section>mdo sde</section><text>rgyu la rnam pa gnyis te phra ba dang sbom po'o/ /phra ba ni rtag pa'o/ /sbom po ni mi rtag pa'o/ /phra ba'i rgyu las sbom po'i rgyur 'gyur te/ sbom po'i rgyu de las 'bras bur 'gyur ro/ /sbom po mi rtag pa'i phyir 'bras bu yang</text></item>
<item><p>66a2</p><section>mdo sde</section><text>mi rtag ces 'chad do/ /rigs kyi bu gzhan yang bus pa ma rabs kha cig 'di skad du sems kyang rgyu med la/ 'dod chags pa yang rgyu med de/ dus kyis 'dod chags kyi sems skye'o zhes smra ste/ de dag la sogs pa ni sems kyi rgyu</text></item>
<item><p>66a3</p><section>mdo sde</section><text>dang rkyen mi shes pas rgyud drug tu 'khor te/ skye shi yongs su rdzogs par len to/ /rigs kyi bu dper na khyi zhig ltong btags te ka ba la btags na rtag tu ka ba la 'khor te spong mi nus so/ /de bzhin du bus pa ma rabs so so'i</text></item>
<item><p>66a4</p><section>mdo sde</section><text>skye bo thams cad kyang de dang 'dra ste/ ma rig pa'i ltong gis 'khor ba'i ka ba la bcings pas srid pa nyi shu rtsa lngar 'khor te spong mi nus so/ /rigs kyi bu dper na la la zhig mi gtsang ba'i dong du lhung ba las byung nas phyir yang</text></item>
<item><p>66a5</p><section>mdo sde</section><text>nang du zhugs pa dang / ji ltar nad pa nad sos nas phyir nad kyi rgyur 'gyur ba byed pa dang / ji ltar la la zhig 'brog dgon par song ba 'khor ba las phyir song ba dang / ji ltar dag par bkrus nas phyir 'jim pa dang sas bskus</text></item>
<item><p>66a6</p><section>mdo sde</section><text>pa ltar bus pa ma rabs thams cad kyang de dang 'dra ste/ ci yang med pa'i skye mched las rnam par grol te/ 'du shes med min gyi skye mched 'ba' shig las ma grol ba las phyir yang gsum du 'ong ngo / /de ci'i phyir zhe na/ bus pa</text></item>
<item><p>66a7</p><section>mdo sde</section><text>ma rabs thams cad ni 'bras bu 'ba' shig rtog ste/ rten cing 'brel pa mi rtog go/ /ji ltar khyi rdo la snyegs kyi mi la mi snyegs pa ltar bus pa ma rabs so so'i skye bo thams cad kyang de dang 'dra ste/ 'bras bu 'ba' zhig rtog</text></item>
<item><p>66a8</p><section>mdo sde</section><text>gi rgyu dang rkyen la mi rtog go/ /de ltar mi rtog pa'i phyir 'du shes med pa nas log ste/ phyir yang ngan song gsum du ltung ngo / /rigs kyi bu sangs rgyas dang / byang chub sems dpa' rnams ni nges par rgyu'i nang na 'bras bu yod ce</text></item>
<item><p>66b1</p><section>mdo sde</section><text>'am/ rgyu'i nang na 'bras bu med ce 'am/ 'bras bu yod kyang yod la med kyang med ce'am/ 'bras bu yod pa yang ma yin med pa yang ma yin zhes gcig tu chad par mi ston to/ /gang 'di skad du rgyu'i nang na thog ma nas nges par 'bras</text></item>
<item><p>66b2</p><section>mdo sde</section><text>bu yod ce 'am/ nges par 'bras bu med ce 'am/ nges par 'bras bu yod kyang yod la med kyang med ce'am/ nges par yod pa yang ma yin med pa yang ma yin pa'o zhes smra na de ni bdud kyi grogs su gyur pa/ bdud kyi ris su gtogs pa/ sred</text></item>
<item><p>66b3</p><section>mdo sde</section><text>pa can yin par rig par bya ste/ de ltar srid pa can de ni 'khor bas bcings pa gcod mi nus te/ sems kyi mtshan nyid dang / 'dod chags kyi mtshan nyid mi shes so/ /rigs kyi bu sangs rgyas dang / byang chub sems dpa' rnams ni</text></item>
<item><p>66b4</p><section>mdo sde</section><text>dbu ma'i lam ston to/ /de ci'i phyir zhe na/ chos thams cad yod pa yang ma yin/ med pa yang ma yin par ston kyang gcig tu nges pa ma yin no/ /de ji lta zhe na/ mig dang / gzugs dang / snang ba dang / sems dang / yid kyi rkyen</text></item>
<item><p>66b5</p><section>mdo sde</section><text>gyis rnam par shes pa skyes par gyur te/ rnam par shes pa de yang nges par mig la mi gnas/ gzugs dang / snang ba dang / sems dang / yid kyi nang na mi gnas/ bar na mi gnas/ yod pa ma yin/ med pa ma yin te/ rten cing</text></item>
<item><p>66b6</p><section>mdo sde</section><text>'brel te 'byung ba las skyes pa'i phyir yod pa zhes bya'o/ /rang bzhin med pa'i phyir med pa zhes bya ste/ de'i phyir de bzhin gshegs pas chos thams cad yod pa yang ma yin/ med pa yang ma yin zhes 'chad do/ /rigs kyi bu sangs</text></item>
<item><p>66b7</p><section>mdo sde</section><text>rgyas dang / byang chub sems dpa' rnams ni nges par sems la rnam par dag pa'i rang bzhin yod ce 'am/ rnam par dag pa'i rang bzhin med ces mi 'chad do/ /rnam par dag pa dang / rnam par ma dag pa'i sems mi gnas pa'i phyir</text></item>
<item><p>66b8</p><section>mdo sde</section><text>ro/ /rkyen las 'dod chags skye bas na med pa ma yin no/ /thog ma nas 'dod chags kyi rang bzhin med pa'i phyir yod pa ma yin zhes bshad do/ /rigs kyi bu rten cing 'brel te 'byung ba'i phyir 'dod chags kyi</text></item>
<item><p>67a1</p><section>mdo sde</section><text>sems skye'o/ /rten cing 'brel te 'byung ba'i phyir sems rnam par grol lo/ /rigs kyi bu rten cing 'brel bar 'byung ba la rnam pa gnyis te/ 'khor ba'i rjes su 'gro ba dang / mya ngan las 'das pa'i rjes su 'gro</text></item>
<item><p>67a2</p><section>mdo sde</section><text>ba'o/ /rigs kyi bu rten cing 'brel te 'byung ba'i phyir sems 'dod chags dang lhan cig tu skye la/ 'dod chags dang lhan cig tu 'gog pa yang yod/ 'dod chags dang lhan cig tu skye la/ 'dod chags dang lhan cig tu mi 'gog</text></item>
<item><p>67a3</p><section>mdo sde</section><text>pa yang yod/ 'dod chags dang lhan cig tu mi skye la/ 'dod chags dang lhan cig tu 'gog pa yang yod/ 'dod chags dang lhan cig tu mi skye zhing / 'dod chags dang lhan cig tu mi 'gog pa yang yod do/ /de la ji ltar na</text></item>
<item><p>67a4</p><section>mdo sde</section><text>sems 'dod chags dang ldan cig tu skye la/ 'dod chags dang lhan cig tu 'gog pa zhe na/ rigs kyi bu gal te bus pa ma rabs gang 'dod chags kyi sems ma bcad par 'dod chags kyi sems la nan tan byed pa de ni sems</text></item>
<item><p>67a5</p><section>mdo sde</section><text>'dod chags dang lhan cig tu skye zhing 'dod chags dang lhan cig tu 'gog pa zhes bya ste/ sems can thams cad ni 'dod chags kyi sems ma bcad pas sems 'dod chags dang lhan cig tu skye la/ sems 'dod chags dang</text></item>
<item><p>67a6</p><section>mdo sde</section><text>lhan cig 'gog go/ /dper na 'dod pa'i khams kyi sems can thams cad la bsam gtan dang po'i skal ba yod de/ bsgoms kyang rung ma bsgoms kyang rung rtag tu ldan te/ rkyen dang nam phrad pa na thob par 'gyur ro/ /</text></item>
<item><p>67a7</p><section>mdo sde</section><text>rkyen zhes bya ba ni 'di lta ste/ me'i bskal pa'o/ /de bzhin du bus pa ma rabs thams cad kyang de dang 'dra ste/ bsgoms kyang rung ma bsgoms kyang rung / sems 'dod chags dang lhan cig skye la/ 'dod chags dang lhan cig</text></item>
<item><p>67a8</p><section>mdo sde</section><text>'gog go/ /de ci'i phyir zhe na/ 'dod chags ma bcad pa'i phyir ro/ /de la ji ltar na sems 'dod chags dang lhan cig tu skye la/ 'dod chags dang lhan cig mi 'gog pa zhe na/ nye gnas nyan thos rnams ni rgyu dang rkyen gyis</text></item>
<item><p>67b1</p><section>mdo sde</section><text>'dod chags kyi sems skye'o/ /'dod chags kyi sems la 'jigs pa'i phyir keng rus bsgoms te/ de ni sems 'dod chags dang lhan cig skye la/ 'dod chags dang lhan cig mi 'gog pa zhes bya'o/ /gzhan yang sems 'dod chags dang lhan</text></item>
<item><p>67b2</p><section>mdo sde</section><text>cig skye la/ 'dod chags dang lhan cig mi 'gog pa yod do/ /dper na nyan thos 'bras bu bzhi ma thob pa dag rgyu dang rkyen gyis 'dod chags kyi sems skye'o/ /'bras bu bzhi thob pa na 'dod chags kyi sems 'gog par 'gyur te/ de ni</text></item>
<item><p>67b3</p><section>mdo sde</section><text>sems 'dod chags dang lhan cig skye la/ 'dod chags dang lhan cig mi 'gog pa zhes bya'o/ /byang chub sems dpa' sems dpa' chen po mi g.yo ba'i sa thob pa na sems 'dod chags dang lhan cig skye la/ 'dod chags dang lhan cig mi</text></item>
<item><p>67b4</p><section>mdo sde</section><text>'gog go/ /de la ji ltar na 'dod chags dang lhan cig mi skye la/ 'dod chags dang lhan cig 'gog pa zhe na/ gal te byang chub sems dpa' sems dpa' chen pos 'dod chags kyi sems bcad kyang sems can gyi phyir 'dod chags yod par</text></item>
<item><p>67b5</p><section>mdo sde</section><text>ston to/ /de ltar bstan pa'i phyir sems can tshad med mtha' yas pa snyed dge ba'i chos la rtsol te yongs su rdzogs par 'gyur ro/ /de ni 'dod chags dang lhan cig mi skye ste/ 'dod chags dang lhan cig 'gog pa zhes bya'o/ /de la ji</text></item>
<item><p>67b6</p><section>mdo sde</section><text>ltar na 'dod chags dang lhan cig mi skye la/ 'dod chags dang lhan cig mi 'gog pa zhe na/ de ltar dgra bcom pa dang / rang sangs rgyas dang / de bzhin gshegs pa dang / mi g.yo ba'i sa thob pa ma gtogs par byang chub sems dpa' gzhan</text></item>
<item><p>67b7</p><section>mdo sde</section><text>rnams ni 'dod chags dang lhan cig mi skye la/ 'dod chags dang lhan cig mi 'gog go/ /de bas na sangs rgyas dang / byang chub sems dpa' rnams kyis sems kyi rang bzhin yong gis dag ce 'am/ yong gis ma dag ces nges par ni mi 'chad do/ /rigs kyi</text></item>
<item><p>67b8</p><section>mdo sde</section><text>bu sems ni 'dod chags kyi kun nas nyon mongs pa dang 'brel pa ma yin/ zhe sdang dang / gti mug dang 'brel pa ma yin no/ /rigs kyi bu dper na nyi zla la khug blangs dang / rdul dang / sprin dang na bun dang / sgra gcan 'dzin la sogs pas bsgribs</text></item>
<item><p>68a1</p><section>mdo sde</section><text>te/ de'i rkyen gyis sems can rnams kyis mi mthong bar 'gyur te/ de ltar mi mthong mod kyi nyi zla'i rang bzhin de sgrib pa lnga dang 'brel pa ma yin no/ /sems kyang de dang 'dra ste/ rgyu dang rkyen kha cig gi phyir 'dod chags kyi kun</text></item>
<item><p>68a2</p><section>mdo sde</section><text>nas nyon mongs pa skye bas sems can gyi sems 'dod chags dang 'brel to zhes 'chad kyang sems kyi rang bzhin ni yang dag par 'brel pa ma yin no/ /gang 'dod chags kyi sems de ni 'dod chags kyi rang bzhin no/ /gang 'dod mi chags pa ni</text></item>
<item><p>68a3</p><section>mdo sde</section><text>'dod mi chags pa'i rang bzhin te/ 'dod mi chags pa'i sems kyang 'dod chags par mi 'gyur la/ 'dod chags kyi kun nas nyon mongs pa'i sems kyang 'dod mi chags par mi 'gyur ro/ /rigs kyi bu de lta bas na 'dod chags kyi kun nas</text></item>
<item><p>68a4</p><section>mdo sde</section><text>nyon mongs pas sems la 'go bar mi nus so/ /sangs rgyas dang byang chub sems dpa' rnams ni 'dod chags kyi kun nas nyon mongs pa yongs su bcom pas de'i phyir sems rnam par grol ba thob bo zhes 'chad do/ /sems can ma rabs</text></item>
<item><p>68a5</p><section>mdo sde</section><text>thams cad ni rgyu dang rkyen gyis 'dod chags kyi kun nas nyon mongs pa skye la/ rgyu dang rkyen gyis sems rnam par grol bar 'gyur ro/ /rigs kyi bu dper na ri kha ba can rab tu gzar ba'i gnas na mi dang spre'u gnyis ka 'gro mi nus so/ /</text></item>
<item><p>68a6</p><section>mdo sde</section><text>gnas la lar ni spre'u 'gro nus kyang mi 'gro mi nus so/ /gnas la lar ni spre'u dang mi gnyis ka 'gro nus so/ /rigs kyi bu mi dang spre'u gnyis ka thar ba'i gnas na rngon pa dag shing leb la rnyong gis bskus nas spre'u 'dzin to/ /spre'u the tsom</text></item>
<item><p>68a7</p><section>mdo sde</section><text>za bas lag pa brkyang ste myangs so/ /lag pas reg nas 'byar bar gyur to/ /lag pa shor bar 'dod pa'i phyir rkang pas brdzis pa dang rkang pa yang 'byar bar gyur to/ /rkang pa shor bar 'dod pa'i phyir sos bzung ba dang kha yang 'byar bar gyur te/ /</text></item>
<item><p>68a8</p><section>mdo sde</section><text>de ltar yan lag lnga kun shor bar gyur to/ /de nas rngon pas mkhar ba'i thog tu bzhag nas khung du khyer te khyim du 'ong ngo / /de bzhin du ri kha ba can gyi gzar ba'i gnas ni sangs rgyas dang byang chub sems dpa' rnams kyis yang dag pa'i lam thob</text></item>
<item><p>68b1</p><section>mdo sde</section><text>pa lta bu'i dpe'o/ /spre'u ni bus pa ma rabs so so'i skye bo rnams kyi dpe'o/ /rngon pa ni bdud sdig to can gyi dpe'o/ /rnyong ni 'dod chags kyis kun nas nyon mongs pa'i dpe'o/ /mi dang spre'u gnyis ka mi thar ba ni bus pa ma rabs rnams dang</text></item>
<item><p>68b2</p><section>mdo sde</section><text>bdud sdig to can gnyis kas mi thar ba'i dpe'o/ /spre'us thar la mis mi thar ba ni mu stegs can shes rab dang ldan pa rnams la bdud sdig to can la sogs pa'i 'dod pa lngas kyang bcing mi nus pa'i dpe'o/ /mi dang spre'u gnyis ka</text></item>
<item><p>68b3</p><section>mdo sde</section><text>thar ba ni bus pa ma rabs dang / bdud sdig to can rtag tu 'khor ba la gnas te/ nan tan du spyod mi nus pa'i dpe'o/ /bus pa ma rabs ni 'dod pa lngas bcings pas bdud sdig to can gyis bde blag tu khyer ba ni rngon pa des spre'u zin nas</text></item>
<item><p>68b4</p><section>mdo sde</section><text>khur du khyer te khyim du 'ongs pa'i dpe'o/ /rigs kyi bu dper na rgyal po bdag gi khams kyi yul na gnas na lus dang sems gnyis ka bde'o/ /gal te gzhan gyi yul du song na sdug bsngal mang po skye bar 'gyur ro/ /de bzhin</text></item>
<item><p>68b5</p><section>mdo sde</section><text>du sems can thams cad kyang de dang 'dra ste/ bdag gi spyod yul la gnas na rab tu bde'o/ /gal te gzhan gyi yul la gnas na bdud sdig to can dang phrad de sdug bsngal mang po myong bar 'gyur ro/ /bdag gi spyod yul ces bya ba ni</text></item>
<item><p>68b6</p><section>mdo sde</section><text>dran pa nye bar gzhag pa bzhi'o/ /gzhan gyi yul zhes bya ba ni 'dod pa lnga yin no/ /de la ji ltar na bdud kyi ris su gtogs pa zhe na/ sems can kha cig mi rtag pa la rtag par lta/ rtag pa la mi rtag par lta/ sdug bsngal</text></item>
<item><p>68b7</p><section>mdo sde</section><text>ba la ni bde bar lta/ bde ba la ni sdug bsngal bar lta/ yongs su dag pa la yongs su ma dag par lta/ yongs su ma dag pa la yongs su dag par lta/ bdag med pa la bdag tu lta/ bdag la bdag med par lta/ yang dag par rnam</text></item>
<item><p>68b8</p><section>mdo sde</section><text>par grol ba ma yin pa la rnam par grol bar lta/ yang dag par rnam par grol ba la ni rnam par grol ba ma yin par lta/ theg pa ma yin pa la theg par lta/ theg pa la ni theg pa ma yin par lta ste/ de dag ni bdud kyis bcings pa zhes</text></item>
<item><p>69a1</p><section>mdo sde</section><text>bya'o/ /bdud kyis bcings pa ni sems ma byang ba'o/ /gzhan yang rigs kyi bu gang chos thams cad la yang dag par yod par lta zhing so so'i mtshan nyid nges par lta na/ des gzugs mthong ba'i tshe gzugs kyi mtshan nyid du 'dzin pa nas rnam par shes</text></item>
<item><p>69a2</p><section>mdo sde</section><text>pa mthong ba'i bar du rnam par shes pa'i mtshan nyid du 'dzin te/ skyes pa la skyes pa'i mtshan nyid du lta/ bud med la bud med kyi mtshan nyid du lta/ nyi ma la nyi ma'i mtshan nyid du lta/ zla ba la zla ba'i mtshan nyid du lta/ lo la lo'i mtshan nyid du</text></item>
<item><p>69a3</p><section>mdo sde</section><text>lta/ phung po la phung po'i mtshan nyid du lta/ skye mched la skye mched kyi mtshan nyid du lta/ khams la khams kyi mtshan nyid du lta ste/ de lta bur lta ba ni bdud kyis bcings pa zhes bya ste/ bdud kyis bcings pa ni sems byang ba'o/ /gzhan</text></item>
<item><p>69a4</p><section>mdo sde</section><text>yang rigs kyi bu gang bdag la gzugs su lta zhing / gzugs kyi nang na bdag yod la bdag gi nang na 'ang gzugs yod de/ gzugs ni bdag la gtogs so zhes bya ba nas/ bdag la rnam par shes par lta zhing / rnam par shes pa'i</text></item>
<item><p>69a5</p><section>mdo sde</section><text>nang na bdag yod la/ bdag gi nang na yang rnam par shes pa yod de/ rnam par shes pa ni bdag la gtogs pa'i bar du lta na/ de ltar lta ba de ni bdud kyis bcings pa bdud kyis ris su gtogs pa ste/ nga'i nye gnas ma yin no/ /rigs kyi bu nga'i</text></item>
<item><p>69a6</p><section>mdo sde</section><text>nyan thos kyi nye gnas dag de ltar mdo sde sde bcu gnyis spangs te/ mu stegs can gyi yi ge dang gtsug lag rnam pa mang po slob par byed de/ rab tu 'byung ba'i zhi ba'i lam mi sgom par 'jig rten pa khyim pa'i bya ba 'ba' shig sgrub bo/ /ji</text></item>
<item><p>69a7</p><section>mdo sde</section><text>ltar na khyim pa'i bya ba sgrub pa zhe na/ ma brtags pa'i rdzas thams cad 'chang ba'o/ /'di lta ste/ bran po dang / bran mo dang / zhing dang / khang pa dang / bal glang dang / rta dang / shing rta dang / rnga mo dang / bong bu dang / bya dang khyi dang / spre'u dang / phag dang /</text></item>
<item><p>69a8</p><section>mdo sde</section><text>lug dang / nas 'bras sna tshogs 'chang ste/ mkhan po dang / dge 'dun spong zhing khyim pa'i skye bo la sten te/ 'phags pa'i chos dang 'gal bar byed cing khyim pa'i skye bo dag la 'di skad ces smra'o/ /sangs rgyas kyis dge slong dag ma brtags</text></item>
<item><p>69b1</p><section>mdo sde</section><text>pa'i rdzas rnam pa sna tshogs 'chang du gnang ngo zhes smra ba de ni khyim pa'i bya ba sha stag byed pa'o/ /gzhan yang nye gnas kha cig ni mya ngan las 'das pa'i phyir ni ma yin gyi/ rnyed pa dang grags pa'i phyir mdo sde sde bcu gnyis mnyan kyang dge 'dun</text></item>
<item><p>69b2</p><section>mdo sde</section><text>gyi spyi'i nor dang / dge 'dun gyi phreng ba dang / rdzas spyod cing za ba la bdag gi dang 'dra bar 'dzin te/ gzhan gyis rnyed pa dang grags pa la phrag dog dang / ser sna byed la/ rgyal po dang / rgyal bu rnams la sten cing mo 'debs pa dang / ltas bzang ngan</text></item>
<item><p>69b3</p><section>mdo sde</section><text>lta ba dang / mig mangs dang / ug shud dang / cho lo dang / khras dang / rtsed mo rnam pa sna tshogs byed de/ dge slong ma dang / yugs sa mo la sten pa dang / dge tshul gnyis 'chang ba dang / rtag tu shan pa dang / rngon pa dang / chang 'tshong ba'i khyim</text></item>
<item><p>69b4</p><section>mdo sde</section><text>dang / rigs ngan gdol pa'i gnas rgyu zhing 'gro ba dang / tshong sprul sna tshogs byed pa dang / bdag gis lag dar te kha zas byed pa dang / gzhan gyi yul du pho nyar 'gro zhing tha na phrin skyel ba'i las byed pa de lta bu dag ni bdud kyi 'khor yin par rig</text></item>
<item><p>69b5</p><section>mdo sde</section><text>par bya ste/ nga'i nye gnas ma yin no/ /de'i rgyu de'i rkyen gyis sems 'dod chags dang lhan cig skye la/ 'dod chags dang lhan cig 'gog pa nas/ sems gti mug gi bar du lhan cig skye zhing lhan cig 'gog go/ /rigs kyi bu de'i rgyu de'i rkyen gyis</text></item>
<item><p>69b6</p><section>mdo sde</section><text>sems kyi rang bzhin ni dag pa 'ang ma yin la/ ma dag pa 'ang ma yin te/ de bas na ngas sems rnam par grol ba thob bo zhes bshad do/ /gang ma brtags pa'i rdzas thams cad la mi len mi 'chang la/ mya ngan las 'das pa chen po'i phyir</text></item>
<item><p>69b7</p><section>mdo sde</section><text>mdo sde sde bcu gnyis 'dzin cing 'chang ba dang / klog pa dang / 'don pa dang / yi ger bris te dgrol zhing bshad pa de dag ni nga'i nye gnas yang dag pa yin pas bdud sdig to can gyi spyod yul du mi 'gro ba ste/ de ni byang chub kyi phyogs kyi chos sum</text></item>
<item><p>69b8</p><section>mdo sde</section><text>bcu rtsa bdun sgom pa yin par rig par bya'o/ /de ltar sgom pa de ni 'dod chags dang lhan cig mi skye/ 'dod chags dang lhan cig mi 'gog ste/ de ni byang chub sems dpa' yongs su mya ngan las 'das pa chen po'i mdo sde dam pa la nan</text></item>
<item><p>70a1</p><section>mdo sde</section><text>tan byed pa'i yon tan brgyad dang ldan pa zhes bya'o/ /gzhan yang rigs kyi bu de la ji ltar na byang chub sems dpa' sems dpa' chen po yongs su mya ngan las 'das pa chen po'i mdo sde dam pa la nan tan byed pas yon tan dgu dang</text></item>
<item><p>70a2</p><section>mdo sde</section><text>ldan pa zhe na/ rigs kyi bu byang chub sems dpa' sems dpa' chen po yongs su mya ngan las 'das pa chen po'i mdo sde dam pa la nan tan byed pas thog ma dngos po lnga bskyed na thams cad grub par 'gyur ro/ /lnga gang zhe na/ 'di lta ste/ dad pa dang /</text></item>
<item><p>70a3</p><section>mdo sde</section><text>sems dben pa dang / tshul khrims dang / dge ba'i bshes gnyen la bsten pa dang / mang du thos pa'o/ /de la ji ltar na dad pa zhe na/ byang chub sems dpa' sems dpa' chen po dkon mchog gsum dang / sbyin pa'i 'bras bu yod par yid</text></item>
<item><p>70a4</p><section>mdo sde</section><text>ches pa dang / dben pa gnyis la yid ches pa dang / theg pa gcig gi lam las lam gzhan med de/ sems can rnams myur du rnam par grol ba thob par bya ba'i phyir sangs rgyas dang / byang chub sems dpa' rnams kyis rnam pa gsum du phye</text></item>
<item><p>70a5</p><section>mdo sde</section><text>bar yid ches pa dang / don dam pa'i bden pa la yid ches pa dang / thabs mkhas pa la yid ches pa ni dad pa zhes bya ste/ de ltar dad pa ni dge sbyong dang / bram ze 'am/ lha 'am/ bdud dam/ tshangs pa 'am/ sems can thams cad kyis</text></item>
<item><p>70a6</p><section>mdo sde</section><text>gzhig mi nus so/ /dad pa de'i rkyen gyis 'phags pa'i rang bzhin 'thob ste/ sbyin pa byas pa mang yang rung nyung yang rung / thams cad yongs su mya ngan las 'das pa chen po la nye bar 'gyur te 'khor bar mi ltung ngo / /de bzhin</text></item>
<item><p>70a7</p><section>mdo sde</section><text>du tshul khrims dang / mang du thos pa dang / shes rab kyang de dang 'dra ste/ de ni dad pa zhes bya'o/ /dad pa de lta bu yod kyang de ltar mi lta ba ni byang chub sems dpa' yongs su mya ngan las 'das pa chen po sgom pa'i dngos po dang ldan pa</text></item>
<item><p>70a8</p><section>mdo sde</section><text>zhes bya'o/ /de la ji ltar na sems dben pa zhe na/ byang chub sems dpa' sems dpa' chen po sems can thams cad la drang po'i sems 'jog go/ /sems can thams cad ni gal te rgyu rkyen phrad na g.yo dang sgyu skye ste/ byang chub sems</text></item>
<item><p>70b1</p><section>mdo sde</section><text>dpa' ni de lta bu ma yin no/ /de ci'i phyir zhe na/ chos thams cad rten cing 'brel te 'byung bar shin du mkhas pa'i phyir ro/ /byang chub sems dpa' sems dpa' chen pos sems can gyi nyes pa'i skyon thams cad mthong yang mi brjod do/ /de ci'i</text></item>
<item><p>70b2</p><section>mdo sde</section><text>phyir zhe na/ nyon mongs pa skye bar dogs pa'i phyir te/ gal te nyon mongs pa skyes na ngan song du ltung bar 'gyur ro/ /byang chub sems dpas gal te sems can gyis legs pa cung zad mthong na yang bsngags shing bstod do/ /legs pa</text></item>
<item><p>70b3</p><section>mdo sde</section><text>gang zhe na/ 'di lta ste/ sangs rgyas kyi rang bzhin no/ /sangs rgyas kyi rang bzhin la bsngags pas sems can thams cad bla na med pa yang dag par rdzogs pa'i byang chub tu sems skye bar 'gyur ba'i phyir ro/ /de nas byang chub sems</text></item>
<item><p>70b4</p><section>mdo sde</section><text>dpa' sems dpa' chen po kun du snang ba mtho btsun dpal gyi rgyal pos bcom ldan 'das la 'di skad ces gsol to/ /bcom ldan 'das ji ltar bcom ldan 'das kyis gsungs pa ltar byang chub sems dpa' sems dpa' chen</text></item>
<item><p>70b5</p><section>mdo sde</section><text>pos sangs rgyas kyi rang bzhin bsngags pas sems can tshad ma mchis pa snyed bla na med pa yang dag par rdzogs pa'i byang chub tu sems skye'o zhes bgyi ba'i don de lta ma lags so/ /de ci'i slad du zhe na/ de bzhin gshegs pas thog</text></item>
<item><p>70b6</p><section>mdo sde</section><text>ma yongs su mya ngan las 'das pa'i mdo sde phye ba na rnam pa gsum zhig gsungs te/ gang zhe na/ gal te nad pa gang sman pa mkhas pa dang / sman bzang po dang phrad cing nad g.yog yod pas nad myur du 'tsho la/ gal te de dag med na</text></item>
<item><p>70b7</p><section>mdo sde</section><text>nams kyang mi 'tsho ba dang / de dag phrad kyang rung / ma phrad kyang rung ste yong mi 'tsho ba dang / de dag dang phrad kyang rung / ma phrad kyang rung yong gis 'tsho bar 'gyur ba dang / rnam pa gsum gsungs so/ /de bzhin du sems can thams cad</text></item>
<item><p>70b8</p><section>mdo sde</section><text>kyang gal te dge ba'i bshes gnyen dang phrad de/ sangs rgyas dang byang chub sems dpa' las dam pa'i chos thos na bla na med pa yang dag par rdzogs pa'i byang chub tu sems skye'o/ /gal te ma phrad na mi skye ba ni 'di lta ste/ rgyun du</text></item>
<item><p>71a1</p><section>mdo sde</section><text>zhugs pa dang / lan gcig phyir ldog pa dang / phyir mi ldog pa dang / dgra bcom pa dang / rang sangs rgyas rnams so/ /dge ba'i bshes gnyen dang phrad de/ sangs rgyas dang / byang chub sems dpa' las dam pa'i chos thos kyang sems bskyed mi nus la</text></item>
<item><p>71a2</p><section>mdo sde</section><text>gal te ma phrad kyang sems bskyed mi nus pa ni 'di lta ste/ log sred can no/ /phrad kyang rung / ma phrad kyang / thams cad bla na med pa yang dag par rdzogs pa'i byang chub tu sems skye ba ni 'di lta ste/ byang chub sems dpa'o zhes gsungs te/ de ltar phrad</text></item>
<item><p>71a3</p><section>mdo sde</section><text>kyang rung / ma phrad kyang rung / thams cad bla na med pa yang dag par rdzogs pa'i byang chub tu sems skye ba zhig lags na/ de ci'i slad du de bzhin gshegs pas sangs rgyas kyi rang bzhin bsngags pa'i rkyen gyis sems can rnams bla na med pa yang</text></item>
<item><p>71a4</p><section>mdo sde</section><text>dag par rdzogs pa'i byang chub tu sems skye'o zhes gsungs bcom ldan 'das dge ba'i bshes gnyen dang phrad kyang rung / ma phrad kyang rung / sangs rgyas dang / byang chub sems dpa' las chos thos kyang rung / ma thos kyang rung / bla na med pa yang</text></item>
<item><p>71a5</p><section>mdo sde</section><text>dag par rdzogs pa'i byang chub tu sems skye bar mi 'gyur ro zhes gsungs pa'i don de yang de lta ma lags par 'tshal to/ /de ci'i slad du zhe na/ de dag kyang bla na med pa yang dag par rdzogs pa'i byang chub tu 'gyur ba'i slad du'o/ /log sred can yang</text></item>
<item><p>71a6</p><section>mdo sde</section><text>sangs rgyas kyi rang bzhin gyi phyir thos kyang rung / ma thos kyang rung / thams cad bla na med pa yang dag par rdzogs pa'i byang chub tu 'gyur ro/ /bcom ldan 'das ji ltar bcom ldan 'das kyis gsungs pa ltar log sred can zhes bgyi ba ni dge ba'i</text></item>
<item><p>71a7</p><section>mdo sde</section><text>rtsa ba bcad pa'o zhes bgyi ba de yang de lta ma lags so/ /de ci'i slad du zhe na/ sangs rgyas kyi rang bzhin ma bcad pa'i slad du'o/ /de ltar sangs rgyas kyi rang bzhin ni gcad du mi rung ba'i chos can lags na ci'i slad du bcom ldan 'das kyis dge ba'i</text></item>
<item><p>71a8</p><section>mdo sde</section><text>rtsa ba bcad pa'o zhes gsungs/ ji ltar sngon bcom ldan 'das kyis mdo sde sde bcu gnyis gsungs pa las dge ba zhes bgyi ba la rnam pa gnyis te/ rtag pa dang mi rtag pa'o/ /rtag pa ni gcad du ma mchis/ mi rtag pa ni gcad du mchis</text></item>
<item><p>71b1</p><section>mdo sde</section><text>so/ /mi rtag pa gcad du mchis pas sems can dmyal bar ltung na/ rtag pa gcad du ma mchis pa yang ci'i slad du ma bzlog /sangs rgyas kyi rang bzhin gcad du ma mchis pas log sred can ma lags na/ de bzhin gshegs pas ci'i slad du log sred can</text></item>
<item><p>71b2</p><section>mdo sde</section><text>zhes gsungs/ bcom ldan 'das gal te sangs rgyas kyi rang bzhin gyi rkyen gyis bla na med pa yang dag par rdzogs pa'i byang chub kyi sems skye na/ ci'i slad du de bzhin gshegs pas sems can rnams la mdo sde sde bcu gnyis rgyas par bstan/ bcom</text></item>
<item><p>71b3</p><section>mdo sde</section><text>ldan 'das dper na klung chen po bzhi car mtsho ma dros pa nas byung bas gal te mi 'am/ lha 'am/ sangs rgyas bcom ldan 'das kyis klung chen po rgya mtshor mi 'bab kyi/ slar thog ma byung ba'i gnas su 'bab ces bgyi ba de lta bu'i gnas ma mchis so/ /</text></item>
<item><p>71b4</p><section>mdo sde</section><text>byang chub kyi sems kyang de dang 'dra ste/ sangs rgyas kyi rang bzhin mchis pas thos kyang rung / ma thos kyang rung / tshul khrims 'dzin kyang rung / mi 'dzin kyang rung / sbyin pa bgyis kyang rung / ma bgyis kyang rung / spyod kyang rung / mi spyod kyang rung / ye shes</text></item>
<item><p>71b5</p><section>mdo sde</section><text>kyang rung / ye shes ma lags pa yang rung ste/ thams cad bla na med pa yang dag par rdzogs pa'i byang chub thob par 'gyur ro/ /bcom ldan 'das dper na ri ud ta ya na zhes bgyi ba las nyi ma shar te nyi ma gung du phyin nas/ nyi ma de 'di snyam du</text></item>
<item><p>71b6</p><section>mdo sde</section><text>nub phyogs su mi 'gro'i/ slar shar phyogs su 'gro snyam du bsam pa'i gnas ma mchis so/ /sangs rgyas kyi rang bzhin yang de dang 'dra ste/ thos pa ma mchis/ tshul khrims mi 'dzin/ sbyin pa mi bgyid/ spyad pa mi spyod/ ye shes ma mchis kyang</text></item>
<item><p>71b7</p><section>mdo sde</section><text>bla na med pa yang dag par rdzogs pa'i byang chub mi thob pa'i gnas ma mchis so/ /bcom ldan 'das ji ltar sangs rgyas bcom ldan 'das kyis rgyu dang 'bras bu'i rang bzhin la yod pa yang ma lags/ med pa yang ma lags so zhes gsungs</text></item>
<item><p>71b8</p><section>mdo sde</section><text>pa'i don de yang de lta ma lags so/ /de ci'i slad du zhe na/ ji ltar 'o ma'i nang na zho'i rang bzhin ma mchis na/ zho yang ma mchis so/ /n+ya gro d+ha'i sa bon la 'dom lngar skye ba'i rang bzhin ma mchis na shing 'dom lnga par skye bar mi 'gyur ro/ /de bzhin du</text></item>
<item><p>72a1</p><section>mdo sde</section><text>sangs rgyas kyi rang bzhin gyi nang na bla na med pa yang dag par rdzogs pa'i byang chub kyi shing ma mchis na/ ji ltar bla na med pa yang dag par rdzogs pa'i byang chub kyi shing skye bar 'gyur/ de lta bas na rgyu dang / 'bras bu yod pa yang ma lags/</text></item>
<item><p>72a2</p><section>mdo sde</section><text>med pa yang ma lags shes gsungs pa de ji ltar don dang ldan par 'gyur/ de nas bcom ldan 'das kyis legs so legs so zhes bstod do/ /rigs kyi bu 'jig rten na skyes bu rnam pa gnyis yod de/ ji ltar u dum bor ba'i me tog ltar shin</text></item>
<item><p>72a3</p><section>mdo sde</section><text>du dkon no/ /de gang zhe na/ mi dge ba'i chos mi byed pa dang / kha na ma tho ba'i sdig byas pa 'gyod pa ste/ de lta bu ni shin du dkon no/ /yang skyes bu rnam pa gnyis yod de/ drin med pa dang / drin dran pa'o/ /yang skyes bu rnam pa gnyis yod de/ chos</text></item>
<item><p>72a4</p><section>mdo sde</section><text>ma thos pa nyan pa dang / thos pa mi brjed par byed pa'o/ /yang skyes bu rnam pa gnyis yod de/ gsar byed pa dang / rnying 'chos pa'o/ /yang skyes bu rnam pa gnyis yod de/ chos thos par dga' ba dang / chos ston par dga' ba'o/ /yang skyes bu rnam</text></item>
<item><p>72a5</p><section>mdo sde</section><text>pa gnyis yod de/ 'dri ba la mkhas pa dang / lan 'debs pa la mkhas pa'o/ /'dri ba la mkhas pa ni khyod yin no/ /lan 'debs pa la mkhas pa ni de bzhin gshegs pa'o/ /rigs kyi bu 'dri mkhas pa'i rkyen gyis bla na med pa'i chos kyi 'khor</text></item>
<item><p>72a6</p><section>mdo sde</section><text>lo bskor bar 'gyur te/ des na rten cing 'brel te 'byung ba bcu gnyis kyi sdong po skems pa dang / 'khor ba mtha' yas pa'i klung chen po las sgrol ba dang / bdud kyi rgyal po sdig to can gyi dmag la rgal ba dang sdig to can gyis bsgreng ba'i rgyal mtshan</text></item>
<item><p>72a7</p><section>mdo sde</section><text>bsgyel bar gyur to/ /rigs kyi bu ji ltar ngas gong du nad pa rnam pa gsum bshad pa las/ sman pa mkhas pa dang / nad g.yog dang / sman bzang po dang phrad dam/ ma phrad kyang rung nad 'tsho bar 'gyur ro zhes bya ba de'i don ji lta bu zhe na/ ldan yang rung mi</text></item>
<item><p>72a8</p><section>mdo sde</section><text>ldan yang rung ba ni 'di lta ste/ tshe'i tshad nges pa'o/ /gang zhe na/ gang zag tshe rabs tshad med pa'i bar du dge ba rnam pa gsum spyad pa'o/ /'di lta ste/ rab dang 'bring dang / tha ma'o/ /de ltar dge ba rnam pa gsum spyod pa'i phyir tshe'i tshad nges par gyur te/</text></item>
<item><p>72b1</p><section>mdo sde</section><text>ji ltar byang gi sgra mi snyan gyi gling du skyes pa'i mi dag tshe lo stong thub pa nad kyis btab na/ gal te sman pa mkhas pa dang / sman bzang po dang / nad g.yog la sogs pa dang phrad kyang rung / ma phrad kyang rung ste 'tsho bar 'gyur ro/ /de ci'i phyir zhe na/ tshe'i tshad nges pa thob</text></item>
<item><p>72b2</p><section>mdo sde</section><text>pa'i phyir ro/ /rigs kyi bu ji ltar ngas nad pa sman pa mkhas pa dang / sman bzang po dang / nad g.yog dang phrad na nad 'tsho bar 'gyur gyi/ gal te de dag dang ma phrad na mi 'tsho zhes bya ba'i don de ji lta bu zhe na/ rigs kyi bu gang zag de ni tshe'i tshad ma nges pa ste/</text></item>
<item><p>72b3</p><section>mdo sde</section><text>tshe ma zad kyang gyu rkyen rnam pa dgus blo bur du tshe'i dus byed par 'gyur ro/ /dgu gang zhe na/ zas mi bde bar 'gyur bar shes bzhin du zos pa dang / mang du za ba dang / zas snga ma ma zhu bar yang za ba dang / bshang gci dus bzhin du mi 'dor ba dang / na ba'i</text></item>
<item><p>72b4</p><section>mdo sde</section><text>tshe sman pa'i ngag mi nyan pa dang / nad g.yog gi ngag bzhin du mi byed pa dang / skyugs sman btang nas nan gyis brnags te mi skyug pa dang / nub mo 'phyan pa las gdon drag pos btab pa dang mi tshangs pa bag med par spyod pa ste/ de lta bu'i rkyen gyis</text></item>
<item><p>72b5</p><section>mdo sde</section><text>na bar gyur pa dag /gal te sman pa dang / sman dang phrad na 'tsho la/ gal te ma phrad na mi 'tsho'o zhes bshad do/ /rigs kyi bu ji ltar ngas gong du gsungs pa ltar sman la sogs pa dang phrad kyang rung ma phrad kyang rung ste mi 'tsho'o zhes bya ba'i don ji lta bu zhe na</text></item>
<item><p>72b6</p><section>mdo sde</section><text>gal te mi zhig tshe zad na sman pa la sogs pa dang phrad kyang rung ma phrad kyang rung ste mi 'tsho'o/ /de ci'i phyir zhe na/ tshe zad pa'i phyir te/ de bas na ngas nad pa de ni sman dang sman pa la sogs pa dang phrad kyang rung ma phrad kyang rung ste mi 'tsho'o zhes bshad do/ /</text></item>
<item><p>72b7</p><section>mdo sde</section><text>sems can dag kyang de dang 'dra ste/ gang byang chub tu sems bskyed pa ni dge ba'i bshes gnyen sangs rgyas dang / byang chub sems dpa' rnams dang phrad de chos zab mo 'dri zhing mnyan tam/ de dang ma phrad kyang rung ste thams cad 'grub par 'gyur ro/ /</text></item>
<item><p>72b8</p><section>mdo sde</section><text>de ci'i phyir zhe na/ byang chub tu sems bskyed pa'i phyir te/ ji ltar byang gi sgra mi snyan gyi mi'i tshe'i tshad nges pa bzhin no/ /ji ltar ngas gsungs pa ltar rgyun du zhugs pa nas rang sangs rgyas kyi bar du/ gal te dge ba'i bshes gnyen sangs rgyas dang /</text></item>
<item><p>73a1</p><section>mdo sde</section><text>byang chub sems dpa' rnams las chos zab mo thos na bla na med pa yang dag par rdzogs pa'i byang chub tu sems skye'o/ /gal te sangs rgyas dang byang chub sems dpa' rnams dang ma phrad de chos zab mo ma thos na bla na med pa yang dag par rdzogs pa'i byang</text></item>
<item><p>73a2</p><section>mdo sde</section><text>chub kyi sems mi skye ste/ ji ltar tshe ma nges pa'i rgyu rkyen dgus glo bur du tshe'i dus byed par 'gyur ba'i nad pa de sman pa dang phrad na nad 'tsho la/ gal te ma phrad na nad mi 'tsho ba bzhin te/ de bas na sangs rgyas dang / byang chub sems dpa' rnams dang phrad de chos</text></item>
<item><p>73a3</p><section>mdo sde</section><text>zab mo thos na sems skye la/ gal te ma phrad na sems mi skye'o zhes ngas bshad do/ /ji ltar ngas gong du gsungs pa ltar dge ba'i bshes gnyen sangs rgyas dang / byang chub sems dpa' rnams dang phrad de chos zab mo thos sam/ gal te ma thos kyang rung ste</text></item>
<item><p>73a4</p><section>mdo sde</section><text>sems skye bar mi 'gyur zhes bya ba de'i don ji lta bu zhe na/ rigs kyi bu log sred can dag ni gal te dge ba'i bshes gnyen sangs rgyas dang / byang chub sems dpa' rnams dang phrad de chos zab mo thos kyang rung / ma thos kyang rung ste log sred can gyi sems mi</text></item>
<item><p>73a5</p><section>mdo sde</section><text>spong ngo / /de ci'i phyir zhe na/ dge ba'i chos bcad pa'i phyir ro/ /log sred can dag ni bla na med pa yang dag par rdzogs pa'i byang chub mi thob bo/ /de ci'i phyir zhe na/ gal te byang chub tu sems bskyed na log sred can zhes mi bya'o/ /rigs kyi bu rgyu dang</text></item>
<item><p>73a6</p><section>mdo sde</section><text>rkyen kha cig gis log sred can bla na med pa yang dag par rdzogs pa'i byang chub thob bo zhes gsungs te/ log sred can ni yang dag par bla na med pa yang dag par rdzogs pa'i byang chub mi 'thob ste/ ji ltar tshe zad pa sman dang / sman pa mkhas pa dang / nad</text></item>
<item><p>73a7</p><section>mdo sde</section><text>g.yog dang phrad kyang mi 'tsho ba bzhin no/ /de ci'i phyir zha na/ tshe zad pa'i phyir ro/ /rigs kyi bu log ces bya ba ni dad pa'o/ /sred ces bya ba ni mi ldan pa'o/ /dad pa mi ldan pa'i phyir log sred can zhes bya'o/ /sangs rgyas kyi rang bzhin ni dad pa ma yin la/</text></item>
<item><p>73a8</p><section>mdo sde</section><text>sems can gyis ldan pa ma yin te/ de ltar mi ldan na ji ltar gcod par 'gyur/ log ces bya ba ni thabs mkhas pa'o/ /sred ces bya ba ni mi ldan pa'o/ /thabs mkhas pa dang mi ldan pa'i phyir log sred can zhes bya'o/ /sangs rgyas kyi rang bzhin ni</text></item>
<item><p>73b1</p><section>mdo sde</section><text>thabs mkhas pa bsgom pa ma yin la/ sems can gyis ldan pa ma yin te/ de ltar mi ldan na ji ltar gcod par 'gyur/ log ces bya ba ni brtson 'grus so/ /sred ces bya ba ni mi ldan pa ste/ brtson 'grus dang mi ldan pa'i phyir log sred can zhes bya'o/ /sangs</text></item>
<item><p>73b2</p><section>mdo sde</section><text>rgyas kyi rang bzhin ni brtson 'grus ma yin la/ sems can gyis ldan pa ma yin te/ de ltar mi ldan pas na ji ltar gcod par 'gyur/ log ces bya ba ni dran pa'o sred ces bya ba ni mi ldan pa ste/ dran pa dang mi ldan pa'i phyir log sred can zhes bya'o/ /sangs rgyas</text></item>
<item><p>73b3</p><section>mdo sde</section><text>kyi rang bzhin ni dran pa ma yin la/ sems can gyis ldan pa ma yin te/ de ltar mi ldan pa'i phyir ji ltar gcod par 'gyur/ log ces bya ba ni ting nge 'dzin to/ /sred ces bya ba ni mi ldan pa ste/ ting nge 'dzin dang mi ldan pa'i phyir log sred can zhes bya'o/ /sangs</text></item>
<item><p>73b4</p><section>mdo sde</section><text>rgyas kyi rang bzhin ni ting nge 'dzin ma yin la/ sems can gyis ldan pa ma yin te/ de ltar mi ldan pa'i phyir ji ltar gcod par 'gyur/ log ces bya ba ni shes rab bo/ /sred ces bya ba ni mi ldan pa ste/ shes rab dang mi ldan pa'i phyir log sred can zhes bya'o/ /</text></item>
<item><p>73b5</p><section>mdo sde</section><text>sangs rgyas kyi rang bzhin ni shes rab ma yin la/ sems can gyis ldan pa ma yin te/ de ltar mi ldan na ji ltar gcod par 'gyur/ log ces bya ba ni mi rtag pa'i dge ba'o/ /sred ces bya ba ni mi ldan pa'o/ /mi rtag pa'i dge ba dang / mi ldan pa'i phyir</text></item>
<item><p>73b6</p><section>mdo sde</section><text>log sred can zhes bya'o/ /sangs rgyas kyi rang bzhin mi rtag pa ma yin/ dge ba ma yin/ mi dge ba ma yin no/ /de ci'i phyir zhe na/ dge ba'i chos ni thabs mkhas pas thob pa yin te/ sangs rgyas kyi rang bzhin ni thabs mkhas pas thob pa ma yin te/</text></item>
<item><p>73b7</p><section>mdo sde</section><text>de'i phyir dge ba ma yin no/ /ji ltar na mi dge ba ma yin zhe na/ dge ba'i 'bras bu thob pa'i phyir ro/ /dge ba'i 'bras bu ni bla na med pa yang dag par rdzogs pa'i byang chub bo/ /yang dge ba'i chos shes bya ba ni skyes nas thob pa'o/ /sangs rgyas kyi rang bzhin ni</text></item>
<item><p>73b8</p><section>mdo sde</section><text>skyes nas thob pa ma yin te/ de'i phyir dge ba ma yin no/ /skye ba la 'thob pa'i dge ba'i chos rnams bcad pas na log sred can zhes bya'o/ /rigs kyi bu khyod kyis smras pa ltar/ gal te log sred can la sangs rgyas kyi rang bzhin yod na/ ci'i phyir sems</text></item>
<item><p>74a1</p><section>mdo sde</section><text>can dmyal ba'i kha na ma tho ba las ma bzlog ces bya ba ni rigs kyi bu log sred can la sangs rgyas kyi rang bzhin yod med do/ /rigs kyi bu dper na rgyal po zhig dgu po rgyud mangs kyi sgra snyan cing yid du 'ong ba thos nas sems de la chags te shin du dga' bas</text></item>
<item><p>74a2</p><section>mdo sde</section><text>gtong ba'i sems med do/ /de nas blon po chen po zhig la 'di lta bu'i sgra snyan pa ga las byung zhes dris so/ /blon po chen pos lan btab pa/ 'di ltar sgra snyan pa na dgu po rgyud mangs las byung ngo / /rgyal pos sgra de khyer te shog ces smras so/ /de nas blon po chen pos</text></item>
<item><p>74a3</p><section>mdo sde</section><text>dgu po rgyud mangs blangs nas rgyal po'i mdun du bzhag go/ /rgyal po chen po 'di ltar rig par bya ste/ sgra de ni 'di las byung ngo zhes gsol to/ /rgyal pos dgu po rgyud mangs la sgra phyung sgra phyung zhes byas kyang dgu po rgyud mangs de la sgra ma byung ngo / /de nas rgyal pos</text></item>
<item><p>74a4</p><section>mdo sde</section><text>rgyud bcad kyang sgra ma byung / shun pa dang shing so sor gshegs te sgra btsal kyang ma rnyed/ de nas rgyal pos blon po de la khros te/ de ltar brdzun byas te ci bya zhes byas so/ /blon po chen pos rgyal po de la gsol pa/ sgra 'dod pa ni chos de lta bu ma lags te/ rgyu dang</text></item>
<item><p>74a5</p><section>mdo sde</section><text>rkyen mang po dang / thabs mkhas pas gdod sgra 'byung ngo / /sems can gyi sangs rgyas kyi rang bzhin yang de dang 'dra bar gnas pa'i gnas med de/ thabs mkhas pas gdod mthong bar 'gyur ro/ /de ltar mthong ba'i phyir bla na med pa yang dag par rdzogs pa'i</text></item>
<item><p>74a6</p><section>mdo sde</section><text>byang chub bo/ /log sred can dag ni sangs rgyas kyi rang bzhin mi mthong na ngan song gsum gyi kha na ma tho ba las ji ltar bzlog / /rigs kyi bu gal te log sred can gyis sangs rgyas kyi rang bzhin yod par yid ches na/ de ni ngan song gsum du mi 'gro ste/</text></item>
<item><p>74a7</p><section>mdo sde</section><text>log sred can yang ma yin par rig par bya'o/ /de ltar sangs rgyas kyi rang bzhin yod par yid mi ches pa'i phyir ngan song gsum du ltung ngo / /ngan song gsum du ltung ba'i phyir log sred can zhes bya'o/ /rigs kyi bu ji ltar khyod kyis smras pa ltar/ gal</text></item>
<item><p>74a8</p><section>mdo sde</section><text>te 'o ma la zho'-i rang bzhin med na zho 'byung ba mi rigs la/ n+ya gro d+ha'i sa bon la 'dom lnga'i rang bzhin med na shing 'dom lnga skye ba'i mi rigs so zhes bya ba glen pa dag ni de skad 'chad de/ mkhas pa shes rab can la ni nams kyang de lta bu'i tshig mi 'byung ngo / /</text></item>
<item><p>74b1</p><section>mdo sde</section><text>de ci'i phyir zhe na/ rang bzhin med pa'i phyir ro/ /rigs kyi bu gal te 'o ma'i nang na zho'i rang bzhin yod pa zhig na/ rgyu rkyen mang po'i mthu la mi ltos pa'i rigs so/ /rigs kyi bu ji ltar chu dang 'o ma bsres te mnan na zla ba gcig bzhag kyang zhor mi 'gyur ro/ /</text></item>
<item><p>74b2</p><section>mdo sde</section><text>gal te shing ba ke'u zhes bya'i khu ba thigs pa gcig gis dri ma byas na gzod zhor 'gyur ro/ /gal te thog ma nas zho'i rang bzhin yod na ji ste rgyu rkyen mang po la ltos/ de bzhin du sems can gyi sangs rgyas kyi rang bzhin yang rgyu rkyen mang pos gdod mthong bar</text></item>
<item><p>74b3</p><section>mdo sde</section><text>'gyur te/ rgyu rkyen mang pos bla na med pa yang dag par rdzogs pa'i byang chub tu 'gyur ro/ /gang rgyu rkyen mang po la ltos te 'thob pa ni rang bzhin med pa'o/ /de ltar rang bzhin med pa'i phyir bla na med pa yang dag par rdzogs pa'i byang chub tu 'gyur ro/ /rigs</text></item>
<item><p>74b4</p><section>mdo sde</section><text>kyi bu de lta bas na byang chub sems dpa' sems dpa' chen pos rtag tu gzhan gyi legs pa bsngags shing nyes pa mi brjod de/ de ni drang po'i sems shes bya'o// // bam po sum bcu lnga pa/ gzhan yang rigs kyi bu ji ltar byang chub</text></item>
<item><p>74b5</p><section>mdo sde</section><text>sems dpa' sems drang po zhe na/ byang chub sems dpa' sems dpa' chen po rtag tu nyes pa mi byed do/ /gal te nyes pa zhig byung na de'i mod la mkhan po 'am slob dpon gcig la mthol zhing bshags te mi 'chab bo/ /khrel ba dang 'dzem pas bdag</text></item>
<item><p>74b6</p><section>mdo sde</section><text>la bdag gshe zhing phyin chad mi byed par yi dam 'cha'o/ /sdig pa yang ba la rab tu lci ba'i 'du shes skyed do/ /gal te mi zhig gis dris na/ yang dag par nyes so zhes lan 'debs so/ /sdig pa de bzang ngam/ ngan ces dris na ngan zhes lan 'debs</text></item>
<item><p>74b7</p><section>mdo sde</section><text>so/ /yang sdig pa de dge 'am/ mi dge zhes dris na/ mi dge zhes lan 'debs so/ /yang sdig pa de dge ba'i 'bras bu 'am/ mi dge ba'i 'bras bu zhes dris na/ sdig pa de ni yang dag par dge ba'i 'bras bu ma yin no zhes lan 'debs so/ /yang sdig pa</text></item>
<item><p>74b8</p><section>mdo sde</section><text>'di sus byas/ sangs rgyas dang / chos dang / dge 'dun gyis byas pa yin nam zhes dris na/ sangs rgyas dang / chos dang / dge 'dun gyis ma yin te/ bdag gis byas so/ /de yang nyon mongs pa 'dus par byas par gyur to zhes lan 'debs so/ /de ltar</text></item>
<item><p>75a1</p><section>mdo sde</section><text>sems drang ba'i phyir sangs rgyas kyi rang bzhin yod par yid ches so/ /sangs rgyas kyi rang bzhin yod par yid ches pa'i phyir log sred can zhes mi bya'o/ /de ltar sems drang ba'i phyir sangs rgyas kyi nye gnas shes bya ste/ sems can gyis phul</text></item>
<item><p>75a2</p><section>mdo sde</section><text>ba'i gos dang / bza' ba dang / bca' ba dang / mal cha dang / nad kyi rkyen sman de dag las sna gcig dang khri phrag bcu snyed blangs kyang mang ngo zhes mi bya ste/ de ni byang chub sems dpa'i sems drang po zhes bya'o/ /de la ji ltar na byang chub sems dpa' tshul khrims</text></item>
<item><p>75a3</p><section>mdo sde</section><text>'dzin pa zhe na/ byang chub sems dpa' sems dpa' chen pos tshul khrims sdom pa ni lhar skye ba'i phyir ma yin/ 'jig pa'i phyir ma yin pa nas/ khyi'i sdom pa dang / bya'i sdom pa dang / ba lang gis sdom pa dang / rgya bya'i sdom pa'i bar du mnos pa</text></item>
<item><p>75a4</p><section>mdo sde</section><text>ma yin/ tshul khrims zhig par mi byed/ tshul khrims nyams par mi byed/ tshul khrims la 'phan yod par mi byed/ tshul khrims sna tshogs pa mi byed/ nyan thos kyi tshul khrims mi byed de/ byang chub sems dpa' sems dpa' chen po'i tshul khrims dang /</text></item>
<item><p>75a5</p><section>mdo sde</section><text>tshul khrims kyi pha rol du phyin pa'i khrims nod cing 'dzin te/ bsnyen par rdzogs kyang rgyags shing dregs pa mi skye ba ni byang chub sems dpa' yongs su mya ngan las 'das pa chen po sdom pa'i tshul khrims gsum dang ldan pa zhes bya'o/ /de la ji ltar na byang</text></item>
<item><p>75a6</p><section>mdo sde</section><text>chub sems dpa' dge ba'i bshes gnyen la bsnyen pa zhe na/ byang chub sems dpa' sems dpa' chen pos rtag tu sems can la dge ba'i lam ston cing mi dge ba'i lam mi ston te/ mi dge ba'i lam ni dge ba'i 'bras bu ma yin no zhes ston to/ /rigs kyi bu</text></item>
<item><p>75a7</p><section>mdo sde</section><text>nga ni sems can thams cad kyi dge ba'i bshes gnyen yang dag pa yin te/ bram ze phug la'i lta ba ngan pa thams cad gcod nus so/ /rigs kyi bu gal te sems can gang nga la bsnyen bkur byed na/ sems can dmyal bar ltung ba'i rgyu rkyen yod kyang lhar skye bar</text></item>
<item><p>75a8</p><section>mdo sde</section><text>'gyur te/ ji ltar sun 'da' ca ta la sogs pa sems can dmyal bar ltung ba'i rigs pa las nga mthong ba'i phyir sems can dmyal bar ltung ba'i rkyen byang nas gzugs yod pa'i lhar skyes so/ /shA ri'i bu dang / mA+aud gal gyi bu la sogs pa lta bu yod du zin kyang</text></item>
<item><p>75b1</p><section>mdo sde</section><text>sems can gyi dge ba'i bshes gnyen yang dag pa zhes mi bya'o/ /de ci'i phyir zhe na/ log sred can gyi sems kyi rgyu bskyed pa'i phyir ro/ /rigs kyi bu nga sngon yul ser skya na bzhugs pa na/ shA ri'i bu la nye gnas gnyis yod de gcig ni keng rus la rtog tu bcug gcig ni dbugs 'grang</text></item>
<item><p>75b2</p><section>mdo sde</section><text>du bcug ste/ lo grangs mang du lon yang gnyis ka ting nge 'dzin ma thob bo/ /de ltar ma thob pa'i rkyen gyis mya ngan las 'das pa yang med/ zag pa med pa'i chos kyang med do zhes log par lta ba skyes so/ /gal te de yod pa zhig yin na bdag cag gis thob pa'i rigs so/ /</text></item>
<item><p>75b3</p><section>mdo sde</section><text>de ci'i phyir zhe na/ bdag cag bstan pa'i lung shin du sdom zhing 'dzin pa'i phyir ro zhes zer te/ nga de'i tshe dge slong de gnyis ngan par lta ba'i sems skye bar mthong nas shA ri'i bu bos te 'di skad spyos so/ /khyod legs par mi ston te/ ci'i phyir slob ma de gnyis la go bsnor te</text></item>
<item><p>75b4</p><section>mdo sde</section><text>chos log par bstan/ khyod kyi slob ma gnyis ni rigs so so ste/ gcig ni gos 'khru ba'o/ /gcig ni gser mgar ro/ /gser mgar la ni dbugs 'grang ba bstan pa'i rigs/ gos 'khru ba la ni keng rus rtog pa bstan pa'i rigs te/ khyod kyis bstan</text></item>
<item><p>75b5</p><section>mdo sde</section><text>pa nor ba'i phyir mi de gnyis log par mi dge ba skyes te/ ngas de'i tshe mi de gnyis la ji lta ba bzhin du de ltar chos bstan pas de gnyis kyis thos nas dgra bcom pa'i 'bras bu thob par gyur te de bas na nga ni sems can thams cad kyi dge ba'i bshes gnyen yang dag pa</text></item>
<item><p>75b6</p><section>mdo sde</section><text>yin gyi/ shA ri'i bu dang maud gal gyi bu la sogs pa ni ma yin no/ /gal te sems can gang kun nas nyon mongs pa rab tu lci ba yod pa dag kyang nga dang phrad na ngas thabs kyis de dag gcod do/ /dper na nga'i nu bo bsnyen dga' bo 'dod chags rab tu lci ba dang bcas te/ ngas</text></item>
<item><p>75b7</p><section>mdo sde</section><text>thabs shin du mkhas pa rnam pa sna tshogs kyis yongs su bcad do/ /sor mo'i phreng ba zhe sdang rab tu lci ba dang bcas te/ nga mthong bas zhe sdang zhi bar gyur to/ /rgyal po ma skyes dgra gti mug shin du lci ba dang bcas te/ nga mthong bas gti mug gi sems med par</text></item>
<item><p>75b8</p><section>mdo sde</section><text>gyur to/ /khyim bdag pa yi ka bskal pa grangs med pa'i bar du nyon mongs pa'i tshogs rab tu sogs te/ nga mthong bas mod la de dag zad cing zhi bar gyur to/ /gal te mi ma rabs ngan pa dag nga la bsnyen cing nga'i nye gnas byed na de'i rgyu de'i rkyen gyis lha dang mi</text></item>
<item><p>76a1</p><section>mdo sde</section><text>thams cad kyis bkur zhing sti stang byed par 'gyur ro/ /shA ri bu ba ta ngan par lta ba shin du mched pa yang nga mthong bas ngan par lta ba med par gyur te/ nga mthong ba'i rkyen gyis sems can dmyal ba'i rgyu 'gags nas lhar skye ba'i rgyur gyur to/ /ji ltar rigs ngan</text></item>
<item><p>76a2</p><section>mdo sde</section><text>dbugs 'phrog ces bya ba tshe'i dus byed du nye ba na/ nga mthong bas phyir tshe ring bar gyur to/ /dpe na kau shi ka sems bslad cing 'khrugs par gyur te/ nga mthong ba'i rkyen gyis sems sngon bzhin du gyur to/ /rigs ngan gau ta mI'i bu rke ba zhes bya ba/ rtag tu mi dge ba'i las</text></item>
<item><p>76a3</p><section>mdo sde</section><text>byed de/ nga mthong bas las de dag spangs par gyur to/ /dge slong can de dang dge slong rtswa mdud gnyis kyang nga mthong ba'i rkyen gyis lus dang / srog gi bar du yal yang tshul khrims sdom pa ma nyams so/ /don de lta bas na dge slong dga' bos tshangs par spyod pa phyed ston pas</text></item>
<item><p>76a4</p><section>mdo sde</section><text>dge ba'i bshes gnyen du 'gyur ro zhes 'chad de/ nga ni de skad du mi ston te/ tshangs par spyod pa yongs su rdzogs pa ni dge ba'i bshes gnyen du 'gyur ro zhes gsungs so/ /de bas na byang chub sems dpa' yongs su mya ngan las 'das pa chen po sgom pas dge</text></item>
<item><p>76a5</p><section>mdo sde</section><text>ba'i bshes gnyen la bsnyen pa zhes bya'o/ /de la ji ltar na byang chub sems dpa' mang du thos pa dang ldan pa zhe na/ byang chub sems dpa' sems dpa' chen po yongs su mya ngan las 'das pa chen po'i phyir mdo sde sde bcu gnyis yi ger bris shing klog gam/</text></item>
<item><p>76a6</p><section>mdo sde</section><text>'don tam/ rnam par 'byed cing ston pa ni byang chub sems dpa' mang du thos pa dang ldan pa zhes bya'o/ /mdo sde sde bcu gcig bzhag ste/ shin du rgyas pa 'ba' zhig gzungs su 'dzin cing klog gam/ 'don tam/ yi ger bris sam/ 'byed cing ston pa yang</text></item>
<item><p>76a7</p><section>mdo sde</section><text>byang chub sems dpa' mang du thos pa dang ldan pa zhes bya'o/ /mdo sde sde bcu gnyis bzhag ste/ yongs su mya ngan las 'das pa chen po'i mdo sde dam pa 'di gzungs su 'dzin cing yi ger bris sam/ 'don tam/ klog gam/ 'byed cing ston pa yang byang chub</text></item>
<item><p>76a8</p><section>mdo sde</section><text>sems dpa' mang du thos pa dang ldan pa zhes bya'o/ /mdo sde 'di yang bzhag ste/ tshig bzhi pa'i tshigs su bcad pa gcig gzungs su 'dzin tam/ tshigs su bcad pa de yang bzhag ste/ de bzhin gshegs pa rtag tu gnas pa/ rang bzhin mi 'gyur mi</text></item>
<item><p>76b1</p><section>mdo sde</section><text>'pho ba gzungs su 'dzin na byang chub sems dpa' de yang mang du thos pa dang ldan pa zhes bya'o/ /de dag kyang bzhag ste/ de bzhin gshegs pa rtag tu chos mi gsung bar shes na/ de yang byang chub sems dpa' mang du thos pa dang ldan pa zhes bya'o/ /</text></item>
<item><p>76b2</p><section>mdo sde</section><text>de ci'i phyir zhe na/ chos ni rang bzhin med pa'i phyir te/ de bzhin gshegs pas chos thams cad bshad kyang rtag tu ci yang gsung ba med de/ de ni byang chub sems dpa' yongs su mya ngan las 'das pa chen po sgom pas mang du thos pa dang ldan pa zhes bya'o/ /</text></item>
<item><p>76b3</p><section>mdo sde</section><text>rigs kyi bu gal te rigs kyi bu 'am rigs kyi bu mo gang yongs su mya ngan las 'das pa chen po'i phyir dngos po de lnga dang ldan na/ byed dka' ba byed par 'gyur/ bzod dka' ba bzod par 'gyur/ gtong dka' ba gtong bar 'gyur ro/ /de la ji ltar na</text></item>
<item><p>76b4</p><section>mdo sde</section><text>byang chub sems dpa' byed dka' ba byed par 'gyur ba zhe na/ gal te la la zhig 'di skad du til 'brum gcig za na bla na med pa yang dag par rdzogs pa'i byang chub thob par 'gyur ro zhes thos na/ tshig de la yid ches pa'i phyir bskal pa grangs med tshad med</text></item>
<item><p>76b5</p><section>mdo sde</section><text>pa'i bar du rtag par til 'brum bu gcig za'o/ /'di skad du me'i nang du mchongs na bla na med pa yang dag par rdzogs pa'i byang chub thob bo zhes thos na/ bskal pa grangs med pa'i bar du mtshams med pa'i sems can dmyal bar shin du 'bar ba'i me'i</text></item>
<item><p>76b6</p><section>mdo sde</section><text>phung por 'jug ste/ de ni byang chub sems dpa' dka' ba byed pa zhes bya'o/ /ji ltar na byang chub sems dpa' bzod dka' ba bzod pa zhe na/ gal te lag pa dang / dbyug pa dang / ral gri dang / rdos rdeg cing gtub pa de lta bu'i sdug bsngal nyams su</text></item>
<item><p>76b7</p><section>mdo sde</section><text>len pa'i rgyu dang rkyen gyis yongs su mya ngan las 'das pa chen po thob par 'gyur ro zhes zer ba thos nas/ bskal pa grangs med tshad med pa'i bar du de dag nyams su len kyang sdug bsngal bar mi 'dzin pa de ni byang chub sems dpa' bzod dka' ba la</text></item>
<item><p>76b8</p><section>mdo sde</section><text>bzod pa zhes bya'o/ /ji ltar na byang chub sems dpa' gtong ba dka' ba gtong ba zhe na/ de la gal te yul dang / grong khyer dang / chung ma dang / bu dang / mgo dang mig dang / rkang dang / glad pa gzhan la sbyin pa byas na bla na med pa yang dag par rdzogs</text></item>
<item><p>77a1</p><section>mdo sde</section><text>pa'i byang chub thob bo zhes zer ba thos nas/ bskal pa grangs med tshad med pa'i bar du yul dang / grong khyer dang / chung ma dang / bu dang / mgo dang / mig dang / rkang dang / glad pa la sogs pa bdog pa thams cad gtong ba ni byang chub sems dpa' gtong dka' ba</text></item>
<item><p>77a2</p><section>mdo sde</section><text>gtong ba zhes bya ste/ byang chub sems dpa' byed dka' ba byed cing bzod dka' ba la bzod de/ gtong dka' ba gtong yang / 'di ltar ngas byas so snyam pa'i 'du shes mi 'jog go/ /rigs kyi bu dper na pha ma bu gcig bdog pa shin du byams te/ gos bzang po dang / zas</text></item>
<item><p>77a3</p><section>mdo sde</section><text>zhim pos dus su gso zhing bsnyod de/ cis kyang mi brel bar byed do/ /bu des gal te pha ma la smad pa'i sems skye ste/ kha ngan pas spyos kyang pha mas byams pa'i phyir khro zhing mi dga' ba mi skye ste/ 'di ltar ngas gos dang zas mi byin no snyam mi sems so/ /byang chub</text></item>
<item><p>77a4</p><section>mdo sde</section><text>sems dpa' sems dpa' chen po yang de dang 'dra ste/ sems can thams cad la bu gcig pa ltar lta'o/ /gal te bu na na pha ma yang na ste/ sman dang sman pa tshol zhing rab tu brtson pas nad gso'o/ /nad sos nas 'di snyam du ngas bu'i nad gsos so snyam mi sems so/ /</text></item>
<item><p>77a5</p><section>mdo sde</section><text>byang chub sems dpa' yang de dang 'dra ste/ sems can rnams nyon mongs pa'i nad kyis gdungs pa mthong nas/ byams pa'i sems kyis chos ston to/ /chos thos pa'i phyir nyon mongs pa yongs su bcad do/ /nyon mongs pa bcad nas 'di snyam du ngas sems</text></item>
<item><p>77a6</p><section>mdo sde</section><text>can gyi nyon mongs pa rnams bcad do snyam mi sems so/ /gal te de ltar sems ni nams kyang bla na med pa yang dag par rdzogs pa'i byang chub mi thob ste/ 'di ltar sems can gcig kyang bdag gis chos bstan te/ nyon mongs pa bcad do snyam sems pa med</text></item>
<item><p>77a7</p><section>mdo sde</section><text>do/ /byang chub sems dpa' sems dpa' chen po sems can rnams la mi sdang mi byams so/ /de ci'i phyir zhe na/ stong pa nyid kyi ting nge 'dzin rab tu sgom pa'i phyir te/ byang chub sems dpa' stong pa nyid kyi ting nge 'dzin bsgoms pas su la sdang zhing su la byams</text></item>
<item><p>77a8</p><section>mdo sde</section><text>pa skyed/ rigs kyi bu dper na nags tshal la mes tshig gam/ mis bcad dam/ chus g.yengs na yang tshal gyi shing de su la gshe zhing su la dga' ba skyed/ byang chub sems dpa' sems dpa' chen po yang de dang 'dra ste/ sems can thams cad la gshe ba yang</text></item>
<item><p>77b1</p><section>mdo sde</section><text>med/ dga' ba yang med do/ /de ci'i phyir zhe na/ stong pa nyid kyi ting nge 'dzin sgom pa'i phyir ro/ /de nas byang chub sems dpa' sems dpa' chen po kun du snang ba mtho btsun dpal gyi rgyal pos bcom ldan 'das la 'di skad ces gsol to/ /bcom ldan</text></item>
<item><p>77b2</p><section>mdo sde</section><text>'das chos thams cad rang bzhin gyis stong pa 'am/ stong pa bsgoms pas stong / gal te rang bzhin gyis stong na/ stong pa bsgoms pas bzod stong pa mthong ba'i mi rigs na/ ji ste bcom ldan 'das kyis stong pa bsgoms pas stong pa mthong</text></item>
<item><p>77b3</p><section>mdo sde</section><text>zhes gsungs/ gal te rang bzhin gyis mi stong na/ ji ltar stong pa bsgoms kyang stong par mi 'gyur ro/ /bka' stsal pa/ rigs kyi bu chos thams cad ni rang bzhin gyis stong pa'o/ /de ci'i phyir zhe na/ chos thams cad kyi rang bzhin dmyigs su med</text></item>
<item><p>77b4</p><section>mdo sde</section><text>pa'i phyir ro/ /rigs kyi bu gzugs kyi rang bzhin dmyigs su med do/ /ji ltar gzugs kyi rang bzhin zhe na/ gzugs shes bya ba ni sa dang / chu dang / me dang / rlung ma yin te/ sa dang / chu dang / me dang / rlung las gzhan pa yang ma yin no/ /sngon po dang /</text></item>
<item><p>77b5</p><section>mdo sde</section><text>ser po dang / dmar po dang / dkar po ma yin te/ sngon po dang / ser po dang / dmar po dang / dkar po las gzhan pa 'ang ma yin/ yod pa yang ma yin/ med pa yang ma yin na/ ci'i phyir gzugs la rang bzhin yod ces smra/ rang bzhin dmigs su med</text></item>
<item><p>77b6</p><section>mdo sde</section><text>pa'i phyir stong pa zhes bshad do/ /chos thams cad kyang de dang 'dra ste/ mtshan nyid 'dra ba rgyun mi 'chad pa'i phyir bus pa ma rabs glen pa mthong nas chos thams cad kyi rang bzhin stong pa zhi ba ma yin no zhes 'chad do/ /byang chub sems dpa' sems</text></item>
<item><p>77b7</p><section>mdo sde</section><text>dpa' chen po dngos po lnga dang ldan pa'i phyir chos kyi rang bzhin thog ma nas stong pa zhi ba mthong ngo / /rigs kyi bu gal te dge sbyong ngam/ bram ze gang chos thams cad kyi rang bzhin stong pa ma yin par mthong na/ de dag dge sbyong ma yin/ bram ze ma yin/</text></item>
<item><p>77b8</p><section>mdo sde</section><text>shes rab kyi pha rol du phyin pa mi 'thob/ yongs su mya ngan las mi 'da'/ sangs rgyas dang / byang chub sems dpa' rnams mngon sum du mi mthong ste/ bdud kyi 'khor yin par rig par bya'o/ /rigs kyi bu chos thams cad ni rang bzhin gyis stong pa ste/</text></item>
<item><p>78a1</p><section>mdo sde</section><text>byang chub sems dpas stong pa bsgoms pas chos thams cad stong par mthong ngo / /rigs kyi bu chos thams cad rang bzhin gyis mi rtag pas na 'gags pas 'gog par 'gyur ro/ /gal te mi rtag pa ma yin na 'gags pas 'gog par mi 'gyur ro/ /</text></item>
<item><p>78a2</p><section>mdo sde</section><text>'dus byas kyi chos ni skye ba'i mtshan nyid yod pas na bskyed pas skye bar 'gyur la/ 'gags pa'i mtshan nyid yod pa na 'gags pas 'gog par 'gyur ro/ /chos thams cad la sdug bsngal gyi mtshan nyid yod pas sdug bsngal gyis sdug bsngal</text></item>
<item><p>78a3</p><section>mdo sde</section><text>bar 'gyur ro/ /rigs kyi bu dper na lan tshwa ni bro ba'i mtshan nyid yin pas gzhan bro bar byed/ sha kha ra'i mtshan nyid mngar bas gzhan mngar bar byed/ chang gi mtshan nyid skyur bas gzhan skyur bar byed/ sga'i mtshan nyid tsha bas gzhan tsha bar byed/</text></item>
<item><p>78a4</p><section>mdo sde</section><text>a ru ra'i mtshan nyid kha bas gzhan kha bar byed/ a 'bra'i mtshan nyid bsngal bas gzhan bsngal bar byed/ dug gi mtshan nyid 'chi bar byed pas gzhan 'chi bar byed/ zil mngar gyi mtshan nyid ni mi 'chi bar byed de/ gzhan dang bsres na yang</text></item>
<item><p>78a5</p><section>mdo sde</section><text>mi 'chi bar nus so/ /byang chub sems dpa' stong pa sgom pa yang de dang 'dra ste/ stong pa bsgoms pa'i phyir chos thams cad rang bzhin gyis stong pa zhi bar mthong ngo / /de nas yang byang chub sems dpa' sems dpa' chen po kun du snang</text></item>
<item><p>78a6</p><section>mdo sde</section><text>ba mtho btsun dpal gyi rgyal pos gsol pa/ bcom ldan 'das gal te lan tshwas tshwa mi bro ba tshwa bro bar bgyid pa ltar stong pa'i ting nge 'dzin sgom pa yang de lta bu zhig lags na/ ting nge 'dzin de ni dge ba ma lags/ dam pa ma lags te/ rang bzhin phyin ci log pa'o/ /gal te stong pa'i</text></item>
<item><p>78a7</p><section>mdo sde</section><text>ting nge 'dzin gyis stong pa 'ba' zhig mthong na/ stong pa ni ma mchis pa'i chos lags na/ ji ltar ci zhig mthong bar 'gyur/ bka' stsal pa/ rigs kyi bu stong pa'i ting nge 'dzin de/ stong pa ma yin pa'i chos mthong na/ stong pa rab tu zhi ba ma yin pas phyin ci log ma yin no/ /ji ltar lan</text></item>
<item><p>78a8</p><section>mdo sde</section><text>tshwa tshwa mi bro ba bro bar byed pa ltar/ stong pa'i ting nge 'dzin de yang de dang 'dra ste/ stong pa ma yin pa stong par byed do/ /rigs kyi bu 'dod chags kyi mtshan nyid yod pa ste/ stong pa'i mtshan nyid ma yin no/ /gal te 'dod chags stong pa yin na sems can rnams 'dod pa'i rkyen gyis sems can dmyal bar ltung ba'i mi</text></item>
<item><p>78b1</p><section>mdo sde</section><text>rigs so/ /gal te sems can dmyal bar ltung na 'dod chags kyi rang bzhin ji ltar stong pa yin par 'gyur/ rigs kyi bu gzugs kyi rang bzhin ni yod pa'o/ /rang bzhin zhes bya ba gang zhe na/ 'di lta ste phyin ci log go/ /phyin ci log pas sems can gyi 'dod</text></item>
<item><p>78b2</p><section>mdo sde</section><text>chags bskyed do/ /gal te gzugs kyi mtshan nyid phyin ci log ma yin na/ sems can gyis 'dod chags ji ltar bskyed par 'gyur/ de ltar 'dod chags skye bas na gzugs kyi rang bzhin ni med pa ma yin te/ de lta bas na stong pa'i ting nge 'dzin sgom</text></item>
<item><p>78b3</p><section>mdo sde</section><text>pa ni phyin ci log ma yin no/ /rigs kyi bu bus pa ma rabs thams cad ni bud med mthong na bud med kyi mtshan nyid skye'o/ /byang chub sems dpa' ni de lta ma yin te/ bud med mthong yang bud med kyi mtshan nyid mi skye'o/ /de ltar skye ba'i mtshan nyid med pas 'dod</text></item>
<item><p>78b4</p><section>mdo sde</section><text>chags mi skye'o/ /'dod chags mi skye bas phyin ci log ma yin te/ 'jig rten pas bud med du mthong ba'i phyir byang chub sems dpa' yang de'i rjes su bud med do zhes 'chad do/ /gal te skyes pa mthong ste bud med do zhes zer na/ de ni phyin ci log yin te/</text></item>
<item><p>78b5</p><section>mdo sde</section><text>de'i phyir ngas bshad do zhes bya la 'di skad ces bka' stsal to/ /bram ze khyod gal te nyin mo la mtshan mo zhes zer na phyin ci log pa'o/ /mtshan mo la nyin par zhes zer na yang phyin ci log go/ /nyin la nyin gyi mtshan nyid du 'dzin/ mtshan la mtshan gyi mtshan</text></item>
<item><p>78b6</p><section>mdo sde</section><text>nyid du phyin ci log ces mi bya'o/ /rigs kyi bu byang chub sems dpa' sa dgu la gnas pa thams cad ni chos kyi rang bzhin yod par mthong ngo / /de ltar mthong ba'i phyir sangs rgyas kyi rang bzhin mi mthong ngo / /gal te sangs rgyas kyi rang bzhin mthong na ci'i</text></item>
<item><p>78b7</p><section>mdo sde</section><text>phyir chos thams cad kyi rang bzhin mi mthong ste/ de ltar stong pa'i ting nge 'dzin bsgoms na chos kyi rang bzhin ni mi mthong ngo / /de ltar mi mthong bas sangs rgyas kyi rang bzhin mthong ngo / /sangs rgyas dang byang chub sems dpa' rnams kyis rnam pa</text></item>
<item><p>78b8</p><section>mdo sde</section><text>gnyis su bshad de/ rang bzhin yod pa dang / rang bzhin med pa'o/ /sems can la ni chos kyi rang bzhin yod par bshad de/ 'phags pa rnams la chos kyi rang bzhin med par bshad do/ /stong pa ma yin pa dag stong pa'i chos mthong bar bya'i stong</text></item>
<item><p>79a1</p><section>mdo sde</section><text>pa'i ting nge 'dzin bsgoms pas stong pa mthong bar byed la/ chos kyi rang bzhin med pa dag kyang stong pa bsgoms pas stong par 'gyur te/ de lta bas na stong pa bsgoms pas stong pa mthong ngo / /rigs kyi bu khyod 'di skad du stong par mthong ba de stong pa ni med pa'i</text></item>
<item><p>79a2</p><section>mdo sde</section><text>chos yin na ji ltar ci zhig mthong zhes bya ba ni/ rigs kyi bu de de bzhin te/ byang chub sems dpa' sems dpa' chen pos ni yang dag par ci yang mi mthong ngo / /ci yang mi mthong ba ni ci yang med pa yin no/ /ci yang med pa de ni chos thams cad do/ /byang chub sems</text></item>
<item><p>79a3</p><section>mdo sde</section><text>dpa' sems dpa' chen po yongs su mya ngan las 'das pa chen po sgom pa ni chos thams cad la ci yang mi mthong ngo / /gang mthong ba yod pa ni sangs rgyas kyi rang bzhin mi mthong ngo / /shes rab kyi pha rol du phyin pa yongs su sgom mi nus/ yongs su mya ngan</text></item>
<item><p>79a4</p><section>mdo sde</section><text>las 'das pa chen po mi thob ste/ de'i phyir byang chub sems dpa' chos thams cad la rang bzhin med par mthong ngo / /rigs kyi bu byang chub sems dpa' ting nge 'dzin mthong ba'i rkyen gyis stong pa mthong ba ma yin gyi/ shes rab kyi pha rol du phyin pa yang</text></item>
<item><p>79a5</p><section>mdo sde</section><text>stong / bsam gtan gyi pha rol du phyin pa yang stong / brtson 'grus kyi pha rol du phyin pa yang stong / bzod pa'i pha rol du phyin pa yang stong / tshul khrims kyi pha rol du phyin pa yang stong / sbyin pa'i pha rol du phyin pa yang stong / gzugs kyang stong / mig kyang</text></item>
<item><p>79a6</p><section>mdo sde</section><text>stong / rnam par shes pa yang stong / de bzhin gshegs pa yang stong / yongs su mya ngan las 'das pa yang stong ste/ de bas na byang chub sems dpas chos thams cad kun stong par mthong ngo / /de'i phyir nga grong khyer ser skya na bzhugs pa na/ dga' be li</text></item>
<item><p>79a7</p><section>mdo sde</section><text>khyod mya ngan dang / yi blong ba dang / smre sngags ma 'don cig ces bka' stsal pa dang / dga' bos gsol pa/ bcom ldan 'das bdag gi 'khor dang gnyen thams cad shi na mya ngan ji ltar mi bya/ de bzhin gshegs pa yang bdag dang bcas te grong khyer 'dir skyes la/</text></item>
<item><p>79a8</p><section>mdo sde</section><text>shAkya'i rigs thams cad gnyen pa nye ba yin na/ ji ste de bzhin gshegs pa nyag gcig mya ngan mi mdzad cing mdangs sngon pas kyang gsal bar gyur ces gsol pa dang / rigs kyi bu ngas de la 'di skad ces bka' stsal to/ /dga' bo khyod kyis grong</text></item>
<item><p>79b1</p><section>mdo sde</section><text>khyer ser skya yang dag par yod par mthong yang ngas ni stong pa zhi ba ci yang med par mthong ngo / /khyod kyis shAkya'i rigs kun nye ba yin par mthong yang / ngas ni stong pa bsgoms pas ci yang med par mthong ngo / /de'i rgyu de'i rkyen gyis khyod mya ngan dang / sdug bsngal</text></item>
<item><p>79b2</p><section>mdo sde</section><text>skyes la/ nga ni sngon bas mdog gsal bar gyur to/ /sangs rgyas dang / byang chub sems dpa' rnams de ltar stong pa'i ting nge 'dzin bsgoms pa'i phyir mya ngan mi skye ste/ de ni byang chub sems dpa' yongs su mya ngan las 'das pa chen po'i mdo la nan tan</text></item>
<item><p>79b3</p><section>mdo sde</section><text>byas pa'i yon tan dgu pa dang ldan pa zhes bya'o/ /rigs kyi bu ji ltar na byang chub sems dpa' yongs su mya ngan las 'das pa chen po'i mdo sde dam pa la nan tan byed pa na nang gi tha ma'i yon tan bcu dang ldan pa zhe na/ rigs kyi bu byang chub sems</text></item>
<item><p>79b4</p><section>mdo sde</section><text>dpa' byang chub kyi phyogs kyi chos sum bcu rtsa bdun sgom zhing yongs su mya ngan las 'das pa chen po rtag pa dang / bde ba dang / bdag dang / yongs su dag pa la zhugs te/ sems can thams cad la mya ngan las 'das pa chen po'i mdo rnam par 'byed cing</text></item>
<item><p>79b5</p><section>mdo sde</section><text>ston te/ sangs rgyas kyi rang bzhin mngon par ston to/ /gal te rgyun du zhugs pa 'am/ lan gcig phyir ldog pa 'am/ phyir mi ldog pa 'am/ dgra bcom pa 'am/ rang sangs rgyas sam/ byang chub sems dpa' dag tshig de la yid ches na thams cad</text></item>
<item><p>79b6</p><section>mdo sde</section><text>kyis yongs su mya ngan las 'das pa chen por 'jug par 'gyur ro/ /gang yid mi ches pa ni 'khor bar 'khor bar 'gyur ro/ /de nas byang chub sems dpa' sems dpa' chen po kun du snang ba mtho btsun dpal gyi rgyal pos bcom ldan 'das la 'di skad</text></item>
<item><p>79b7</p><section>mdo sde</section><text>ces gsol to/ /bcom ldan 'das sems can gang dag mdo sde 'di la bkur sti mi bgyid/ bka' stsal pa/ rigs kyi bu nga mya ngan las 'das pa'i 'og tu nyan thos kyi nye gnas gti mug can tshul khrims bshig pa/ rtsod par dga' ba/ mdo sde</text></item>
<item><p>79b8</p><section>mdo sde</section><text>sde bcu gnyis spong zhing mu stegs can gyi gtsug lag rnam pa sna tshogs dang / 'jig rten pa'i yi ge dang / tshigs bcad 'don cing klog ste/ ma brtags pa'i rdzas thams cad 'chang ba nas sangs rgyas kyis gnang ngo zhes smra ba de dag ni tsan dan bzang</text></item>
<item><p>80a1</p><section>mdo sde</section><text>pos shing ngan pa rje ba dang / gser gyis ra gan rje ba dang / dngul gyis zha nye rje ba dang / dar gyis bal snam rje ba dang / zil mngar gyis dug rje ba dang mtshungs so/ /ji ltar na tsan dan gyis shing ngan pa rje zhe na/ nga'i nye gnas dag rnyed pa dang grags pa'i phyir khyim pa'i</text></item>
<item><p>80a2</p><section>mdo sde</section><text>skye bo la mya ngan las 'das pa'i mdo sde 'di dang chos 'chad de/ khyim pa rgyags pas nyan mi 'dod nas khyim pa gong du bzhag ste/ dge slong 'og tu 'dug cing bza' ba dang / bca' ba bzang po rnam pa sna tshogs sbyar te byin yang nyan du mi btub pa de ni tsan dan</text></item>
<item><p>80a3</p><section>mdo sde</section><text>gyis shing ngan pa rje ba zhes bya'o/ /ji ltar na gser gyis ra gan rje ba zhe na/ ra gan ni gzugs dang / sgra dang / dri dang / ro dang / reg bya'i dpe'o/ /gser ni tshul khrims kyi dpe ste/ nga'i nye gnas rnams gzugs kyi rkyen gyis tshul khrims mnos pa bshig pa de ni</text></item>
<item><p>80a4</p><section>mdo sde</section><text>gser gyis ra gan rje ba zhes bya'o/ /ji ltar dngul gyis zha nye rje ba zhe na/ dngul ni dge ba bcu'i dpe'o/ /zha nye ni mi dge ba bcu'i dpe ste/ nga'i nye gnas rnams dge ba bcu btang nas mi dge ba bcu spyad pa de ni dngul gyis zha nye rje ba zhes bya'o/ /ji ltar na dar gyis</text></item>
<item><p>80a5</p><section>mdo sde</section><text>snam bu rje ba zhe na/ snam bu zhes bya ba ni khrel ba dang 'dzin pa med pa'i dpe'o/ /dar ni khrel ba dang 'dzin pa yod pa'i dpe ste/ nga'i nye gnas rnams khrel ba dang 'dzem pa btang ste/ khrel ba dang 'dzem pa med par byed pa ni dar gyis snam bu brjes pa zhes bya'o/ /</text></item>
<item><p>80a6</p><section>mdo sde</section><text>ji ltar na bdud rtsi dug dang rje ba zhe na/ dug ni rnyed pa dang grags pa rnam pa sna tshogs kyi dpe'o/ /bdud rtsi ni zag pa med pa'i chos rnams kyi dpe ste/ nga'i nye gnas rnams rnyed pa dang grags pa'i phyir khyim pa rnams la bdag rab tu stod cing / bdag ni zag pa med pa</text></item>
<item><p>80a7</p><section>mdo sde</section><text>thob bo zhes zer ba de ni bdud rtsis dug brjes pa zhes bya'o/ /de lta bu la sogs pa dge slong ngan pa'i phyir yongs su mya ngan las 'das pa'i mdo sde dam pa 'di 'dzam bu'i gling du shin du rgyas par spel to/ /de'i tshe de'i dus na nye gnas kha cig mdo sde 'di</text></item>
<item><p>80a8</p><section>mdo sde</section><text>yi ger bris shing gzungs su 'dzin te klog gam/ 'don cing 'chad dam/ rgyas par byed na/ dge slong ma rungs pa de dag gis gsod par 'gyur ro/ /de nas dge slong ma rungs pa de dag lhan cig 'dug nas/ khrims dam po 'di dag 'cha'o/ /gal te</text></item>
<item><p>80b1</p><section>mdo sde</section><text>gang yongs su mya ngan las 'das pa chen po'i mdo 'di yi ger bris shing 'dzin tam/ klog gam/ 'don tam/ 'byed cing ston na/ thams cad kyis lhan cig mi gnas/ lhan cig mi 'dug /gtam mi bya'o/ /de ci'i phyir zhe na/ mya ngan las 'das pa'i mdo</text></item>
<item><p>80b2</p><section>mdo sde</section><text>'di ni sangs rgyas kyis gsungs pa ma yin te/ ngan par lta bas byas pa'o/ /ngan par lta ba ni ston pa drug ste/ 'di ni ston pa drug gi mdo sde yin gyi/ sangs rgyas kyi mdo sde ma yin no/ /de ci lta zhe na/ sangs rgyas rnams kyis ni chos thams cad mi</text></item>
<item><p>80b3</p><section>mdo sde</section><text>rtag pa/ bdag med pa/ bde ba med pa yongs su dag pa med pa'o/ /zhes gsungs la/ gal te chos rnams rtag pa dang / bde ba dang / bdag dang / yongs su dag pa'o zhes smra na/ de la ci'i phyir sangs rgyas kyis gsungs pa'i mdo yin no zhes bya/ sangs</text></item>
<item><p>80b4</p><section>mdo sde</section><text>rgyas dang / byang chub sems dpa' rnams ni dge slong rnams rdzas rnam pa sna tshogs 'chang du gnang la/ ston pa drug gis bshad pa la ni nye gnas la rdzas thams cad 'chang du mi gnang ste/ de bas na ci'i phyir 'di la sangs rgyas kyis gsungs pa yin no zhes</text></item>
<item><p>80b5</p><section>mdo sde</section><text>bya/ sangs rgyas dang byang chub sems dpa' rnams ni nye gnas la/ ba'i 'o ma las gyur pa ro dam pa lnga dang / sha la sogs pa bzar mi rung ngo zhes ma bcas so/ /ston pa drug ni lan tshwa rnam pa lnga dang / ba'i 'o ma'i ro rnam pa lnga dang / snum pa dang / khrag</text></item>
<item><p>80b6</p><section>mdo sde</section><text>la sogs pa bzar mi gnang ste/ de dag bzar mi gnang ba las na de ni sangs rgyas kyi chos dam pa yin no zhes byar mi rung ngo / /sangs rgyas dang byang chub sems dpa' rnams ni theg pa gsum bshad de/ mdo sde 'di la theg pa gcig pu 'ba' zhig ste/</text></item>
<item><p>80b7</p><section>mdo sde</section><text>mya ngan las 'das pa chen po'o zhes 'chad na/ ci'i phyir 'di la sangs rgyas kyi chos dam pa'o zhes bya/ sangs rgyas ni mthar yongs su mya ngan las 'das so zhes gsungs la/ mdo sde 'di las sangs rgyas ni rtag pa/ bde ba/ bdag dang /</text></item>
<item><p>80b8</p><section>mdo sde</section><text>yongs su dag pa ste/ yongs su mya ngan las mi 'da'o zhes 'chad de mdo sde 'di ni mdo sde sde bcu gnyis kyi grangs su ma gtogs te bdud kyis bshad pa yin gyi/ sangs rgyas kyis bshad pa ma yin no zhes zer ro/ /rigs kyi bu de dag ni nga'i</text></item>
<item><p>81a1</p><section>mdo sde</section><text>nye gnas yin mod kyi/ yongs su mya ngan las 'das pa'i mdo 'di la dad cing rjes su gzhol mi nus so/ /rigs kyi bu gal te de'i tshe na sems can gang mdo sde 'di la tshigs su bcad pa phyed tsam la dad cing yid ches na/ de ni nga'i nye gnas yang dag pa yin par rig par bya'o/ /</text></item>
<item><p>81a2</p><section>mdo sde</section><text>de ltar dad pa'i rkyen gyis sangs rgyas kyi rang bzhin mthong ste yongs su mya ngan las 'da'o/ /de nas byang chub sems dpa' kun du snang ba mtho btsun dpal gyi rgyal pos bcom ldan 'das la 'di skad ces gsol to/ /bcom ldan 'das legs so legs so/ /de bzhin gshegs</text></item>
<item><p>81a3</p><section>mdo sde</section><text>pas deng yongs su mya ngan las 'das pa chen po'i mdo rab tu phye ste legs par bstan to/ /bcom ldan 'das bdag dngos po de'i rkyen gyis yongs su mya ngan las 'das pa chen po'i mdo sde 'di'i tshigs su bcad pa gcig nas tshigs su bcad pa phyed kyi bar du rtogs shing 'tshal</text></item>
<item><p>81a4</p><section>mdo sde</section><text>bar gyur to/ /tshigs su bcad pa gcig nas tshigs su bcad pa phyed kyi bar du 'tshal ba'i phyir sangs rgyas kyi rang bzhin cung zad cig mthong ste/ ji ltar bcom ldan 'das kyis gsungs pa ltar bdag kyang yongs su mya ngan las 'das pa chen po thob par 'gyur ro/ /de ni byang</text></item>
<item><p>81a5</p><section>mdo sde</section><text>chub sems dpa' yongs su mya ngan las 'das pa 'am/ mdo sde dam pa la nan tan byas pa'i yon tan bcu dang ldan pa zhes bya'o/ /'phags pa yongs su mya ngan las 'das pa chen po'i mdo las byang chub sems dpa' kun du snang ba mtho btsun dpal gyi rgyal po zhes bya bas/</text></item>
<item><p>81a6</p><section>mdo sde</section><text>yongs su dris pa'i le'u ste bcu pa'o// // de nas bcom ldan 'das kyis 'khor mang po thams cad la bka' stsal pa/ rigs kyi bu dag gal te khyod las sangs rgyas yod dam/ sangs rgyas med dam/ chos yod dam/ chos med dam/ dge 'dun</text></item>
<item><p>81a7</p><section>mdo sde</section><text>yod dam/ dge 'dun med dam/ sdug bsngal yod dam/ sdug bsngal med dam/ kun 'byung yod dam/ kun 'byung med dam/ 'gog pa yod dam/ 'gog pa med dam/ lam yod dam/ lam med dam/ bden pa yod dam/ bden pa med dam/ bdag yod dam/ bdag med</text></item>
<item><p>81a8</p><section>mdo sde</section><text>dam/ sdug bsngal yod dam/ sdug bsngal med dam/ yongs su dag pa yod dam/ yongs su dag pa med dam/ rtag pa yod dam/ rtag pa med dam/ thog ma yod dam/ thog ma med dam/ rang bzhin yod dam/ rang bzhin med dam/ sems can yod dam/ sems can</text></item>
<item><p>81b1</p><section>mdo sde</section><text>med dam/ srid pa yod dam/ srid pa med dam/ yang dag pa yod dam/ yang dag pa med dam/ rgyu yod dam/ rgyu med dam/ 'bras bu yod dam/ 'bras bu med dam/ byed pa yod dam/ byed pa med dam/ las yod dam/ las med dam/ rnam par smin pa yod dam/ rnam par smin pa med dam/</text></item>
<item><p>81b2</p><section>mdo sde</section><text>snyam du the tshom du gyur pa yod na khyed kyis ci dang ci 'dod pa dris shig dang / ngas de dang de dag rnam par phye ste khyed la bstan par bya'o/ /rigs kyi bu lha 'am/ mi 'am/ bdud dam/ tshangs pa 'am/ dge slong ngam/ bram ze la sogs pa gang gis dris kyang ngas lan mi thebs pa med</text></item>
<item><p>81b3</p><section>mdo sde</section><text>do de nas 'khor gyi dkyil 'khor de'i nang na byang chub sems dpa' seng ge sgra zhes bya ba 'dug pa las langs te gos tshags bcos nas/ sangs rgyas kyi zhabs la spyi bos phyag 'tshal te pus mo'i lha nga sa la btsugs nas thal mo sbyar te/ bcom ldan 'das la 'di skad ces gsol</text></item>
<item><p>81b4</p><section>mdo sde</section><text>to bcom ldan 'das bdag kyang zhu ba zhu snyam sems kyis bsams pa las/ de bzhin gshegs pa thugs rje chen pos 'drir gnang ba'i go skabs phye ba legs so/ /de nas bcom ldan 'das kyis 'khor mang po rnams la bka' stsal pa/ rigs kyi bu rnams khyed byang chub sems dpa'</text></item>
<item><p>81b5</p><section>mdo sde</section><text>'di la lhag par bkur sti dang rim gro dang sti stang bskyed de/ spos dang / me tog dang / rol mo dang / phreng ba dang / gdugs dang / ba dan dang / gos dang / bza' ba dang / btung ba dang / mal cha dang / nad kyi rkyen sman dang / gnas khang la sogs pa 'bul ba dang / bsu ba dang bskyal ba bya'o/ /</text></item>
<item><p>81b6</p><section>mdo sde</section><text>de ci'i phyir zhe na/ 'dis ni 'das pa'i sangs rgyas rnams la dge ba'i rtsa ba rab tu bskrun te/ bsod nams dang ldan pas deng nga'i spyan sngar seng ge'i sgra bsgrag snyam sems so/ /rigs kyi bu ji ltar seng ge'i rgyal po ni bdag gi stobs dang / mche ba dang / sder mo rno bar shes pas</text></item>
<item><p>81b7</p><section>mdo sde</section><text>rkang lag bzhi sa la brten te/ brag phug na gnas kyang mjug ma brdabs nas sgra sgrogs so/ /gang de lta bu'i mtshan rnams dang ldan pa ni seng ge'i sgra sgrogs nus par rig par bya'o/ /seng ge'i rgyal po yang dag pa ni nang bar sngar phug nas byung ste/ rnam par bsgyings nas glal</text></item>
<item><p>81b8</p><section>mdo sde</section><text>te phyogs bzhir bltas nas/ dngos po rnam pa bcu gcig gi phyir sgra rab tu sgrogs so/ /bcu gcig po gang zhe na/ 'di lta ste/ yang dag par seng ge ma yin par sgyus seng ge ltar 'chos pa rnam par gzhig pa dang / bdag gi mthu rtsal sad pa dang / gnas dag par bya ba dang /</text></item>
<item><p>82a1</p><section>mdo sde</section><text>bu rnams gnas shes par bya ba dang / 'gro ba mang po 'jigs pa'i sems med par bya ba dang / gnyid log pa sad par bya ba dang / gcan zan le lo can thams cad le lo med par bya ba dang / gcan zan rnams 'khor zhing rten du 'gyur bar bya ba dang / spos kyi bal glang chen</text></item>
<item><p>82a2</p><section>mdo sde</section><text>po gdul ba dang / bu rnams slob pa dang / bdag gi 'khor thams cad yongs su brgyan pa dang bcu gcig go/ /gcan zan thams cad kyis seng ge'i sgra thos na/ chu'i rigs las skyes pa ni chu zab mo'i gting du gab/ skam sar 'gro ba ni khung du 'bros/ 'phur ba rnams ni sa la</text></item>
<item><p>82a3</p><section>mdo sde</section><text>ltung / spos gyi bal glang chen po rnams kyang mi gtsang ba shor te 'bros so/ /rigs kyi bu dag ji ltar was lo brgyar seng ge'i phyi bzhin 'gro yang seng ge'i sgra sgrogs mi nus so/ /gang seng ge'i phru gu lo gsum lon pa dag ni seng ge'i rgyal po ltar sgra sgrogs nus so/ /rigs</text></item>
<item><p>82a4</p><section>mdo sde</section><text>kyi bu de bzhin gshegs pa yang dag par rdzogs pa'i sangs rgyas kyang shes rab kyi mche ba dang / sder mo dang / rdzu 'phrul gyi rkang pa bzhi dang / pha rol du phyin pa drug yongs su rdzogs pa'i sku dang / dpa' ba'i stobs bcu dang / snying rje chen po'i mjug ma dang / bsam gtan</text></item>
<item><p>82a5</p><section>mdo sde</section><text>bzhi'i phug yongs su dag pa la gnas te/ sems can rnams kyi phyir seng ge'i sgra sgrogs te/ bdud kyi dmag rab tu bcom nas 'khor mang po rnams la stobs bcu bstan te/ sangs rgyas kyi spyod yul rnam par phye nas ngan par lta ba rnams kyi mgon dang skyabs mdzad do/ /</text></item>
<item><p>82a6</p><section>mdo sde</section><text>'khor bas 'jigs pa rnams spro ba bskyed de/ ma rig pa'i gnyid kyis non pa'i sems can rnams sad par mdzad cing / mi dge ba'i chos spyod pa rnams 'gyod pa'i sems skye bar mdzad do/ /ngan par lta ba'i sems can rnams la ston pa drug gis bstan pa dag seng</text></item>
<item><p>82a7</p><section>mdo sde</section><text>ge'i sgra ma yin par shes par mdzad pa dang / 'od srung rdzogs byed la sogs pa'i dregs pa'i sems gzhig pa dang / theg pa gnyis kyis 'gyod pa'i sems skye bar mdzad pa dang byang chub sems dpa' sa lnga pa la sogs pa dang sems chen po skye bar mdzad pa dang yang dag</text></item>
<item><p>82a8</p><section>mdo sde</section><text>par lta ba'i 'khor bzhi pos ngan par lta ba'i sde bzhi la 'jigs pa med par mdzad pa'i phyir/ 'phags pa'i spyod yul dang / tshangs pa'i spyod yul dang / lha'i spyod yul gyi phug nas byung ste rnam par bsgyings nas sems can thams cad kyi nga rgyal dang dregs pa la sogs pa</text></item>
<item><p>82b1</p><section>mdo sde</section><text>gzhom pa'i phyir glal ba mdzad do/ /sems can thams cad kyi dge ba'i chos skye bar mdzad pa'i phyir phyogs bzhir lta'o/ /sems can thams cad kyis so so yang dag par shes pa bzhi thob par mdzad pa'i phyir rkang lag bzhi sa la btsugs so/ /sems can thams cad</text></item>
<item><p>82b2</p><section>mdo sde</section><text>tshul khrims kyi pha rol du phyin pa la rnam par dgod par bya ba'i phyir seng ge'i sgra sgrogs so/ /seng ge'i sgra sgrogs pa ni sems can thams cad la sangs rgyas kyi rang bzhin yod pa dang / de bzhin gshegs pa rtag tu gnas shing / mi 'gyur mi 'pho bar nges par</text></item>
<item><p>82b3</p><section>mdo sde</section><text>bshad pa'o/ /rigs kyi bu nyan thos dang rang sangs rgyas ni sangs rgyas bcom ldan 'das kyi zhabs 'bring du bskal pa grangs med tshad med pa brgya stong gi bar du 'gro yang seng ge'i sgra sgrogs mi nus so/ /byang chub sems dpa' sa bcu pas gal te spyod yul rnam pa</text></item>
<item><p>82b4</p><section>mdo sde</section><text>gsum po la nan tan byed pa de ni seng ge'i sgra sgrogs pa yin par rig par bya'o/ /rigs kyi bu dag byang chub sems dpa' sems dpa' chen po seng ge'i sgra yang da ltar seng ge'i sgra chen po sgrogs par bsams kyis/ de bas na khyed kyis lhag pa'i sems kyis</text></item>
<item><p>82b5</p><section>mdo sde</section><text>mchod pa dang rim gro dang bkur sti gyis shig /de nas bcom ldan 'das kyis byang chub sems dpa' sems dpa' chen po seng ge'i sgra la bka' stsal pa/ rigs kyi bu khyod zhu ba yod na ci dang ci 'dod pa dris shig /de nas byang chub sems dpa' sems dpa' chen po</text></item>
<item><p>82b6</p><section>mdo sde</section><text>seng ge'i sgras/ bcom ldan 'das la 'di skad ces gsol to/ /bcom ldan 'das ji ltar na sangs rgyas kyi rang bzhin lags/ don ci la ni sangs rgyas kyi rang bzhin zhes bgyi/ yang ji ltar na rtag pa dang / bde ba dang / bdag dang / yongs su dag pa zhes bgyi/ gal te</text></item>
<item><p>82b7</p><section>mdo sde</section><text>sems can thams cad la sangs rgyas kyi rang bzhin mchis na ci'i slad du mi mthong / sems can thams cad kyi sangs rgyas kyi rang bzhin mchis pa sa bcu pa'i byang chub sems dpas chos ci la gnas na gsal bar mi mthong / sangs rgyas ni chos ji lta bu zhig la bzhugs</text></item>
<item><p>82b8</p><section>mdo sde</section><text>na gsal bar gzigs/ sa bcu pa'i byang chub sems dpa' ni mig ji lta bu zhig gis gsal bar mi mthong / sangs rgyas ni spyan ji lta bu zhig gis gsal bar gzigs/ bcom ldan 'das kyis bka' stsal pa/ rigs kyi bu legs so legs so/ /gal te gang</text></item>
<item><p>83a1</p><section>mdo sde</section><text>zhig chos kyi phyir zhu ba zhus pa ni tshogs rnam pa gnyis dang ldan par 'gyur ro/ /gnyis gang zhe na/ ye shes dang bsod nams so/ /gal te byang chub sems dpa' gang tshogs rnam pa de gnyis dang ldan na sangs rgyas kyi rang bzhin shes so/ /ji ltar na sangs rgyas kyi</text></item>
<item><p>83a2</p><section>mdo sde</section><text>rang bzhin zhes bya ba yang shes pa nas byang chub sems dpa' sa bcu pa ji lta bu'i mig gis mthong ba dang / sangs rgyas bcom ldan 'das rnams ji lta bu'i spyan gyis gzigs pa'i bar du shes so/ /byang chub sems dpa' seng ge'i sgras gsol pa/ bcom ldan 'das ji</text></item>
<item><p>83a3</p><section>mdo sde</section><text>ltar na ye shes kyi tshogs shes bgyi/ ji ltar na bsod nams kyi tshogs shes bgyi/ rigs kyi bu ye shes kyi tshogs shes bya ba ni 'di lta ste/ sa dang po nas sa bcu pa'i bar du ye shes kyi tshogs shes bya'o/ /bsod nams kyi tshogs shes bya ba ni 'di lta ste/ sbyin</text></item>
<item><p>83a4</p><section>mdo sde</section><text>pa'i pha rol du phyin pa nas shes rab kyi pha rol du phyin pa dang / shes rab kyi pha rol du phyin pa ma yin pa'i bar du'o/ /gzhan yang rigs kyi bu ye shes kyi tshogs shes bya ba ni 'di lta ste/ sangs rgyas dang byang chub sems dpa' rnams so/ /bsod nams kyi tshogs shes bya</text></item>
<item><p>83a5</p><section>mdo sde</section><text>ba ni 'di lta ste/ nyan thos dang / rang sangs rgyas dang byang chub sems dpa' sa dgu pa'o/ /gzhan yang rigs kyi bu bsod nams kyi tshogs ni 'dus byas pa/ zag pa dang bcas pa/ srid pa dang bcas pa/ 'bras bu yod pa/ thogs pa dang bcas pa/ rtag pa ma yin te/</text></item>
<item><p>83a6</p><section>mdo sde</section><text>bus pa ma rabs kyi chos so/ /ye shes kyi tshogs ni 'dus ma byas pa/ zag pa med pa/ srid pa med pa/ 'bras bu med pa/ thogs pa med pa/ rtag tu gnas pa'o/ /rigs kyi bu khyod ni tshogs rnam pa de gnyis dang ldan pas don shin du zab mo 'di zhu ba la spobs par</text></item>
<item><p>83a7</p><section>mdo sde</section><text>gyur to/ /ngas kyang tshogs rnam pa de gnyis dang ldan pas don 'di 'dri ba'i lan thebs so/ /byang chub sems dpa' sems dpa' chen po seng ge sgras gsol pa/ bcom ldan 'das gal te byang chub sems dpa' gang tshogs rnam pa de gnyis dang ldan na/ rnam</text></item>
<item><p>83a8</p><section>mdo sde</section><text>pa gcig gam gnyis shes 'dri ba'i mi rigs na/ ci'i slad du bcom ldan 'das kyis rnam pa gcig dang gnyis kyis lan btab ces gsungs/ de ci'i slad du zhe na/ chos thams cad ni rnam pa gcig dang gnyis ma mchis so/ /rnam pa gcig dang gnyis ni bus pa</text></item>
<item><p>83b1</p><section>mdo sde</section><text>ma rabs kyi mtshan nyid lags so/ /bcom ldan 'das kyis bka' stsal pa/ rigs kyi bu gal te byang chub sems dpa' gang tshogs rnam pa de gnyis med na/ rnam pa gcig dang gnyis mi shes so/ /byang chub sems dpa' gang tshogs de gnyis dang ldan pa ni rnam pa gcig</text></item>
<item><p>83b2</p><section>mdo sde</section><text>dang gnyis pa shes so/ /gang chos rnams la gcig gam gnyis shes bya ba med pa'i don de yang de lta ma yin no/ /de ci'i phyir zhe na/ gal te gcig gam gnyis med na/ chos thams cad mi gcig mi gnyis pa ji ltar bshad/ rigs kyi bu gang gcig pa dang gnyis pa ni</text></item>
<item><p>83b3</p><section>mdo sde</section><text>bus pa ma rabs kyi mtshan nyid ces bya ba de byang chub sems dpa' sa bcu pa zhes bya ste/ bus pa ma rabs ma yin no/ /de ci'i phyir zhe na/ gcig ni mya ngan las 'das pa zhes bya'o/ /gnyis ni 'khor ba zhes bya'o/ /de ci'i phyir gcig ni mya ngan las 'das pa zhes bya zhe na</text></item>
<item><p>83b4</p><section>mdo sde</section><text>rtag pa'i phyir ro/ /ci'i phyir gnyis ni 'khor ba zhes bya zhe na/ ma rig pa la sred pa'i phyir ro/ /rtag pa'i mya ngan las 'das pa yang bus pa ma rabs kyi mtshan nyid ma yin la/ 'khor ba yang bus pa ma rabs kyi mtshan nyid ma yin te/ don de lta bas na tshogs rnam pa</text></item>
<item><p>83b5</p><section>mdo sde</section><text>gnyis dang ldan pa ni dri ba dang / lan btab par 'gyur ro/ /rigs kyi bu khyod kyis ji ltar na sangs rgyas kyi rang bzhin zhes 'dri ba brtags par nyon cig dang / ngas rnam par dgrol zhing khyod la bshad do/ /rigs kyi bu sangs rgyas kyi rang bzhin zhes bya ba ni don dam</text></item>
<item><p>83b6</p><section>mdo sde</section><text>pa stong pa'o/ /don dam pa stong pa ni ye shes zhes bya'o/ /de la stong pa zhes bya ba dang mi stong pa gnyis ka mi mthong ba'o/ /shes rab can gyis ni stong pa dang / mi stong pa dang / rtag pa dang / mi rtag pa dang / sdug bsngal dang / bde ba dang / bdag dang / bdag med pa kun mthong ngo / /stong pa zhes bya ba ni</text></item>
<item><p>83b7</p><section>mdo sde</section><text>'khor ba thams cad do/ /mi stong pa zhes bya ba ni yongs su mya ngan las 'das pa'o/ /bdag med pa'i bar du 'khor ba'o/ /bdag ces bya ba ni yongs su mya ngan las 'das pa ste/ thams cad stong par mthong la/ stong pa ma yin pa mi mthong ba ni lam dbu ma zhes mi bya/ thams cad bdag med</text></item>
<item><p>83b8</p><section>mdo sde</section><text>pa'i bar du mi mthong la/ bdag mi mthong ba ni lam dbu ma zhes mi bya'o/ /lam dbu ma zhes bya ba ni sangs rgyas kyi rang bzhin no/ /don de lta bas na sangs rgyas kyi rang bzhin ni rtag par 'gyur zhing 'pho ba med pa ste/ ma rig pas khebs pas sems can thams cad kyis mthong bar ma</text></item>
<item><p>84a1</p><section>mdo sde</section><text>gyur to/ /nyan thos dang rang sangs rgyas kyis thams cad stong par mthong ste/ mi stong par mi mthong ba nas/ thams cad bdag med pa'i bar du mthong ste/ bdag tu mi mthong ngo / /de bas na don dam pa'i stong pa ma thob bo/ /don dam pa'i stong pa ma thob pa'i phyir lam dbu ma mi spyod/ lam dbu ma</text></item>
<item><p>84a2</p><section>mdo sde</section><text>med pa'i phyir sangs rgyas kyi rang bzhin mi mthong ngo / /rigs kyi bu lam dbu ma mthong ba la rnam pa gsum ste/ nges par bde ba spyod pa dang / nges par sdug bsngal spyod pa dang / nges par sdug bsngal dang bde ba spyod pa'o/ /nges par bde ba spyod pa zhes bya ba ni 'di lta ste/ byang chub sems dpa' sems</text></item>
<item><p>84a3</p><section>mdo sde</section><text>dpa' chen pos sems can thams cad la snying brtse ba'i phyir mtshams med pa'i sems can dmyal bar gnas kyang / ji ltar bsam gtan gsum pa'i bde ba la reg pa bzhin no/ /nges par sdug bsngal spyod pa zhes bya ba ni bus pa ma rabs rnams so/ /nges par sdug bsngal dang bde ba spyod pa zhes</text></item>
<item><p>84a4</p><section>mdo sde</section><text>bya ba ni nyan thos dang rang sangs rgyas rnams so/ /nyan thos dang rang sangs rgyas kyis sdug bsngal dang bde ba la lam dbu ma'i 'du shes bskyed de/ don de lta bas na sangs rgyas kyi rang bzhin yod mod kyi mi mthong ngo / /ji ltar khyod kyis don ji lta bu zhig la sangs rgyas kyi rang bzhin yin zhes dris pa ni/</text></item>
<item><p>84a5</p><section>mdo sde</section><text>rigs kyi bu sangs rgyas kyi rang bzhin zhes bya ba ni sangs rgyas thams cad kyi bla na med pa dgra bcom pa yang dag par rdzogs pa'i byang chub kyi lam dbu ma'i sa bon yin no/ /gzhan yang rigs kyi bu lam la rnam pa gsum ste/ rab dang 'bring dang / tha ma'o/ /de la tha ma zhes bya ba ni tshangs pa</text></item>
<item><p>84a6</p><section>mdo sde</section><text>dag rtag pa med pa la nor bar rtag par lta ba'o/ /rab ces bya ba ni 'khor ba mi rtag pa la nor bar rtag par mthong la/ dkon mchog gsum rtag pa yin pa la nan tan gyis mi rtag par sgro btags pa'o/ /de la ci'i phyir rab ces bya zhe na/ bla na med pa yang dag par rdzogs pa'i byang chub mthar</text></item>
<item><p>84a7</p><section>mdo sde</section><text>'thob pa'i phyir ro/ /'bring zhes bya ba ni don dam pa'i stong pa ste/ mi rtag pa ni rtag par mthong / rtag pa ni mi rtag par mthong ba'o/ /don dam pa'i stong pa ni mtha' ma zhes mi bya'o/ /de ci'i phyir zhe na/ bus pa ma rabs thams cad kyis mi mthong ba'i phyir ro/ /rab ces kyang mi bya'o/ /</text></item>
<item><p>84a8</p><section>mdo sde</section><text>de ci'i phyir zhe na/ rab ma yin pa'i phyir ro/ /sangs rgyas dang byang chub sems dpa' thams cad kyi spyod pa'i lam ni rab ma yin/ tha ma ma yin te/ don de'i phyir lam dbu ma zhes bya'o/ /gzhan yang rigs kyi bu 'khor ba'i thog ma'i mtha' ni rnam pa gnyis te/ ma rig pa dang</text></item>
<item><p>84b1</p><section>mdo sde</section><text>sred pa'o/ /de gnyis kyi bar na skye ba dang / rga ba dang / na ba dang / 'chi ba'i sdug bsngal 'byung ste/ de ni lam dbu ma zhes bya'o/ /de ltar lam dbu ma des 'khor ba yongs su gzhig par 'gyur ba'i phyir dbu ma zhes bya'o/ /de ltar lam dbu ma'i chos ni sangs rgyas kyi rang bzhin ces bya ba ste/</text></item>
<item><p>84b2</p><section>mdo sde</section><text>de bas na sangs rgyas kyi rang bzhin ni rtag pa bde ba/ bdag dang / yongs su dag pa'o/ /sems can rnams kyis mi mthong ba'i phyir/ mi rtag pa dang / bde ba med pa/ bdag med pa yongs su ma dag pa ste/ sangs rgyas kyi rang bzhin ni yang dag par na/ mi rtag pa dang / bde ba med pa dang / bdag med</text></item>
<item><p>84b3</p><section>mdo sde</section><text>pa dang / yongs su ma dag pa ma yin no/ /rigs kyi bu dper na mi dbul po zhig gi khyim na rin po che'i gter yod de/ des mi mthong na mi mthong ba'i dbang gis rtag pa med/ bde ba med bdag med pa yongs su dag pa med do/ /dge ba'i bshes gnyen gcig gis de la 'di skad du khyod kyi</text></item>
<item><p>84b4</p><section>mdo sde</section><text>khyim na rin po che gser gyi gter yod na/ ci ste 'di ltar dbul phongs shing sdug bsngal dang / mi rtag pa dang / bde ba med pa dang / bdag med pa dang / yongs su dag pa med par gyur ces byas nas/ de nas thabs kyis de mthong bar byas so/ /mthong bar gyur pas mi de rtag pa dang / bde ba</text></item>
<item><p>84b5</p><section>mdo sde</section><text>dang / bdag dang / yongs su dag pa thob par gyur to/ /sangs rgyas kyi rang bzhin yang de dang 'dra ste/ sems can gyis mi mthong ngo / /de ltar mi mthong ba'i phyir/ rtag pa med/ bde ba med/ bdag med/ yongs su dag pa med do/ /dge ba'i bshes gnyen sangs rgyas dang byang chub sems</text></item>
<item><p>84b6</p><section>mdo sde</section><text>dpa' rnams kyis thabs rnam pa sna tshogs kyis bstan te mthong bar mdzad do/ /de ltar mthong bar gyur nas sems can rnams rtag pa dang / bde ba dang / bdag dang / yongs su dag pa thob bo/ /gzhan yang rigs kyi bu sems can rnams kyis lta ba bskyed pa la rnam pa gnyis te/ rtag pa dang /</text></item>
<item><p>84b7</p><section>mdo sde</section><text>chad pa'o/ /de ltar lta ba de gnyis ni lam dbu ma zhes mi bya ste/ rtag pa med pa dang / chad pa med pa ni lam dbu ma zhes bya'o/ /rtag pa dang chad pa med pa ni rten cing 'brel te 'byung ba bcu gnyis rtogs pa'i ye shes shes bya ste/ de ltar rtogs pa'i ye shes ni sangs rgyas kyi rang bzhin zhes</text></item>
<item><p>84b8</p><section>mdo sde</section><text>bya'o/ /theg pa de gnyis kyis rten cing 'brel te 'byung ba rtogs kyang sangs rgyas kyi rang bzhin thob pa zhes mi bya'o/ /sangs rgyas kyi rang bzhin rtog mod kyi/ sems can rnams ma rig pas yongs su khebs pa'i phyir mi mthong ste/ ji ltar ri bong dang rtas rten cing 'brel te 'byung ba bcu gnyis</text></item>
<item><p>85a1</p><section>mdo sde</section><text>kyi chu klung rgal mi nus pa bzhin no/ /de ci'i phyir zhe na/ sangs rgyas kyi rang bzhin mi mthong ba'i phyir ro/ /rigs kyi bu rten cing 'brel te 'byung ba bcu gnyis rtogs pa'i ye shes ni bla na med pa yang dag par rdzogs pa' byang chub kyi sa bon yin te/ don de lta bas na rten cing 'brel te</text></item>
<item><p>85a2</p><section>mdo sde</section><text>'byung ba bcu gnyis ni sangs rgyas kyi rang bzhin zhes bya'o/ /rigs kyi bu dper na ga gon ni mkhris pa'i nad du 'gyur ro/ /de ci'i phyir zhe na/ mkhris pa'i nad kyi rgyu rkyen du 'gyur ba'i phyir te/ rten cing 'brel te 'byung ba bcu gnyis kyang de dang 'dra'o/ /rigs kyi bu sangs rgyas kyi rang bzhin ni</text></item>
<item><p>85a3</p><section>mdo sde</section><text>rgyu yod/ rgyu'i rgyu yod/ 'bras bu yod/ 'bras bu'i 'bras bu yod do/ /rgyu yod ces bya ba ni rten cing 'brel te 'byung ba bcu gnyis so/ /rgyu'i rgyu zhes bya ba ni shes rab bo/ /'bras bu yod ces bya ba ni bla na med pa yang dag par rdzogs pa'i byang chub bo/ /'bras bu'i 'bras bu zhes</text></item>
<item><p>85a4</p><section>mdo sde</section><text>bya ba ni bla na med pa'i yongs su mya ngan las 'das pa chen po'o/ /rigs kyi bu dper na ma rig pa'i rkyen gyis 'du byed rnams ni 'bras bu'o/ /'du byed kyi rkyen gyis rnam par shes pa 'bras bur 'gyur te/ don de lta bas na ma rig pa'i ngo bo nyid ni rkyen kyang yin la/ rkyen gyi rkyen kyang</text></item>
<item><p>85a5</p><section>mdo sde</section><text>yin no/ /rnam par shes pa yang 'bras bu yang yin la/ 'bras bu'i 'bras bu yang yin no/ /sangs rgyas kyi rang bzhin yang de dang 'dra'o/ /rigs kyi bu don de lta bas na rten cing 'brel te 'byung ba bcu gnyis ni mi skye mi 'gog /rtag pa ma yin/ chad pa ma yin/ gcig</text></item>
<item><p>85a6</p><section>mdo sde</section><text>gam gnyis ma yin/ 'ongs pa ma yin/ song ba ma yin/ rgyu ma yin/ 'bras bu ma yin no/ /rigs kyi bu rgyu yin la 'bras bu ma yin pa ni sangs rgyas kyi rang bzhin lta bu 'o/ /'bras bu yin la rgyu ma yin pa ni yongs su mya ngan las 'das pa chen po lta bu'o/ /rgyu yang yin</text></item>
<item><p>85a7</p><section>mdo sde</section><text>la 'bras bu yang yin pa ni rten cing 'brel te 'byung ba bcu gnyis las skyes pa'i chos lta bu'o/ /rgyu yang ma yin 'bras bu yang ma yin pa ni sangs rgyas kyi rang bzhin zhes bya ste/ rgyu dang 'bras bu ma yin pa'i phyir rtag pa mi 'gyur mi 'pho ba'o/ /don de lta bas na ngas mdo sde</text></item>
<item><p>85a8</p><section>mdo sde</section><text>la rten cing 'brel te 'byung ba bcu gnyis ni don shin du zab ste/ shes pa med/ mthong ba med/ bsam du med pas/ sangs rgyas dang byang chub sems dpa' rnams kyi spyod yul yin gyi/ nyan thos dang rang sangs rgyas rnams kyis shes pa ma yin no zhes gsungs so/ /ci'i</text></item>
<item><p>85b1</p><section>mdo sde</section><text>phyir don shin du zab ce na/ shin du zab pa ni sems can gyi las dang spyod pa rtag pa yang ma yin chad pa yang ma yin mod kyi/ 'bras bu rnam par smin par 'gyur ba dang / skad cig skad cig mar 'gog kyang stor ba med pa dang / byed pa med kyang byas pa'i las yod pa dang / myong ba med kyang</text></item>
<item><p>85b2</p><section>mdo sde</section><text>'bras bu rnam par smin pa yod pa dang / myong ba 'gog pa med kyi/ 'bras bu mi 'jig mi stor ba dang / gang gis kyang sems can thams cad 'dus te 'byung bar bsams pas dpags te shes pa med pa dang / rten cing 'brel te 'byung ba bcu gnyis dang 'grogs kyang mi shes mi</text></item>
<item><p>85b3</p><section>mdo sde</section><text>mthong ba dang / mi mthong mi shes pa'i phyir thog ma dang tha ma med pa dang byang chub sems dpa' sa bcu pas thog ma 'ba' zhig mthong yang tha ma mi mthong ste/ sangs rgyas bcom ldan 'das ni thog ma dang tha ma gzigs so/ /don de lta bas na de bzhin gshegs pa rnams ni sangs rgyas</text></item>
<item><p>85b4</p><section>mdo sde</section><text>kyi rang bzhin gsal bar gzigs so/ /rigs kyi bu sems can thams cad ni rten cing 'brel te 'byung ba bcu gnyis mi mthong bas rab tu 'khor ro/ /rigs kyi bu ji ltar dar gyi srin bu dar gyi sgo nga byed pa rang skye zhing rang 'chi ba ltar sems can thams cad kyang de dang 'dra ste/</text></item>
<item><p>85b5</p><section>mdo sde</section><text>sangs rgyas kyi rang bzhin mi mthong ba'i phyir rang gis kun nas nyon mongs pa'i las byed de/ ji ltar pho long brdabs pa ltar 'khor bar rab tu 'khor ro/ /rigs kyi bu de bas na ngas mdo sde kun las gal te gang rten cing 'brel te 'byung ba bcu gnyis mthong na chos mthong ngo / /</text></item>
<item><p>85b6</p><section>mdo sde</section><text>chos mthong na sangs rgyas mthong zhes gsungs so/ /sangs rgyas shes bya ba ni sangs rgyas kyi rang bzhin no/ /de ci'i phyir zhe na/ sangs rgyas thams cad kyi rang bzhin de nyid yin pa'i phyir ro/ /rigs kyi bu rten cing 'brel te 'byung ba bcu gnyis rtog pa'i ye shes ni rnam pa bzhi</text></item>
<item><p>85b7</p><section>mdo sde</section><text>ste/ tha ma dang / bar ma dang / rab dang / rab kyi yang rab bo/ /rtog pa'i ye shes thams cad ni sangs rgyas kyi rang bzhin mi mthong ste/ mi mthong ba'i phyir nyan thos kyi lam thob bo/ /rtog pa'i ye shes 'bring gis ni sangs rgyas kyi rang bzhin mi mthong ste/ mi mthong ba'i phyir</text></item>
<item><p>85b8</p><section>mdo sde</section><text>rang sangs rgyas kyi lam thob bo/ /rtog pa'i ye shes rab kyis ni gsal bar mi mthong ste/ mi gsal ba'i phyir sa bcu la gnas so/ /ye shes rab kyi yang rab ni gsal bar mthong bas bla na med pa yang dag par rdzogs pa'i byang chub kyi lam thob bo/ /don de lta bas na rten</text></item>
<item><p>86a1</p><section>mdo sde</section><text>cing 'brel te 'byung ba bcu gnyis ni sangs rgyas kyi rang bzhin ces bya'o/ /sangs rgyas kyi rang bzhin ni don dam pa'i stong pa'o/ /don dam pa'i stong pa ni lam dbu ma'o/ /lam dbu ma ni sangs rgyas so/ /sangs rgyas ni mya ngan las 'das pa zhes bya'o// //</text></item>
<item><p>86a2</p><section>mdo sde</section><text>bam po sum bcu drug pa/ de nas byang chub sems dpa' sems dpa' chen po seng ge sgras/ bcom ldan 'das la 'di skad ces gsol to/ /bcom ldan 'das gal te sangs rgyas dang / sangs rgyas kyi rang bzhin khyad par ma mchis na sems can thams cad lam la nan tan bgyid kyang</text></item>
<item><p>86a3</p><section>mdo sde</section><text>ci 'tshal/ bcom ldan 'das kyis bka' stsal pa/ rigs kyi bu khyod kyis don de dris pa de ni de lta ma yin no/ /sangs rgyas dang / sangs rgyas kyi rang bzhin khyad par med mod kyi/ sems can rnams de dang mi ldan te/ rigs kyi bu dper na mi zhig ngan sems kyis ma bsad de/</text></item>
<item><p>86a4</p><section>mdo sde</section><text>bsad nas 'gyod pa skyes pas lam gsum dge mod kyi/ sems can dmyal ba pa zhes bya'o/ /de ci'i phyir zhe na/ mi de gdon mi za bar sems can dmyal bar ltung ba'i phyir ro/ /mi de la sems can dmyal ba'i phung po dang / khams dang / skye mched med mod kyi 'on kyang sems</text></item>
<item><p>86a5</p><section>mdo sde</section><text>can dmyal ba pa zhes bya'o/ /rigs kyi bu de bas na ngas mdo sde kun las gang dge ba'i chos spyod pa mthong ba ni lha mthong ba zhes bya/ mi dge ba la spyod pa mthong ba ni sems can dmyal ba mthong ba'o zhes gsungs so/ /de ci'i phyir zhe na/ nges par rnam par smin pa myong bar</text></item>
<item><p>86a6</p><section>mdo sde</section><text>'gyur ba'i phyir ro/ /rigs kyi bu sems can thams cad kyang gdon mi za bar bla na med pa yang dag par rdzogs pa'i byang chub tu 'gyur ba'i phyir sems can thams cad la sangs rgyas kyi rang bzhin yod do zhes gsungs te/ sems can thams cad la yang dag par mtshan</text></item>
<item><p>86a7</p><section>mdo sde</section><text>sum bcu rtsa gnyis dang / dpe byad bzang po brgyad bcu med pas don de'i phyir ngas mdo sde 'di las tshigs su bcad pa 'di dag gsungs so/ /thog ma yod la da ltar med/ /thog ma med la da ltar yod/ /dus gsum srid pa'i chos thams cad/ /de lta bu yi gnas med do/ /rigs</text></item>
<item><p>86a8</p><section>mdo sde</section><text>kyi bu srid pa zhes bya ba la rnam pa gsum ste/ ma 'ongs pa'i srid pa dang / da ltar gyi srid pa dang / 'das pa'i srid pa'o/ /de la sems can thams cad ma 'ongs pa'i dus na bla na med pa yang dag par rdzogs pa'i byang chub yod pa'i phyir sangs rgyas kyi rang bzhin ces bya'o/ /sems can</text></item>
<item><p>86b1</p><section>mdo sde</section><text>thams cad la da ltar kun nas nyon mongs pa rnams yod pas de'i phyir da ltar mtshan sum bcu rtsa gnyis dang / dpe byad bzang po brgyad bcu med do/ /sems can gang 'das pa'i dus na nyon mongs pa bcad pa yod pa'i phyir da ltar sangs rgyas kyi rang bzhin mthong ste/ don de lta bas na ngas rtag tu</text></item>
<item><p>86b2</p><section>mdo sde</section><text>sems can thams cad la sangs rgyas kyi rang bzhin yod pa nas log sred can gyi bar du yang sangs rgyas kyi rang bzhin yod do zhes gsungs so/ /log sred can la sogs pa dge ba'i chos med kyang sangs rgyas kyi rang bzhin nyid dge ba ste/ ma 'ongs pa'i dus na yod par 'gyur ba'i phyir log sred</text></item>
<item><p>86b3</p><section>mdo sde</section><text>can la sogs pa la'ang sangs rgyas kyi rang bzhin yod do/ /de ci'i phyir zhe na/ log sred can dag gdon mi za bar bla na med pa yang dag par rdzogs pa'i byang chub tu mngon par 'tshang rgya bar 'gyur ba'i phyir ro/ /rigs kyi bu dper na mi zhig gi khyim na 'o ma dang zho yod pa las yang mi gcig gis</text></item>
<item><p>86b4</p><section>mdo sde</section><text>khyod la mar yod dam zhes dris na/ des smras pa/ bdag la yod do zhes smras kyang 'di ltar zho ni yang dag par mar ma yin mod kyi thabs mkhas pas gdon mi za bar 'thob par 'gyur ba'i phyir mar yod do zhes smra'o/ /sems can dag kyang de dang 'dra ste/ kun la sems yod do/ /</text></item>
<item><p>86b5</p><section>mdo sde</section><text>gang sems yod pa ni gdon mi za bar bla na med pa yang dag par rdzogs pa'i byang chub 'thob par 'gyur ro/ /don de lta bas na ngas rtag tu sems can thams cad la sangs rgyas kyi rang bzhin yod do zhes gsungs so/ /rigs kyi bu mthar phyin pa la rnam pa gnyis te/ bkod pa'i</text></item>
<item><p>86b6</p><section>mdo sde</section><text>mthar phyin pa dang / mthar phyin pa'i mthar phyin pa'o/ /gzhan yang 'jig rten gyi mthar phyin pa dang / 'jig rten las 'das pa'i mthar phyin pa'o/ /de la bkod pa'i mthar phyin pa ni pha rol du phyin pa drug go/ /mthar phyin pa'i mthar phyin pa ni sems can thams cad theg</text></item>
<item><p>86b7</p><section>mdo sde</section><text>pa gcig pa 'thob pa'o/ /de la theg pa gcig pa ni sangs rgyas kyi rang bzhin zhes bya ste/ don de lta bas na ngas sems can thams cad la sangs rgyas kyi rang bzhin yod de/ sems can thams cad la theg pa gcig pa yod kyang ma rig pas khebs pas mthong bar ma gyur</text></item>
<item><p>86b8</p><section>mdo sde</section><text>to zhes gsungs so/ /rigs kyi bu dper na byang gi sgra mi snyan dang sum bcu rtsa gsum gnam gyi 'bras bu rnam par smin pa myong ba la sgrib pa dang bcas pa'i sems can 'di dag gis mthong bar mi nus so/ /sangs rgyas kyi rang bzhin yang de dang 'dra ste/ kun nas nyon mongs</text></item>
<item><p>87a1</p><section>mdo sde</section><text>pas bsgribs pa'i phyir sems can gyis mi mthong ngo / /gzhan yang rigs kyi bu sangs rgyas kyi rang bzhin zhes bya ba ni dpa' bar 'gro ba'i ting nge 'dzin te/ rang bzhin mar gyi snying khu dang 'dra bas sangs rgyas thams cad kyi yum mo/ /dpa' bar 'gro ba'i ting nge 'dzin gyi mthus de</text></item>
<item><p>87a2</p><section>mdo sde</section><text>bzhin gshegs pa rnams rtag pa dang / bde ba dang / bdag dang / yongs su dag par gyur to/ /sems can thams cad la yang dpa' bar 'gro ba'i ting nge 'dzin yod mod kyi ma bsgoms pa'i phyir mi mthong ste/ de'i phyir bla na med pa yang dag par rdzogs pa'i byang chub tu ma gyur to/ /rigs kyi bu</text></item>
<item><p>87a3</p><section>mdo sde</section><text>dpa' bar 'gro ba'i ting nge 'dzin ni ming rnam pa lnga yod de/ dpa' bar 'gro ba'i ting nge 'dzin ces kyang bya/ shes rab kyi pha rol du phyin pa zhes kyang bya/ rdo rje lta bu'i ting nge 'dzin ces kyang bya/ seng ge'i sgra sgrogs pa'i ting nge 'dzin ces kyang bya/ sangs rgyas kyi rang bzhin ces kyang bya ste/ ci dang</text></item>
<item><p>87a4</p><section>mdo sde</section><text>cir ldan pa de dang de'i skabs su ming 'dogs so/ /rigs kyi bu ji ltar ting nge 'dzin gcig gis ming rnam pa sna tshogs thob pa ni 'di ltar bsam gtan gyi skabs su bsam gtan bzhi zhes bya ba dang / dbang po'i skabs su ting nge 'dzin gyi dbang po zhes bya ba dang / stobs kyi skabs</text></item>
<item><p>87a5</p><section>mdo sde</section><text>su ting nge 'dzin gyi stobs zhes bya ba dang / byang chub kyi yan lag gi skabs su ting nge 'dzin byang chub kyi yan lag ces bya ba dang / 'phags pa'i lam gyi skabs su yang dag pa'i ting nge 'dzin ces bya ba dang / skyes bus rtog pa brgyad kyi skabs su ting nge 'dzin gyi rtog pa zhes bya ba dang /</text></item>
<item><p>87a6</p><section>mdo sde</section><text>'dra bar dpa' bar 'gro ba'i ting nge 'dzin kyang de dang 'dra'o/ /rigs kyi bu sems can thams cad ni ting nge 'dzin rnam pa gsum dang ldan te/ gsum gang zhe na/ rab dang / 'bring dang / tha ma 'o/ /de la rab ni sangs rgyas kyi rang bzhin te/ de'i phyir sems can thams cad la sangs rgyas</text></item>
<item><p>87a7</p><section>mdo sde</section><text>kyi rang bzhin yod do zhes bya'o/ /'bring zhes bya ba ni sems can thams cad bsam gtan dang po dang ldan te/ rkyen dang phrad na yongs su sgom par 'gyur gyi/ gal te rkyen dang ma phrad na yongs su sgom par mi 'gyur ro/ /rgyu rkyen la rnam pa gnyis te/ me'i bskal pa dang / 'dod pa'i</text></item>
<item><p>87a8</p><section>mdo sde</section><text>khams kyi kun nas nyon mongs pa yongs su bcom pa ste/ de'i phyir sems can thams cad ting nge 'dzin 'bring dang ldan pa zhes bya'o/ /ting nge 'dzin tha ma ni sa chen po bcu las sems las byung ba'i ting nge 'dzin te/ de'i phyir sems can thams cad ting nge 'dzin tha ma dang ldan pa</text></item>
<item><p>87b1</p><section>mdo sde</section><text>zhes bya'o/ /sems can thams cad la sangs rgyas kyi rang bzhin yod de/ nyon mongs pas yongs su khebs pa'i phyir mthong bar mi nus so/ /byang chub sems dpa' sa bcu pas theg pa gcig pa mthong mod kyi/ de bzhin gshegs pa rtag tu gnas pa'i chos can du mi shes</text></item>
<item><p>87b2</p><section>mdo sde</section><text>te/ de'i phyir byang chub sems dpa' sa bcu pas sangs rgyas kyi rang bzhin mthong mod kyi gsal bar ma gyur to/ /rigs kyi bu dpa' ba zhes bya ba ni thams cad kyi mthar phyin pa'o/ /'gro ba zhes bya ba ni brten pa'o/ /thams cad mthar brten pa'i phyir dpa' bar 'gro ba zhes</text></item>
<item><p>87b3</p><section>mdo sde</section><text>bya'o/ /de'i phyir dpa' bar 'gro ba'i ting nge 'dzin ni sangs rgyas kyi rang bzhin zhes bya'o/ /rigs kyi bu ngas dus gcig na chu bo dga' skyed kyi 'gram na bzhugs te dga' bo la bka' stsal pa/ nga deng khrus mdzad kyis nga'i gos long la sran phye yang long zhig /de nas chur</text></item>
<item><p>87b4</p><section>mdo sde</section><text>zhugs pa dang / nam mkha' la 'phur ba dang / chu dang / sa la 'gro ba thams cad 'ongs nas nga la lta'o/ /de'i tshe na kun du rgyu lnga brgya snyed chu bo'i 'gram du lhags nas/ nga'i drung du phyin pa dang / gcig la gcig 'di skad du ji ltar rdo rje lta bu'i lus thob par gyur/ gal te gau</text></item>
<item><p>87b5</p><section>mdo sde</section><text>ta ma 'di chad par lta ba mi ston na bdag cag de la lung dang tshul khrims mnod do zhes smras so/ /rigs kyi bu nga de'i tshe gzhan gyi sems shes pa'i ye shes kyis kun du rgyu de dag gi bsam pa mkhyen nas kun du rgyu de dag la 'di skad ces bka' stsal to/ /ci'i phyir nga la chad</text></item>
<item><p>87b6</p><section>mdo sde</section><text>par lta ba ston pa yin no snyam du sems/ kun du rgyu de dag gis gsol pa/ gau ta ma khyod kyis mdo sde kun las sems can thams cad la bdag med do zhes bshad de/ de ltar bdag med do zhes bshad na ci'i phyir chad par lta ba ma yin/ gal te bdag med na gang gis</text></item>
<item><p>87b7</p><section>mdo sde</section><text>tshul khrims sdom zhing gang gis tshul khrims bshig par 'gyur/ bcom ldan 'das kyis bka' stsal pa/ ngas ni sems can thams cad la bdag med do zhes ma bshad do/ /ngas ni rtag tu sems can thams cad la sangs rgyas kyi rang bzhin yod do zhes bshad na</text></item>
<item><p>87b8</p><section>mdo sde</section><text>sangs rgyas kyi rang bzhin de nyid bdag ma yin nam/ don de lta bas na nga chad par lta ba mi ston te/ sems can thams cad kyis sangs rgyas kyi rang bzhin ma mthong bas rtag pa med pa dang / bdag med pa dang / bde ba med pa dang / yongs su dag pa med de/ gang de skad du smra ba</text></item>
<item><p>88a1</p><section>mdo sde</section><text>de ni chad par lta ba ston pa zhes bya'o/ /de'i tshe kun du rgyu de dag sangs rgyas kyi rang bzhin nyid bdag yin no zhes bshad pa thos nas thams cad bla na med pa yang dag par rdzogs pa'i byang chub tu sems bskyed de/ de'i mod la rab tu byung nas byang chub kyi lam la nan</text></item>
<item><p>88a2</p><section>mdo sde</section><text>tan byed par gyur to/ /nam mkha' dang / chu dang / skam sar 'gro ba thams cad kyang bla na med pa'i byang chub tu sems bskyed do/ /de ltar sems bskyed nas mod la lus de nyid btang bar gyur to/ /rigs kyi bu sangs rgyas kyi rang bzhin yang dag par na bdag ma yin te/</text></item>
<item><p>88a3</p><section>mdo sde</section><text>sems can gyi phyir bdag ces bshad do/ /rigs kyi bu rgyu dang rkyen yod pa'i phyir de bzhin gshegs pas bdag med pa la bdag tu bshad mod kyi yang dag par na bdag med do/ /de ltar bshad mod kyi brdzun pa yang ma yin no/ /rigs kyi bu yang rgyu dang rkyen yod pas bdag</text></item>
<item><p>88a4</p><section>mdo sde</section><text>la bdag med par 'chad de yang dag par na bdag yod kyang 'jig rten gyi phyir bdag med par bshad mod kyi yang brdzun pa ma yin no/ /sangs rgyas kyi rang bzhin ni bdag med de/ de bzhin gshegs pas bdag med ces bshad pa ni rtag pa yin pa'i phyir ro/ /de bzhin</text></item>
<item><p>88a5</p><section>mdo sde</section><text>gshegs pa ni bdag yin te/ bdag med par bshad pa ni dbang thob pa'i phyir ro/ /de nas byang chub sems dpa' sems dpa' chen po seng ge sgras gsol pa/ bcom ldan 'das gal te sems can thams cad la sangs rgyas kyi rang bzhin rdo rje mthu bo che lta bu mchis na</text></item>
<item><p>88a6</p><section>mdo sde</section><text>don ci'i slad du sems can thams cad kyis mi mthong / bcom ldan 'das kyis bka' stsal pa/ rigs kyi bu dper na gzugs ni sngon po dang / ser po dang / dmar po dang / dkar po dang / ring po dang / thung ngu tha dad de thogs pa yod kyang dmus long gis mi mthong ngo / /de ltar mi mthong</text></item>
<item><p>88a7</p><section>mdo sde</section><text>mod kyi sngon po dang / ser po dang / dmar po dang / dkar po tha dad pa dang / dbyibs ring thung med ces byar mi rung ngo / /de ci'i phyir zhe na/ dmus long gis mi mthong yang mig can gyis mi mthong ba ma yin no/ /sangs rgyas kyi rang bzhin yang de dang 'dra sta/ sems can thams cad</text></item>
<item><p>88a8</p><section>mdo sde</section><text>kyis mi mthong mod kyi byang chub sems dpa' sa bcu pas phyogs tsam zhig mthong la/ de bzhin gshegs pas ni ma lus par gzigs so/ /byang chub sems dpa' sa bcu pas sangs rgyas kyi rang bzhin la mtshan mo'i gzugs lta bur mthong / de bzhin gshegs pas</text></item>
<item><p>88b1</p><section>mdo sde</section><text>nyin par gyi gzugs lta bur gzigs so/ /rigs kyi bu dper na zhar bas ni gzugs gsal bar mi mthong ste/ de la sman pa mkhas pas mig gcos na sman de'i stobs kyis gsal bar mthong bar 'gyur ro/ /byang chub sems dpa' sa bcu pa yang de dang 'dra ste/ sangs rgyas kyi rang</text></item>
<item><p>88b2</p><section>mdo sde</section><text>bzhin mthong mod kyi mi gsal lo/ /de la dpa' bar 'gro ba'i ting nge 'dzin gyi stobs kyis rab tu gsal bar mthong bar 'gyur ro/ /rigs kyi bu gang la la zhig gis chos thams cad la rtag pa med pa/ bdag med pa/ bde ba med pa/ yongs su dag pa med par mthong ba dang /</text></item>
<item><p>88b3</p><section>mdo sde</section><text>chos ma yin pa thams cad la rtag pa med pa/ bdag med pa/ bde ba med pa/ yongs su dag pa med par mthong ba de ni sangs rgyas kyi rang bzhin mi mthong ngo / /de la thams cad ces bya ba ni 'khor ba'o/ /thams cad ma yin pa ni dkon mchog gsum ste/ nyan thos dang rang</text></item>
<item><p>88b4</p><section>mdo sde</section><text>sangs rgyas kyi chos thams cad mi rtag pa/ bdag med pa/ bde ba med pa/ yongs su ma dag par mthong / chos ma yin pa thams cad la yang mi rtag pa/ bdag med pa/ bde ba med pa/ yongs su ma dag par mthong ste/ don de lta bas na sangs rgyas kyi rang bzhin mi mthong ngo / /</text></item>
<item><p>88b5</p><section>mdo sde</section><text>byang chub sems dpa' sa bcu pas ni chos thams cad la mi rtag pa/ bdag med pa/ bde ba med pa/ yongs su dag pa med par mthong la/ chos ma yin pa thams cad la ni rtag pa dang / bdag dang / bde ba dang / yongs su dag par phyogs tsam zhig mi mthong ste/</text></item>
<item><p>88b6</p><section>mdo sde</section><text>don de lta bas na bcu cha gcig tsam mthong ngo / /sangs rgyas bcom ldan 'das ni chos thams cad la mi rtag pa/ bdag med pa/ bde ba med pa/ yongs su dag pa med par gzigs la/ chos ma yin pa thams cad la rtag pa dang / bdag dang / bde ba dang / yongs</text></item>
<item><p>88b7</p><section>mdo sde</section><text>su dag par gzigs te/ de lta bas na sangs rgyas kyi rang bzhin lag mthil du skyu ru ra'i 'bras bu bzhag pa ltar gzigs so/ /don de lta bas na dpa' bar 'gro ba'i ting nge 'dzin ni mthar thug pa zhes bya'o/ /rigs kyi bu dper na zla ba tshes pa ni mi mthong mod kyi med ces</text></item>
<item><p>88b8</p><section>mdo sde</section><text>byar mi rung ngo / /sangs rgyas kyi rang bzhin yang de dang 'dra ste/ bus pa ma rabs thams cad kyis mi mthong mod kyi de la sangs rgyas kyi rang bzhin med ces kyar mi rung ngo / /rigs kyi bu sangs rgyas kyi rang bzhin ni 'di lta ste/ stobs bcu dang / mi 'jigs pa</text></item>
<item><p>89a1</p><section>mdo sde</section><text>bzhi dang / snying rje chen po dang / dran pa nye bar gzhag pa gsum ste/ sems can thams cad la rnam pa gsum po yod pa yang nyon mongs pa yongs su bcom na gdod mthong bar 'gyur ro/ /log sred can dag ni log sred yongs su bcom na gdod stobs bcu dang /</text></item>
<item><p>89a2</p><section>mdo sde</section><text>mi 'jigs pa bzhi dang / snying rje chen po dang / dran pa nye bar gzhag pa gsum thob par 'gyur ro/ /don de lta bas na ngas rtag tu sems can thams cad la sangs rgyas kyi rang bzhin yod do zhes gsungs so/ /rigs kyi bu rten cing 'brel te 'byung ba bcu gnyis po 'di dag ni</text></item>
<item><p>89a3</p><section>mdo sde</section><text>sems can thams cad la mnyam par yod de/ phyi nang gnyis so/ /bcu gnyis po gang zhe na/ 'das pa'i nyon mongs pa ni ma rig pa'o/ /'das pa'i las ni 'du byed do/ /da ltar gyi dus na thog ma mngal du 'jug pa ni rnam par shes pa'o/ /mngal du zhugs nas</text></item>
<item><p>89a4</p><section>mdo sde</section><text>yan lag lnga dang dbang po bzhi ma tshang ba ni ming dang gzugs so/ /dbang po bzhi dang ldan te reg pa zhes mi bya ba ni skye mched drug ces bya'o/ /sdug bsngal dang / bde ba bye brag mi phyed pa ni reg pa zhes bya'o/ /sred pa gcig la chags pa ni tshor ba zhes bya'o/ /</text></item>
<item><p>89a5</p><section>mdo sde</section><text>'dod pa lnga la chags pa ni sred pa zhes bya'o/ /nang dang phyi rol la 'dod chags pa ni len pa'o/ /nang dang phyi rol gyi dngos pos lus dang / ngag dang / yid kyis las skyed pa ni srid pa'o/ /da ltar gyi dus kyi rnam par shes pa ni ma 'ongs pa'i skye ba'o/ /</text></item>
<item><p>89a6</p><section>mdo sde</section><text>da ltar gyi dus kyi ming dang gzugs dang / skye mched drug dang reg pa dang tshor ba ni ma 'ongs pa'i dus kyi rga ba dang / na ba dang 'chi ba ste/ 'di dag ni rten cing 'brel te 'byung ba bcu gnyis shes bya'o/ /rigs kyi bu sems can thams cad la rten cing 'brel</text></item>
<item><p>89a7</p><section>mdo sde</section><text>te 'byung ba bcu gnyis po 'di dag yod mod kyi yongs su ma rdzogs te nur nur por 'dug pa'i tshe shi ba la ni rten cing 'brel te 'byung ba bcu gnyis med do/ /thog ma skyes nas rga shi'i bar du ni bcu gnyis po dang ldan no/ /gzugs kyi khams kyi sems can la</text></item>
<item><p>89a8</p><section>mdo sde</section><text>tshor ba rnam pa gsum dang / reg pa rnam pa gsum dang / sred pa rnams dang / rga ba dang shi ba med kyang rnam pa bcu gnyis po dang ldan pa zhes bya'o/ /gzugs med pa'i khams kyi sems can dag gzugs med pa nas rga shi'i bar du med kyang rnam pa bcu gnyis po</text></item>
<item><p>89b1</p><section>mdo sde</section><text>dang ldan pa zhes bya ste/ de ni nges par 'thob par 'gyur ba'i phyir sems can kun la mnyam par rten cing 'brel te 'byung ba bcu gnyis dang ldan pa yod pa zhes bya'o/ /rigs kyi bu sangs rgyas kyi rang bzhin yang de dang 'dra ste/ sems can thams cad nges par bla na med pa</text></item>
<item><p>89b2</p><section>mdo sde</section><text>yang dag par rdzogs pa'i byang chub tu 'gyur ba'i phyir de bas na ngas sems can kun la sangs rgyas kyi rang bzhin yod ces gsungs so/ /rigs kyi bu ri kha ba can la rtswa bzod pa zhes pa zhig yod de/ gal te bas zos na mar gyi snying po 'byung ngo / /yang rtswa gzhan</text></item>
<item><p>89b3</p><section>mdo sde</section><text>zhig yod de gal te bas zos na mar gyi snying po med do/ /de ltar mar gyi snying po med mod kyi ri kha ba can la rtswa bzod pa med ces byar mi rung ngo / /de bzhin du sangs rgyas kyi rang bzhin yang de dang 'dra ste/ de bzhin gshegs pa ni ri kha ba can lta bu'o/ /yongs su mya ngan</text></item>
<item><p>89b4</p><section>mdo sde</section><text>las 'das pa chen po ni rtswa bzod pa lta bu'o/ /mdo sde sde bcu gnyis ni rtswa de ma yin pa gzhan lta bu ste/ sems can gang yongs su mya ngan las 'das pa 'di nyan tam/ 'dzin tam 'dri bar byed na sangs rgyas kyi rang bzhin mthong ngo / /mdo sde sde bcu gnyis</text></item>
<item><p>89b5</p><section>mdo sde</section><text>las sangs rgyas kyi rang bzhin yod par ma thos mod kyi sangs rgyas kyi rang bzhin ni med ces byar mi rung ngo / /rigs kyi bu sangs rgyas kyi rang bzhin ni gzugs kyang yin la gzugs kyang ma yin/ gzugs ma yin la gzugs ma yin pa yang ma yin no/ /mtshan</text></item>
<item><p>89b6</p><section>mdo sde</section><text>ma yin la mtshan ma yang ma yin/ mtshan ma ma yin la mtshan ma ma yin pa yang ma yin no/ /gcig pa yang yin la gcig pa yang ma yin/ gcig pa ma yin la gcig pa ma yin pa yang ma yin no/ /rtag pa ma yin chad pa ma yin/ rtag pa ma yin pa</text></item>
<item><p>89b7</p><section>mdo sde</section><text>yang ma yin la chad pa ma yin pa yang ma yin no/ /yod pa yang yin la med pa yang yin/ yod pa yang ma yin la med pa ma yin pa yang ma yin no/ /zad pa yang yin la zad pa yang ma yin/ zad pa yang ma yin la zad pa yang ma yin pa yang ma yin no/ /</text></item>
<item><p>89b8</p><section>mdo sde</section><text>rgyu yang yin la 'bras bu yang yin/ rgyu yang ma yin la 'bras bu ma yin pa yang ma yin no/ /don yang ma yin/ don ma yin la don ma yin pa yang ma yin no/ /yi ge yang yin la yi ge yang ma yin/ yi ge ma yin la yi ge ma yin pa yang ma yin no/ /</text></item>
<item><p>90a1</p><section>mdo sde</section><text>de la ji ltar gzugs shes bya ba gang zhe na/ rdo rje lta bu'i sku'o/ /gzugs ma yin pa gang zhe na/ gzugs ma yin pa'i chos ma 'dres pa bcwa brgyad do/ /gzugs ma yin gzugs ma yin pa yang ma yin pa gang zhe na/ gzugs dang gzugs ma yin</text></item>
<item><p>90a2</p><section>mdo sde</section><text>pa la nges pa'i mtshan nyid med pa'o/ /de la ji ltar na mtshan zhes bya zhe na/ mtshan sum bcu rtsa gnyis so/ /mtshan ma yin pa gang zhe na/ sems can thams cad la mtshan mngon du mi snang ba'o/ /mtshan ma yin mtshan ma ma yin pa yang ma yin pa gang zhe na/</text></item>
<item><p>90a3</p><section>mdo sde</section><text>mtshan dang mtshan ma yin pa nges pa ma yin pa'o/ /de la ji ltar na gcig pa gang zhe na/ sems can thams cad theg pa gcig pa'o/ /gcig pa ma yin pa gang zhe na/ theg pa gsum bshad pa'o/ /gcig pa yang ma yin gcig pa ma yin pa yang ma yin</text></item>
<item><p>90a4</p><section>mdo sde</section><text>pa gang zhe na/ chos grangs med pa'o/ /rtag pa ma yin pa gang zhe na/ rkyen las mthong bar gyur pa'o/ /chad pa ma yin pa gang zhe na/ chad par lta ba dang bral ba'o/ /rtag pa ma yin pa yang ma yin/ chad pa ma yin pa yang ma yin pa gang zhe na/ thog ma dang</text></item>
<item><p>90a5</p><section>mdo sde</section><text>tha ma'i mtha' med pa'o/ /yod pa gang zhe na/ sems can thams cad yod pa'o/ /med pa gang zhe na/ thabs mkhas pas mthong bar gyur pa'o/ /yod pa yang ma yin med pa yang ma yin pa gang zhe na/ nam mkha'i mtshan nyid do/ /zad pa gang zhe na/</text></item>
<item><p>90a6</p><section>mdo sde</section><text>dpa' bar 'gro ba'i ting nge 'dzin gyi mthu thob pa'o/ /zad pa ma yin pa gang zhe na/ rtag pa ma yin pa'o/ /zad pa yang ma yin zad pa ma yin pa yang ma yin pa gang zhe na/ thams cad zad pa'i mtshan nyid du chad par gyur pa'o/ /rgyu gang zhe na/ rgyu rab tu rtogs</text></item>
<item><p>90a7</p><section>mdo sde</section><text>pa'o/ /'bras bu gang zhe na/ 'bras bu gdon mi za bar 'gyur ba'o/ /rgyu ma yin 'bras bu ma yin pa gang zhe na rtag pa'o/ /don gang zhe na/ don thams cad sdud pa la thogs pa med pa'o/ /don ma yin pa gang zhe na/ bshad du med pa'o/ /don ma yin don ma</text></item>
<item><p>90a8</p><section>mdo sde</section><text>yin pa yang ma yin pa gang zhe na mthar stong par 'gyur ba'o/ /yi ge zhes bya ba gang zhe na/ ming du btags pa yod pa'o/ /yi ge ma yin pa gang zhe na ming du btags pa med pa'o/ /yi ge ma yin yi ge ma yin pa yang ma yin pa gang zhe na/ yi ge thams cad</text></item>
<item><p>90b1</p><section>mdo sde</section><text>bcad pa'o/ /sdug bsngal yang ma yin bde ba yang ma yin pa gang zhe na/ tshor ba thams cad bcad pa'o/ /bdag ma yin pa gang zhe na/ dbang brgyad dang ldan par ma gyur pa'o/ /bdag ma yin pa'ang ma yin pa gang zhe na rtag pa'o/ /bdag ma yin bdag ma yin pa</text></item>
<item><p>90b2</p><section>mdo sde</section><text>yang ma yin pa gang zhe na/ byas pa med pa sbyor ba med pa'o/ /stong pa zhes bya ba gang zhe na/ don dam pa stong pa'o/ /stong pa ma yin pa gang zhe na/ rtag pa'o/ /stong pa ma yin stong pa ma yin pa yang ma yin pa gang zhe na/ dge ba'i chos kyi 'bras bur gyur pa'o/ /</text></item>
<item><p>90b3</p><section>mdo sde</section><text>rigs kyi bu gal te gang zhig yongs su mya ngan las 'das pa chen po'i mdo'i don 'di dag yid la byas te rtogs nas sangs rgyas kyi rang bzhin mthong ba yin par rig par bya'o/ /sangs rgyas kyi rang bzhin ni bsam gyis mi khyab pas sangs rgyas</text></item>
<item><p>90b4</p><section>mdo sde</section><text>bcom ldan 'das rnams kyi spyod yul yin gyi nyan thos dang rang sangs rgyas rnams kyis shes pa ma yin no/ /rigs kyi bu sangs rgyas kyi rang bzhin ni phung po dang khams dang skye mched ma yin/ thog ma med la da yod pa ma yin/ yod par gyur nas phyis med par 'gyur</text></item>
<item><p>90b5</p><section>mdo sde</section><text>ba ma yin te/ dge ba'i rgyu dang rkyen las sems can gyis mthong bar 'gyur ro/ /dper na lcags nag po mer bsregs na dmar por 'gyur la/ phyung ste grangs na phyir yang nag por 'gyur te/ kha dog nag po yang nang na ma yin/ phyi rol na ma yin te/ rgyu rkyen las</text></item>
<item><p>90b6</p><section>mdo sde</section><text>gyur to/ /sangs rgyas kyi rang bzhin yang de dang 'dra ste/ sems can thams cad kyi nyon mongs pa'i me med par gyur na mthong zhing thos par 'gyur ro/ /rigs kyi bu ji ltar sa bon 'gags par gyur na myu gu skye bar 'gyur te/ myu gu'i mtshan nyid de nang na ma</text></item>
<item><p>90b7</p><section>mdo sde</section><text>yin phyi rol na ma yin pa nas me tog dang 'bras bu'i bar du yang de bzhin te/ rkyen las yod par gyur to/ /rigs kyi bu yongs su mya ngan las 'das pa chen po'i mdo sde dam pa ni yon tan tshad med pa dang ldan pa yin te/ sangs rgyas kyi rang bzhin yang de dang</text></item>
<item><p>90b8</p><section>mdo sde</section><text>'dra bar yon tan tshad med grangs med pa dang ldan pa'o/ /de nas byang chub sems dpa' sems dpa' chen po seng ge sgras gsol pa/ bcom ldan 'das byang chub sems dpa' chos du dang ldan na sangs rgyas kyi rang bzhin mthong ba la gsal bar ma gyur/</text></item>
<item><p>91a1</p><section>mdo sde</section><text>sangs rgyas bcom ldan 'das ni chos du dang ldan na mngon par gsal bar gzigs par gyur/ bka' stsal pa/ rigs kyi bu byang chub sems dpa' chos bcu dang ldan na sangs rgyas kyi rang bzhin mthong mod kyi mi gsal lo/ /bcu gang zhe na/ 'dod pa nyung ba dang / chog shes</text></item>
<item><p>91a2</p><section>mdo sde</section><text>pa dang / rab tu zhi ba dang / brtson 'grus dang / yang dag pa'i dran pa dang / yang dag pa'i ting nge 'dzin dang / yang dag pa'i shes rab dang / rnam par grol ba dang / rnam par grol ba las bsngags pa dang / yongs su mya ngan las 'das pa chen pos sems can smin</text></item>
<item><p>91a3</p><section>mdo sde</section><text>par byed pa'o/ /byang chub sems dpa' seng ge sgras gsol pa/ bcom ldan 'das 'dod pa nyung ba dang / chog shes pa la khyad par ci mchis/ bka' stsal pa/ rigs kyi bu 'dod pa nyung ba ni mi tshol mi len pa'o/ /chog shes pa ni nyung ngu rnyed kyang 'gyod</text></item>
<item><p>91a4</p><section>mdo sde</section><text>cing zhe la gnod pa'i sems med do/ /'dod pa nyung ba ni 'dod pa chung ba'o/ /chog shes pa ni chos kyi don gyi phyir mya ngan gyis gdungs pa'i sems med pa'o/ /rigs kyi bu 'dod pa la rnam pa gsum ste/ 'dod pa ngan pa dang / 'dod pa chen po dang / 'dod pas</text></item>
<item><p>91a5</p><section>mdo sde</section><text>'dod pa'o/ /de la 'dod pa ngan pa ni gal te dge slong zhig 'dod pa'i sems 'di lta bu dag skyed pa'o/ /bdag ji ltar na 'khor mang po thams cad kyi gtso bor 'gyur zhing / dge slong gi dge 'dun thams cad bdag gi 'khor du 'gyur ba dang / 'khor rnam pa bzhis bdag</text></item>
<item><p>91a6</p><section>mdo sde</section><text>la mchod pa dang / rim gro dang bkur sti dang bstod cing bsngags par 'gyur ba dang / bdag gis sngar 'khor rnam pa bzhi la chos bshad pa thams cad kyis bdag gi tshig la yid ches shing 'dzin pa dang rgyal po dang blon po dang khyim bdag kun gyis kyang bdag la bkur</text></item>
<item><p>91a7</p><section>mdo sde</section><text>sti byed par 'gyur ba dang / bdag gis chos gos dang / bsod snyoms dang / mal cha dang / nad kyi rkyen sman dang / gnas khang dam pa la sogs pa mang du 'thob par 'gyur snyam du sems pa ni 'khor ba'i 'dod pa ste 'dod pa ngan pa zhes bya'o/ /'dod pa chen po zhes</text></item>
<item><p>91a8</p><section>mdo sde</section><text>bya ba gang zhe na/ gal te dge slong gang zhig rnyed pa dang grags pa'i phyir 'dod pa'i sems kyis ji ltar 'khor rnam bzhis bdag sa dang po thob pa nas sa bcu pa'i bar dang / bla na med pa yang dag par rdzogs pa'i byang chub thob pa dang / dgra bcom pa'i 'bras bu thob pa</text></item>
<item><p>91b1</p><section>mdo sde</section><text>nas rgyun du zhugs pa'i 'bras bu'i bar du thob pa dang / bsam gtan bzhi thob pa nas thogs pa med pa'i ye shes kyi bar du thob par shes par 'dod pa ni 'dod pa chen po zhes bya'o/ /'dod pa'i 'dod pa zhes bya ba gang zhe na/ gal te dge slong gang rnyed pa dang grags pa'i phyir</text></item>
<item><p>91b2</p><section>mdo sde</section><text>tshangs pa'i lhar skye bar 'dod pa dang / bdud kyi ris dang / dbang phyug chen po dang / 'khor los sgyur ba'i rgyal po dang / rgyal ris dang / bram zer skye zhing dbang thob par 'dod pa ni 'dod pa'i 'dod pa zhes bya'o/ /gang 'dod pa ngan pa gsum po des mi 'tshe ba ni 'dod pa</text></item>
<item><p>91b3</p><section>mdo sde</section><text>nyung ba zhes bya'o/ /'dod pa zhes bya ba ni srid pa nyi shu rtsa lnga ste/ srid pa nyi shu rtsa lnga po de dag med pa ni 'dod pa nyung ba zhes bya'o/ /ma 'ongs pa'i 'dod pa'i dngos po mi tshol ba ni 'dod pa nyung ba ste/ rnyed nas mi chags pa ni chog shes pa zhes bya'o/ /rnyed pa dang</text></item>
<item><p>91b4</p><section>mdo sde</section><text>grags pa mi tshol ba ni 'dod pa nyung ba'o/ /rnyed nas mi sogs pa ni chog shes pa'o/ /rigs kyi bu yang 'dod pa nyung ba la chog shes pa zhes mi bya ba yod do/ /chog shes la 'dod pa nyung ba zhes mi bya ba yod do/ /'dod pa yang nyung la chog kyang shes pa yod do/ /</text></item>
<item><p>91b5</p><section>mdo sde</section><text>chog kyang mi shes la 'dod pa yang mang ba yod de/ de la 'dod pa nyung ba ni rgyun du zhugs pa'o/ /chog shes pa ni rang sangs rgyas so/ /'dod pa nyung zhing chog shes pa ni dgra bcom pa'o/ /'dod pa nyung ba yang ma yin la chog kyang mi shes pa ni byang chub sems dpa'</text></item>
<item><p>91b6</p><section>mdo sde</section><text>dag go/ /rigs kyi bu 'dod pa nyung zhing chog shes pa la yang rnam pa gnyis te/ dge ba dang / mi dge ba'o/ /de la mi dge ba ni bus pa so so'i skye bo rnams so/ /dge ba ni 'phags pa dang byang chub sems dpa' rnams so/ /'phags pa thams cad ni lam</text></item>
<item><p>91b7</p><section>mdo sde</section><text>dang 'bras bu thob kyang bdag 'thob po zhes mi brjod do/ /de ltar mi brjod pa'i phyir sems mi 'khrug ste/ de ni chog shes pa zhes bya'o/ /rigs kyi bu de ltar na byang chub sems dpa' sems dpa' chen po theg pa chen po yongs su mya ngan las 'das pa'i mdo sgom</text></item>
<item><p>91b8</p><section>mdo sde</section><text>zhing sangs rgyas kyi rang bzhin mthong bar 'dod na/ 'dod pa nyung chog shes pa la nan tan bya'o/ /de la rab tu zhi ba gang zhe na/ zhi ba la rnam pa gnyis te/ sams zhi ba dang / lus zhi ba'o/ /de la lus zhi ba ni nams kyang lus kyi mi dge ba rnam pa gsum mi</text></item>
<item><p>92a1</p><section>mdo sde</section><text>byed pa'o/ /sems zhi ba ni yid kyi mi dge ba rnam pa gsum mi byed pa ste/ de ni lus dang sems zhi ba zhes bya'o/ /yang lus zhi ba zhes bya ba ni 'khor rnam bzhi la mi sten te/ 'khor rnam bzhis byed pa'i las kyi dngos po la mi chags pa'o/ /sems</text></item>
<item><p>92a2</p><section>mdo sde</section><text>zhi ba ni nam du yang 'dod chags dang zhe sdang dang gti mug gis mi gos pa ste/ de ni lus dang sems zhi ba zhes bya'o/ /dge slong la la ni lus zhi yang sems ma zhi/ la la ni sems zhi yang lus ma zhi/ la la ni lus dang sems gnyis ka zhi/ la la ni lus dang</text></item>
<item><p>92a3</p><section>mdo sde</section><text>sems gnyis ka ma zhi ba yang yod do/ /de la lus zhi la sems ma zhi ba ni dge slong gang zhig bas mthar bsam gtan byed de 'khor rnam bzhi spangs kyang sems ni rtag tu 'dod chags dang zhe sdang dang gti mug la sems pa ni lus zhi la sems ma zhi ba zhes bya'o/ /</text></item>
<item><p>92a4</p><section>mdo sde</section><text>de la lus ma zhi la sems zhi ba zhes bya ba ni dge slong gang zhig 'khor rnam bzhi dang rgyal po dang blon po la bsnyen cing brten kyang / 'dod chags dang zhe sdang dang gti mug yongs su bcad pa ni sems zhi la lus ma zhi ba zhes bya'o/ /de la lus dang sems gnyis ka</text></item>
<item><p>92a5</p><section>mdo sde</section><text>zhi ba ni sangs rgyas dang byang chub sems dpa' rnams so/ /lus dang sems gnyis ka ma zhi ba ni bus pa ma rabs so so'i skye bo rnams so/ /de ci'i phyir zhe na/ bus pa ma rabs so so'i skye bo ni lus dang sems zhi yang mi rtag pa dang / bde ba med pa dang / bdag</text></item>
<item><p>92a6</p><section>mdo sde</section><text>med pa dang / yongs su dag pa med pa la shin du rtog mi nus te/ don de bas na bus pa ma rabs so so'i skye bo ni lus dang ngag dang yid kyi las spyod mi nus so/ /log sred can dang rtsa ba bzhi nyams pa dang / mtshams med pa lnga'i kha na ma tho ba byas pa de</text></item>
<item><p>92a7</p><section>mdo sde</section><text>lta bu dag kyang lus dang sems zhi ba zhes mi bya'o/ /de la brtson 'grus zhes bya ba gang zhe na/ dge slong gang zhig lus dang ngag dang yid kyi las yongs su dag par 'dod pas mi dge ba'i las thams cad spong zhing dge ba'i las thams cad sgom pa ni brtson 'grus shes</text></item>
<item><p>92a8</p><section>mdo sde</section><text>bya ste/ de ltar brtson 'grus de yang dran pa nye bar gzhag pa drug la gnas so/ /drug gang zhe na/ 'di lta ste/ sangs rgyas dang / chos dang / dge 'dun dang / tshul khrims dang / sbyin pa dang / lha dran pa ste/ de ni yang dag pa'i dran pa nye bar gzhag pa'o/ /</text></item>
<item><p>92b1</p><section>mdo sde</section><text>yang dag pa'i dran pa nye bar gzhag pa dang ldan pas ting nge 'dzin thob pa ni yang dag pa'i ting nge 'dzin ces bya'o/ /yang dag pa'i ting nge 'dzin thob pa des chos thams cad la ni nam mkha' bzhin du rtogs pa ni yang dag pa'i shes rab ces bya'o/ /yang dag pa'i shes rab dang</text></item>
<item><p>92b2</p><section>mdo sde</section><text>ldan pas kun nas nyon mongs pa thams cad spangs pa ni rnam par grol ba zhes bya'o/ /rnam par grol ba thob pa des sems can thams cad la rnam par grol ba'i yon tan bsngags shing rnam par grol ba ni rtag pa mi 'gyur mi 'pho ba'o/ /zhes brjod pa ni rnam par grol</text></item>
<item><p>92b3</p><section>mdo sde</section><text>ba'i yon tan bsngags pa zhes bya ste/ rnam par grol ba ni bla na med pa'i yongs su mya ngan las 'das pa chen po'o/ /yang mya ngan las 'das pa chen po ni kun nas nyon mongs pa'i me zhi bar byed pa'o/ /yang mya ngan las 'das pa ni rten dang gnas shes</text></item>
<item><p>92b4</p><section>mdo sde</section><text>kyang bya'o/ /de ci'i phyir zhe na/ nyon mongs pa'i rlung drag po dang char pa'i skyabs su gyur pa'i phyir ro/ /yang mya ngan las 'das pa ni mgon dang skyabs shes bya'o/ /de ci'i phyir zhe na/ 'jigs pa thams cad las 'da' bar byed pa'i phyir ro/ /yang</text></item>
<item><p>92b5</p><section>mdo sde</section><text>mya ngan las 'das pa ni gling zhes bya'o/ /de ci'i phyir zhe na/ 'od pa chen po bzhis g.yeng mi nus pa'i phyir ro/ /'od pa bzhi gang zhe na/ 'dod pa'i 'od pa dang / srid pa'i 'od pa dang / lta ba'i 'od pa dang / ma rig pa'i 'od pa ste/ de'i phyir mya ngan las</text></item>
<item><p>92b6</p><section>mdo sde</section><text>'das pa la gling zhes bya'o/ /yang mya ngan las 'das pa ni mthar skyabs su 'gro ba zhes bya'o/ /de ci'i phyir zhe na/ mthar bde ba thams cad 'thob pa'i phyir ro/ /byang chub sems dpa' sems dpa' chen po la chos rnam pa de bcu dang ldan yang</text></item>
<item><p>92b7</p><section>mdo sde</section><text>sangs rgyas kyi rang bzhin gsal bar mi mthong ngo / /gzhan yang rigs kyi bu rab tu byung ba la rnam pa bzhi yod pas dge sbyong gi 'bras bu rnam pa bzhi mi 'thob bo/ /bzhi gang zhe na/ 'dod pa ngan pa bzhi ste/ gos kyi 'dod pa dang / zas kyi</text></item>
<item><p>92b8</p><section>mdo sde</section><text>'dod pa dang / mal cha'i 'dod pa dang / srid pa'i 'dod pa dang / de ni 'dod pa ngan pa bzhi ste/ rab tu byung ba'i nad de la sman bzang po rnam pa bzhis nad de gso nus so/ /gang zhe na/ gos phyag dar khrod pa ni dge slong gi gos kyi 'dod pa ngan pa</text></item>
<item><p>93a1</p><section>mdo sde</section><text>gso bar byed do/ /bsod snyoms kyis ni zas kyi 'dod pa ngan pa gso bar byed do/ /shing drung bas ni mal cha'i 'dod pa ngan pa gso bar byed do/ /lus dang sems zhi bas ni dge slong gi srid pa'i 'dod pa ngan pa gso bar byed do/ /sman rnam pa de bzhis nad rnam pa de bzhi med</text></item>
<item><p>93a2</p><section>mdo sde</section><text>par byed pas de ni 'phags pa'i spyod pa zhes bya'o/ /de ltar 'phags pa'i spyod pa ni 'dod pa nyung zhing chog shes pa zhes bya'o/ /zhi ba la bde ba rnam bzhi yod do/ /bzhi gang zhe na/ rab tu byung ba'i bde ba dang / zhi ba'i bde ba dang / 'gog pa'i bde ba dang / mthar phyin pa'i</text></item>
<item><p>93a3</p><section>mdo sde</section><text>bde ba'o/ /bde ba rnam pa 'di bzhi thob pa ni zhi ba zhes bya'o/ /brtson 'grus bzhi dang ldan pa'i phyir brtson 'grus zhes bya'o/ /dran pa nye bar gzhag pa bzhi dang ldan pa'i phyir yang dag pa'i phyir dran pa nye bar gzhag pa zhes bya'o/ /bsam gtan bzhi dang ldan pa'i phyir yang</text></item>
<item><p>93a4</p><section>mdo sde</section><text>dag pa'i ting nge 'dzin ces bya'o/ /'phags pa'i bden pa bzhi mthong ba'i phyir yang dag pa'i shes rab ces bya'o/ /kun nas nyon mongs pa thams cad yongs su bcad pa'i phyir rnam par grol ba zhes bya'o/ /nyon mongs pa'i skyon thams cad smod pa'i phyir rnam par grol</text></item>
<item><p>93a5</p><section>mdo sde</section><text>ba bsngags pa zhes bya'o/ /rigs kyi bu byang chub sems dpa' sems dpa' chen po chos bcu po dang ldan te de la gnas pas sangs rgyas kyi rang bzhin mthong mod kyi gsal bar ma gyur to/ /gzhan yang rigs kyi bu byang chub sems dpa' sems dpa' chen po mdo</text></item>
<item><p>93a6</p><section>mdo sde</section><text>sde 'di thos nas nye bar bsnyen cing nan tan byed de/ 'jig rten gyi dngos po thams cad spong ba ni 'dod pa nyung ba zhes bya'o/ /rab tu byung nas 'gyod pa'i sems mi skye ba ni chog shes pa zhes bya'o/ /chog shes nas dben par gnas te 'du 'dzi spong ba ni zhi ba zhes</text></item>
<item><p>93a7</p><section>mdo sde</section><text>bya'o/ /chog mi shes pa ni dben pa la mi dga'o/ /chog shes pa ni rtag tu dben pa zhi ba la dga' ste/ dben pa zhi ba'i gnas su rtag tu 'di snyam du 'jig rten pa thams cad kyis bdag dge sbyong gi 'bras bu thob pa yin par 'dzin te/ bdag gis</text></item>
<item><p>93a8</p><section>mdo sde</section><text>ni yang dag par ma thob na bdag gis ci'i phyir gzhan la slu bar byed snyam sems so/ /de snyam du bsams nas brtson 'grus su dge sbyong gi lam gyi 'bras bu sgom pa ni brtson 'grus shes bya'o/ /mya ngan las 'das pa chen po la bsnyen cing sgom pa ni yang</text></item>
<item><p>93b1</p><section>mdo sde</section><text>dag pa'i dran pa nye bar gzhag pa'o/ /lha'i spyod pa dang gzhol ba ni yang dag pa'i ting nge 'dzin to/ /ting nge 'dzin de la gnas nas yang dag par mthong / yang dag pa shes pa ni yang dag pa'i shes rab bo/ /yang dag pa mthong zhing shes pas kun nas nyon mongs pas bcings</text></item>
<item><p>93b2</p><section>mdo sde</section><text>pa dang bral bar gyur pa ni rnam par grol ba'o/ /sa bcu pa'i byang chub sems dpa' sems can gyi phyir mya ngan las 'das pa'i yon tan sgrogs pa ni rnam par grol ba bsngags pa'o/ /rigs kyi bu byang chub sems dpa' sems dpa' chen pos chos bcu po de la gnas pa</text></item>
<item><p>93b3</p><section>mdo sde</section><text>pa dang ldan te sangs rgyas kyi rang bzhin mthong mod kyi gsal bar ma gyur to/ /gzhan yang rigs kyi bu 'dod pa nyung ba ni gal te dge slong gang dben par gnas te cog pur 'dug cing mi nyal lam/ shing drung na gnas sam/ dur khrod na gnas sam/ bla gab med pa'i</text></item>
<item><p>93b4</p><section>mdo sde</section><text>gnas su gnas sam/ gang na rtswa yod pa'i steng du 'dug cing bsod snyoms byed de/ ci snyed pas chog par 'dzin tam/ stan gcig pa 'am/ za gcig las mi 'da' ba 'am/ chos gos gsum pa 'am/ phyag dar khrod pa 'ba' zhig 'chang pa ni 'dod pa nyung ba'o/ /</text></item>
<item><p>93b5</p><section>mdo sde</section><text>de ltar spyad pa spyod pa na 'gyod pa'i sems mi skye ba ni chog shes pa'o/ /dben par ting nge 'dzin sgom pa ni zhi ba 'o/ /'bras bu bzhi pa thob nas bla na med pa yang dag par rdzogs pa'i byang chub kyi sems ma btang ba ni brtson 'grus so/ /sems rtse gcig tu de bzhin</text></item>
<item><p>93b6</p><section>mdo sde</section><text>gshegs pa rtag pa mi 'gyur mi 'pho ba yid la byed pa ni yang dag pa'i dran pa nye bar gzhag pa'o/ /rnam par grol ba brgyad sgom pa ni yang dag pa'i ting nge 'dzin to/ /so so yang dag par shes pa bzhi thob pa ni yang dag pa'i shes rab bo/ /zab pa bdun dang bral</text></item>
<item><p>93b7</p><section>mdo sde</section><text>ba ni rnam par grol ba'o/ /mya ngan las 'das pa la mtshan ma bcu med do zhes yon tan bsngags pa ni rnam par grol ba bsngags pa'o/ /mtshan nyid bcu gang zhe na/ 'di lta ste/ skye ba dang / rga ba dang / na ba dang / 'chi ba dang / gzugs dang / sgra dang /</text></item>
<item><p>93b8</p><section>mdo sde</section><text>dri dang / ro dang / reg bya dang / mi rtag pa ste/ mtshan nyid bcu po 'di dag dang bral ba ni mya ngan las 'das pa chen po zhes bya'o/ /rigs kyi bu byang chub sems dpa' sems dpa' chen po de ltar chos bcu po dang ldan pas sangs rgyas kyi rang bzhin mthong mod kyi/</text></item>
<item><p>94a1</p><section>mdo sde</section><text>gsal bar ma gyur to/ /gzhan yang rigs kyi bu rnyed pa dang grags pa mang du 'dod pas ni rgyal po dang / blon po dang / rgyal rigs dang / bram ze dang / gdol rigs dang / rje'u rigs la bsnyen cing 'di skad du bdag rgyun du zhugs pa'i 'bras bu nas dgra</text></item>
<item><p>94a2</p><section>mdo sde</section><text>bcom pa'i 'bras bu'i bar du thob bo zhes smra ba dang / rnyed pa dang grags pa'i phyir spyod lam bzhi dang / bshang gci che chung gi bar du gal te yon bdag mthong na/ sti stang byed cing bsu ba dang / gtam byed de/ 'dod pa ngan pa bcom pa ni 'dod pa nyung ba'o/ /kun nas</text></item>
<item><p>94a3</p><section>mdo sde</section><text>nyon mongs pa rnams ma byang mod kyi/ de bzhin gshegs pa'i mdzad pa'i rjes su 'thun par byed pa ni chog shes pa'o/ /rigs kyi bu chos rnam pa de gnyis ni dran pa dang ting nge 'dzin gyi nye ba'i rgyu dang rkyen yin no/ /de la mkhan po dang slob dpon gcig pa</text></item>
<item><p>94a4</p><section>mdo sde</section><text>rnams kyis rtag tu bsngags par 'gyur ro/ /ngas kyang rtag tu mdo sde kun las chos rnam pa de gnyis kyi yon tan yongs su bsngags so/ /de la gang chos rnam pa de gnyis dang ldan pa ni mya ngan las 'das pa chen po'i sgo dang / bde ba rnam pa lnga dang nye bar gyur</text></item>
<item><p>94a5</p><section>mdo sde</section><text>pa yin te/ de ni zhi ba'o/ /tshul khrims sdom pa ni brtson 'grus so/ /khrel ba dang 'dzem pa yod pa ni yang dag pa'i dran pa'o/ /sems kyi mtshan nyid mi mthong ba ni yang dag pa'i ting nge 'dzin to/ /chos rnams kyi rang bzhin dang mtshan nyid kyi</text></item>
<item><p>94a6</p><section>mdo sde</section><text>rgyu mi tshol ba ni yang dag pa'i shes rab bo/ /mtshan nyid med pas nyon mongs pa yongs su chod pa ni rnam par grol ba'o/ /yongs su mya ngan las 'das pa'i mdo sde bsngags pa ni rnam par grol ba la bstod pa zhes bya'o/ /rigs kyi bu de ni byang chub sems</text></item>
<item><p>94a7</p><section>mdo sde</section><text>dpa' sems dpa' chen po chos rnam pa bcu po de la gnas pas sangs rgyas kyi rang bzhin mthong mod kyi gsal bar ma gyur to/ /rigs kyi bu khyod kyis ji ltar dris pa ltar byang chub sems dpa'i sa bcu pa ji lta bu'i mig gis sangs rgyas kyi rang bzhin mthong mod</text></item>
<item><p>94a8</p><section>mdo sde</section><text>kyi gsal bar ma gyur la/ sangs rgyas bcom ldan 'das ni ji lta bu'i spyan gyis gsal bar gzigs par gyur ces bya ba ni rigs kyi bu shes rab kyi mig gis mthong ba ni mi gsal ba'o/ /sangs rgyas kyi spyan gyis gzigs pa ni gsal ba'o/ /byang chub</text></item>
<item><p>94b1</p><section>mdo sde</section><text>kyi spyad pa spyod pa ni mi gsal ba'o/ /spyod pa med pa ni gsal ba'o/ /sa bcu la gnas pa'i phyir mthong mod kyi mi gsal ba'o/ /mi gnas mi 'gro ba'i phyir gsal bar gyur to/ /byang chub sems dpa' sems dpa' chen po shes rab kyi rkyen gyis</text></item>
<item><p>94b2</p><section>mdo sde</section><text>mthong ba ni mi gsal lo/ /sangs rgyas bcom ldan 'das rgyu dang 'bras bu bcad pas gsal bar gzigs te thams cad mkhyen pa ni sangs rgyas kyi rang bzhin ces bya'o/ /byang chub sems dpa' sa bcu pa ni thams cad mkhyen pa zhes mi bya bas mthong</text></item>
<item><p>94b3</p><section>mdo sde</section><text>yang gsal bar ma gyur to/ /rigs kyi bu mthong ba la rnam pa gnyis te/ mig gis mthong ba dang thos pas mthong ba'o/ /sangs rgyas bcom ldan 'das ni sangs rgyas kyi rang bzhin spyan gyis gzigs te/ ji ltar lag mthil na a 'bra'i</text></item>
<item><p>94b4</p><section>mdo sde</section><text>'bras bu lta ba bzhin no/ /byang chub sems dpa' sa bcu pas sangs rgyas kyi rang bzhin thos pas mthong ba'i phyir gsal bar ma gyur te/ byang chub sems dpa' sa bcu pas bdag n-i gdon mi za bar bla na med pa yang dag par rdzogs pa'i</text></item>
<item><p>94b5</p><section>mdo sde</section><text>byang chub thob par shes mod kyi/ sems can thams cad la sangs rgyas kyi rang bzhin yod par mi shes so/ /rigs kyi bu gzhan yang mig gis mthong ba ni sangs rgyas bcom ldan 'das dang / sa bcu pa'i byang chub sems dpa' rnams kyis sangs</text></item>
<item><p>94b6</p><section>mdo sde</section><text>rgyas kyi rang bzhin mthong ba'o/ /gzhan yang thos pas mthong ba ni sems can thams cad dang sa dgu pa man cad kyis sangs rgyas kyi rang bzhin mthong ba ste/ byang chub sems dpas gal te sems can thams cad la sangs rgyas kyi rang bzhin yod par</text></item>
<item><p>94b7</p><section>mdo sde</section><text>thos nas dad pa'i sems mi skye na de ni thos pas mthong ba zhes mi bya 'o/ /rigs kyi bu gal te rigs kyi bu 'am rigs kyi bu mo gang de bzhin gshegs mthong bar 'dod na mdo sde bcu gnyis 'chang ba dang / 'dzin pa dang / klog pa dang / 'don pa dang /</text></item>
<item><p>94b8</p><section>mdo sde</section><text>bri ba dang / dgrol zhing 'chad pa dang / yongs su sgom par byed pa'o/ /byang chub sems dpa' sems dpa' chen po seng ge sgras gsol pa/ bcom ldan 'das sems can thams cad kyis de bzhin gshegs pa'i sems kyi mtshan nyid mi 'tshal na ji ltar</text></item>
<item><p>95a1</p><section>mdo sde</section><text>brtags pas 'tshal bar 'gyur/ bcom ldan 'das kyis bka' stsal pa/ rigs kyi bu sems can thams cad kyis yang dag par de bzhin gshegs pa'i sems kyi mtshan nyid mi shes pa gal te rtogs shing shes par 'dod na de la rgyu dang</text></item>
<item><p>95a2</p><section>mdo sde</section><text>rkyen rnam pa gnyis kyis shes par 'gyur ro/ /gang zhe na/ mig gis mthong ba dang / thos pas mthong ba'o/ /de la de bzhin gshegs pa'i sku'i las ji snyed pa thams cad mthong ba ni de bzhin gshegs pa yin te mig gis mthong ba zhes</text></item>
<item><p>95a3</p><section>mdo sde</section><text>bya'o/ /gal te de bzhin gshegs pa'i ngag gi las rtogs pa ni de bzhin gshegs pa yin par rig par bya ste/ de ni thos pas mthong ba zhes bya'o/ /gang gzugs dang dbyibs sems can thams cad dang mtshungs pa med par mthong ba ni</text></item>
<item><p>95a4</p><section>mdo sde</section><text>de bzhin gshegs pa yin par rig par bya ste/ de ni mig gis mthong ba'o/ /gang gsung dbyangs dam pa mchog tu 'gyur ba sems can gyi sgra dbyangs dang mi mtshungs pa thos pa ni de bzhin gshegs pa yin par rig par bya ste/ de ni thos pas mthong</text></item>
<item><p>95a5</p><section>mdo sde</section><text>ba'o/ /gang de bzhin gshegs pas rdzu 'phrul mdzad pa rnams sems can gyi phyir ram/ rnyed pa dang grags pa'i phyir mdzad snyam brtags te/ de ni sems can gyi phyir mdzad kyi/ rnyed pa dang grags pa'i phyir ma yin par mthong ba ni de bzhin</text></item>
<item><p>95a6</p><section>mdo sde</section><text>gshegs pa yin par rig par bya ste/ de ni m-ig gis mthong ba'o/ /gang de bzhin gshegs pa'i gzhan gyi sems mkhyen pa'i ye shes kyis sems can la dgongs pa na rnyed pa dang grags pa'i phyir chos ston tam/ sems can gyi phyir chos ston snyam du</text></item>
<item><p>95a7</p><section>mdo sde</section><text>brtags te de ni sems can gyi phyir yin gyi rnyed pa dang grags pa'i phyir ma yin par mthong ba ni de bzhin gshegs pa yin par rig par bya ste/ de ni thos pas mthong ba'o/ /gang de bzhin gshegs pas ji ltar sku 'di mnga' bar gyur/ ci'i phyir sku 'di</text></item>
<item><p>95a8</p><section>mdo sde</section><text>bzhes par gyur/ su'i phyir sku 'di bzhes pa rtogs pa ni mig gis mthong ba'o/ /gang de bzhin gshegs pa ji ltar chos 'chad/ ci'i phyir chos 'chad/ su la chos 'chad pa rtogs pa ni thos pas mthong ba'o/ /lus kyi las mi dge bas rnam par gtses kyang mi khro ba ni</text></item>
<item><p>95b1</p><section>mdo sde</section><text>de bzhin gshegs pa yin par rig par bya ste/ de ni mig gis mthong ba'o/ /ngag gi las mi dge bas rnam par gtses kyang mi khro ba ni de bzhin gshegs pa yin par rig par bya ste/ de ni thos pas mthong ba'o/ /gang gi byang chub sems dpa' thog ma btsas nas</text></item>
<item><p>95b2</p><section>mdo sde</section><text>phyogs bcur gom pa bdun bdun bor te/ gnod sbyin gyi rgyal po ma ni bar ta na dang / pur na bar ta zhes bya bas gdugs dang ba dan dag thogs te mchod pa dang / 'jig rten gyi khams tshad med mtha' yas pa snyed skul nas gser lta bu'i 'od lhang nge lham mer</text></item>
<item><p>95b3</p><section>mdo sde</section><text>nam mkha' stong par gang ba dang / klu'i rgyal po dga' bo dang bsnyen dga' bos rdzu 'phrul gyi stobs kyis byang chub sems dpa'i sku bsil ba dang / 'jig rten gyi lha'i gzugs rnams kyis bsus shing phyag byas pa dang / drang srong a si tas thal mo sbyar te</text></item>
<item><p>95b4</p><section>mdo sde</section><text>sti stang byas pa dang / gzhon dar la bab par 'dod pa mchil ma bzhin du spangs pa dang / 'jig rten gyi dga' bas bslu bar ma gyur pa dang / khyim nas khyim med par rab tu byung nas bas mthar lam sgom pa la dga' ba dang / ngan par lta ba gzhig pa'i</text></item>
<item><p>95b5</p><section>mdo sde</section><text>phyir lo drug dka' ba spyad pa dang / sems can thams cad la gnyis su med par mnyam zhing snyoms pa dang / sems rtag tu ting nge 'dzin la gnas te thog ma nas ma 'khrugs pa dang / g.yeng ba med pa dang / mtshan dang dpe byad bzang pos sku rab tu brgyan pa dang /</text></item>
<item><p>95b6</p><section>mdo sde</section><text>gang nas gang du gshegs pa'i gnas na shang shong dang ngam grog mnyam por gyur pa dang / sku la na bza' sor bzhis ma reg kyang mi ltung ba dang / gshegs pa na spyan thad kar gzigs te g.yas g.yon du mi gzigs pa dang / zhal du gsol ba'i rnams rtsing</text></item>
<item><p>95b7</p><section>mdo sde</section><text>por mi mid pa dang / bzhugs pa las bzhengs pa'i gnas kyi rtswa mi 'gul mi 'khrug pa dang / sems can gdul ba'i phyir chos ston du gshegs kyang dregs pa'i sems med par mthong ba ni mig gis mthong ba'o/ /gal te byang chub sems</text></item>
<item><p>95b8</p><section>mdo sde</section><text>dpa' gom pa bdun bor nas 'di skad du bdag gi lus 'di ni nang gi tha ma'o zhes smras pa dang / drang srong a si tas thal mo sbyar te/ 'di skad du rgyal po chen po 'di ltar rig par gyis shig /rgyal bu don grub ni gdon mi za bar bla na med pa yang dag par rdzogs</text></item>
<item><p>96a1</p><section>mdo sde</section><text>pa'i byang chub tu 'gyur gyi khyim na gnas shing 'khor los sgyur ba'i rgyal po byed par mi 'gyur ro/ /de ci'i phyir zhe na/ mtshan gsal ba'i phyir te/ 'khor los sgyur ba'i rgyal po'i mtshan ni gsal ba ma yin te/ rgyal bu don grub kyi mtshan</text></item>
<item><p>96a2</p><section>mdo sde</section><text>ni shin du gsal bas na gdon mi 'tshal bar bla na med pa yang dag par rdzogs pa'i byang chub tu 'gyur ro zhes smra ba dang / rgas pa dang / na ba dang / 'chi ba mthong nas yang 'di skad du sems can thams cad ni shin du brtse ba can te/ rtag tu skye ba dang / rga ba dang /</text></item>
<item><p>96a3</p><section>mdo sde</section><text>na ba dang / 'chi ba 'di lta bu dang 'grogs te ma rtogs pas rtogs pas rtag tu sdug bsngal spyod de/ des bcad par bya'o zhes drang srong a la la zhes bya ba lnga mngon par shes pa las 'du shes med pa'i bsam gtan bslabs te grub nas phyis skyon mthong ngo / /de nas</text></item>
<item><p>96a4</p><section>mdo sde</section><text>yang drang srong ud ka zhes bya ba las 'du shes med 'du shes med min gyi bsam gtan bslabs te grub nas de yang mya ngan las 'das pa ma yin gyi 'khor ba'i chos su rtogs nas lo drug gi bar du dka' ba spyod kyang ci yang thob pa med pas 'di skad du dka' ba 'di spyad kyang</text></item>
<item><p>96a5</p><section>mdo sde</section><text>don med de/ ci yang thob pa med do/ /gal te yang dag pa zhig yin na bdag gis thob pa'i rigs na/ yang dag pa ma yin pas bdag gis ci yang ma thob pa las bltas na 'di ni log par lta ba'i lam yin gyi/ yang dag pa'i lam ma yin no zhes smras pa</text></item>
<item><p>96a6</p><section>mdo sde</section><text>dang / mngon par byang chub nas tshangs pa'i rgyal pos 'di skad ces de bzhin gshegs pas sems can rnams la bla na med pa'i zil mngar gyis chos kyi sgo mo rgyas par dbye bar ci gnang zhes gsol ba btab nas bcom ldan 'das kyis tshangs pa'i rgyal po la 'di skad</text></item>
<item><p>96a7</p><section>mdo sde</section><text>ces bka' stsal to/ /sems can thams cad ni nyon mongs pa'i sgrib pas rtag tu bsgribs pa'i phyir nga'i dam pa'i chos kyi tshig 'dzin mi nus so/ /tshangs pa'i rgyal pos yang gsol pa/ bcom ldan 'das sems can thams cad la rnam pa gsum ste/</text></item>
<item><p>96a8</p><section>mdo sde</section><text>dbang po rno ba dang / dbang po 'bring dang / dbang po rtul po ste/ dbang po rnon po rnams kyis rjes su 'dzin nus kyis bstan cing bshad par smon to/ /bcom ldan 'das kyis bka' stsal pa/ rgyal po chen po shin du yid la byas te rtag par nyon cig</text></item>
<item><p>96b1</p><section>mdo sde</section><text>dang ngas sems can thams cad la zil mngar gyi sgo dbye bar bya'o zhes bka' stsal nas yul bA ra na ser dam pa'i chos kyi 'khor lo yongs su bskor te dbu ma'i lam bstan to/ /gang zhe na/ sems can thams cad kun nas nyon mongs pa rnams ma bcom</text></item>
<item><p>96b2</p><section>mdo sde</section><text>pa gzhom mi nus pa yang ma yin/ bcom pa yang ma yin/ ma bcom pa yang ma yin pa ni lam dbu ma'o/ /sems can gang yang ma bsgral te mi sgrol ba yang ma yin pa ni lam dbu ma'o/ /thams cad 'grub pa yang ma yin/ mi 'grub pa yang ma yin pa ni lam dbu ma'o/ /</text></item>
<item><p>96b3</p><section>mdo sde</section><text>ci dang ci ston kyang bdag nyid mkhan por mi 'dzin slob mar mi 'dzin pa ni lam dbu ma'o/ /rnyed pa'i phyir ston pa ma yin yang 'bras bu mi 'thob pa yang ma yin pa ni lam dbu ma'o/ /yang dag pa'i tshig dang / bden pa'i tshig dang / dus la bab pa'i tshig dang /</text></item>
<item><p>96b4</p><section>mdo sde</section><text>drang po'i tshig dang / smra ba thams cad don med par mi smra ba de lta bu'i chos mchog dam pa rtogs pa ni thos pas mthong ba'o/ /rigs kyi bu de bzhin gshegs pa'i sems kyi mtshan nyid ni mthong ba ma yin no/ /gal te rigs kyi bu 'am rigs kyi bu</text></item>
<item><p>96b5</p><section>mdo sde</section><text>mo gang zhig de bzhin gshegs pa mthong bar 'dod na rgyu dang rkyen rnam pa gnyis la gnas par bya'o/ /de nas byang chub sems dpa' sems dpa' chen po seng ge sgras bcom ldan 'das la yang 'di skad ces gsol to/ /bcom ldan 'das ci ltar gong</text></item>
<item><p>96b6</p><section>mdo sde</section><text>du skyes bu rnam pa bzhi ni a 'bra'i 'bras bu dper gsungs pa de la/ gang zag la la ni spyod pa phra la sems bden pa ma lags/ la la ni sems phra la spyod pa bden pa ma lags/ la la ni sems phra la spyod pa yang bden/ la la ni sems mi phra</text></item>
<item><p>96b7</p><section>mdo sde</section><text>la spyod pa yang bden pa ma lags na de la dang po'i gnyis po ji ltar 'tshal bar bgyi/ bcom ldan 'das kyis gsungs pa ltar rnam pa de gnyis la gnas kyang shes par mi 'gyur ro/ /bcom ldan 'das kyis bka' stsal pa/ legs so</text></item>
<item><p>96b8</p><section>mdo sde</section><text>legs so/ /rigs kyi bu a 'bra'i 'bras bu'i dpe ltar gang zag rnam pa de gnyis ni yang dag par na shes par dka'o/ /de ltar shes par dka' ba'i phyir ngas mdo sde las lhan cig gnas par bya'o zhes bshad do/ /lhan cig gnas</text></item>
<item><p>97a1</p><section>mdo sde</section><text>par mi shes na yun ring du 'grogs par bya'o/ /yun du 'grogs kyang mi shes na shes rab kyis brtag go/ /shes rab kyis kyang mi rtogs na shin du brtag go/ /shin du brtags na tshul khrims 'dzin pa dang / tshul khrims nyams pa shes par 'gyur ro/ /</text></item>
<item><p>97a2</p><section>mdo sde</section><text>rigs kyi bu lhan cig gnas pa dang / yun ring du 'grogs pa dang / shes rab dang / rab tu brtags pa dang / rnam pa de bzhi dang ldan na tshul khrims 'dzin pa dang tshul khrims nyams par shes par 'gyur ro/ /rigs kyi bu tshul khrims rnam pa gnyis te/ bsrung</text></item>
<item><p>97a3</p><section>mdo sde</section><text>ba la yang rnam pa gnyis so/ /gang zhe na/ mthar phyin pa'i tshul khrims dang / mthar phyin pa ma yin pa'o/ /rgyu dang rkyen gyis tshul khrims 'dzin pa yang yod pas na mkhas pa shes rab can gyis tshul khrims sdom pa de la rnyed pa dang grags pa'i phyir mthar phyin</text></item>
<item><p>97a4</p><section>mdo sde</section><text>pa'i tshul khrims 'dzin par brtag go/ /rigs kyi bu de bzhin gshegs pa'i tshul khrims ni rgyu dang rkyen med pa'i phyir mthar phyin pa'i tshul khrims shes bya'o/ /don de lta bas na byang chub sems dpa' la mi dge ba'i sems can rnams kyis 'tshe zhing gnod</text></item>
<item><p>97a5</p><section>mdo sde</section><text>par byed kyang zhe sdang gis thogs par 'gyur ba'i sems mi skye ste/ de bas na de bzhin gshegs pa ni mthar phyin pa'i tshul khrims 'dzin pa dang ldan pa zhes bya'o/ /rigs kyi bu nga sngon dus gcig na shA ri'i bu la sogs pa nye gnas lnga brgya dang bcas te/</text></item>
<item><p>97a6</p><section>mdo sde</section><text>yul dbus gyur 'chang na grong khyer tsam pa zhes bya ba na bzhugs pa las khra zhig gis phug ron gcig bdas pa las phug ron de rab tu skrag nas/ shA ri'i bu'i phag tu grib ma la 'dug pa las 'on kyang chu shing ltar 'dar ro/ /nga'i grib mar phyin pa</text></item>
<item><p>97a7</p><section>mdo sde</section><text>dang lus dang sems bde bar gyur te/ 'jigs pa med par gyur to/ /de bas na sangs rgyaso bcom ldan 'das kyi grib ma la yang mthu yod pa las na mthar phyin pa'i tshul khrims 'dzin pa yin par rig par bya'o/ /rigs kyi bu mthar phyin pa</text></item>
<item><p>97a8</p><section>mdo sde</section><text>ma yin pa'i tshul khrims kyis nyan thos dang rang sangs rgyas kyang mi thob na bla na med pa yang dag par rdzogs pa'i byang chub lta ci smos/ gzhan yang rnam pa gnyis te/ rnyed pa'i phyir dang / dam pa'i chos kyi phyir ro/ /de la rnyed pa'i phyir tshul khrims</text></item>
<item><p>97b1</p><section>mdo sde</section><text>'dzin pa ni tshul khrims des sangs rgyas kyi rang bzhin dang de bzhin gshegs pa ni mi mthong bar rig par bya'o/ /des sangs rgyas kyi rang bzhin dang de bzhin gshegs pa'i mtshan thos mod kyi/ thos pas mthong ba zhes mi bya'o/ /gang dam pa'i chos kyi</text></item>
<item><p>97b2</p><section>mdo sde</section><text>phyir tshul khrims 'dzin pa ni tshul khrims des sangs rgyas kyi rang bzhin dang de bzhin gshegs pa mthong bar rig par bya ste/ de ni mig gis mthong ba zhes kyang bya thos pas mthong ba zhes kyang bya'o/ /gzhan yang rnam pa gnyis te/ rtsa ba zab pas</text></item>
<item><p>97b3</p><section>mdo sde</section><text>gdon dka' ba dang / rtsa ba mi zab pas bsgul sla ba'o/ /gang gis stong pa nyid dang / mtshan ma med pa dang / smon pa med pas sgom pa ni rtsa ba zab pas gdon dka' zhes bya'o/ /gang ting nge 'dzin rnam pa gsum po la nan tan mi byed na sgom zhing</text></item>
<item><p>97b4</p><section>mdo sde</section><text>spyad du zin kyang srid pa nyi shu rtsa lngar 'gyur te/ rtsa ba bsgul sla ba zhes bya'o// // bam po sum bcu bdun pa'o/ gzhan yang rnam pa gnyis te/ bdag gi phyir dang / sems can gyi phyir ro/ /de la sems can</text></item>
<item><p>97b5</p><section>mdo sde</section><text>gyi phyir byed pa ni sangs rgyas kyi rang bzhin dang de bzhin gshegs pa mthong ngo / /tshul khrims sdom pa la yang rnam pa gnyis te/ rang bzhin gyis sdom pa dang / gzhan gyi rkyen gyis sdom pa'o/ /de la gang tshul khrims mnos nas skye ba</text></item>
<item><p>97b6</p><section>mdo sde</section><text>tshad med pa'i bar du nyams par ma gyur te/ 'di ltar yul 'khrugs sam/ mi dge ba'i bshes gnyen dang phrad dam/ dus ngan pa dang phrad de chos ngan pa log pa thos sam/ ngan par lta ba dang lhan cig gnas kyang de'i tshe tshul khrims mnos</text></item>
<item><p>97b7</p><section>mdo sde</section><text>pa'i cho ga med mod kyi thog ma ji ltar mnos pa bzhin du sdom zhing nyams pa med pa ni rang bzhin gyis sdom pa zhes bya'o/ /gang mkhan po dang dge 'dun dang phrad nas gsol ba dang bzhi'i las byas te tshul khrims thob pa ni/ tshul khrims thob</text></item>
<item><p>97b8</p><section>mdo sde</section><text>pa de yang mkhan po dang / slob dpon dang / slob pa gcig pa dang / dge ba'i bshes gnyen gyis bcos shing bstan pa'i rkyen gyis bya ba dang mi bya ba shes te/ chos mnyan pa dang / 'chad pa dang / tshul thams cad dang ldan pa shes pa ni</text></item>
<item><p>98a1</p><section>mdo sde</section><text>gzhan gyi rkyen gyis tshul khrims sdom pa zhes bya'o/ /rigs kyi bu rang bzhin gyis sdom pa ni mig gis sangs rgyas kyi rang bzhin dang de bzhin gshegs pa mthong ste thos pas mthong ba zhes kyang bya'o/ /tshul khrims la yang rnam pa gnyis te/ nyan thos</text></item>
<item><p>98a2</p><section>mdo sde</section><text>kyi tshul khrims dang / byang chub sems dpa'i tshul khrims so/ /de la thog ma sems bskyed pa nas bla na med pa yang dag par rdzogs pa'i byang chub kyi bar du ni byang chub sems dpa'i tshul khrims zhes bya'o/ /gang keng rus la rtog pa nas dgra bcom pa'i 'bras</text></item>
<item><p>98a3</p><section>mdo sde</section><text>bu'i bar du thob pa ni nyan thos kyi tshul khrims shes bya ste/ de la gang nyan thos kyi tshul khrims srung ba ni 'di ltar rig par bya ste/ sangs rgyas kyi rang bzhin dang de bzhin gshegs pa mi mthong ngo / /gang byang chub sems dpa'i tshul khrims srung ba ni</text></item>
<item><p>98a4</p><section>mdo sde</section><text>bla na med pa yang dag par rdzogs pa'i byang chub thob pa dang / sangs rgyas kyi rang bzhin dang / de bzhin gshegs pa dang / mya ngan las 'das pa mthong bar rig par bya'o/ /byang chub sems dpa' seng ge sgras gsol pa/ bcom ldan 'das</text></item>
<item><p>98a5</p><section>mdo sde</section><text>ci'i rgyu ci'i rkyen gyis tshul khrims mnod cing sdom par gyur/ bcom ldan 'das kyis bka' stsal pa/ rigs kyi bu sems mi 'gyod par bya ba'i phyir ro/ /ci'i phyir mi 'gyod ce na/ bde ba myong ba'i phyir ro/ /ci'i phyir bde ba myong zhe na/</text></item>
<item><p>98a6</p><section>mdo sde</section><text>yongs su spang ba'i phyir ro/ /ci'i phyir yongs su spang she na/ rab tu bde ba'i phyir ro/ /ci'i phyir rab tu bde zhe na/ bsam gtan la rnal 'byor pa'i phyir ro/ /ci'i phyir bsam gtan la 'byor ce na/ yang dag pa shes shing mthong</text></item>
<item><p>98a7</p><section>mdo sde</section><text>ba'i phyir ro/ /ci'i phyir yang dag pa shes shing mthong zhe na/ 'khor ba'i skyon rnams mthong ba'i phyir ro/ /ci'i phyir 'khor ba'i skyon rnams mthong zhe na/ sems ma chags pa'i phyir ro/ /ci'i phyir sems ma chags zhe na/ rnam</text></item>
<item><p>98a8</p><section>mdo sde</section><text>par grol ba thob pa'i phyir ro/ /ci'i phyir rnam par grol ba zhe na/ bla na med pa'i mya ngan las 'das pa chen po thob pa'i phyir ro/ /ci'i phyir mya ngan las 'das pa chen po thob ce na/ rtag pa dang / bde ba dang / bdag dang / yongs su</text></item>
<item><p>98b1</p><section>mdo sde</section><text>dag pa thob pa'i phyir ro/ /ci'i phyir rtag pa dang / bde ba dang / bdag dang / yongs su dag pa zhe na/ mi skye mi 'gog pa thob pa'i phyir ro/ /ci'i phyir mi skye mi 'gog ce na/ sangs rgyas kyi rang bzhin mthong ba'i phyir te/ de bas na byang chub sems dpa'</text></item>
<item><p>98b2</p><section>mdo sde</section><text>ni rang bzhin gyis tshul khrims rnam par dag pa mthar phyin pa srung ngo / /rigs kyi bu tshul khrims sdom pa'i dge slong dag mi 'gyod pa'i sems ched du mi tshol mi smon mod kyi mi 'gyod pa'i sems rang thob bo/ /de ci'i phyir zhe na/ chos nyid kyis de lta bur 'gyur</text></item>
<item><p>98b3</p><section>mdo sde</section><text>ba'i phyir ro/ /bde ba dang / yongs su spang ba dang / rab tu bde ba dang / yang dag par shes shing mthong ba dang / 'khor ba'i skyon mthong ba dang / sems ma chags pa dang / rnam par grol ba dang / mya ngan las 'das pa dang / rtag pa dang /</text></item>
<item><p>98b4</p><section>mdo sde</section><text>bde ba dang / bdag dang / yongs su dag pa dang / mi skye mi 'gog pa dang / sangs rgyas kyi rang bzhin mthong bar ched du mi tshol mod kyi rang 'thob par 'gyur ro/ /de ci'i phyir zhe na/ chos nyid kyis de lta bur 'gyur ba'i phyir ro/ /byang chub sems dpa' seng ge</text></item>
<item><p>98b5</p><section>mdo sde</section><text>sgras gsol pa/ bcom ldan 'das gal te tshul khrims sdom pa'i rgyu las mi 'gyod pa'i 'bras bu thob la/ rnam par grol ba'i rgyu las mya ngan las 'das pa'i 'bras bu thob pa lags na/ tshul khrims la yang rgyu ma mchis na mya ngan las 'das</text></item>
<item><p>98b6</p><section>mdo sde</section><text>pa la yang 'bras bu ma mchis so/ /gang rgyu ma mchis pa ni rtag pa zhes bgyi ste/ mya ngan las 'das pa la rgyu ma mchis na lta mi rtag go/ /gal te de lta bu lags na mya ngan las 'das pa ni thog ma ma mchis pa las gdod mchis par gyur to/ /gal te</text></item>
<item><p>98b7</p><section>mdo sde</section><text>thog ma ma mchis pa las gdod mchis pa zhig lags na mi rtag par 'gyur te ji ltar me mar dang 'dra bar gyur to/ /gal te mya ngan las 'das pa de lta bu zhig lags na ci'i slad du bdag dang / bde ba dang / yongs su dag pa zhes gdags/ bcom ldan 'das kyis</text></item>
<item><p>98b8</p><section>mdo sde</section><text>bka' stsal pa/ rigs kyi bu legs so legs so/ /khyod sngon tshad med pa'i sangs rgyas la dge ba'i rtsa ba bskrun pas de bzhin gshegs pa la don zab mo 'di dag 'dri bar spobs so/ /rigs kyi bu sngon gyi dran pa ma stor bas 'di ltar dris par gyur to/ /</text></item>
<item><p>99a1</p><section>mdo sde</section><text>ngas sngon du dran pa sngon bskal pa tshad med pa 'das pa na yul ser skyar de bzhin gshegs pa legs thob ces bya ba 'jig rten du mngon par byung ste/ de'i tshe de bzhin gshegs pa des lo bye ba gsum gyi bar du mya ngan las 'das pa chen po'i mdo sde 'di bstan</text></item>
<item><p>99a2</p><section>mdo sde</section><text>te nga dang khyod kyang 'khor der 'dus par gyur to/ /ngas dngos po des bcom ldan 'das de la zhus na de'i tshe bcom ldan 'das de sems can gyi phyir ting nge 'dzin la snyoms par zhugs pas don de ma bshad do/ /legs so skyes bu chen po sngon gyi dngos po de lta bu dran pa</text></item>
<item><p>99a3</p><section>mdo sde</section><text>legs kyis shin du yid la byas te rtag par nyon cig dang khyod la yongs su bstan par bya'o/ /tshul khrims la yang rgyu yod do/ /gang zhe na/ dam pa'i chos mnyan pa'o/ /dam pa'i chos mnyan pa la yang rgyu yod de/ gang zhe na/ dge ba'i bshes</text></item>
<item><p>99a4</p><section>mdo sde</section><text>gnyen la bsnyen pa'o/ /dge ba'i bshes gnyen la bsnyen pa la yang rgyu yod de/ de 'di ltar dad pa'i sems so/ /dad pa'i sems la yang rgyu yod de/ rgyu la rnam pa gnyis te/ 'di ltar chos mnyan pa dang don yid la byed pa'o/ /rigs kyi bu dad pa'i sems</text></item>
<item><p>99a5</p><section>mdo sde</section><text>ni chos mnyan pa'i rgyu las byung ngo / /chos mnyan pa yang dad pa'i sems kyi rgyu las byung ste/ chos rnam pa gnyis ni rgyur yang 'gyur la/ rgyu'i rgyur yang 'gyur ro/ /'bras bur yang 'gyur la/ 'bras bu'i 'bras bur yang 'gyur ro/ /rigs kyi</text></item>
<item><p>99a6</p><section>mdo sde</section><text>bu dper na gcer bu pas shing pho gsum gyi steng du bum pa bzhag pa ltar gcig gi rgyu yang gcig yin la/ gcig gi 'bras bu yang gcig yin te so sor dbral du mi rung ngo / /rigs kyi bu ji ltar ma rig pa'i rkyen kyang 'du byed yin la/ 'du byed kyi rkyen kyang</text></item>
<item><p>99a7</p><section>mdo sde</section><text>ma rig pa ste/ ma rig pa dang 'du byed ni rgyur yang 'gyur la/ rgyu'i rgyur yang 'gyur ro/ /'bras bur yang 'gyur la/ 'bras bu'i 'bras bur yang 'gyur ba nas de bzhin du skye ba'i rkyen kyang rga shi'i bar du yin la/ rga shi'i rkyen kyang skye ba yin te/</text></item>
<item><p>99a8</p><section>mdo sde</section><text>skye ba dang rga shi ni rgyur 'gyur la rgyu'i rgyur yang 'gyur te/ 'bras bur yang 'gyur la/ 'bras bu'i 'bras bu yang 'gyur ro/ /rigs kyi bu skye ba dang bskyed pa'i chos ni rang skye mi nus te/ rang mi skye bas na skye ba skyed pas skye'o/ /skye ba rang mi skye ste/</text></item>
<item><p>99b1</p><section>mdo sde</section><text>bskyed pa'i dbang gis skye'o/ /de bas na skye ba gnyis kyang rgyur yang 'gyur la rgyu'i rgyur yang 'gyur ro/ /'bras bur yang 'gyur la 'bras bu'i 'bras bur yang 'gyur ro/ /rigs kyi bu dad pa'i sems dang / chos mnyan pa yang de dang 'dra'o/ /rigs kyi bu 'bras</text></item>
<item><p>99b2</p><section>mdo sde</section><text>bu yin la rgyu yang ma yin pa ni mya ngan las 'das pa chen po'o/ /ci'i phyir 'bras bu zhes bya zhe na/ bla na med pa'i 'bras bu dang dge sbyong dang bram ze'i 'bras bu yin pa'i phyir ro/ /'khor ba gcod pa'i phyir/ nyon mongs pa bcom pa'i phyir 'bras bu zhes bya'o/ /</text></item>
<item><p>99b3</p><section>mdo sde</section><text>nyon mongs pa thams cad kyis yongs su smod pa'i phyir mya ngan las 'das pa ni 'bras bu zhes bya'o/ /nyon mongs pa ni skyon dang bcas pa zhes bya'o/ /rigs kyi bu mya ngan las 'das pa la rgyu med de/ ngo bo nyid ni 'bras bu yin no/ /de ci'i phyir zhe na/ skye ba dang 'gog pa</text></item>
<item><p>99b4</p><section>mdo sde</section><text>med pa/ byed pa med pa/ 'dus byas ma yin pa/ 'dus ma byas ma yin pa/ rtag pa mi 'gyur ba/ gnas med pa/ thog ma dang tha ma med pa'i phyir ro/ /rigs kyi bu gal te mya ngan las 'das pa la rgyu yod na mya ngan las 'das pa zhes mi bya'o/ /yongs su zhes bya</text></item>
<item><p>99b5</p><section>mdo sde</section><text>ba ni rgyu'o/ /mya ngan las 'das pa zhes bya ba ni med pa ste/ rgyu med pa'i phyir yongs su mya ngan las 'das pa zhes bya'o/ /byang chub sems dpa' seng ge sgras gsol pa/ ji ltar bcom ldan 'das kyis gsungs pa ltar mya ngan las 'das pa la rgyu</text></item>
<item><p>99b6</p><section>mdo sde</section><text>ma mchis zhes bka' stsal pa'i don de lta ma lags so/ /ma mchis zhes bgyir ni don 'di drug dang 'byor par 'gyur ro/ /gang zhe na/ yong gis ma mchis pa'i phyir ma mchis shes bgyi ste/ chos thams cad la bdag dang bdag gi ba ma mchis pa</text></item>
<item><p>99b7</p><section>mdo sde</section><text>lta bu dang / bar 'ga' ma mchis pa'i phyir ma mchis shes bgyi ste/ 'jig rten pa dag mtsho'i nang na chu med ce 'am nyi zla med ces mchi ba lta bu dang / nyung ba'i phyir ma mchis shes bgyi ste/ 'jig rten pa dag kha zas tshwa mi bro bas tshwa</text></item>
<item><p>99b8</p><section>mdo sde</section><text>med ce 'am/ khu ba mngar ba la mngar ba'i ro chung bas mngar ba med ces mchi ba lta bu dang / ma myong ba'i phyir ma mchis zhes bgyi ste rigs ngan gyis bram ze'i chos mi myong bas bram ze'i chos med pa lta bu dang / chos ngan pa mi dge ba 'dzin pa'i phyir</text></item>
<item><p>100a1</p><section>mdo sde</section><text>ma mchis shes bgyi ste/ 'jig rten pas sdig pa mi dge ba'i chos 'dzin pa la dge sbyong dang bram ze zhes mi bya ste/ dge sbyong dang bram ze ma mchis shes mchi ba lta bu dang / zla ma mchis pa'i phyir ma mchis shes bgyi ste/ dkar po</text></item>
<item><p>100a2</p><section>mdo sde</section><text>ma mchis pa'i phyir nag po zhe 'am/ snang ba ma mchis pa'i phyir snang ba ma mchis so zhes mchi ba lta bu ste/ bcom ldan 'das mya ngan las 'das pa yang de dang mtshungs te/ bar 'ga' ni mchis la rgyu ma mchis pa'i phyir mya ngan las 'das pa</text></item>
<item><p>100a3</p><section>mdo sde</section><text>zhes bgyi 'am/ bcom ldan 'das kyis bka' stsal pa/ rigs kyi bu khyod kyis rnam pa drug du smras na mya ngan las 'da' ba'i dpe yong gis med pa la mi blang bar bar 'ga' med pa la dper len/ rigs kyi bu mya ngan las 'da'i ngo bo nyid ni yong</text></item>
<item><p>100a4</p><section>mdo sde</section><text>gis med de/ dper na bdag dang bdag gi med pa dang 'dra'o/ /rigs kyi bu 'jig rten pa'i chos ni mya ngan las 'da' ba dang bzlar mi rung bas de'i phyir dngos po drug gi dper byar mi rung ngo / /rigs kyi bu chos thams cad ni bdag med de/ mya ngan las</text></item>
<item><p>100a5</p><section>mdo sde</section><text>'da' ba 'di ni yang dag par bdag yod do/ /don de lta bas na mya ngan las 'da' ba la rgyu med kyang ngo bo nyid ni 'bras bu'o/ /rgyu yin la 'bras bu ma yin pa ni sangs rgyas kyi rang bzhin ces bya ste/ rgyu la skyes pa ma yin pa'i phyir ro/ /rgyu yin la 'bras</text></item>
<item><p>100a6</p><section>mdo sde</section><text>bu ma yin pa ni dge slong gi 'bras bu ma yin pa'i phyir 'bras bu ma yin zhes bya'o/ /rgyu zhes bya ba ni rgyu gsal bar byed pa'i phyir ro/ /rigs kyi bu rgyu la rnam pa gnyis te skye ba'i rgyu dang / gsal ba'i rgyu'o/ /de la chos skye bar byed pa ni skye ba'i rgyu'o/ /</text></item>
<item><p>100a7</p><section>mdo sde</section><text>sgron mas rdzas snang bar byed pa'i phyir gsal ba'i rgyu zhes bya'o/ /kun nas nyon mongs pa ni skye ba'-i rgyu'o/ /sems can gyi pha ma ni gsal ba'i rgyu'o/ /sa bon la sogs pa ni skye ba'i rgyu'o/ /sa dang chu dang rmad pa la sogs pa ni gsal</text></item>
<item><p>100a8</p><section>mdo sde</section><text>ba'i rgyu'o/ /yang skye ba'i rgyu ni 'di ltar pha rol du phyin pa drug gis bla na med pa yang dag par rdzogs pa'i byang chub 'thob bo/ /yang snang ba'i rgyu ni 'di ltar sangs rgyas kyi rang bzhin gyis bla na med pa yang dag par rdzogs pa'i byang chub 'thob pa'o/ /</text></item>
<item><p>100b1</p><section>mdo sde</section><text>gzhan yang snang ba'i rgyu ni 'di ltar pha rol du phyin pa drug dang / sangs rgyas kyi rang bzhin no/ /gzhan yang skye ba'i rgyu ni dpa' bar 'gro ba'i ting nge 'dzin gyi bla na med pa yang dag par rdzogs pa'i byang chub bo/ /yang snang ba'i rgyu ni 'di ltar 'phags pa'i</text></item>
<item><p>100b2</p><section>mdo sde</section><text>lam brgyad kyi bla na med pa yang dag par rdzogs pa'i byang chub bo/ /yang skye ba'i rgyu ni 'di ltar dad pa'i sems kyi pha rol du phyin pa drug go/ /byang chub sems dpa' seng ge sgras gsol pa/ bcom ldan 'das ji ltar bcom ldan 'das kyis gsungs pa</text></item>
<item><p>100b3</p><section>mdo sde</section><text>ltar de bzhin gshegs pa mthong ba dang sangs rgyas kyi rang bzhin mthong ba zhes bgyi ba'i don ji lta bu lags/ bcom ldan 'das de bzhin gshegs pa'i sku ni mtshan dang dbyibs ma mchis la/ ring po ma lags/ thung ngu ma lags/ dkar po ma</text></item>
<item><p>100b4</p><section>mdo sde</section><text>lags/ nag po ma lags/ phyogs mtshams ma mchis/ khams gsum na mi gnas 'dus byas kyi mtshan nyid ma lags/ mig gi rnam par shes pas shes pa ma lags te/ sangs rgyas kyi rang bzhin yang de dang mtshungs na/ ji ltar mthong bar rung /</text></item>
<item><p>100b5</p><section>mdo sde</section><text>bcom ldan 'das kyis bka' stsal pa/ rigs kyi bu sangs rgyas kyi sku la rnam pa gnyis te/ rtag pa dang mi rtag pa'o/ /de la mi rtag pa ni sems can thams cad sgrol ba'i phyir thabs kyis ston pa ni mig gis mthong ba zhes bya'o/ /rtag pa ni de</text></item>
<item><p>100b6</p><section>mdo sde</section><text>bzhin gshegs pa'i rnam par grol ba'i sku mig gis mthong ba zhes kyang bya/ thos pas mthong ba zhes kyang bya'o/ /sangs rgyas kyi rang bzhin yang rnam pa gnyis te/ mthong ba dang mi mthong ba'o/ /de la mthong ba ni byang chub sems dpa' sa bcu</text></item>
<item><p>100b7</p><section>mdo sde</section><text>pa dang / sangs rgyas bcom ldan 'das so/ /mi mthong ba ni sems can thams cad do/ /mig gis mthong ba ni byang chub sems dpa' sa bcu pa dang / sangs rgyas bcom ldan 'das kyi spyan gyis sems can la sangs rgyas kyi rang bzhin yod par</text></item>
<item><p>100b8</p><section>mdo sde</section><text>gzigs pa'o/ /thos pas mthong ba ni sems can thams cad dang / byang chub sems dpa' sa dgu pa rnams kyis sangs rgyas kyi rang bzhin dang / de bzhin gshegs pa'i sku yod par thos pa'o/ /de la yang rnam pa gnyis te/ gzugs dang</text></item>
<item><p>101a1</p><section>mdo sde</section><text>gzugs ma yin pa'o/ /de la gzugs ni de bzhin gshegs pa'i rnam par grol ba'o/ /gzugs ma yin pa ni de bzhin gshegs pas gzugs dang mtshan nyid thams cad yongs su bcad pa'o/ /sangs rgyas kyi rang bzhin la yang rnam pa gnyis te/</text></item>
<item><p>101a2</p><section>mdo sde</section><text>gzugs dang gzugs ma yin pa'o/ /de la gzugs ni bla na med pa yang dag par rdzogs pa'i byang chub bo/ /gzugs ma yin pa ni bus pa ma rabs so so'i skye bo nas byang chub sems dpa' sa bcu pa'i bar du skye ste/ byang chub sems dpa' sa bcu pas gsal</text></item>
<item><p>101a3</p><section>mdo sde</section><text>bar mi mthong ba'i phyir gzugs ma yin pa zhes bya'o/ /rigs kyi bu yang sangs rgyas kyi rang bzhin la rnam pa gnyis te/ gzugs dang gzugs ma yin pa'o/ /de la gzugs ni sangs rgyas dang byang chub sems dpa'o/ /gzugs ma yin pa ni sems</text></item>
<item><p>101a4</p><section>mdo sde</section><text>can thams cad de/ mig gis mthong ba ni gzugs so/ /thos pas mthong ba ni gzugs ma yin pa'o/ /nang ma yin phyi rol ma yin pa ni sangs rgyas kyi rang bzhin no/ /nang dang phyi rol ma yin mod kyi 'jig pa dang stong pa ma yin pa'i phyir sems can</text></item>
<item><p>101a5</p><section>mdo sde</section><text>thams cad la sangs rgyas kyi rang bzhin yod ces bya'o/ /byang chub sems dpa' seng ge sgras gsol pa/ bcom ldan 'das ji ltar bcom ldan 'das kyis gsungs pa ltar 'o ma'i nang na zho mchis pa dang 'dra bar sems can thams cad la sangs rgyas kyi</text></item>
<item><p>101a6</p><section>mdo sde</section><text>rang bzhin rdo rje mthu bo che lta bu mchis te/ sangs rgyas kyi rang bzhin ni mar gyi snying po yongs su dag pa dang mtshungs so zhes bka' stsal na/ ci'i slad du bcom ldan 'das kyis sangs rgyas kyi rang bzhin ni phyi rol ma yin nang ma yin zhes bka' stsal/ bcom</text></item>
<item><p>101a7</p><section>mdo sde</section><text>ldan 'das kyis bka' stsal pa/ rigs kyi bu ngas 'o ma'i nang na zho yod do zhes ma gsungs kyi 'o ma las zho 'byung ba'i phyir zho yod ces byas so/ /gsol pa/ bcom ldan 'das skye ba'i chos thams cad so so nas dus mchis sam/ bka' stsal pa/</text></item>
<item><p>101a8</p><section>mdo sde</section><text>rigs kyi bu 'o ma'i tshe na zho med pa dang / mar dang / zhun mar dang / snying khu yang med de/ sems can thams cad kyang 'o mar 'dzin pas ngas 'o ma'i nang na zho med ces gsungs so/ /ji ste yod pa zhig na ci'i phyir rnam pa 'di gnyis la mkhas pa la gser</text></item>
<item><p>101b1</p><section>mdo sde</section><text>dang lcags mgar zhes bya ba bzhin du ming gnyis su ma btags/ de bas na zho'i tshe ni 'o ma dang / mar dang / zhun mar dang / snying khu'i bar du med pas sems can gyis kyang zho ni 'o ma ma yin pas na mar dang / zhun mar dang / mar gyi snying khu'i bar du</text></item>
<item><p>101b2</p><section>mdo sde</section><text>med par 'dzin te/ mar gyi snying khu'i bar du de bzhin du rgyas par rig par bya'o/ /rigs kyi bu rgyu la rnam pa gnyis te/ bden pa'i rgyu dang / rkyen gyi rgyu'o/ /de la bden pa'i rgyu ni ji ltar 'o ma las zho byung ba'o/ /rkyen gyi rgyu ni drod dang dri ma la sogs pa'i</text></item>
<item><p>101b3</p><section>mdo sde</section><text>rkyen gyis 'o ma las zho 'byung ba'i phyir 'o ma la zho'i rang bzhin yod ces smra'o/ /byang chub sems dpa' seng ge sgras gsol pa/ bcom ldan 'das ji ste 'o ma la zho'i rang bzhin ma mchis na rwa la yang ma mchis par 'dra na ci'i slad du rwa las zho mi 'byung /</text></item>
<item><p>101b4</p><section>mdo sde</section><text>bka' stsal pa/ rigs kyi bu rwa la yang zho 'byung ngo / /de ci'i phyir zhe na/ ngas rkyen gyi rgyu la rnam pa gnyis su gsungs te/ dri ma dang drod do/ /rwa'i rang bzhin ni dri ma'i phyir zhor 'gyur bar byed do/ /seng ge sgras gsol pa/ bcom ldan 'das ci ste</text></item>
<item><p>101b5</p><section>mdo sde</section><text>rwa las zho 'byung na zho tshol ba dag ci'i slad du 'o ma ni 'dod la rwa ni mi 'dod bcom ldan 'das kyis bka' stsal pa/ rigs kyi bu de bas na ngas bden pa'i rgyu dang / rkyen gyi rgyu bshad pa yin no/ /seng ge sgras gsol pa/ gal te 'o ma'i nang na zho'i</text></item>
<item><p>101b6</p><section>mdo sde</section><text>rang bzhin thog ma nas ma mchis la/ da mchis pa zhig lags na 'o ma'i nang nas thog ma nas a 'bra'i shing ma mchis pas gnyis ka ma mchis par mtshungs na ci'i slad du a 'bra'i 'bras bu mi 'byung / rigs kyi bu 'o ma las kyang a 'bra'i shing skye bar</text></item>
<item><p>101b7</p><section>mdo sde</section><text>'gyur ro/ /gal te 'o ma shing drung du blugs na nub gcig du khru lnga skye bar 'gyur te/ don de lta bas na ngas rgyu rnam pa gnyis bshad pa yin no/ /rigs kyi bu gal te chos thams cad rgyu gcig gis skye ba zhig yin na ci'i phyir 'o ma'i nang na a 'bra'i shing mi</text></item>
<item><p>101b8</p><section>mdo sde</section><text>'byung zhes brgal kyang rung ngo / /rigs kyi bu dper na chen po bzhi ni gzugs thams cad kyi rgyu dang / rkyen du 'gyur yang gzugs kyi mtshan nyid dang mi mthun te so sor tha dad do/ /don de lta bas na 'o ma las a 'bra'i shing mi skye'o/ /gsol pa bcom</text></item>
<item><p>102a1</p><section>mdo sde</section><text>ldan 'das bcom ldan 'das kyis gsungs pa ltar bden pa'i rgyu dang rkyen gyi rgyu ste/ rnam pa gnyis la sems can gyi sangs rgyas kyi rang bzhin gyi rgyu gang lags/ rigs kyi bu sems can gyi sangs rgyas kyi rang bzhin yang rgyu rnam pa gnyis te/</text></item>
<item><p>102a2</p><section>mdo sde</section><text>bden pa'i rgyu dang rkyen gyi rgyu'o/ /de la bden pa'i rgyu ni sems can rnams so/ /rkyen gyi rgyu ni pha rol du phyin pa drug go/ /byang chub sems dpa' seng ge sgras gsol pa/ bcom ldan 'das bdag gis 'o ma'i nang na zho'i rang bzhin nges par mchis</text></item>
<item><p>102a3</p><section>mdo sde</section><text>par 'tshal lo/ /de ci'i slad du zhe na/ bdag gis 'jig rten na zho tshol ba'i rnams 'o ma tshol te/ nams kyang chab mi tshol bas de bas na 'o ma'i nang na zho'i rang bzhin mchis par 'tshal lo/ /bcom ldan 'das kyis bka' stsal pa/</text></item>
<item><p>102a4</p><section>mdo sde</section><text>rigs kyi bu khyod kyis dris pa'i don de de lta ma yin no/ /de ci'i phyir zhe na/ dper na la la zhig ngo'i gzugs brnyan mthong bar 'dod pa'i phyir ral gri la lta'o/ /seng ge sgras gsol pa/ bcom ldan 'das don de lta bas na 'o ma la zho'i</text></item>
<item><p>102a5</p><section>mdo sde</section><text>rang bzhin mchis so/ /gal te ral gri'i nang na ngo'i gzugs brnyan ma mchis pa zhig lags na ci'i slad du ral gri la lta/ bcom ldan 'das kyis bka' stsal pa/ rigs kyi bu gal te ral gri'i nang na nges par ngo'i gzugs brnyan yod na ji ste</text></item>
<item><p>102a6</p><section>mdo sde</section><text>bsgreng na ni chu ring bar mthong la thad kar bsnyal na zheng che bar mthong / gal te bdag gi ngo yin na ci'i phyir ring por mthong / gal te gzhan zhig gi ngo yin na bdag gi ngo'i gzugs brnyan zhes brjod/ gal te bdag gi ngo'i rkyen gyis gzhan gyi ngo</text></item>
<item><p>102a7</p><section>mdo sde</section><text>mthong bar 'gyur ba zhig min na ji ste rta 'am bong bu'i ngo'i gzugs brnyan mi mthong / seng ge sgras gsol pa/ bcom ldan 'das mig gi snang ba der phyin pa'i phyir ngo chu ring por mthong ngo / /bcom ldan 'das kyis bka' stsal pa/ rigs kyi bu mig</text></item>
<item><p>102a8</p><section>mdo sde</section><text>gi snang ba ni/ yang dag par na der phyin pa ma yin no/ /de ci'i phyir zhe na/ nye ba dang ring ba dus gcig tu cig car mthong yang de'i bar na dngos po ci yang mi mthong ba'i phyir ro/ /rigs kyi bu gal te mig gi snang ba der phyin pas mthong bar gyur pa zhig</text></item>
<item><p>102b1</p><section>mdo sde</section><text>yin na sems can thams cad kyis me mthong ba na ji ste tshig par ma gyur/ ji ste gcig gis rgyang ring po nas rdzas dkar po zhig mthong na ngang pa 'am/ ba dan nam/ mi 'am/ shing zhes the tsom za ba'i mi rigs so/ /gal te mig gi snang ba der phyin pa zhig yin</text></item>
<item><p>102b2</p><section>mdo sde</section><text>na ci'i phyir chu shel gyi nang gi dngos po dang / chu mig gi nang gi nya dang / rdo la sogs pa mthong bar gyur/ gal te ma phyin pas mthong ba zhig yin na ci'i phyir chu shel gyi nang na dngos po ni mthong la brtsig pa'i phyi rol gyi gzugs mthong bar ma gyur/ de lta bas na mig gi</text></item>
<item><p>102b3</p><section>mdo sde</section><text>snang ba der phyin pas ring por mthong zhes bya ba'i don de de lta ma yin no/ /rigs kyi bu ji ltar khyod kyis smras pa ltar 'o ma la zho yod na ci'i phyir 'o ma 'tshong ba dag 'o ma'i rin 'ba' zhig len te zho'i rin mi len/ rgod ma 'tshong ba des rgod ma'i rin 'ba' zhig len te/</text></item>
<item><p>102b4</p><section>mdo sde</section><text>rte'u'i rin mi len/ rigs kyi bu 'jig rten pa dag bu med pa'i phyir chung ma len te/ gal te chung ma sbrum na bu mo zhes mi bya'o/ /gal te bu mo la bu'i rang bzhin yod pa'i phyir chung ma len no zhes bya ba de mi rung ngo / /de ci'i phyir zhe na/ gal te bu'i rang bzhin yod na</text></item>
<item><p>102b5</p><section>mdo sde</section><text>tsha bo yang yod pa'i rigs so/ /gal te tsha bo yod na de spun du 'gyur ro/ /de ci'i phyir zhe na/ lto gcig nas byung ba'i phyir te/ de bas na ngas bu mo la bu'i rang bzhin med ces gsungs so/ /gal te 'o ma la zho'i rang bzhin yod na ji ste dus gcig tu ro lnga dang ldan</text></item>
<item><p>102b6</p><section>mdo sde</section><text>par ma gyur/ gal te shing gi sa bon la n+ya gro d+ha 'dom lngar skye ba'i mtshan nyid yod na ji ste dus gcig na myu gu dang / sdong bu dang / yal ga dang / lo ma dang / me tog dang / 'bras bu la sogs pa'i dbyibs dang gzugs tha dad par snang bar ma gyur/</text></item>
<item><p>102b7</p><section>mdo sde</section><text>rigs kyi bu 'o ma'i gzugs kyi tshe na tha dad la ro tha dad 'bras bu tha dad pa nas mar gyi snying khu'i bar du tha dad na ji ltar 'o ma la zho'i rang bzhin yod par bshad/ rigs kyi bu dper na mi zhig sang lta bur mar btung bar byas pa las deng nas mnam mo zhes zer ba dang 'dra</text></item>
<item><p>102b8</p><section>mdo sde</section><text>bar gang 'o ma la nges par zho'i rang bzhin yod do zhes zer ba yang de dang 'dra'o/ /rigs kyi bu dper na mi zhig smyu gu dang / shog shog dang / snag tsha la sogs pa yi ger 'gyur te/ shog shog las kyang thog ma nas yi ge med do/ /thog ma nas</text></item>
<item><p>103a1</p><section>mdo sde</section><text>med pa'i phyir rkyen la rag lus pas grub par gyur to/ /gal te thog ma nas yod pa zhig yin na rgyu rkyen mang po yang mi dgos par 'gyur ro/ /dper na tshon sngon po dang ser por sbyar na tshon ljang khur 'gyur te/ tshon de gnyis la yang thog ma nas</text></item>
<item><p>103a2</p><section>mdo sde</section><text>ljang khu'i rang bzhin med do/ /gal te thog ma nas yod pa zhig yin na sbyar yang ci dgos/ rigs kyi bu dper na sems can ni zas kyi rgyus 'tsho bar 'gyur te/ yang dag par na zas kyi nang na 'tsho ba med do/ /gal te 'tsho ba yong gis yod pa zhig yin na</text></item>
<item><p>103a3</p><section>mdo sde</section><text>zas ma zos pa'i tshe zas nyid 'tsho ba'i rigs so/ /rigs kyi bu chos thams cad yong gis rang bzhin med pa'i phyir don de la gzigs nas tshigs su bcad pa 'di dag gsungs so/ /thog ma med la da ltar yod/ /thog ma yod la da ltar med/ /dus gsum</text></item>
<item><p>103a4</p><section>mdo sde</section><text>srid pa'i chos thams cad/ /de 'dra ba yi gnas med do/ /rigs kyi bu chos thams cad ni rgyu dang rkyen gyis skye la/ rgyu dang rkyen gyis 'gag go/ /rigs kyi bu gal te sems can gyi nang na sangs rgyas kyi rang bzhin yod na sems can thams cad da</text></item>
<item><p>103a5</p><section>mdo sde</section><text>ltar nga dang 'dra bar sangs rgyas kyi sku yod pa'i rigs so/ /sems can gyi sangs rgyas kyi rang bzhin ni mi 'chag /mi 'jig /bkrir mi rung / gzung du mi rung / bcing du mi rung / gdags su mi rung ste/ ji ltar sems can la nam mkha'</text></item>
<item><p>103a6</p><section>mdo sde</section><text>stong pa yod pa bzhin no/ /thogs pa med pa'i phyir na sems can thams cad la nam mkha' stong pa yod kyang so so nas bdag nyid kyi nam mkha' stong pa mi mthong ngo / /gal te sems can la nam mkha' stong pa med na song ba dang 'ong ba dang / 'gro ba dang /</text></item>
<item><p>103a7</p><section>mdo sde</section><text>sdod pa dang / 'dug pa dang nyal ba med la/ mi skye mi 'phel lo/ /don de lta bas na ngas mdo sde las sems can thams cad la nam mkha'i dbyings yod do zhes gsungs so/ /nam mkha'i dbyings de nyid nam mkha' stong pa zhes bya ste/ sems</text></item>
<item><p>103a8</p><section>mdo sde</section><text>can gyi sangs rgyas kyi rang bzhin yang de dang 'dra bas ji ltar nor bu rin po che ltar byang chub sems dpa' sa bcu pas cung zad cig mthong ngo / /rigs kyi bu sems can gyi sangs rgyas kyi rang bzhin ni sangs rgyas rnams kyi spyod yul yin gyi/ nyan thos</text></item>
<item><p>103b1</p><section>mdo sde</section><text>dang rang sangs rgyas kyis shes pa ma yin no/ /sems can thams cad sangs rgyas kyi rang bzhin mi mthong ba'i phyir rtag tu nyon mongs pas kun du glags nas 'khor ba na 'khor bar gyur to/ /sangs rgyas kyi rang bzhin mthong bas ni kun nas nyon mongs pas bcing</text></item>
<item><p>103b2</p><section>mdo sde</section><text>bar mi 'gyur te/ 'khor ba las rnam par grol zhing mya ngan las 'das pa chen po thob par gyur to/ /byang chub sems dpa' seng ge sgras gsol pa/ bcom ldan 'das sems can thams cad la sangs rgyas kyi rang bzhin mchis pa ni ji ltar 'o ma'i</text></item>
<item><p>103b3</p><section>mdo sde</section><text>nang na zho'i rang bzhin mchis pa dang mtshungs so/ /gal te 'o ma la zho'i rang bzhin ma mchis na ci'i slad du bcom ldan 'das kyis rgyu rnam pa gnyis te/ bden pa'i rgyu dang rkyen gyi rgyu gsungs/ rkyen gyi rgyu ni dri ma dang drod de/ nam mkha' stong pa ni rang</text></item>
<item><p>103b4</p><section>mdo sde</section><text>bzhin ma mchis pas rkyen gyi rgyu ni ma mchis so/ /bcom ldan 'das kyis bka' stsal pa/ rigs kyi bu gal te 'o ma'i nang na nges par mar gyi rang bzhin yod na rkyen gyi rgyu ci dgos/ byang chub sems dpa' seng ge sgras gsol pa/ bcom ldan</text></item>
<item><p>103b5</p><section>mdo sde</section><text>'das rang bzhin mchis pa'i slad du rkyen gyi rgyu 'tshal lo/ /de ci'i slad du zhe na/ mthong bar bgyi ba'i slad du'o/ /rkyen gyi rgyu ni gsal ba'i rgyu lags so/ /bcom ldan 'das dper na mun pa'i nang na sngar rdzas dag mchis pas mthong bar 'dod pa'i phyir</text></item>
<item><p>103b6</p><section>mdo sde</section><text>sgron ma gsal bar bgyid do/ /gal te thog ma nas ma mchis na sgron mas ci zhig snang bar bgyi/ ji ltar sa la rdza ma mchis pa'i phyir mi dang / chab dang / 'khor lo dang / thag gu dang / dbyug gu la sogs pa ni gsal ba'i rgyu'o/ /shing n+ya gro d+ha'i 'bras</text></item>
<item><p>103b7</p><section>mdo sde</section><text>bu yang sa dang / chu dang / smred ni gsal ba'i rgyu'o/ /de bzhin du 'o ma'i yang drod dang dri ma ni gsal ba'i rgyur 'gyur ro/ /de bas na rang bzhin thog ma nas mchis kyang gsal ba'i rgyu la rag lus te/ des mthong bar 'gyur ro/ /don de lta bas na 'o ma'i</text></item>
<item><p>103b8</p><section>mdo sde</section><text>nang na thog ma nas zho mchis par mngon no/ /bka' stsal pa/ rigs kyi bu gal te 'o ma'i nang na nges par zho'i rang bzhin yod pa zhig yin na de nyid gsal ba'i rgyur 'gyur ro/ /gal te gsal ba'i rgyu yin na gdod gsal bar bya yang ci dgos/ rigs</text></item>
<item><p>104a1</p><section>mdo sde</section><text>kyi bu gal te gsal ba'i rgyu de rang bzhin gyis gsal ba yin na rtag tu bdag gsal bar byed pa'i rigs so/ /gal te bdag gsal bar mi byed na gzhan gsal byar byed mi nus so/ /gal te gsal ba'i rgyu la rang bzhin rnam pa gnyis te/</text></item>
<item><p>104a2</p><section>mdo sde</section><text>bdag gsal bar byed pa dang / gzhan gsal bar byed pa'o zhes bya ba ni don de lta ma yin no/ /de ci'i phyir zhe na/ gsal ba'i rgyu gcig la ji ltar gnyis su 'gyur/ gal te gnyis su 'gyur na 'o ma yang gnyis su 'gyur ro/ /gal te 'o ma</text></item>
<item><p>104a3</p><section>mdo sde</section><text>la rang bzhin gnyis su med na ci'i phyir de gsal ba'i rgyu 'ba' zhig gnyis su 'gyur/ seng ge sgras gsol pa/ bcom ldan 'das ji ltar 'jig rten pas bdag dang mi brgyad ces mchi ba bzhin du gsal ba'i rgyu yang de dang 'dra ste/ bdag dang gzhan</text></item>
<item><p>104a4</p><section>mdo sde</section><text>gsal bar bgyid do/ /bcom ldan 'das kyis bka' stsal pa/ rigs kyi bu gal te gsal ba'i rgyu de lta na gsal ba'i rgyu zhes mi bya'o/ /de ci'i phyir zhe na/ grangs ni bdag dang gzhan gyi gzugs bgrang nus pas brgyad ces bya ste/ gzugs</text></item>
<item><p>104a5</p><section>mdo sde</section><text>kyi ngo bo nyid de/ bdag la gsal ba'i rgyu mtshan nyid med do/ /gsal ba'i mtshan nyid med pas na shes rab kyi rang bzhin gyi dbang gis bdag dang gzhan bgrang bar 'gyur bas na de'i phyir gsal ba'i rgyus bdag gsal bar mi nus te/ gzhan yang</text></item>
<item><p>104a6</p><section>mdo sde</section><text>gsal bar mi nus so/ /sems can thams cad la sangs rgyas kyi rang bzhin yod na ci'i phyir bsod nams kyi tshogs tshad med pa bsgrub dgos par 'gyur/ gal te sgrub pa de gsal ba'i rgyu yin na zho 'jig par gyur pa dang mthun no/ /</text></item>
<item><p>104a7</p><section>mdo sde</section><text>gal te rgyu la nges par 'bras bu yod do zhes byar ni tshul khrims dang / ting nge 'dzin dang / shes rab skye zhing 'phel bar mi 'gyur ro/ /ngas ni 'jig rten pa dag sngan tshul khrims dang / ting nge 'dzin dang / shes rab med pa las</text></item>
<item><p>104a8</p><section>mdo sde</section><text>mkhan po las mnos nas gdod khad kyis skye zhing 'phel bar gzigs so/ /gal te mkhan pos bstan pa gsal ba'i rgyu yin no zhes byar ni mkhan pos bstan pa'i tshe mnod pa la tshul khrims dang / ting nge 'dzin dang / shes rab med do/ /</text></item>
<item><p>104b1</p><section>mdo sde</section><text>gal te gsal ba zhig yin na med pa'i dus na gsal bar 'gyur ba'i rigs na ci'i phyir gsal bar byas pa'i 'og tu tshul khrims dang / ting nge 'dzin dang / shes rab skye zhing 'phel bar 'gyur/ seng ge sgras gsol pa/ bcom ldan 'das gal te</text></item>
<item><p>104b2</p><section>mdo sde</section><text>gsal ba'i rgyu ma mchis na ci'i slad du 'o ma dang zho zhes ming gdags par gyur/ bcom ldan 'das kyis bka' stsal pa/ rigs kyi bu 'jig rten na rgol ba'i lan btab pa la rnam pa gsum ste/ 'di ltar 'gyur ba'i lan btab pa ste/ ji ltar</text></item>
<item><p>104b3</p><section>mdo sde</section><text>sngar bshad pa las ji ltar na tshul khrims zhe na/ 'gyod pa med pa nas yongs su mya ngan las 'das pa chen po'i bar du 'thob par 'gyur ro zhes bya ba dang / cang mi smra ba'i lan btab ste/ ji ltar kun du rgyu zhig 'ongs nas nga la 'di skad du bdag ces bya ba</text></item>
<item><p>104b4</p><section>mdo sde</section><text>rtag pa ma yin nam zhes dris pa las ngas de'i tshe cang mi smra ba dang / the tshom gyi lan btab pa ste/ ji ltar mdo sde 'di las gal te gsal ba'i rgyu gnyis su 'gyur na ci'i phyir 'o ma la gnyis su med ces dris pa dang gsum mo/ /rigs</text></item>
<item><p>104b5</p><section>mdo sde</section><text>kyi bu ngas 'gyur ba'i lan btab ste ji ltar 'jig rten pas 'di skad du 'o ma yod na gdon mi za bar zho yod pas de'i phyir 'o ma dang zho yod do/ /zhes btags te/ sangs rgyas kyi rang bzhin yang de dang 'dra bar sems can yod na sangs rgyas kyi rang</text></item>
<item><p>104b6</p><section>mdo sde</section><text>bzhin yod de/ phyis mthong bar 'gyur ba'i phyir ro/ /seng ge sgras gsol pa/ bcom ldan 'das ji ltar bcom ldan 'das kyis gsungs pa'i don de lta ma lags so/ /de ci'i slad du zhe na/ 'das pa ni 'gags/ ma 'ongs</text></item>
<item><p>104b7</p><section>mdo sde</section><text>pa ni ma phyin na mchis shes ji skad bgyi/ gal te ma 'ongs pa la mchis pa shes bgyi na don de yang mi rung ba ste/ ji ltar 'jig rten pa dag bu med par mthong nas/ bu med do zhes mchi ba dang mtshungs te/ sems can la sangs rgyas kyi</text></item>
<item><p>104b8</p><section>mdo sde</section><text>rang bzhin ma mchis par ci'i slad du sems can thams cad la sangs rgyas kyi rang bzhin mchis shes gsungs/ bcom ldan 'das kyis bka' stsal pa/ rigs kyi bu 'das pa ni yod pa zhes bya'o/ /dper na skyur rtsi rmo ba'i myu gu</text></item>
<item><p>105a1</p><section>mdo sde</section><text>skyes nas 'bras bu 'gog ste/ myu gu yang mngar ba nas/ 'bras bu skye ba'i bar du yang de bzhin te smin nas skyur bar 'gyur ro/ /rigs kyi bu ro skyur ba ni sa bon dang / myu gu dang / 'bras bu skye ba'i bar du med de/ smin pa'i dbyibs dang /</text></item>
<item><p>105a2</p><section>mdo sde</section><text>kha dog dang / gzugs las skyur ba'i ro skye'o/ /de ltar skyur ba'i ro de ni thog ma nas med de gzod yod par gyur to/ /de ltar thog ma nas med la da yod par 'gyur mod kyi thog ma'i rgyu ma yin pa ma yin no/ /de ltar thog ma'i sa bon 'das pa yin mod kyi yod pa</text></item>
<item><p>105a3</p><section>mdo sde</section><text>zhes bya ste/ don de lta bas na 'das pa yang yod pa zhes bya'o/ /yang ji ltar na ma 'ongs pa la yod pa zhes bya zhe na/ dper na mis til rmos pa las yang mi gcig gis 'di rmos te ci dgos shes dris pa dang / de la lan btab pa mar yod do zhes</text></item>
<item><p>105a4</p><section>mdo sde</section><text>smras so/ /yang dag par mar med mod kyi til smin nas 'bru bsdus te brngo zhing brdungs la btsir na gdod mar du 'byung bar 'gyur te/ de bas na mi brdzun zer ba ma yin par rig par bya'o/ /de lta bas na ma 'ongs pa yang yod ces bya'o/ /gzhan yang ji ltar</text></item>
<item><p>105a5</p><section>mdo sde</section><text>na 'das pa la yod pa zhes bya zhe na/ rigs kyi bu dper na mi gcig gis lkog du rgyal po la kha tshas byas pa las lo mang zhig lon pa dang / rgyal pos thos par gyur te thos nas de la ci'i phyir nga la kha zer zhes dris pa dang / des lan btab pa/ rgyal po</text></item>
<item><p>105a6</p><section>mdo sde</section><text>chen po bdag gis kha tshas ma bgyis so/ /de ci'i slad du zhe na/ kha tshas bgyis pa 'ang 'gags lags so/ /rgyal pos smras pa/ nga dang kha tshas byas pa gnyis ka 'dug bzhin du ci'i phyir 'gags shes smra/ de'i rgyu de'i rkyen gyis lus dang srog</text></item>
<item><p>105a7</p><section>mdo sde</section><text>yal bar gyur to/ /rigs kyi bu de gnyis ni yang dag par med kyang 'bras bu med par ma gyur to/ /de bas na 'das pa la yod ces bya'o/ /gzhan yang ji ltar na ma 'ongs pa la yod pa zhes bya zhe na/ dper na mi zhig rdza mkhan gyi der song nas rdza ma</text></item>
<item><p>105a8</p><section>mdo sde</section><text>yod dam zhes dris pa dang / rdza ma yod do zhes smras te/ rdza mkhan de la yang dag par da ltar med de/ 'jim pa yod pas rdza ma yod ces byas kyang de ltar mi de brdzun zer ba ma yin par rig par bya'o/ /de bas na 'o ma'i nang na zho yod pa dang / sems can la</text></item>
<item><p>105b1</p><section>mdo sde</section><text>sangs rgyas kyi rang bzhin yod pa yang de dang 'dra'o/ /sangs rgyas kyi rang bzhin mthong bar 'dod na/ dus dang / tshod dang / dbyibs dang / gzugs la shin du brtag go/ /de'i phyir ngas sems can thams cad la sangs rgyas kyi rang bzhin yod do zhes gsungs pa</text></item>
<item><p>105b2</p><section>mdo sde</section><text>yang mi bden pa ma yin no/ /seng ge sgras gsol pa/ sems can thams cad la sangs rgyas kyi rang bzhin ma mchis na bla na med pa yang dag par rdzogs pa'i byang chub ji ltar 'thob par 'gyur/ bden pa'i rgyus sems can rnams bla na med pa yang dag par rdzogs</text></item>
<item><p>105b3</p><section>mdo sde</section><text>pa'i byang chub 'thob par 'gyur na bden pa'i rgyu ni 'di lta ste/ sangs rgyas kyi rang bzhin no/ /bcom ldan 'das gal te n+ya gro d+ha'i 'bras bu la n+ya gro d+ha'i shing ma mchis na ci'i slad du n+ya gro d+ha'i 'bras bu zhes btags la/ kha te ra'i 'bras bu zhes ma btags/ bcom ldan 'das dper na</text></item>
<item><p>105b4</p><section>mdo sde</section><text>gau ta ma'i rigs ni a te ya'i rigs shes gdags su mi rung la/ de bzhin du a te'i rigs kyang gau ta ma'i rigs shes gdags su mi rung / de bzhin du n+ya gro d+ha'i 'bras bu yang kha te ra'i 'bras bu zhes gdags su mi rung / kha te ra'i 'bras bu yang n+ya gro d+ha'i 'bras bu zhes bgyir mi rung ste/</text></item>
<item><p>105b5</p><section>mdo sde</section><text>ji ltar bcom ldan 'das ni gau ta ma'i rigs las gzhan ma lags pa ltar sems can gyi sangs rgyas kyi rang bzhin yang de dang 'dra ste/ de lta bas na sems can kun la sangs rgyas kyi rang bzhin mchis par 'tshal lo/ /bcom ldan 'das kyis bka' stsal pa/ rigs</text></item>
<item><p>105b6</p><section>mdo sde</section><text>kyi bu gang 'bras bu la n+ya gro d+ha yod ces bya ba'i don de mi rung ngo / /gal te yod pa zhig yin na ci'i phyir mi mthong / rigs kyi bu dper na 'jig rten gyi rdzas ni rgyu rkyen yod pa'i phyir ltar med do/ /rgyu rkyen gang zhe na/ 'di lta ste/ ring bas mi mthong ba ste/ nam mkha'i bya</text></item>
<item><p>105b7</p><section>mdo sde</section><text>rjes dang / nye bas mi mthong ba ste/ mig gis rdzi ma dang / zhig pas mi mthong ba ste/ rtsa ba rul ba dang / 'du shes 'khrugs pas mi mthong ba ste/ sems rtse gcig pa ma yin pa dang / phra bas mi mthong ba ste/ rdul phra mo dang / bsgribs pas mi</text></item>
<item><p>105b8</p><section>mdo sde</section><text>mthong ba ste/ sprin gyis skar ma bsgribs pa dang / mang bas mi mthong ba ste/ 'bras kyi phung po'i nang na pha dang 'dra ba'i til yod pa dang / 'dra bas mi mthong ba ste sran ma'i phung por sran ma bzhag pa dang 'dra ste/ n+ya gro d+ha'i shing ni de lta bu'i rgyu rkyen rnam pa brgyad po dang mi 'dra na/</text></item>
<item><p>106a1</p><section>mdo sde</section><text>gal te yod pa zhig yin na ci'i phyir mi mthong / gal te phra ba dang bsgribs pa'i phyir mi mthong zhes byar ni don de yang de ltar mi rung ngo / /de ci'i phyir zhe na/ shing gi mtshan nyid sbom pa'i phyir ro/ /gal te rang bzhin gyis phra na ji ltar skye</text></item>
<item><p>106a2</p><section>mdo sde</section><text>bar 'gyur/ ji ste bsgribs pa'i phyir mi mthong ba zhig yin na rtag tu mi mthong ba'i rigs te/ sngon sbom pa'i rang bzhin med par da sbom par mthong bas na sbom pa de thog ma nas rang bzhin med do/ /sngon sbom pa'i rang bzhin med pa las da mthong bar</text></item>
<item><p>106a3</p><section>mdo sde</section><text>gyur na mthong ba de yang mthong ba'i rang bzhin med de/ 'bras bu yang de dang 'dra bar thog ma nas shing med de/ da yod par gyur pa la nyes pa ci zhig yod/ seng ge sgras gsol pa/ bcom ldan 'das kyis gsungs pa ltar bden pa'i rgyu dang gsal ba'i</text></item>
<item><p>106a4</p><section>mdo sde</section><text>rgyu rnam pa gnyis su gsungs te/ de la sa dang chu dang / rmed pa ni n+ya gro d+ha'i 'bras bu gsal ba'i rgyur gyur pas phra mo las sbom par gyur to/ /bcom ldan 'das kyis bka' stsal pa/ rigs kyi bu gal te thog ma nas yod pa zhig yin na/ gsal ba'i</text></item>
<item><p>106a5</p><section>mdo sde</section><text>rgyu ci dgos/ gal te thog ma nas rang bzhin med na gsal ba ci zhig gsal bar bya/ gal te n+ya gro d+ha la thog ma nas sbom pa'i rang bzhin med la/ gsal ba'i rgyus sbom par skye bar 'gyur na lta/ gnyi ga med par 'dra na ci'i phyir shing kha te ra mi skye ste/</text></item>
<item><p>106a6</p><section>mdo sde</section><text>rigs kyi bu gal te phra bas mi mthong na sbom po mthong ba'i rigs te dper na rdul gcig pu mi mthong na rdul mang po 'dus na mthong bar 'gyur ba bzhin du 'bras bu sbom po yang mthong ba'i rigs so/ /de ci'i phyir zhe na/ de la myu gu dang / sdong bu dang / me tog</text></item>
<item><p>106a7</p><section>mdo sde</section><text>dang / 'bras bu yang yod la/ 'bras bu re re'i nang na yang sa bon tshad med pa yod de/ sa bon re re la yang shing tshad med pa yod pas de bas na sbom pa zhes bya ste/ de ltar sbom par gyur pas na mthong bar gyur pa'i rigs so/ /rigs kyi bu gal te n+ya gro d+ha'i</text></item>
<item><p>106a8</p><section>mdo sde</section><text>sa bon la n+ya gro d+ha'i sa bon gyi rang bzhin yod pas shing skye ba zhig yin na mig gis sa bon de tshig par mthong ngo / /de ltar tshig pa'i rang bzhin yang thog ma nas yod pa'i rigs so/ /ji ste thog ma nas tshig pa yod pa yin na shing yang skye bar mi rigs so/ /</text></item>
<item><p>106b1</p><section>mdo sde</section><text>gal te chos thams cad thog ma nas skye ba dang 'gog pa yin na ci'i phyir de sngar skyes la/ phyis 'gog ste dus gcig tu ma gyur/ don de lta bas na rang bzhin med par rig par bya'o/ /byang chub sems dpa' seng ge sgras gsol pa/ bcom ldan 'das gal</text></item>
<item><p>106b2</p><section>mdo sde</section><text>te n+ya gro d+ha'i 'bras bu la thog ma nas shing gi rang bzhin ma mchis par shing skye bar 'gyur ba lags na gnyis ka ma mchis par 'dra na ci'i slad du 'bras bu de las mar mi 'byung / rigs kyi bu 'bras bu de las mar yang 'byung bar 'gyur te/ thog ma'i rang bzhin</text></item>
<item><p>106b3</p><section>mdo sde</section><text>med kyi/ rgyu dang rkyen kyis yod par 'gyur ro/ /seng ge sgras gsol pa/ ci'i slad du til gyi mar zhes mi bgyi/ rigs kyi bu til ma yin pa'i phyir ro/ /rigs kyi bu dper na me'i rkyen gyis me 'byung la/ chu'i rkyen gyis chu 'byung ste/ gnyis ka</text></item>
<item><p>106b4</p><section>mdo sde</section><text>rkyen las skyes mod kyi gcig gis gcig yod par mi nus te/ n+ya gro d+ha'i 'bras bu dang til mar yang de dang 'dra ste/ gnyis ka rkyen las skyes mod kyi gcig gis gcig skyed pa ma yin no/ /n+ya gro d+ha'i 'bras bu'i rang bzhin ni bad kan gyi nad la phan</text></item>
<item><p>106b5</p><section>mdo sde</section><text>par byed/ til mar gyi rang bzhin ni rlung la phan par byed do/ /rigs kyi bu dper na bu ram gyi shing gi rgyu rkyen gyis sha kha ra dang bu ram nag po 'byung ste/ de ltar rgyu gcig mod kyi/ kha dog dang dbang po so so ste/ sha kha ra ni mkhris pa'i nad la phan</text></item>
<item><p>106b6</p><section>mdo sde</section><text>par byed do/ /bu ram nag pos ni bad kan gyi nad la phan par byed do/ /byang chub sems dpa' seng ge sgras gsol pa/ bcom ldan 'das ji ltar 'o ma la zho'i rang bzhin ma mchis la/ til la mar gyi rang bzhin yang ma mchis/ n+ya gro d+ha'i</text></item>
<item><p>106b7</p><section>mdo sde</section><text>'bras bu la shing gi rang bzhin yang ma mchis/ 'ji ba la rdza'i rang bzhin yang ma mchis pa dang 'dra bar sems can thams cad la sangs rgyas kyi rang bzhin ma mchis na sngar bcom ldan 'das kyis gsungs pa ltar sems can thams cad la</text></item>
<item><p>106b8</p><section>mdo sde</section><text>sangs rgyas kyi rang bzhin mchis pas bla na med pa yang dag par rdzogs pa'i byang chub 'thob par 'gyur ro zhes bgyi ba de mi rung ngo / /de ci'i slad du zhe na/ lha dang mi la rang bzhin ma mchis te rang bzhin ma mchis pas na mi yang lhar 'gyur la</text></item>
<item><p>107a1</p><section>mdo sde</section><text>lha yang mir 'gyur te/ de yang las kyi rkyen gyis 'gyur gyi rang bzhin gyis 'gyur ba ma lags so/ /byang chub sems dpa' sems dpa' chen po yang las kyi rkyen gyis bla na med pa yang dag par rdzogs pa'i byang chub 'thob bo/ /</text></item>
<item><p>107a2</p><section>mdo sde</section><text>gal te sems can la sangs rgyas kyi rang bzhin mchis na ci'i rgyu ci'i rkyen gyis log sred can dag dge ba'i rtsa ba rnams bcad pas sems can dmyal bar ltung / gal te byang chub kyi sems sangs rgyas kyi rang bzhin lags na log sred can</text></item>
<item><p>107a3</p><section>mdo sde</section><text>gyis gcod mi nus pa'i rigs so/ /gal te gcod du rung ba zhig lags na sangs rgyas kyi rang bzhin rtag ces bgyir mi rung ngo / /gal te rtag pa ma lags na sangs rgyas kyi rang bzhin zhes mi bgyi'o/ /gal te sems can rnams la sangs</text></item>
<item><p>107a4</p><section>mdo sde</section><text>rgyas kyi rang bzhin mchis na ci'i slad du thog ma sems bskyed pa dang / phyir ldog pa dang / phyir mi ldog pa zhes bgyi/ gang phyir ldog pa de ni sangs rgyas kyi rang bzhin ma mchis par 'tshal lo/ /bcom ldan 'das byang chub sems dpa' sems dpa' chen po</text></item>
<item><p>107a5</p><section>mdo sde</section><text>rnams sems gcig tu bla na med pa yang dag par rdzogs pa'i byang chub la 'bab pa ni byams pa chen po dang / snying rje chen pos skye ba dang / rga ba dang / 'chi ba'i nyon mongs pa'i skyon mthong nas mya ngan las 'das pa chen po la skye ba dang / rga ba dang / 'chi ba'i nyon</text></item>
<item><p>107a6</p><section>mdo sde</section><text>mongs pa rnams kyi skyon med par brtags te/ dkon mchog gsum dang / las kyi 'bras bu rnam par smin pa la yid ches pas tshul khrims sdom pa la sogs pa'i chos ni sangs rgyas kyi rang bzhin zhes bgyi'o/ /gal te chos 'di'i pha rol na sangs</text></item>
<item><p>107a7</p><section>mdo sde</section><text>rgyas kyi rang bzhin mchis na chos des rgyu dang rkyen bgyi yang ci 'tshal/ bcom ldan 'das 'o ma ni rkyen mi dgos par zho dang mar du 'gyur ba'i chos ma mchis te/ rgyu dang rkyen la rag lus pa ni 'di ltar mis las su bya ba dang / chu dang / rdza ma dang / srub</text></item>
<item><p>107a8</p><section>mdo sde</section><text>shing dang thag gu'o/ /sems can gyi sangs rgyas kyi rang bzhin yang de dang 'dra ste/ rgyu dang rkyen spangs pa'i pha rol na bla na med pa yang dag par rdzogs pa'i byang chub 'thob pa'i mi rigs so/ /gal te nges par mchis na rnal 'byor can dag ci'i</text></item>
<item><p>107b1</p><section>mdo sde</section><text>slad du skye ba dang / rga ba dang / na ba dang / 'chi ba la sogs pa ngan song gsum gyi sdug bsngal mthong nas phyir ldog pa'i sems skye/ gzhan yang pha rol du phyin pa drug bsgom mi 'tshal bar bla na med pa yang dag par rdzogs pa'i byang chub 'thob pa'i rigs te/</text></item>
<item><p>107b2</p><section>mdo sde</section><text>'o ma yang rkyen ma mchis par mi 'gyur la/ pha rol du phyin pa drug gi rgyu ma lags par bla na med pa yang dag par rdzogs pa'i byang chub ma mchis so/ /don de lta bas na sems can rnams la sangs rgyas kyi rang bzhin ma mchis so/ /ji ltar bcom ldan 'das</text></item>
<item><p>107b3</p><section>mdo sde</section><text>kyi sngar gsungs pa la dge 'dun dkon mchog ni rtag go/ /gal te rtag pa lags na mi rtag pa ma lags so/ /mi rtag pa ma lags na ji ltar bla na med pa yang dag par rdzogs pa'i byang chub 'thob par 'gyur/ dge 'dun rtag pa lags na yang ci</text></item>
<item><p>107b4</p><section>mdo sde</section><text>ste sems can thams cad la sangs rgyas kyi rang bzhin mchis shes gsungs/ bcom ldan 'das gal te sems can la thog ma nas byang chub kyi sems kyang ma mchis la/ bla na med pa yang dag par rdzogs pa'i byang chub kyi sems kyang ma mchis te/</text></item>
<item><p>107b5</p><section>mdo sde</section><text>phyis gdod mchis pa zhig lags na sems can gyi sangs rgyas kyi rang bzhin yang de dang 'dra ste/ thog ma ma mchis pa las phyis mchis par 'gyur ro/ /don de lta bas na sems can thams cad la sangs rgyas kyi rang bzhin ma mchis so/ /bcom</text></item>
<item><p>107b6</p><section>mdo sde</section><text>ldan 'das kyis bka' stsal pa/ legs so legs so/ /rigs kyi bu khyod kyis sangs rgyas kyi rang bzhin gyi don shes nas ring zhig lon te/ da sems can gyi phyir de ltar dris pa legs so/ /sems can thams cad la yang dag par sangs</text></item>
<item><p>107b7</p><section>mdo sde</section><text>rgyas kyi rang bzhin yod do/ /khyod kyis 'di skad du sems can la gal te sangs rgyas kyi rang bzhin yod na thog ma sems bskyed pa yod pa'i mi rigs so/ /zhes bya ba ni/ rigs kyi bu sems ni sangs rgyas kyi rang bzhin ma yin no/ /</text></item>
<item><p>107b8</p><section>mdo sde</section><text>de ci'i phyir zhe na/ sems ni mi rtag pa yin la/ sangs rgyas kyi rang bzhin ni rtag pa yin pa'i phyir ro/ /khyed kyis 'di skad du ci'i phyir phyir ldog pa'i sems yod ces bya ba ni yang dag par sems la phyir ldog pa med do/ /gal te sems</text></item>
<item><p>108a1</p><section>mdo sde</section><text>la sems phyir ldog pa yod na nams kyang bla na med pa yang dag par rdzogs pa'i byang chub 'thob par mi 'gyur te/ thob pa bul ba'i phyir phyir mi ldog pa zhes bya'o/ /byang chub kyi sems de ni yang dag par na sangs rgyas kyi rang bzhin</text></item>
<item><p>108a2</p><section>mdo sde</section><text>ma yin no/ /de ci'i phyir zhe na/ log sred can dag dge ba'i rtsa ba bcad pas sems can dmyal bar ltung ba'i phyir ro/ /gal te byang chub kyi sems sangs rgyas kyi rang bzhin yin na ni log sred can dag log sred can zhes bya bar mi 'gyur ro/ /byang</text></item>
<item><p>108a3</p><section>mdo sde</section><text>chub kyi sems kyang mi rtag pa zhes byar mi rung ste/ de bas na nges par byang chub kyi sems ni yang dag par sangs rgyas kyi rang bzhin ma yin par shes par bya'o/ /rigs kyi bu khyod kyis 'di skad du gal te sangs rgyas kyi rang bzhin yod na ji ltar</text></item>
<item><p>108a4</p><section>mdo sde</section><text>'o ma las zhor 'gyur ba ltar rkyen la rag lus so zhes bya ba de yang de lta ma yin no/ /de ci'i phyir zhe na/ rgyu rnam pa lngas mar du 'gyur ba ltar sangs rgyas kyi rang bzhin yang de dang 'dra ste/ dper na rdo la ni gser yod/ dngul yang yod/</text></item>
<item><p>108a5</p><section>mdo sde</section><text>zangs kyang yod/ lcags kyang yod de/ de dag chen po bzhi la gnas par 'dra yang ming gcig snying po gcig las 'byung ba so so ste/ rgyu dang rkyen mang po dgos so/ /de yang sems can gyi bsod nams dang / mis las su byas pa las</text></item>
<item><p>108a6</p><section>mdo sde</section><text>gdod 'byung bar 'gyur te/ de bas na thog ma nas gser gyi rang bzhin med par rig par bya'o/ /sems can gyi sangs rgyas kyi rang bzhin ni sangs rgyas shes mi bya ste/ bsod nams mang po'i rgyu dang rkyen 'dus pas sangs rgyas kyi rang bzhin</text></item>
<item><p>108a7</p><section>mdo sde</section><text>mthong bar gyur na gdod sangs rgyas 'thob par 'gyur ro/ /khyod kyis 'di skad du sems can la sangs rgyas kyi rang bzhin yod na ci'i phyir mi 'thob zhes bya ba'i don de yang de lta ma yin no/ /de ci'i phyir zhe na/ rgyu dang rkyen ma 'dus pa'i phyir ro/ /</text></item>
<item><p>108a8</p><section>mdo sde</section><text>rigs kyi bu don de lta bas na ngas bden pa'i rgyu dang rkyen gyi rgyu rnam pa gnyis su gsungs te/ de la bden pa'i rgyu ni sangs rgyas kyi rang bzhin no/ /rkyen gyi rgyu ni byang chub tu sems bskyed pa ste/ rgyu dang rkyen de gnyis kyis bla na med pa yang dag par rdzogs</text></item>
<item><p>108b1</p><section>mdo sde</section><text>pa'i byang chub 'thob pa ni ji ltar rdo la gser 'byung ba bzhin no/ /rigs kyi bu khyod kyis 'di skad du dge 'dun ni rtag pas sems can thams cad la sangs rgyas kyi rang bzhin med do zhes bya ba ni rigs kyi bu dge 'dun zhes bya ba ni 'dum pa ste/ 'dum pa</text></item>
<item><p>108b2</p><section>mdo sde</section><text>la rnam pa gnyis so/ /'di ltar kun rdzob du 'dum pa dang / don dam pa la 'dum pa'o/ /de la kun rdzob du 'dum pa ni nyan thos kyi dge 'dun no/ /don dam pa la 'dum pa ni byang chub sems dpa'i dge 'dun no/ /kun rdzob kyi dge 'dun ni mi rtag</text></item>
<item><p>108b3</p><section>mdo sde</section><text>pa ste/ sangs rgyas kyi rang bzhin ni rtag pa'o/ /ji ltar sangs rgyas kyi rang bzhin rtag pa ltar don dam pa'i dge 'dun yang de dang 'dra'o/ /gzhan yang dge 'dun la 'di lta ste/ chos dang 'dum pa'o/ /chos dang 'dum pa ni 'di lta ste/ mdo</text></item>
<item><p>108b4</p><section>mdo sde</section><text>sde sde bcu gnyis so/ /mdo sde sde bcu gnyis rtag pas na de'i phyir ngas chos dang dge 'dun ni rtag pa'o zhes gsungs so/ /rigs kyi bu dge 'dun ni 'dum pa zhes bya ste/ gang 'dum pa de ni rten cing 'brel te 'byung ba bcu gnyis so/ /rten cing</text></item>
<item><p>108b5</p><section>mdo sde</section><text>'brel te 'byung ba bcu gnyis la sangs rgyas kyi rang bzhin yod pas rten cing 'brel te 'byung ba bcu gnyis rtag pa ltar sangs rgyas kyi rang bzhin yang de dang 'dra ste/ de bas na ngas dge 'dun la sangs rgyas kyi rang bzhin yod ces gsungs so/ /yang</text></item>
<item><p>108b6</p><section>mdo sde</section><text>dge 'dun zhes bya ba ni sangs rgyas thams cad 'dum pa ste/ de bas na ngas dge 'dun la sangs rgyas kyi rang bzhin yod ces gsungs so/ /rigs kyi bu khyod kyis 'di skad du sems can la gal te sangs rgyas kyi rang bzhin yod na/ ci ste phyir</text></item>
<item><p>108b7</p><section>mdo sde</section><text>ldog pa dang / phyir mi ldog pa yod ces dris pa shin du yid la byas te/ rtag par nyon cig dang / ngas rnam par dgrol zhing bstan par bya'o/ /rigs kyi bu byang chub sems dpa' sems dpa' chen po chos rnam pa bcu gsum gyis phyir ldog</text></item>
<item><p>108b8</p><section>mdo sde</section><text>par 'gyur ro/ /bcu gsum po gang zhe na/ ma dad pa'i sems dang / nan tan mi byed pa'i sems dang / the tshom gyi sems dang / lus dang zang zing la chags shing ser sna byed pa dang / mya ngan las 'das pa chen po la 'jigs pa</text></item>
<item><p>109a1</p><section>mdo sde</section><text>chen po skyed de ji ltar sems can dag yongs su mya ngan las bzla snyam pa dang / bzod pa'i sems med pa dang / ma dul ba'i sems dang / mya ngan gyis gdungs pa dang / mi bden pa dang / bag med pa dang / bdag gi lus</text></item>
<item><p>109a2</p><section>mdo sde</section><text>la brnyas pa dang / nyon mongs pa gzhig mi nus par lta ba dang / byang chub kyi chos la 'jug par mi mos pa ste/ rigs kyi bu bcu gsum po de dag gis byang chub sems dpa' rnams byang chub las phyir ldog par byed do/ /yang chos</text></item>
<item><p>109a3</p><section>mdo sde</section><text>rnam pa drug po 'dis byang chub kyi sems 'jig par byed do/ /drug gang zhe na/ 'di lta ste/ chos la ser sna byed pa dang / sems can rnams la mi dge ba'i sems skyed pa dang / mi dge ba'i bshes gnyen la sten pa dang / brtson 'grus</text></item>
<item><p>109a4</p><section>mdo sde</section><text>mi rtsom pa dang / bdag bstod cing nga rgyal byed pa dang / 'jig rten gyi las byed pa ste/ chos drug po de dag ni byang chub kyi sems 'jig par byed pa'o/ /rigs kyi bu la la zhig gis sangs rgyas bcom ldan 'das ni lha dang mi'i ston pa ste/</text></item>
<item><p>109a5</p><section>mdo sde</section><text>sems can thams cad kyi nang na gtso bor gyur pa/ bsgrun du med pa/ nyan thos dang rang sangs rgyas las 'phags pa/ chos kyi spyan rab tu gsal bas chos la thogs pa med par gzigs pa/ sems can thams cad nyon mongs pa'i rgya mtsho las</text></item>
<item><p>109a6</p><section>mdo sde</section><text>sgrol ba'o zhes thos nas/ smon lam dang yid dam chen po bskyed de/ de ltar 'jig rten na de lta bu'i skyes bu yod na bdag kyang 'thob par 'gyur ro snyam du bsams te/ de'i rgyu de'i rkyen gyis bla na med pa yang dag par rdzogs pa'i byang chub tu sems</text></item>
<item><p>109a7</p><section>mdo sde</section><text>bskyed pa dang / yang na gzhan gyis bstan pas byang chub tu sems bskyed pa dang / yang na byang chub sems dpa' bskal pa grangs med pa'i bar du dka' ba spyad nas gdod bla na med pa yang dag par rdzogs pa'i byang chub 'thob bo zhes thos te/ thos nas</text></item>
<item><p>109a8</p><section>mdo sde</section><text>'di snyam du bdag ni de ltar dka' ba spyod mi nus na/ ji ltar bla na med pa yang dag par rdzogs pa'i byang chub 'thob par 'gyur snyam ste/ de'i phyir phyir ldog par 'gyur ro// // bam po sum bcu brgyad pa/</text></item>
<item><p>109b1</p><section>mdo sde</section><text>rigs kyi bu gzhan yang chos rnam pa 'di lngas byang chub kyi sems las phyir ldog par 'gyur ro/ /lnga gang zhe na 'di lta ste/ mu stegs can gyi chos la rab tu 'byung bar dga' ba dang / byams pa chen po'i sems mi sgom pa dang / chos smra ba la skyon tshol</text></item>
<item><p>109b2</p><section>mdo sde</section><text>bar dga' ba dang / rtag tu 'khor ba la dga' ba dang / mdo sde sde bcu gnyis 'dzin pa dang / klog pa dang / 'don pa dang / yi ger 'dri ba dang / dgrol zhing 'chad par mi mos pa ste/ de ni byang chub kyi sems las phyir ldog pa'i chos lnga'o/ /yang</text></item>
<item><p>109b3</p><section>mdo sde</section><text>chos rnam pa 'di gnyis kyis byang chub kyi sems las phyir ldog par byed do/ /gnyis gang zhe na/ 'di lta ste/ 'dod pa lnga la chags shing zhen pa dang / dkon mchog gsum la sti stang dang rim gro dang bkur sti mi byed pa ste/ de lta bu la sogs pa'i rkyen</text></item>
<item><p>109b4</p><section>mdo sde</section><text>mang pos byang chub kyi sems las phyir ldog par 'gyur ro/ /yang ji ltar na phyir mi ldog pa'i sems shes bya zhe na/ la la zhig de bzhin gshegs pas sems can rnams skye ba dang rga ba dang na ba dang 'chi ba las sgrol bar mdzad de/ gzhan la rag</text></item>
<item><p>109b5</p><section>mdo sde</section><text>ma lus par nan tan byas pas bla na med pa yang dag par rdzogs pa'i byang chub 'thob bo zhes thos nas gal te byang chub kyi lam thob pa zhig yin na/ bdag kyang shin du nan tan byas te gdon mi za bar 'thob par bya'o snyam du bsams nas/ de'i rgyu de'i</text></item>
<item><p>109b6</p><section>mdo sde</section><text>rkyen gyis byang chub tu sems bskyed de/ bsod nams mang du byas kyang rung / nyung yang rung / thams cad bla na med pa yang dag par rdzogs pa'i byang chub tu bsngos nas yid dam 'di skad bcas te/ bdag rtag tu sangs rgyas dang sangs rgyas kyi</text></item>
<item><p>109b7</p><section>mdo sde</section><text>nye gnas la bsnyen bkur byed par gyur nas rtag tu chos zab mo thos shing dbang po lnga dang ldan par gyur te gal te sdug bsngal gyis rab tu gdungs kyang sems de ma stor bar shog shig ces smon lam 'debs pa dang / yang sangs rgyas dang sangs rgyas</text></item>
<item><p>109b8</p><section>mdo sde</section><text>kyi nye gnas kyis rtag tu bdag la dgongs pa'i thugs bskyed de/ dge ba'i rtsa ba rnam pa lnga dang ldan par gyur nas gal te sems can dag bdag gi lus bcad dam/ rkang lag dang / mgo dang / mig dang / yan lag thams cad gtubs kyang</text></item>
<item><p>110a1</p><section>mdo sde</section><text>de dag la byams pa chen po'i sems bskyed cing bdag rab tu dga' ste/ skyes bu des ni bdag gi byang chub kyi rgyu skye zhing 'phel bar byas so/ /gal te de dag med na bdag ci'i rkyen gyis byang chub pa yang dag par rdzogs pa'i byang chub</text></item>
<item><p>110a2</p><section>mdo sde</section><text>tu mngon par 'tshang rgya bar 'gyur snyam ste smon lam chen po 'debs pa dang / yang 'di skad du bdag mtshan med pa dang / mtshan gnyis pa dang / bud med kyi lus su ma gyur cig /gzhan gyis dbang byed par ma gyur cig /rje bo ngan pa</text></item>
<item><p>110a3</p><section>mdo sde</section><text>dang ma phrad cig /rgyal po ngan pas dbang bar ma gyur cig /yul ngan par ma skye shig /gal te lus byad bzang po thob na yang cho rigs btsun pa dang / nor dang rin po che mang po bdog pa dang / bdog nas kyang dregs par ma gyur cig /</text></item>
<item><p>110a4</p><section>mdo sde</section><text>bdag gis rtag tu mdo sde sde bcu gnyis thos nas gzungs su 'dzin pa dang / klog pa dang / 'don pa dang / yi ger 'dri ba dang / dgrol zhing 'chad par gyur cig /gal te sems can la dgrol zhing 'chad na pha rol pos yid ches shing 'dzin pa</text></item>
<item><p>110a5</p><section>mdo sde</section><text>dang / rab tu dang nas the tshom med par gyur te/ rtag tu bdag la ngan sems mi skye bar gyur cig /nyung ngu thos pa la mang du shes par gyur cig /mang du thos la don mi shes par ma gyur cig /sems kyis ston par gyur te/ mi ston pa'i sems su</text></item>
<item><p>110a6</p><section>mdo sde</section><text>ma gyur cig /lus dang ngag dang yid kyi las sdig pa mi dge ba dang 'dres par ma gyur cig /sems can thams cad la bde ba byin par gyur cig /lus kyi tshul khrims dang / sems kyi shes rab ri dang 'dra bar mi g.yo bar gyur cig /bla na med</text></item>
<item><p>110a7</p><section>mdo sde</section><text>pa'i dam pa'i chos yongs su 'dzin pa'i phyir lus dang srog dang zang zing la 'jungs par ma gyur cig /ma brtags rdzas kyis bsod nams kyi las byed par ma gyur cig /yang dag pa'i 'tsho bas gso zhing g.yo sgyu'i sems med par gyur cig /</text></item>
<item><p>110a8</p><section>mdo sde</section><text>rtag tu drin dran zhing drin chung ngu yang cher lan lon par gyur cig /'jig rten gyi rtsal gyi dngos po la mkhas par gyur cig /sems can gyi phyogs kun gyi skad la mkhas par gyur cig /mdo sde sde bcu gnyis klog gam/ 'don tam/</text></item>
<item><p>110b1</p><section>mdo sde</section><text>yi ger 'dri na le lo dang snyom las byed par ma gyur cig /gal te sems can gang thos par mi dga' na thams cad kyis thos par dga' bar byed par gyur cig /smra ba mnyen des shing mi dge ba'i ngag brjod par ma gyur cig /mi 'dum pa'i sdums byed par</text></item>
<item><p>110b2</p><section>mdo sde</section><text>gyur cig /mya ngan dang 'jigs par gyur pa/ mya ngan dang 'jigs pa spong bar gyur cig /mug ge byung ba'i dus su chog cing 'drangs par gyur cig /nad dang gor byung ba'i dus su sman pa'i rgyal por gyur te/ nad kyi rkyen sman dang / nor dang / rin po</text></item>
<item><p>110b3</p><section>mdo sde</section><text>che ci dang ci dgos pa yid bzhin du sbyin par gyur te nad rnams bsal bar gyur cig /mtshon gyi bskal pa'i tshe mthu stobs chen po yod par gyur te/ gnod pa dang / 'tshe ba nges par chod par gyur cig /sems can gyi 'jigs pa rnam pa sna tshogs</text></item>
<item><p>110b4</p><section>mdo sde</section><text>gcod par gyur pa ni 'di lta ste/ 'chi ba dang / 'ching ba 'am/ rdeg pa 'am/ chu 'am/ me 'am/ rgyal po 'am/ rkun po 'am/ dbul ba 'am/ khrims 'jig pa 'am/ mi snyan pa 'am/ ngan song ngam/ de lta bu la sogs pa'i</text></item>
<item><p>110b5</p><section>mdo sde</section><text>'jigs pa kun yongs su gcod par gyur cig /pha ma dang mkhan po dang bla ma la shin du bkur sti byed par gyur cig /'khon pa dang sdang ba la byams pa chen po'i sems skye bar gyur cig /rtag tu dran pa nye bar gzhag pa drug dang / stong</text></item>
<item><p>110b6</p><section>mdo sde</section><text>pa nyid kyi ting nge 'dzin kyi rnam grangs dang / rten cing 'brel te 'byung ba bcu gnyis dang / skye zhing 'gog pa la sogs pa'i lhag mthong dang / dbugs phyi nang bgrang ba dang / lha'i spyod pa dang / tshangs pa'i spyod pa dang / 'phags pa'i</text></item>
<item><p>110b7</p><section>mdo sde</section><text>spyod pa dang / rdo rje lta bu'i ting nge 'dzin dang / dpa' bar 'gro ba'i ting nge 'dzin la sogs pa sgom par gyur cig /dkon mchog gsum med pa'i gnas su bdag nyid kyis rab tu zhi ba'i sems thob cing gal te lus dang sems nyon mongs pa chen</text></item>
<item><p>110b8</p><section>mdo sde</section><text>po myong na yang bla na med pa'i byang chub kyi sems stor bar ma gyur cig /nyan thos dang rang sangs rgyas kyi sems kyis chog par ma gyur cig /dkon mchog gsum med pa'i gnas su rtag tu mu stegs can gyi chos la rab tu byung ste ngan par lta ba</text></item>
<item><p>111a1</p><section>mdo sde</section><text>'jig cing de'i chos la goms par mi byed par chos kyi dbang dang sems kyi dbang thob par gyur cig /'dus byas kyi chos kyi skyon gsal bar mthong bar gyur cig /ji ltar srog phangs pa lus gtong ba la 'jigs pa ltar bdag dang</text></item>
<item><p>111a2</p><section>mdo sde</section><text>theg pa gnyis kyi lam gyi 'bras bu la 'jigs par gyur cig /ji ltar sems can rnams sum bcu rtsa gsum gnam gyi bde la mos pa ltar sems can gyi phyir ngan song gsum la mos par gyur cig /sems can gcig gi phyir yang bskal pa tshad</text></item>
<item><p>111a3</p><section>mdo sde</section><text>med pa'i bar du sems can dmyal ba'i sdug bsngal myong yang 'gyod pa'i sems mi skye bar gyur cig /gzhan gyis rnyed pa mthong na phrag dog mi skyed cing ji ltar bdag bde ba thob pa ltar rtag tu dga' bar gyur cig /gal te dkon mchog gsum</text></item>
<item><p>111a4</p><section>mdo sde</section><text>dang phrad na na bza' dang / bshos dang / gzims cha dang / gnas khang dang / snyun gyi rkyen sman dang / mar me dang / me tog dang / spos dang / rol mo dang / gdugs dang / ba dan dang / rin po che sna bdun gyis yongs su mchod par gyur cig /</text></item>
<item><p>111a5</p><section>mdo sde</section><text>gal te sangs rgyas kyi tshul khrims mnos na shin du brten par bsrungs te/ nams kyang 'jig pa'i mtshan nyid ma skyed cig /gal te byang chub sems dpa'i dka' ba spyod pa thos na rab tu dga' mos te 'gyod pa'i sems ma</text></item>
<item><p>111a6</p><section>mdo sde</section><text>skyed cig /bdag gi sngon gnas kyi dngos po dran zhing nams kyang 'dod chags dang zhe sdang dang gti mug gi las byed par ma gyur cig /da ltar gyi bde ba la chags shing zhen par ma gyur cig ces yi dam 'cha'o/ /rigs kyi bu gang 'di lta bu'i yi dam 'cha'</text></item>
<item><p>111a7</p><section>mdo sde</section><text>ba ni byang chub sems dpa' nams kyang byang chub kyi sems las mi ldog mi stor ba zhes kyang bya/ sbyin pa'i bdag po de bzhin gshegs pa dang sangs rgyas kyi rang bzhin mngon par mthong ba/ sems can gdul mkhas pa/ 'khor ba las sgrol</text></item>
<item><p>111a8</p><section>mdo sde</section><text>ba bla na med pa'i chos shin du 'dzin cing srung ba la pha rol du phyin pa drug dang ldan pa zhes kyang bya'o/ /rigs kyi bu don de lta bas na phyir mi ldog pa'i sems ni sangs rgyas kyi rang bzhin zhes mi bya'o/ /rigs kyi bu khyod kyis phyir mi ldog pa'i sems yod</text></item>
<item><p>111b1</p><section>mdo sde</section><text>pa'i phyir sems can thams cad la sangs rgyas kyi rang bzhin med do zhes byar mi rung ste/ dper na mi gnyis shig 'di skad du phyogs gzhan zhig na rin po che sna bdun gyi ri yod de/ ri de la chu mig bzang po ro dang ldan pa yang yod do/ /gang gis der</text></item>
<item><p>111b2</p><section>mdo sde</section><text>phyin na dbul zhing phongs pa med par 'gyur la/ chu du 'thungs na tshe ring zhing lo brgya phrag stong thub par 'gyur te/ nyen du lam ring zhing nyam nga ba dang bgegs mang ngo zhes thos nas de nas mi de gnyis ka 'gro bar gzas nas gcig gis ni lam</text></item>
<item><p>111b3</p><section>mdo sde</section><text>du 'gro ba'i yo byad thams cad bshams nas chas so/ /gcig ni stong pa ci yang med par chas te/ 'grogs shing lam du song song ba las rin po che sna bdun mang po thogs pa'i mi zhig dang phrad do/ /de nas mi de gnyis kyis dris pa/ kye skyes</text></item>
<item><p>111b4</p><section>mdo sde</section><text>bu chen po yul de na yang dag par rin po che sna bdun gyi ri yod dam/ des smras pa/ yang dag par yod de mi brdzun pas na bdag gis rin po che yang thob la chu yang 'thungs te/ nyen du lam nyam nga zhing 'di la rkun po dang chom po rgod de/ mi ngan</text></item>
<item><p>111b5</p><section>mdo sde</section><text>dang tsher ma ni mang gi chu dang rtswa ni med pas brgya phrag stong tsam song yang phyin pa ni shin du nyung ngo / /des skad ces smras pa thos nas gcig ni 'gyod pa skyes te 'di skad du lam ring la/ bgegs shin tu mang bas song ba grangs med kyang phyin pa ni</text></item>
<item><p>111b6</p><section>mdo sde</section><text>gcig gam gnyis las med na/ bdag gis ji ltar der phyin par 'gyur/ bdag gi 'tsho ba ni de ltar bdag spyod pa tsam chog na/ gal te lam du zhugs te song ba las ma stes na/ lus dang srog yal bar 'gyur ro/ /lus dang srog med</text></item>
<item><p>111b7</p><section>mdo sde</section><text>par gyur na tshe ring zhing bde ba de ga la yod ces smras so/ /gcig ni 'di skad du gzhan dag phyin par gyur/ bdag yod na bdag kyang phyin par bya'o/ /gal te pha rol du phyin par gyur na yid bzhin du rin po che blang zhing chu mig bzang po yang btung ngo / /</text></item>
<item><p>111b8</p><section>mdo sde</section><text>ji ste ma thar na srog gis 'jal lo zhes smras so/ /de nas mi gnyis gcig ni 'gyod de phyir log go/ /gcig ni chas te song ngo / /chas pa de ri der phyin nas rin po che mang po blangs te yid bzhin du chu yang 'thungs nas rin po che mang po dang phyir log nas/</text></item>
<item><p>112a1</p><section>mdo sde</section><text>pha ma la dbul zhing gnyen bshes thams cad la yang chog par byin no/ /de'i tshe 'gyod de phyir log pa ngas de lta bu'i dngos po dag mthong nas sems la rab tu gdung ba skyes te/ des song ba las kyang phyir log nas/ bdag da ci'i phyir</text></item>
<item><p>112a2</p><section>mdo sde</section><text>'dug ces smras nas chas te song ngo / /de la rin po che sna bdun gyi ri ni mya ngan las 'das pa chen po lta bu'o/ /chu zhim po ni sangs rgyas kyi rang bzhin lta bu'o/ /mi gnyis po ni thog ma byang chub tu sems bskyed pa'i byang chub sems dpa' gnyis lta</text></item>
<item><p>112a3</p><section>mdo sde</section><text>bu'o/ /lam nyam nga ba ni 'khor ba lta bu'o/ /lam du phrad pa'i mi ni sangs rgyas bcom ldan 'das lta bu'o/ /chom shod rgod pa ni bdud bzhi lta bu'o/ /mya ngan dang tsher ma ni nyon mongs pa rnams lta bu'o/ /chu dang rtswa med pa ni byang chub kyi lam mi sgom</text></item>
<item><p>112a4</p><section>mdo sde</section><text>pa lta bu'o/ /gcig phyir ldog pa ni byang chub sems dpa' phyir ldog pa lta bu'o/ /chas te song ba ni byang chub sems dpa' phyir mi ldog pa lta bu'i dper rig par bya'o/ /rigs kyi bu sems can gyi sangs rgyas kyi rang bzhin ni sangs rgyas kyi rang bzhin</text></item>
<item><p>112a5</p><section>mdo sde</section><text>ni rtag tu gnas shing mi 'gyur ba ste/ lam nyam nga ba'i phyir 'gyod de phyir ldog pas lam mi rtag go zhes byar mi rung ba ltar/ sangs rgyas kyi rang bzhin yang de dang 'dra ste/ rigs kyi bu byang chub kyi lam la ni phyir ldog pa med do/ /rigs kyi bu</text></item>
<item><p>112a6</p><section>mdo sde</section><text>ji ltar 'gyod pa de/ grogs pos rin po che mang po thob pas mthu dang stobs kyi dbang thob cing pha ma gsos te gnyen bshes la chog par byin zhing bde ba mang po myong bar gyur pa mthong bas sems la gdung ba skyes te/ chas nas lam du 'jug pa lus</text></item>
<item><p>112a7</p><section>mdo sde</section><text>dang srog mi phangs shing dka' ba dang bgegs mang po la bzod de/ rin po che sna bdun gyi rir phyin pa ltar phyir mi ldog pa'i byang chub sems dpa' yang de dang 'dra'o/ /rigs kyi bu sems can thams cad gdon mi za bar bla na med pa yang dag par rdzogs</text></item>
<item><p>112a8</p><section>mdo sde</section><text>pa'i byang chub 'thob par 'gyur bas don de'i phyir ngas mdo sde kun las mtshams med pa lnga byas pa dang / phas pham pa bzhi nyams pa dang / log sred can gyi bar du sems can thams cad la sangs rgyas kyi rang bzhin yod ces gsungs so/ /seng ge</text></item>
<item><p>112b1</p><section>mdo sde</section><text>sgras gsol pa/ bcom ldan 'das ji ltar na byang chub sems dpa' phyir ldog pa dang phyir mi ldog pa lags/ bka' stsal pa/ rigs kyi bu byang chub sems dpa' gang de bzhin gshegs pa'i mtshan sum bcu rtsa gnyis kyi las kyi rgyu rkyen sgrub pa ni phyir mi ldog</text></item>
<item><p>112b2</p><section>mdo sde</section><text>pa zhes kyang bya/ byang chub sems dpa' sems dpa' chen po zhes kyang bya/ mi g.yo mi 'gyur ba zhes kyang bya/ sems can thams cad la snying brtse ba zhes kyang bya/ nyan thos dang rang sangs rgyas thams cad las 'phags pa zhes kyang bya/ phyir mi ldog</text></item>
<item><p>112b3</p><section>mdo sde</section><text>pa zhes kyang bya'o/ /rigs kyi bu byang chub sems dpa' sems dpa' chen po gang tshul khrims sdom pa la mi g.yo zhing sbyin pa'i sems brtan pa dang / ri rab ltar bden pa'i tshig la gnas na/ las de'i rkyen gyis rkang pa'i mthil mnyam pa pog</text></item>
<item><p>112b4</p><section>mdo sde</section><text>por gyi sgrom 'dra ba'i mtshan thob bo/ /byang chub sems dpa' sems dpa' chen po gang pha ma dang / mkhan po dang / slob dpon dang / bla ma dang / chung ngu na byol song gi skye gnas la yang chos bzhin du rnyed pa'i zang zing gis mchod cing sbyin par</text></item>
<item><p>112b5</p><section>mdo sde</section><text>byed na las de'i rkyen gyis rkang pa'i 'og na 'khor lo rtsib ma stong dang ldan pa'i mtshan thob bo/ /byang chub sems dpa' sems dpa' chen po gang srog mi gcod pa dang / ma byin par mi len pa dang / pha ma dang / mkhan po dang / bla ma la rtag tu dga' ba</text></item>
<item><p>112b6</p><section>mdo sde</section><text>skyed na/ las de'i rkyen gyis mtshan rnam pa gsum thob ste/ lag pa'i sor mo phra zhing ring ba dang / rkang pa'i rting pa ring ba dang / lus drang zhing zur bzhi pa'i mtshan gsum 'thob ste/ mtshan gsum po ni las kyi rgyu gcig go/ /byang chub sems</text></item>
<item><p>112b7</p><section>mdo sde</section><text>dpa' sems dpa' chen po gang bsdu ba'i chos rnam pa bzhis sems can sdud na/ las de'i rkyen gyis lag pa'i sor mo'i bar 'brel pa dang / ngang pa'i rgyal po dang 'dra ba'i mtshan 'thob bo/ /byang chub sems dpa' sems dpa' chen po</text></item>
<item><p>112b8</p><section>mdo sde</section><text>gang pha ma dang / mkhan po dang / bla ma dag nad kyis gzir ba las bdag gis lag dar te bkrus nas lus kyi yan lag gnyis na/ las de'i rkyen gyis lag pa dang / rkang pa mnyen pa'i mtshan 'thob bo/ /byang chub sems dpa' sems</text></item>
<item><p>113a1</p><section>mdo sde</section><text>dpa' chen po gang tshul khrims sdom zhing chos nyan pa dang / sbyin pa byin pa la mi skyo na/ las de'i rkyen gyis tshigs dang long bu shas mnyam zhing gang la lus kyi ba spu gyen du nyal ba'i mtshan 'thob bo/ /byang chub sems dpa' sems dpa' chen</text></item>
<item><p>113a2</p><section>mdo sde</section><text>po gang sems rtse gcig tu chos nyan cing dam pa'i chos ston na/ las de'i rkyen gyis sha ba'i rgyal po'i byin pa lta bu'i mtshan thob bo/ /byang chub sems dpa' sems dpa' chen po gang sems can thams cad la 'tshe ba'i sems mi skyed de/</text></item>
<item><p>113a3</p><section>mdo sde</section><text>za ba dang 'thung ba la chog shes shing rtag tu sbyin pa byin par dga' ba dang / nad g.yog byed cing sman byin na/ las de'i rkyen gyis lus phun sum tshogs pa shing n+ya gro d+ha dang 'dra ba/ 'greng na lag pa pus mo 'das pa/ sha'i gtsug tor dang / gtsug</text></item>
<item><p>113a4</p><section>mdo sde</section><text>tor bltar mi snang ba'i mtshan thob bo/ /byang chub sems dpa' sems dpa' chen po gang 'jigs pa mthong na mgon dang skyabs byed la gcer bu mthong na gos sbyin par byed na/ las de'i rkyen gyis pho mtshan gsang ba'i mdzod kyi mtshan</text></item>
<item><p>113a5</p><section>mdo sde</section><text>thob bo/ /byang chub sems dpa' sems dpa' chen po gang shes rab can dang bsnyen cing gti mug can spong la 'dri ba dang lan ldon pa la mkhas pa dang / 'gro ba'i lam 'chos shing phyags na las de'i rkyen gyis lpags pa srab cing mnyen la lus</text></item>
<item><p>113a6</p><section>mdo sde</section><text>kyi ba spu g.yas su 'khyil ba'i mtshan thob bo/ /byang chub sems dpa' sems dpa' chen po gang rtag tu gos dang / zas dang / mal cha dang / nad kyi rkyen sman dang / spos dang / me tog dang / mar me dag sbyin pa byin na/ las</text></item>
<item><p>113a7</p><section>mdo sde</section><text>de'i rkyen gyis lus gser gyi kha dog lta bu rtag tu lham me lhang nge ba'i mtshan thob bo/ /byang chub sems dpa' sems dpa' chen po gang sbyin pa byin na/ nor gyi dbyig gtong nus shing phangs pa med de bsod nams kyi zhing dang</text></item>
<item><p>113a8</p><section>mdo sde</section><text>bsod nams kyi zhing ma yin pa mi rtog na/ las de'i rkyen gyis gnas bdun gang ba'i mtshan thob bo/ /byang chub sems dpa' sems dpa' chen po gang sbyin pa byin pa na the tshom gyi sems mi skye na/ las de'i rkyen gyis sgra</text></item>
<item><p>113b1</p><section>mdo sde</section><text>dbyangs snyan pa'i mtshan thob bo/ /byang chub sems dpa' sems dpa' chen po gang chos bzhin du tshol zhing sbyin pa byin pa na las de'i rkyen gyis sgrog rus gang zhing mnyam pa dang / seng ge'i ro stod lta bu dang / lag ngar dang gru mo shas mnyam zhing ring ba'i</text></item>
<item><p>113b2</p><section>mdo sde</section><text>mtshan thob bo/ /byang chub sems dpa' sems dpa' chen po gang phra ma dang / tshig mthun tshags dang / zhe sdang gi sems yongs su spangs na/ las de'i rkyen gyis so bzhi bcu dkar zhing mnyam la thags bzang po'i mtshan thob bo/ /byang chub</text></item>
<item><p>113b3</p><section>mdo sde</section><text>sems dpa' sems dpa' chen po gang sems can thams cad la byams pa dang snying rje chen po bskyed na/ las de'i rkyen gyis mche ba gnyis dang ldan pa'i mtshan thob bo/ /byang chub sems dpa' sems dpa' chen po gang rtag tu 'di ltar gang slong zhing</text></item>
<item><p>113b4</p><section>mdo sde</section><text>'ong ba la yid bzhin du sbyin pa byin no/ /zhes smon lam btab na/ las de'i rkyen gyis seng ge'i 'gram pa lta bu'i mtshan thob bo/ /byang chub sems dpa' sems dpa' chen po gang sems can rnams kyi zas ci dang ci 'dod pa de dang de sbyin par byed</text></item>
<item><p>113b5</p><section>mdo sde</section><text>na/ las de'i rkyen gyis ro'i nang na ro'i mchog dang ldan pa'i mtshan thob bo/ /byang chub sems dpa' sems dpa' chen po gang bdag nyid dge ba bcu spyod cing gzhan la yang ston na/ las de'i rkyen gyis lce ring zhing yangs pa'i mtshan thob bo/ /byang</text></item>
<item><p>113b6</p><section>mdo sde</section><text>chub sems dpa' sems dpa' chen po gang gzhan gyi skyon mi brjod cing dam pa'i chos la mi skur na/ las de'i rkyen gyis tshangs pa'i sgra dbyangs kyi mtshan thob bo/ /byang chub sems dpa' sems dpa' chen po gang dgra dang sdang ba rnams mthong na/</text></item>
<item><p>113b7</p><section>mdo sde</section><text>dga' ba'i sems bskyed na las de'i rkyen gyis rdzi ma mthing ga lta bu'i mtshan thob bo/ /byang chub sems dpa' sems dpa' chen po gang gzhan gyi yon tan mi 'chab cing kun du sgrogs na/ las de'i rkyen gyis mdzod spu dkar po'i mtshan thob bo/ /</text></item>
<item><p>113b8</p><section>mdo sde</section><text>rigs kyi bu byang chub sems dpa' sems dpa' chen pos de ltar mtshan sum bcu rtsa gnyis kyi las kyi rgyu rkyen sgrub pa na/ byang chub kyi sems phyir mi ldog par 'gyur ro/ /rigs kyi bu sems can thams cad bsam gyis mi khyab ste/ sangs rgyas</text></item>
<item><p>114a1</p><section>mdo sde</section><text>rnams kyi spyod yul dang / las kyi 'bras bu dang / sangs rgyas kyi rang bzhin yang bsam gyis mi khyab bo/ /de ci'i phyir zhe na/ chos bzhi po de dag ni rtag pa yin te/ de ltar rtag pa'i phyir bsam gyis mi khyab bo/ /</text></item>
<item><p>114a2</p><section>mdo sde</section><text>sems can thams cad kyi nyon mongs pas bsgribs pa'i phyir rtag pa zhes bya ste/ rtag pa'i nyon mongs pa bcad pas mi rtag pa zhes bya'o/ /gal te sems can thams cad rtag na/ ci'i phyir 'phags pa'i lam gyi yan lag brgyad</text></item>
<item><p>114a3</p><section>mdo sde</section><text>bsgom dgos par 'gyur zhe na/ de ni sdug bsngal mang po bcad pa'i phyir te/ gal te sdug bsngal mang po chod na de ni mi rtag pa zhes bya'o/ /gang bde ba myong ba de ni rtag pa zhes bya ste/ de bas na ngas sems can thams cad ni nyon mongs</text></item>
<item><p>114a4</p><section>mdo sde</section><text>pas yongs su bsgribs pa'i phyir sangs rgyas kyi rang bzhin mi mthong ste/ de ltar mi mthong ba'i phyir mya ngan las mi 'da'o zhes ngas gsungs so/ /seng ge sgras gsol pa/ bcom ldan 'das ji ltar bcom ldan 'das kyis gsungs pa/</text></item>
<item><p>114a5</p><section>mdo sde</section><text>chos thams cad la rgyu rnam pa gnyis te bden pa'i rgyu dang / rkyen gyi rgyu'o zhes gsungs so/ /rgyu rnam pa gnyis kyis de ni 'ching ba dang grol ba ma mchis so/ /phung po lnga ni skad cig skad cig mar skye zhing 'gog ste/ de ltar skye zhing 'gag na</text></item>
<item><p>114a6</p><section>mdo sde</section><text>su zhig 'ching ba dang grol bar 'gyur/ bcom ldan 'das phung po lnga po 'di'i rgyus phyi ma'i phung po lnga skye ste/ phung po 'di ni rang 'gog pas phung po pha rol por 'gro ba ma lags so/ /der mi 'gro mod kyi phung po pha rol po skye bar nus pa ni ji ltar sa</text></item>
<item><p>114a7</p><section>mdo sde</section><text>bon gyi rgyus myu gu skye ba bzhin te/ sa bon ni myu gu'i nang du mchi ba ma lags so/ /myu gu'i nang du mi mchi mod kyi/ 'on kyang skye bar 'gyur te/ sems can yang de dang 'dra na ji ltar 'ching ba dang grol bar 'gyur/ bcom ldan 'das</text></item>
<item><p>114a8</p><section>mdo sde</section><text>kyis bka' stsal pa/ rigs kyi bu rab tu yid la byas te brtags par nyon cig dang / ngas dgrol zhing bstan par bya'o/ /rigs kyi bu dper na mi dag tshe'i dus byed pa'i sdug bsngal myong ba na/ gnyen bshes kyis bskor cing cho nge</text></item>
<item><p>114b1</p><section>mdo sde</section><text>'don te/ mi de 'jigs skrag pas skyabs dang rten gang yin pa mi shes so/ /rnam par shes pa lnga yod mod kyi ci yang mi tshor te/ yan lag dang tshigs thams cad 'dar zhing 'gul yang rtsol mi nus so/ /lus thams cad grang zhing drod zad</text></item>
<item><p>114b2</p><section>mdo sde</section><text>du nye ba na/ sngon spyod spyod pa'i dge ba dang mi dge ba rnam par smin pa'i mtshan nyid mthong bar 'gyur ro/ /rigs kyi bu dper na nyi ma nub tu nye ba na ri dang 'bar 'bur gyi grib ma thams cad shar phyogs su snang ste/ nub phyogs su 'gro ba'i chos</text></item>
<item><p>114b3</p><section>mdo sde</section><text>med do/ /de bzhin du sems can gyi las kyi 'bras bu yang de dang 'dra ste/ phung po 'di 'gags na/ phung po pha rol po gcig gi rgyun skye bar 'gyur te/ ji ltar sgron ma byung ba na mun pa 'gog la/ sgron ma 'gags pa na mun pa skye ba</text></item>
<item><p>114b4</p><section>mdo sde</section><text>bzhin no/ /rigs kyi bu dper na spra tshil las rgya byas te 'ji ba la btab na/ rgya dang 'ji ba phrad pa las ri mo 'byung ste/ de ltar spra tshil gyi rgya 'ji ba la 'phos pa yang med la/ ri mo 'ji ba las byung ba yang ma yin/ gzhan nas 'ongs</text></item>
<item><p>114b5</p><section>mdo sde</section><text>pa yang ma yin te/ spra tshil gyi rkyen gyis ri mo byung ngo / /da ltar gyi phung po 'gags nas lnga phung bar ma skyes te/ da ltar gyi phung po de nyid lnga phung bar mar 'gyur ba ma yin la/ lnga phung bar ma yang rang skye ba ma yin te/ gzhan nas</text></item>
<item><p>114b6</p><section>mdo sde</section><text>'ongs pa yang ma yin gyi da ltar gyi phung po'i rgyu las lnga phung bar ma skyes te/ ji ltar 'ji ba la rgyas btab na rgya med ma thag tu ri mo mngon par snang ste/ ming la khyad par med kyang dus ni tha dad do/ /de bas na lnga phung bar ma ni sha'i mig</text></item>
<item><p>114b7</p><section>mdo sde</section><text>gis mthong ba ma yin gyi 'phrul gyi mig gis mthong ngo zhes ngas gsungs so/ /lnga phung bar ma la zas rnam pa gsum ste/ bsam pa'i zas dang / reg pa'i zas dang / rnam par shes pa'i zas so/ /lnga phung bar ma la rnam pa</text></item>
<item><p>114b8</p><section>mdo sde</section><text>gnyis te/ dge ba'i las kyi 'bras bu dang / mi dge ba'i las kyi 'bras bu'o/ /de la dge ba'i las kyi rgyu dang ldan pa ni dge ba la rtog go/ /mi dge ba'i las rgyu dang ldan pa ni mi dge ba la rtog go/ /pha ma gnyis phrad te 'khrig pa'i</text></item>
<item><p>115a1</p><section>mdo sde</section><text>las byed pa na las ci dang ci byas pa'i rgyu bzhin du skye ba'i gnas su 'gro ste/ ma la ni 'dod pa skye/ pha la ni sdang ba skye ste/ pha'i khu ba 'byung ba na bdag gir 'dzin te mthong nas sems rangs shing rab tu dga' ba skyed do/ /de</text></item>
<item><p>115a2</p><section>mdo sde</section><text>ltar nyon mongs pa'i rgyu dang rkyen rnam pa gsum gyis na/ lnga phung bar ma 'jig ma thag tu lnga phung phyi ma skye ste/ ji ltar 'ji ba la rgyas btab na rgya med ma thag tu ri mor 'gyur ba bzhin no/ /skye ba'i tshe dbang po rnams tshang ba dang /</text></item>
<item><p>115a3</p><section>mdo sde</section><text>ma tshang ba yod de/ gang dbang po tshang ba ni gzugs mthong nas chags pa skye'o/ /chags pa skyes pas sred pa zhes bya ste/ bslad pa'i phyir chags pa bskyed pa ni ma rig pa zhes bya'o/ /'dod chags dang ma rig pa'i rgyu rkyen</text></item>
<item><p>115a4</p><section>mdo sde</section><text>gnyis kyis yul thams cad la phyin ci log par mthong ste/ mi rtag pa la ni rtag par lta/ bdag med pa la bdag tu lta/ mi bde ba la bde bar lta/ yongs su ma dag pa la yongs su dag par lta ste/ phyin ci log bzhi po de'i</text></item>
<item><p>115a5</p><section>mdo sde</section><text>phyir dge ba dang / mi dge ba byed de/ nyon mongs pa yang las su 'gyur la/ las kyang nyon mongs par 'gyur te/ de ni bcings pa zhes bya'o/ /don de lta bas na lnga phung skye ba zhes bya'o/ /gal te gang zag des sangs</text></item>
<item><p>115a6</p><section>mdo sde</section><text>rgyas sam/ sangs rgyas kyi nye gnas sam/ dge ba'i bshes gnyen rnams la bsnyen bkur byas na/ mdo sde sde bcu gnyis thos par 'gyur ro/ /de ltar chos thos pa'i phyir dge ba'i spyod yul la rtog go/ /dge ba'i spyod</text></item>
<item><p>115a7</p><section>mdo sde</section><text>yul la rtog pa'i phyir shes rab chen po thob par 'gyur ro/ /shes rab chen po zhes bya ba ni yang dag pa'i shes rab dang mthong ba zhes bya ste/ shes rab dang mthong ba thob pas 'khor ba la rab tu 'gyod pa'i sems skye'o/ /'gyod</text></item>
<item><p>115a8</p><section>mdo sde</section><text>pa'i sems skyes pas dga' ba dang mos pa mi skye'o/ /dga' ba dang mos pa mi skye bas 'dod chags kyi sems 'jig par 'gyur ro/ /'dod chags kyi sems zhig pas 'phags pa'i lam yan lag brgyad sgom par 'gyur ro/ /</text></item>
<item><p>115b1</p><section>mdo sde</section><text>'phags pa'i lam yan lag brgyad bsgoms pas 'khor ba med par 'gyur ro/ /'khor ba med pas rnam par grol ba thob pa zhes bya ste/ ji ltar me ni shing dang ma phrad na 'gog pa zhes bya ste/ 'khor ba 'gags pas mya ngan las 'das pa zhes</text></item>
<item><p>115b2</p><section>mdo sde</section><text>bya'o/ /don de lta bas na lnga phung 'gog pa zhes bya'o/ /seng ge sgras gsol pa/ nam mkha' la tsher ma ma mchis par dbyung du ci mchis/ phung po la 'ching ba ma mchis par cis bcings/ bcom ldan 'das kyis bka' stsal pa/ rigs kyi</text></item>
<item><p>115b3</p><section>mdo sde</section><text>bu nyon mongs pa'i lcags sgrog gis lnga phung bcings te/ lnga phung gi pha rol na nyon mongs pa gzhan med la/ nyon mongs pa'i pha rol na lnga phung zhes bya ba gzhan med do/ /rigs kyi bu ka bas khang pa 'dzin te/ khang pa'i pha rol na ka ba med la/</text></item>
<item><p>115b4</p><section>mdo sde</section><text>ka ba'i pha rol na khang pa med pa ltar sems can gyi lnga phung yang de dang 'dra ste/ nyon mongs pa yod pa'i phyir bcings pa zhes bya ste/ nyon mongs pa med pas rnam par grol ba zhes bya'o/ /rigs kyi bu khu tshur dang thal mo dang / mdud pa la sogs pa</text></item>
<item><p>115b5</p><section>mdo sde</section><text>gsum ni 'dus pa dang bral ba las skye zhing 'gog ste/ de las chos gzhan med do/ /sems can gyi lnga phung yang de dang 'dra ste/ nyon mongs pa dang bcas pa na bcings pa zhes bya'o/ /nyon mongs pa med pa na rnam par grol ba zhes bya'o/ /rigs</text></item>
<item><p>115b6</p><section>mdo sde</section><text>kyi bu ji ltar ming dang gzugs kyis sems can 'ching ngo zhes gsungs te/ gal te ming dang gzugs 'gags na sems can zhes bya ba med do/ /ming dang gzugs kyi pha rol na sems can gzhan med la/ sems can gyi pha rol na ming dang gzugs</text></item>
<item><p>115b7</p><section>mdo sde</section><text>shes bya ba gzhan med de/ ming dang gzugs kyis sems can bcings la/ sems can gyis kyang ming dang gzugs bcings pa zhes bya'o/ /seng ge sgras gsol pa/ bcom ldan 'das dper na mig gis mig mi mthong / mdzub mos</text></item>
<item><p>115b8</p><section>mdo sde</section><text>mdzub mo mi mtshon/ ral gris ral gri mi chod/ tshor bas tshor ba mi tshor na ci'i slad du/ bcom ldan 'das kyis ming dang gzugs kyis ming dang gzugs 'ching ngo zhes gsungs/ de ci'i slad du zhe na/ ming dang gzugs shes bgyi ba nyid sems</text></item>
<item><p>116a1</p><section>mdo sde</section><text>can no/ /sems can nyid ming dang gzugs lags te/ gal te ming dang gzugs kyis sems can bcings na/ ming dang gzugs kyis ming dang gzugs bcings pa lags so/ /bcom ldan 'das kyis bka' stsal pa/ rigs kyi bu</text></item>
<item><p>116a2</p><section>mdo sde</section><text>ji ltar lag pa gnyis sbyar ba na/ de ma yin pa chos gzhan sbyor du 'ongs pa med de/ ming dang gzugs kyang de dang 'dra'o/ /don de lta bas na ming dang gzugs kyis sems can bcings so/ /gal te ming dang gzugs spangs na rnam par grol</text></item>
<item><p>116a3</p><section>mdo sde</section><text>lo zhes ngas gsungs te/ de bas na sems can rnam par grol zhes ngas gsungs so/ /seng ge sgras gsol pa/ bcom ldan 'das gal te ming dang gzugs mchis pas bcings pa zhes bgyi na/ dgra bcom pa rnams kyang ming dang gzugs</text></item>
<item><p>116a4</p><section>mdo sde</section><text>ma spangs na/ bcings pa lags sam/ bcom ldan 'das kyis bka' stsal pa/ rigs kyi bu rnam par grol ba la rnam pa gnyis te/ sa bon bcad pa dang / 'bras bu bcad pa'o/ /de la sa bon bcad pa zhes bya ba ni nyon mongs pa bcad pa'o/ /</text></item>
<item><p>116a5</p><section>mdo sde</section><text>dgra bcom pa dag nyon mongs pa bcad nas kun nas nyon mongs pa zhig cing zad pas de bas na sa bon gyi kun nas nyon mongs pas 'ching bar mi nus so/ /'bras bu ma bcad pa'i phyir 'bras bus bcings pa zhes bya'o/ /dgra bcom pa rnams kyis sangs</text></item>
<item><p>116a6</p><section>mdo sde</section><text>rgyas kyi rang bzhin mi mthong ste/ de ltar mi mthong ba'i phyir bla na med pa yang dag par rdzogs pa'i byang chub ma thob bo/ /don de lta bas na 'bras bus bcings pa zhes byar rung gi/ ming dang gzugs kyis bcings pa zhes byar mi rung ngo / /rigs</text></item>
<item><p>116a7</p><section>mdo sde</section><text>kyi bu dper na me mar ni mar ma zad na snang ba med par mi 'gyur gyi/ gal te mar zad na gdon mi za bar 'chi bar 'gyur ro/ /rigs kyi bu mar zhes bya ba ni nyon mongs pa rnams kyi dpe'o/ /me mar ni sems can rnams kyi dpe ste/ sems can thams</text></item>
<item><p>116a8</p><section>mdo sde</section><text>cad ni nyon mongs pa'i mar gyis yongs su mya ngan las mi 'da'o/ /gal te zad na yongs su mya ngan las 'das par 'gyur ro/ /seng ge sgras gsol pa/ bcom ldan 'das mar me dang mar gnyis nyin mtshan so so ste/ sems can dang nyon mongs pa</text></item>
<item><p>116b1</p><section>mdo sde</section><text>ni de lta ma lags so/ /sems can nyid nyon mongs pa lags la/ nyon mongs pa nyid kyang sems can no/ /sems can ni lnga phung lags te/ lnga phung yang sems can lags so/ /lnga phung nyid kyang nyon mongs pa lags te/ nyon mongs pa nyid kyang lnga phung zhes bgyi na ci'i slad du/</text></item>
<item><p>116b2</p><section>mdo sde</section><text>bcom ldan 'das kyis mar me las dper len/ bcom ldan 'das kyis bka' stsal pa/ rigs kyi bu dpe la rnam pa brgyad de/ gzhol ba'i dpe dang / bzlog pa'i dpe dang / mngon sum gyi dpe dang / ma yin pa'i dpe dang / snga ma'i dpe dang /</text></item>
<item><p>116b3</p><section>mdo sde</section><text>phyi ma'i dpe dang / snga phyi'i dpe dang / kun khyab pa'i dpe'o/ /de la ji ltar na gzhol ba'i dpe zhe na/ ji ltar mdo sde las gsungs pa ltar char chen po bab na shang shong thams cad gang ngo / /shang shong gang bas grag grog chung ngu gang ngo / /grag grog</text></item>
<item><p>116b4</p><section>mdo sde</section><text>chung ngu gang bas grog po chen po gang ngo / /grog po chen po gang bas chu mig chung ngu gang ngo / /chu mig chung ngu gang bas chu mig chen po gang ngo / /chu mig chen po gang bas rdzing bu gang ngo / /rdzing bu gang bas rdzing chen po gang ngo / /rdzing chen po gang bas klung</text></item>
<item><p>116b5</p><section>mdo sde</section><text>chung ngu gang ngo / /klung chung ngu gang bas klung chen po gang ngo / /klung chen po gang bas rgya mtsho chen po gang ste/ de bzhin gshegs pa'i chos kyi char yang de dang 'dra bar sems can gyi tshul khrims yongs su gang bar byed do/ /tshul khrims yongs su</text></item>
<item><p>116b6</p><section>mdo sde</section><text>gang bas mi 'gyod pa'i sems yongs su gang ngo / /mi 'gyod pa'i sems yongs su gang bas rab tu dga' ba gang ngo / /rab tu dga' ba gang bas ring du spong ba gang ngo / /ring du spong ba gang bas bde ba gang ngo / /bde ba yongs su gang bas</text></item>
<item><p>116b7</p><section>mdo sde</section><text>ting nge 'dzin yongs su gang ngo / /ting nge 'dzin yongs su gang bas yang dag pa'i shes pa dang mthong ba gang ngo / /yang dag pa'i shes pa dang mthong ba yongs su gang bas skyo ba gang ngo / /skyo ba yongs su gang bas yongs su smod pa gang ngo / /</text></item>
<item><p>116b8</p><section>mdo sde</section><text>yongs su smod pa yongs su gang bas rnam par grol ba gang ngo / /rnam par grol ba yongs su gang bas mya ngan las 'das pa gang ste/ de ni gzhol ba'i dpe'o/ /de la ji ltar na bzlog pa'i dpe zhe na/ rgya mtsho'i phyi mo ni 'di lta ste/ klung chen</text></item>
<item><p>117a1</p><section>mdo sde</section><text>po'o/ /klung chen po'i phyi mo ni 'di lta ste/ klung chung ngo / /klung chung ngu'i phyi mo ni 'di lta ste/ mtsho chen po'o/ /mtsho chen po'o/ /mtsho chen po'i phyi mo 'di lta ste/ mtsho chung ngu'o/ /mtsho chung ngu'i phyi mo ni 'di lta ste/ chu mig chen po'o/ /chu mig chen</text></item>
<item><p>117a2</p><section>mdo sde</section><text>po'i phyi mo ni 'di lta ste/ chu mig chung ngu'o/ /chu mig chung ngu'i phyi mo ni 'di lta ste/ grog po chen po'o/ /grog po chen po'i phyi mo ni 'di lta ste/ grog po chung ngu'o/ /grog po chung ngu'i phyi mo ni 'di lta ste/ shang shong chen po'o/ /shang shong chen po'i</text></item>
<item><p>117a3</p><section>mdo sde</section><text>phyi mo ni 'di lta ste/ char chen po'o/ /mya ngan las 'das pa'i phyi mo ni 'di lta ste/ rnam par grol ba'o/ /rnam par grol ba'i phyi mo ni 'di lta ste/ yongs su smod pa'o/ /yongs su smod pa'i phyi mo ni 'di lta ste/ skyo ba'o/ /skyo ba'i phyi mo ni</text></item>
<item><p>117a4</p><section>mdo sde</section><text>'di lta ste/ yang dag pa'i shes pa dang mthong ba'o/ /yang dag pa'i shes pa dang mthong ba'i phyi mo ni 'di lta ste/ ting nge 'dzin no/ /ting nge 'dzin gyi phyi mo ni 'di lta ste/ bde ba'o/ /bde ba'i phyi mo ni 'di lta ste/ rab tu spong ba'o/ /rab tu spong ba'i phyi</text></item>
<item><p>117a5</p><section>mdo sde</section><text>mo ni 'di lta ste/ dga' ba'i sems so/ /dga' ba'i sems kyi phyi mo ni 'di lta ste/ mi 'gyod pa'o/ /mi 'gyod pa'i phyi mo ni 'di lta ste/ tshul khrims 'dzin pa'o/ /tshul khrims 'dzin pa'i phyi mo ni 'di ltar chos kyi char pa ste/ de ni bzlog pa'i</text></item>
<item><p>117a6</p><section>mdo sde</section><text>dpe'o/ /de la ji ltar na mngon sum gyi dpe zhe na/ ji ltar mdo sde las sems can gyi sems kyi rang bzhin ni spre'u dang mtshungs so/ /spre'u'i rang bzhin ni gcig gtang nas gcig len pa ste/ sems can gyi rang bzhin yang de dang 'dra ste/ gzugs</text></item>
<item><p>117a7</p><section>mdo sde</section><text>dang / sgra dang / dri dang / ro dang / reg bya dang / chos la chags pas skad cig sdod pa'i dus med do zhes gsungs te/ de ni mngon sum gyi dpe'o/ /de la ji ltar na ma yin pa'i dpe zhe na/ 'di ltar ngas sngon rgyal po sde rab tu pham byed la 'di skad ces bka'</text></item>
<item><p>117a8</p><section>mdo sde</section><text>stsal te/ rgyal po chen po rab tu nye zhing yid ches pa'i mi phyogs bzhi nas 'ong ste/ 'di skad du rgyal po chen po phyogs bzhi nas ri chen po bzhi 'ongs te/ rgyal po'i mi dag la gnod par 'tshe bar 'ong ngo zhes smras te/ rgyal po de lta bu zhig</text></item>
<item><p>117b1</p><section>mdo sde</section><text>'ongs na/ blo gros ci yod ces bka' stsal nas rgyal pos gsol pa/ bcom ldan 'das gal te de lta bu zhig mchis na/ 'bros pa'i gnas ma mchis te/ sems rtse gcig tu tshul khrims 'dzin cing sbyin pa 'ba' zhig bgyi'o/ /zhes</text></item>
<item><p>117b2</p><section>mdo sde</section><text>gsol nas/ ngas legs so zhes bya ba byin no/ /rgyal po chen po ngas ri chen po bzhi zhes smras pa ni de nyid sems can gyi skye ba dang / rga ba dang / na ba dang / 'chi ba la bya ste/ skye ba dang / rga ba dang / na ba dang / 'chi bas rtag tu sems can la gnod par 'tshe</text></item>
<item><p>117b3</p><section>mdo sde</section><text>zhing 'ong na/ rgyal po chen pos ci'i phyir tshul khrims dang sbyin pa mi mdzad/ rgyal pos gsol pa/ bcom ldan 'das tshul khrims 'dzin cing sbyin pa bgyis na 'bras bu ci 'thob/ ngas de la rgyal po chen po lha dang mi'i nang na bde ba'i longs</text></item>
<item><p>117b4</p><section>mdo sde</section><text>spyod mang du myong bar 'gyur ro zhes bka' stsal to/ /rgyal pos gsol pa/ bcom ldan 'das shing n+ya gro d+has tshul khrims 'dzin cing sbyin pa bgyis na/ de yang lha dang mi'i bde ba'i longs spyod myong bar 'gyur ram/ ngas de la rgyal po chen po</text></item>
<item><p>117b5</p><section>mdo sde</section><text>shing n+ya gro d+ha ni tshul khrims 'dzin pa dang sbyin pa spyod mi nus so/ /ji ste nus na bde ba myong ba yang tha mi dad do/ /zhes bka' stsal pa de ni ma yin pa'i dpe'o/ /de la ji ltar na snga ma'i dpe zhe na/ ngas mdo sde kun las dper na gang zag la la zhig me tog</text></item>
<item><p>117b6</p><section>mdo sde</section><text>bzang po la chags pas len pa'i tshe chus khyer ro/ /sems can yang de dang 'dra ste/ 'dod pa lnga la chags pas skye ba dang / rga ba dang / na ba dang / 'chi ba'i chus khyer ro zhes gsungs pa de ni snga ma'i dpe'o/ /ji ltar phyi ma'i dpe zhe na/ chos</text></item>
<item><p>117b7</p><section>mdo sde</section><text>kyi tshig gi mdo las tshigs su bcad pa 'di dag gsungs pa yin te/ sdig pa phra mo chung ngu la/ /mi gnod snyam du brnyas mi bya/ /chu yi thigs pa zag pa yang / /snod chen khad kyis gang bar 'gyur/ /zhes bya ba de ni phyi ma'i dpe'o/ /de la ji ltar na</text></item>
<item><p>117b8</p><section>mdo sde</section><text>snga phyi'i dpe zhe na/ dper na chu shing 'bras bu skyes ma thag tu 'chi ba dang / glen pa dag gso ba'i gnas rnyed pa yang de dang 'dra ste/ ji ltar na dre'u sbrums na tshe ring po mi thogs pa de ni snga phyi'i dpe'o/ /de la ji ltar na kun du khyab pa'i dpe zhe na/</text></item>
<item><p>118a1</p><section>mdo sde</section><text>ngas mdo sde las 'di skad tu sum bcu rtsa gsum gnam na shing pa ri tsi tra zhes bya ba yod de/ de'i rtsa ba sa la dpag tshad lnga bcu snyed zug go/ /mtho khyad ni dpag tshad brgya'o/ /yal ga dang lo mas phyogs bzhir dpag tshad lnga bcu snyed</text></item>
<item><p>118a2</p><section>mdo sde</section><text>khebs so/ /lo ma smin pa ni ser por 'gyur te/ lha rnams kyis mthong nas dga' ba'i sems skye'o/ /lo ma de ring por mi thogs par lhags par 'gyur te/ lo ma de lhags pa na yang rab tu dga' ba skye'o/ /yal ga yang ring por mi thogs par mdog</text></item>
<item><p>118a3</p><section>mdo sde</section><text>'gyur te/ yal ga mdog 'gyur ba na yang dga' ba skye'o/ /mdog 'gyur ba de las ring por mi thogs par kha 'bu bar 'gyur te/ kha 'bus par gyur pa na yang dga' ba skye'o/ /kha 'bus pa de las ring por mi thogs par myu gu skye ste/ de mthong ba na</text></item>
<item><p>118a4</p><section>mdo sde</section><text>yang rab tu dga'o/ /myu gu de ring por mi thogs par kha 'bye bar 'gyur te/ kha bye nas de'i dri bsung dpag tshad lnga bcu snyed du bro'o/ /de'i 'od ni dpag tshad brgyad bcu snyed du snang ste/ de'i tshe de'i dus na lha rnams dbyar zla ba gsum gyi bar du bde ba la</text></item>
<item><p>118a5</p><section>mdo sde</section><text>longs spyod do/ /rigs kyi bu nga'i nye gnas rnams kyang de dang 'dra ste/ lo ma'i kha dog ser por gyur pa ni nga'i nye gnas rab tu 'byung bar 'dod pa lta bu'o/ /lo ma lhags pa ni nga'i nye gnas skra dang kha spu bregs pa lta bu'o/ /mdog 'gyur ba ni</text></item>
<item><p>118a6</p><section>mdo sde</section><text>nga'i nye gnas gsol ba dang bzhi'i las byas nas bsnyen par rdzogs pa lta bu'o/ /kha 'bu ba ni nga'i nye gnas bla na med pa yang dag par rdzogs pa'i byang chub tu sems bskyed pa lta bu'o/ /myu gur gyur pa ni sa bcu'i byang chub sems dpa' sangs rgyas</text></item>
<item><p>118a7</p><section>mdo sde</section><text>kyi rang bzhin mthong ba lta bu'o/ /kha bye ba ni byang chub sems dpa' bla na med pa yang dag par rdzogs pa'i byang chub thob pa lta bu'o/ /dri bsung bro ba ni phyogs bcu'i sems can tshad med pa rnams tshul khrims sdom pa lta bu'o/ /'od</text></item>
<item><p>118a8</p><section>mdo sde</section><text>snang ba ni de bzhin gshegs pa'i mtshan thogs pa med pa phyogs bcur khyab pa lta bu'o/ /dbyar zla ba gsum zhes bya ba ni ting nge 'dzin gsum lta bu'o/ /sum bcu rtsa gsum gyi lha bde ba la longs spyod pa ni de bzhin gshegs pa rnams mya</text></item>
<item><p>118b1</p><section>mdo sde</section><text>ngan las 'das pa chen po'i rtag pa dang / bde ba dang / bdag dang / yongs su dag pa thob pa lta bu ste/ de ni kun du khyab pa'i dpe'o/ /rigs kyi bu dper bstan to cog ni zad par len pa ma yin gyi/ cung zad cig gam/ mang po 'am/ gal te</text></item>
<item><p>118b2</p><section>mdo sde</section><text>na kun len to/ /de la de bzhin gshegs pa'i zhal ni zla ba nya ba lta bu'o zhes bya ba ni cung zad cig len pa'i dpe'o/ /rigs kyi bu dper na mi zhig sngon 'o ma ma mthong ste/ gzhan zhig la 'o ma ci 'dra zhes dris pa dang / des chu dang / sbrang</text></item>
<item><p>118b3</p><section>mdo sde</section><text>rtsi dang / dung dang 'dra'o zhes smra ste/ chu ni gsher ba'i mtshan nyid/ sbrang rtsi ni mngar ba'i mtshan nyid/ dung ni kha dog gi mtshan nyid de/ de ltar dpe gsum bstan kyang 'o ma ngo mi shes so/ /rigs kyi bu ngas ji ltar me mar gyis sems can gyi</text></item>
<item><p>118b4</p><section>mdo sde</section><text>dper bstan pa yang de dang 'dra ste/ rigs kyi bu chu'i pha rol na klung med de/ sems can yang de dang 'dra'o/ /lnga phung spangs pa'i pha rol na sems can gzhan med do/ /rigs kyi bu sgrom dang phang long dang / srog shing dang / mu khyud dang / rtsib</text></item>
<item><p>118b5</p><section>mdo sde</section><text>ma spangs pa'i pha rol na shing rta gzhan med pa ltar/ sems can yang de dang 'dra'o/ /rigs kyi bu de ste me mar gyi dpe dang 'thun par 'dod na rab tu brtags par nyon cig dang / ngas khyod la bshad par bya'o/ /de la snying po ni srid pa nyi shu</text></item>
<item><p>118b6</p><section>mdo sde</section><text>rtsa lnga'i dpe'o/ /mar ni sred pa'i dpe'o/ /snang ba ni shes rab kyi dpe'o/ /mun pa bsal ba ni ma rig pa gzhom pa'i dpe'o/ /dro ba ni 'phags pa'i lam gyi dpe ste/ mar zad pa na snang ba dang / me lce med par 'gyur te/</text></item>
<item><p>118b7</p><section>mdo sde</section><text>sems can kyi srid pa zad na sangs rgyas kyi rang bzhin mthong bar 'gyur ro/ /de la ming dang gzugs yod mod kyi/ 'ching bar mi 'gyur la/ srid pa nyi shu rtsa lngar gnas mod kyi/ srid pa rnams kyis mi gos so/ /seng ge sgras gsol pa/</text></item>
<item><p>118b8</p><section>mdo sde</section><text>bcom ldan 'das sems can gyi phung po lnga ni stong pa ci yang ma mchis pa lags na/ sus lung nod cing byang chub kyi tshogs sogs par 'gyur/ bcom ldan 'das kyis bka' stsal pa/ rigs kyi bu sems can thams cad la</text></item>
<item><p>119a1</p><section>mdo sde</section><text>dran pa'i sems dang / shes rab kyi sems dang / bskyed pa'i sems dang / brtson 'grus rtsom pa'i sems dang / dad pa'i sems dang / ting nge 'dzin gyi sems yod de/ de lta bu la sogs pa'i sems ni skad cig</text></item>
<item><p>119a2</p><section>mdo sde</section><text>mar skye zhing 'gog mod kyi de dang 'dra ba gcig gis gcig bsabs te rgyun mi 'chad pas byang chub kyi tshogs bsags pa zhes bya'o/ /seng ge sgras gsol pa/ bcom ldan 'das de lta bu la sogs pa'i chos ni skad cig skad cig mar 'gog</text></item>
<item><p>119a3</p><section>mdo sde</section><text>ste/ de ltar skad cig skad cig mar 'gog pa de las kyang 'dra ba'i rgyun cig gis bsabs pas rgyun mi 'chad pa lags na/ ji lta bur tshogs sogs par 'gyur/ bcom ldan 'das kyis bka' stsal pa/ rigs kyi bu ji ltar me mar</text></item>
<item><p>119a4</p><section>mdo sde</section><text>de skad cig skad cig mar 'gog mod kyi/ 'on kyang snang bas mun pa bsal ba yod pa ltar dran pa la sogs pa'i chos rnams kyang de dang 'dra'o/ /rigs kyi bu ji ltar sems can gyi zas kyang skad cig skad cig mar 'gog mod kyi/ 'on</text></item>
<item><p>119a5</p><section>mdo sde</section><text>kyang bkres pa dag 'drangs par 'gyur ro/ /dper na sman dam pa yang skad cig skad cig mar 'gog mod kyi/ nad sos par byed do/ /nyi ma dang zla ba'i 'od snang ba yang skad cig skad cig mar 'gog mod kyi/ rtsi shing dang nags tshal</text></item>
<item><p>119a6</p><section>mdo sde</section><text>thams cad skyed nus so/ /rigs kyi bu khyod kyis 'di skad du skad cig skad cig mar 'gog na/ ji ltar skye bar 'gyur zhes bya ba ni sems ma chad pa'i phyir skye ba zhes bya'o/ /rigs kyi bu ji ltar kha ton byed pa kha ton byed pa'i tshig</text></item>
<item><p>119a7</p><section>mdo sde</section><text>'bru cig car brjod du mi rung ste/ snga ma ni bar du 'gror mi rung / bar ma yang tha mar 'gror mi rung ste/ ming dang yi ge dang sems dang / 'du shes kyang skad cig skad cig mar 'gog mod kyi yun ring por goms pa las kun shes</text></item>
<item><p>119a8</p><section>mdo sde</section><text>par 'gyur ro/ /rigs kyi bu dper na gser mgar ni thog ma bslabs nas rgas kyi bar du byas pa yang skad cig skad cig mar 'gog ste/ snga phyir 'khrugs par ma gyur mod kyi/ yun ring du sbyangs pas bya ba'i rnams phyi phyir</text></item>
<item><p>119b1</p><section>mdo sde</section><text>mkhas par 'gyur te/ de bas na gser mgar mkhas pa zhes bya ba ltar klog pa dang kha ton byed pa yang de dang 'dra'o/ /rigs kyi bu dper na sa bon la sas kyang khyod myu gu skyed cig ces ma byas mod kyi/ chos nyid kyis myu gu rang skye'o/ /me tog gi bar du yang</text></item>
<item><p>119b2</p><section>mdo sde</section><text>khyod kyis 'bras bu skyed cig ces ma byas mod kyi/ chos nyid kyis 'bras bu rang skye ba ltar/ sems can dag byang chub kyi tshogs sogs pa yang de dang 'dra'o/ /rigs kyi bu dper na bgrang ba'i thabs ni gcig kyang gnyis su mi 'gro/ gnyis kyang</text></item>
<item><p>119b3</p><section>mdo sde</section><text>gsum du mi 'gro ste/ skad cig skad cig mar 'gog mod kyi/ stong dang khri'i bar du yang phyin pa ltar sems can dag byang chub kyi tshogs sogs pa yang de dang 'dra'o/ /rigs kyi bu dper na me mar skad cig skad cig mar 'gog pa sngar 'gog pa'i</text></item>
<item><p>119b4</p><section>mdo sde</section><text>me lces me lce phyi ma la nga ni 'gags kyis/ khyod skyes la mun pa med par gyis shig ces ma byas so/ /rigs kyi bu dper na be'u byung ma thag tu nu ma nu ste/ nu ma nu ba'i blo sus kyang ma bstan te/ skad cig skad cig mar 'gog mod kyi/ thog ma bkres</text></item>
<item><p>119b5</p><section>mdo sde</section><text>pa nas phyis 'drangs pa'i bar du 'gyur te/ de bas na 'dra ba'i mi rigs par rig par bya'o/ /gal te 'dra na tha dad par skye ba'i mi rigs pa bzhin du sems can dag gi tshogs sogs par yang de dang 'dra'o/ /thog ma nas gong nas gong du 'phar ba ma</text></item>
<item><p>119b6</p><section>mdo sde</section><text>yin mod kyi/ yun ring du bsgoms pa'i phyir nyon mongs pa thams cad gzhom par 'gyur ro/ /seng ge sgras gsol pa/ bcom ldan 'das ji ltar bcom ldan 'das kyis gsungs pa ltar/ rgyun du zhugs pa'i 'bras bu mngon par thob pa</text></item>
<item><p>119b7</p><section>mdo sde</section><text>dag yul ngan par skyes kyang tshul khrims 'dzin te/ mi gsod/ mi rku/ 'phyo g.yem mi byed/ phra ma dang tshig thun tshags mi smra/ chang mi 'thung ngo / /rgyun du zhugs pa'i phung po ni gnas 'dir 'gags nas yul ngan par mchi ba ltar byang</text></item>
<item><p>119b8</p><section>mdo sde</section><text>chub kyi tshogs sogs pa yang de dang 'dra ste/ yul ngan par mi mchi'o/ /gal te 'dra ba zhig lags na/ ci'i slad du yongs su dag pa'i zhing du mi skye/ gal te yul ngan pa'i phung po rgyun du zhugs pa'i phung po ma lags na/ ci'i slad du las ngan</text></item>
<item><p>120a1</p><section>mdo sde</section><text>pa dag mi bgyid par gyur/ bcom ldan 'das kyis bka' stsal pa/ rigs kyi bu rgyun du zhugs pa yul ngan par skyes kyang rgyun du zhugs pa'i ming mi stor te/ phung po mi 'dra ba'i phyir ngas be'u yi dpe bstan pa yin no/ /rgyun du zhugs</text></item>
<item><p>120a2</p><section>mdo sde</section><text>pa yul ngan par skyes mod kyi/ byang chub kyi stobs kyi las ngan pa mi byed do/ /rigs kyi bu dper na ri spos kyi ngad can la seng ge'i rgyal po gnas pas bya 'phur ba thams cad dang / sa la rgyug pa'i gcan zan thams cad ni ri der mi rgyug ste/ nye ba'i</text></item>
<item><p>120a3</p><section>mdo sde</section><text>thugs mi thub bo/ /gal te seng ge'i rgyal po de ri kha ba can la song na yang / bya 'phur ba thams cad dang / gcan zan thams cad 'gro zhing gnas pa'i thugs mi thub bo/ /rgyun du zhugs pa yang de dang 'dra ste/ byang chub la nan tan mi byed mod kyi/ byang</text></item>
<item><p>120a4</p><section>mdo sde</section><text>chub kyi mthus mi dge ba thams cad mi byed do/ /rigs kyi bu dper na mi la la zhig bdud rtsi 'thungs na/ bdud rtsi de skad cig skad cig mar 'gog mod kyi/ de'i mthus mi de ring du 'tsho zhing skye shi med par 'gyur ro/ /rigs kyi bu dper na ri rab ri'i</text></item>
<item><p>120a5</p><section>mdo sde</section><text>rgyal po la sman dam pa lang ka li zhes bya ba yod de/ la la zhig gis zos na de skad cig skad cig mar 'gog mod kyi/ sman de'i mthus nad kyi sdug bsngal dang mi phrad do/ /rigs kyi bu dper na 'khor los sgyur ba'i rgyal po 'dug pa'i gnas na/</text></item>
<item><p>120a6</p><section>mdo sde</section><text>rgyal po med du zin kyang sus kyang der nye ba'i thugs mi thub bo/ /de ci'i phyir zhe na/ rgyal po'i mthu dang byin gyi phyir te/ rgyun du zhugs pa yang de dang 'dra bar yul ngan par skyes te/ byang chub la nan tan mi byed mod kyi/ byang chub kyi mthus mi dge</text></item>
<item><p>120a7</p><section>mdo sde</section><text>ba'i las mi byed do/ /rigs kyi bu rgyun du zhugs pa'i phung po 'dir 'gags te/ phung po gzhan du skyes mod kyi 'on kyang rgyun du zhugs pa'i phung po mi stor ro/ /rigs kyi bu dper na skye bo dag shing tog dang 'bras bu'i phyir sa bon de la rmed</text></item>
<item><p>120a8</p><section>mdo sde</section><text>kyis 'debs shing chu bcu pa la sogs pa las mang po byed de/ shing tog dang 'bras bu ma thob par sa bon rul mod kyi/ 'on kyang sa bon gyi rgyus shing thog thob par 'gyur ro zhes bya ba bzhin du rgyun du zhugs pa'i phung po yang de dang 'dra'o/ /rigs</text></item>
<item><p>120b1</p><section>mdo sde</section><text>kyi bu dper na mi shin du phyug pa zhig la bu gcig 'ba' zhig yod te/ de yang sngar tshe 'phos nas bu de la bu gcig yod pa yul gzhan na gnas pa las/ mi de shi bar gyur nas tsha bos de thos pa dang phyir log nas nor rdzas thams cad bsdus so/ /</text></item>
<item><p>120b2</p><section>mdo sde</section><text>nor rdzas de dag des ma byas mod kyi/ len cing sdud pa la sus kyang mi ster ba med do/ /de ci'i phyir zhe na/ rus gcig pa'i phyir te/ rgyun du zhugs pa'i phung po yang de dang 'dra'o/ /seng ge sgras gsol pa/ ji ltar bcom ldan 'das kyis</text></item>
<item><p>120b3</p><section>mdo sde</section><text>tshigs su bcad pa de gsungs pa las/ dge slong gang zhig tshul khrims dang / ting nge 'dzin dang shes rab bsgoms na/ phyir mi ldog par rig par bya ste/ mya ngan las 'das par nye bar 'gro zhes bgyi ba/ bcom ldan 'das tshul khrims</text></item>
<item><p>120b4</p><section>mdo sde</section><text>ji ltar bsgom/ ting nge 'dzin ji ltar bsgom/ shes rab ji ltar bsgom par bgyi/ bcom ldan 'das kyis bka' stsal pa/ rigs kyi bu gal te gang la la zhig tshul khrims mnos nas bdag la phan pa dang / lha dang mi'i longs spyod 'dod pa'i</text></item>
<item><p>120b5</p><section>mdo sde</section><text>phyir tshul khrims srung gi/ sems can thams cad sgrol ba dang bla na med pa'i dam pa'i chos bsrung ba'i phyir ma yin te/ gzhan yang rnyed pa dang grags pa 'ba' zhig gi phyir ram/ ngan song gsum gyis 'jigs pa dang / tshe dang / mdog dang / stobs</text></item>
<item><p>120b6</p><section>mdo sde</section><text>'dod pa dang / bde ba dang / thogs pa med pa'i spobs pa 'dod pa dang / rgyal pos 'jigs pa dang / mi snyan pas 'jigs pa dang / 'jig rten gyi las gyi dngos po'i phyir tshul khrims srung ba ni tshul khrims sgom pa zhes mi bya'o/ /rigs</text></item>
<item><p>120b7</p><section>mdo sde</section><text>kyi bu ji ltar na yang dag par tshul khrims sgom pa zhe na/ tshul khrims mnos nas sems can thams cad sgrol ba'i phyir ram/ dam pa'i chos bsrung ba'i phyir ram/ ma rgal ba sgrol ba dang / ma grol ba dgrol ba dang / skyabs med pa'i skyabs</text></item>
<item><p>120b8</p><section>mdo sde</section><text>sam/ mya ngan las ma 'das pa yongs su mya ngan las bzla ba'i phyir bsrung ste/ de ltar srung ba na tshul khrims su mi lta/ tshul khrims kyi mtshan nyid du mi lta/ 'dzin par mi lta/ 'bras bu rnam par smin par mi lta/ 'jigs pa dang / nyams pa</text></item>
<item><p>121a1</p><section>mdo sde</section><text>mi rtog pa'o/ /rigs kyi bu gang de lta bu'i tshul du srung ba ni tshul khrims bsgom pa zhes bya'o/ /de la ji ltar na ting nge 'dzin sgom pa zhe na/ ting nge 'dzin sgom pa'i tshe/ bdag sgrol ba dang / rnyed pa dang grags pa'i phyir yin gyi/</text></item>
<item><p>121a2</p><section>mdo sde</section><text>sems can gyi phyir ma yin/ chos bsrung ba'i phyir ma yin/ 'dod chags dang / zas mi gtsang ba la sogs pa'i skyon du lta ba dang / skyes pa dang / bud med la sogs pa'i dbang po dang / bu ga dgu nas mi gtsang ba zag pa dang / 'thab cing rtsod</text></item>
<item><p>121a3</p><section>mdo sde</section><text>pa dang / rdeg cing 'tshog pa dang / gcig la gcig 'tshe zhing gsod pa dang / dngos po de dag gi phyir ting nge 'dzin sgom pa ni ting nge 'dzin yongs su sgom pa zhes mi bya'o/ /rigs kyi bu de la ji ltar na yang dag par ting nge 'dzin sgom pa zhe na/ gal te</text></item>
<item><p>121a4</p><section>mdo sde</section><text>sems can gyi phyir ting nge 'dzin yongs su sgom ste/ sems can thams cad la mnyam pa'i sems thob pa 'am/ sems can dag phyir mi ldog pa'i chos thob par bya ba'i phyir ram/ sems can dag 'phags pa'i chos thob par bya ba'i phyir</text></item>
<item><p>121a5</p><section>mdo sde</section><text>ram/ sems can dag theg pa chen po thob par bya ba'i phyir ram/ bla na med pa'i chos bsrung zhing 'dzin pa'i phyir ram/ sems can dag byang chub kyi sems las phyir mi ldog par bya ba'i phyir ram/ sems can dag dpa' bar 'gro ba'i ting</text></item>
<item><p>121a6</p><section>mdo sde</section><text>nge 'dzin thob par bya ba'i phyir ram/ sems can dag rdo rje lta bu'i ting nge 'dzin thob par bya ba'i phyir ram/ sems can dag gzungs thob par bya ba'i phyir ram/ sems can dag so so yang dag par rig pa bzhi thob par bya ba'i phyir ram/</text></item>
<item><p>121a7</p><section>mdo sde</section><text>sems can dag sangs rgyas kyi rang bzhin mthong bar bya ba'i phyir sgom ste/ de ltar spyad pa spyod pa na ting nge 'dzin du mi lta/ ting nge 'dzin gyi mtshan nyid du mi lta/ sgom par mi lta/ 'bras bu rnam par smin par mi lta ste/ rigs kyi bu</text></item>
<item><p>121a8</p><section>mdo sde</section><text>gang de ltar sgom pa ni ting nge 'dzin yongs su sgom pa zhes bya'o/ /de la ji ltar na shes rab sgom pa zhe na/ gal te sgom pa gang 'di snyam du bdag gis gal te/ shes rab bsgoms na/ rnam par grol bar 'gyur zhing ngan song gsum</text></item>
<item><p>121b1</p><section>mdo sde</section><text>las thar bar 'gyur na/ sems can thams cad la phan pa'i don byed kyang sus phod/ skye bo dag 'khor ba las sgrol yang sus nus/ sangs rgyas 'jig rten du byung ba ni u dum ba ra'i me tog ltar dka' na/ bdag gis da kun nas nyon</text></item>
<item><p>121b2</p><section>mdo sde</section><text>mongs pa rnams bcad cing / rnam par grol ba'i 'bras bu thob par bya ba'i phyir bdag gis shes rab brtson par bsgoms te nyon mongs pa myur du bcad la/ myur du rnam par grol bar bya'o snyam du de ltar bsgoms pa ni shes rab sgom</text></item>
<item><p>121b3</p><section>mdo sde</section><text>pa zhes mi bya'o/ /de la ji ltar na yang dag pa'i sgom pa zhe na/ shes rab can de skye ba dang / 'chi ba dang / rgas pa'i sdug bsngal gyis nyon mongs pa'i sems can ma rig pas khebs pas/ bla na med pa'i yang dag pa'i lam</text></item>
<item><p>121b4</p><section>mdo sde</section><text>ji ltar bsgom mi shes pa de la rab tu brtags shing / bdag gis lus 'dis sems can de dag gi sdug bsngal chen po myong ba de'i skyin par bdag gyur cig /sems can gyi dbul phongs pa dang / kun gyi tha mar gyur pa dang /</text></item>
<item><p>121b5</p><section>mdo sde</section><text>tshul khrims 'jig pa'i sems kyis/ 'dod chags dang / zhe sdang dang / gti mug gi las ci byas pa thams cad bdag gi lus la 'dus par shog shig ces smon lam 'debs pa dang / sems can thams cad 'dod pa'i rgyud du</text></item>
<item><p>121b6</p><section>mdo sde</section><text>mi skye zhing ming dang gzugs kyis bcings shing glags par ma gyur cig ces smon lam btab pa dang / sems can thams cad myur du 'khor ba las rnam par grol te/ bdag gcig pu gnas pa la skyo ba med par gyur cig ces smon</text></item>
<item><p>121b7</p><section>mdo sde</section><text>lam btab pa dang / sems can thams cad bla na med pa yang dag par rdzogs pa'i byang chub thob par gyur cig ces smon lam btab cing de ltar bsgom pa na/ shes rab tu mi lta/ shes rab kyi mtshan nyid du mi lta/ sgom par mi lta/</text></item>
<item><p>121b8</p><section>mdo sde</section><text>'bras bu rnam par smin par mi lta ste/ de ltar sgom pa ni shes rab yongs su sgom pa zhes bya'o/ /rigs kyi bu de ltar tshul khrims dang / ting nge 'dzin dang / shes rab sgom pa ni byang chub sems dpa' zhes bya'o/ /de ltar tshul</text></item>
<item><p>122a1</p><section>mdo sde</section><text>khrims dang / ting nge 'dzin dang / shes rab sgom mi nus pa ni nyan thos zhes bya'o// // bam po sum bcu dgu pa/ gzhan yang rigs kyi bu yang ji ltar na tshul khrims sgom pa zhe na/ gang sems</text></item>
<item><p>122a2</p><section>mdo sde</section><text>can thams cad kyi spyod lam ngan pa bcu drug po gzhig nus pa ni tshul khrims sgom pa zhes bya ste/ bcu drug po gang zhe na/ 'di lta ste/ rnyed pa'i phyir lu gu gso zhing sos nas gzhan du 'tshong ba dang / rnyed pa'i phyir nyos nas gsod pa dang / rnyed pa'i phyir phag</text></item>
<item><p>122a3</p><section>mdo sde</section><text>phrug gso zhing sos nas gzhan du 'tshong ba dang / rnyed pa'i phyir nyos nas gsod pa dang / rnyed pa'i phyir be'u gso zhing sos nas 'tshong ba dang / rnyed pa'i phyir nyos nas gsod pa dang / rnyed pa'i phyir bya gso zhing sos nas 'tshong ba dang / rnyed pa'i phyir</text></item>
<item><p>122a4</p><section>mdo sde</section><text>nyos nas gsod pa dang / nya gzung ba dang / rngon pa dang / chom po dang / shen pa dang / bya gzung ba dang / phra ma dang / khri mon gyi srungs pa dang / klu la sngags kyis 'debs pa ste/ sems can gyi las ngan pa rnam pa bcu drug po de dag gtan gcod pa ni tshul</text></item>
<item><p>122a5</p><section>mdo sde</section><text>khrims sgom pa zhes bya'o/ /yang ji ltar na ting nge 'dzin sgom pa zhe na/ 'jig rten gyi ting nge 'dzin thams cad gcod pa ste/ 'di ltar lus med pa'i ting nge 'dzin te/ sems can dag mya ngan las 'das pa yin par phyin ci log gi sems skyed par byed</text></item>
<item><p>122a6</p><section>mdo sde</section><text>pa dang / srid pa mtha' yas pa'i sems kyi ting nge 'dzin dang / gtsang ma'i phung po'i ting nge 'dzin dang / 'jig rten gyi mtha'i ting nge 'dzin dang / 'jig rten chad pa'i ting nge 'dzin dang / 'jig rten gyi rang bzhin gyi ting nge 'dzin dang / 'jig rten gyi skyes bu'i</text></item>
<item><p>122a7</p><section>mdo sde</section><text>ting nge 'dzin dang / 'du shes med 'du shes med min gyi ting nge 'dzin te/ de lta bu la sogs pa'i ting nge 'dzin ni sems can dag mya ngan las 'das pa yin no zhes bya bar phyin ci log gi sems skyed par byed pa'i ting nge 'dzin de dag gtan gcod pa ni</text></item>
<item><p>122a8</p><section>mdo sde</section><text>ting nge 'dzin yongs su sgom pa zhes bya'o/ /yang ji ltar na shes rab sgom pa zhe na/ 'jig rten gyi ngan par lta ba thams cad gzhom pa ste/ sems can thams cad la ngan par lta ba yod do/ /'di lta ste/ gzugs ni bdag yin/ bdag gi ba</text></item>
<item><p>122b1</p><section>mdo sde</section><text>yang yin/ gzugs kyi nang na bdag yod/ bdag gi nang na gzugs yod pa nas/ rnam par shes pa'i bar du yang de bzhin du smra ste/ rtag pa ni bdag yin/ gzugs 'gags kyang bdag yod do/ /gzugs nyid bdag yin te/ gzugs</text></item>
<item><p>122b2</p><section>mdo sde</section><text>'gags na bdag kyang 'gog go zhes smra ba dang / yang la la na re byed pa ni bdag yin/ tshor ba ni gzugs so zhes smra ba dang / yang la la 'di skad du byed pa ni gzugs yin/ tshor ba ni bdag go zhes smra ba dang / yang la la na re byed pa yang med/</text></item>
<item><p>122b3</p><section>mdo sde</section><text>tshor ba yang med de/ rang skye la rang 'gog ste/ rgyu rkyen ma yin no zhes smra ba dang / la la ni 'di skad du byed pa yang med/ tshor ba yang med de/ thams cad dbang sgyur zhes bya bas byas so zhes smra ba dang / la la 'di skad du byed pa med la tshor ba med de</text></item>
<item><p>122b4</p><section>mdo sde</section><text>thams cad dus kyis byas so zhes smra ba dang / la la ni 'di skad du byed pa dang tshor ba ci yang med de/ sa la sogs pa chen po lnga la sems can zhes bya'o zhes smra te/ rigs kyi bu sems can thams cad kyi ngan par lta ba de dag gzhom pa ni shes rab</text></item>
<item><p>122b5</p><section>mdo sde</section><text>sgom pa zhes bya'o/ /rigs kyi bu tshul khrims bsgoms pas lus zhi bar 'gyur ro/ /ting nge 'dzin bsgoms pas sems zhi bar 'gyur ro/ /shes rab bsgoms pas the tsom gyi sems choms par 'gyur ro/ /de la the tsom gyi sems bcom pas</text></item>
<item><p>122b6</p><section>mdo sde</section><text>byang chub yongs su sgom par 'gyur ro/ /byang chub bsgoms pas sangs rgyas kyi rang bzhin mthong bar 'gyur ro/ /sangs rgyas kyi rang bzhin mthong bas bla na med pa yang dag par rdzogs pa'i byang chub thob par 'gyur ro/ /bla na med pa yang dag par rdzogs</text></item>
<item><p>122b7</p><section>mdo sde</section><text>pa'i byang chub thob pas bla na med pa'i mya ngan las 'das pa chen po thob par 'gyur ro/ /mya ngan las 'das pa chen po thob pas sems can thams cad kyi 'khor ba'i nyon mongs pa dang / srid pa thams cad dang / khams thams cad dang /</text></item>
<item><p>122b8</p><section>mdo sde</section><text>bde ba thams cad gcod par 'gyur ro/ /'khor ba bcad pa nas bde ba'i bar du bcad pas rtag pa dang / bde ba dang / bdag dang / yongs su dag pa'i chos thob par 'gyur ro/ /seng ge sgras gsol pa/ bcom ldan 'das ji ltar bcom ldan</text></item>
<item><p>123a1</p><section>mdo sde</section><text>'das kyis gsungs pa ltar/ gal te mi skye mi 'gog pa la mya ngan las 'das pa chen po zhes bgyi na/ skye ba yang de dang 'dra bar mi skye mi 'gog na/ ci'i slad du mya ngan las 'das pa zhes mi bgyi/ rigs kyi bu de de bzhin no/ /</text></item>
<item><p>123a2</p><section>mdo sde</section><text>de de bzhin te/ ji ltar khyod kyis smras pa bzhin te/ skye ba de mi skye mi 'gog mod kyi/ thog ma dang tha ma med do/ /gsol pa/ bcom ldan 'das 'khor ba'i chos kyang thog ma dang tha ma ma mchis so/ /gal te thog ma dang tha ma ma mchis na rtag par</text></item>
<item><p>123a3</p><section>mdo sde</section><text>'gyur ro/ /gang rtag pa ni mya ngan las 'das pa lags na/ ci'i slad du 'khor ba la mya ngan las 'das pa zhes mi gdags/ rigs kyi bu 'khor ba'i chos de ni rgyu dang 'bras bu yod de/ rgyu dang 'bras bur bcas pa'i phyir mya ngan las 'das pa</text></item>
<item><p>123a4</p><section>mdo sde</section><text>zhes mi gdags so/ /de ci'i phyir zhe na/ mya ngan las 'das pa'i ngo bo nyid la rgyu dang 'bras bu med pa'i phyir ro/ /seng ge sgras gsol pa/ bcom ldan 'das mya ngan las 'das pa yang bcom ldan 'das kyis tshigs su bcad de gsungs pa</text></item>
<item><p>123a5</p><section>mdo sde</section><text>ltar na rgyu dang 'bras bu mchis so/ /'di lta ste/ rgyu las mtho ris lhar skyes 'gyur/ /rgyu las ngan song ltung bar 'gyur/ /rgyu las mya ngan 'das thob ste/ /de bas kun la rgyu mchis so/ /zhes kyang gsungs pa/ yang bcom ldan 'das kyis sngon dge</text></item>
<item><p>123a6</p><section>mdo sde</section><text>slong rnams la bka' stsal pa/ ngas dge sbyong gi lam dang 'bras bu bshad par bya'o/ /dge sbyong zhes bya ba ni tshul khrims dang / ting nge 'dzin dang / shes rab yongs su rdzogs par spyod pa'o/ /lam ni 'di lta ste/ 'phags pa'i lam brgyad do/ /</text></item>
<item><p>123a7</p><section>mdo sde</section><text>dge sbyong gi 'bras bu ni 'di lta ste/ mya ngan las 'das pa'o zhes gsungs na/ bcom ldan 'das mya ngan las 'das pa de ci 'bras bu ma lags sam/ de ci'i slad du mya ngan las 'das pa'i ngo bo nyid la rgyu dang 'bras bu ma mchis zhes gsungs/</text></item>
<item><p>123a8</p><section>mdo sde</section><text>bcom ldan 'das kyis bka' stsal pa/ rigs kyi bu ngas mya ngan las 'das pa'i rgyu gsungs pa ni 'di lta ste/ sangs rgyas kyi rang bzhin te/ sangs rgyas kyi rang bzhin gyis mya ngan las 'das pa skyed par mi 'gyur te/ de bas na mya ngan las</text></item>
<item><p>123b1</p><section>mdo sde</section><text>'das pa rgyu med do zhes ngas gsungs so/ /nyon mongs pa gzhom pa'i phyir 'bras bu chen po zhes bya'o/ /lam las ma skyes pa'i phyir 'bras bu med pa zhes bya ste/ de bas na mya ngan las 'das pa ni rgyu med 'bras bu med do/ /seng ge sgras gsol</text></item>
<item><p>123b2</p><section>mdo sde</section><text>pa/ bcom ldan 'das sems can gyi sangs rgyas kyi rang bzhin zhes bgyi ba thams cad thun mong ngam/ 'on te so so na mchis/ gal te thun mong ba lags na/ gcig gis bla na med pa yang dag par rdzogs pa'i byang chub thob pa na sems can</text></item>
<item><p>123b3</p><section>mdo sde</section><text>thams cad kyang 'thun par 'thob pa'i rigs so/ /bcom ldan 'das ji ltar mi nyi shu la dgra gcig mchis pa las/ gal te mi gcig gis dgra de ma mchis par bgyis na/ lhag ma bcu dgu po la yang 'thun par ma mchis par 'gyur ba ltar/</text></item>
<item><p>123b4</p><section>mdo sde</section><text>sangs rgyas kyi rang bzhin yang de lta na gcig gis thob pa'i tshe/ gzhan kun gyis kyang 'thob pa'i rigs so/ /de ste so so na mchis na mi rtag par 'gyur ro/ /de ci'i slad du zhe na/ brtsi zhing bgrang du mchis pa'i phyir te/ bcom ldan 'das kyis</text></item>
<item><p>123b5</p><section>mdo sde</section><text>sems can gyi sangs rgyas kyi rang bzhin ni mi gcig mi gnyis so zhes gsungs so/ /gal te so so na mchis na de bzhin gshegs pa rnams ni mnyam pa'o zhes bgyir yang mi rung / sangs rgyas kyi rang bzhin nam mkha' dang 'dra'o zhes bgyir</text></item>
<item><p>123b6</p><section>mdo sde</section><text>yang mi rung ngo / /bcom ldan 'das kyis bka' stsal pa/ rigs kyi bu sems can gyi sangs rgyas kyi rang bzhin ni mi gcig mi gnyis la/ sangs rgyas rnams kyang mnyam zhing nam mkha' dang 'dra ste/ sems can thams cad la 'thun</text></item>
<item><p>123b7</p><section>mdo sde</section><text>par yod do/ /gal te gang zhig 'phags pa'i lam brgyad bsgoms na/ des gsal bar mthong bar 'gyur ro/ /rigs kyi bu ri kha ba can la rtswa bzod pa zhes bya ba yod de/ gal te bas zos na mar gyi snying por 'gyur ro/ /sems can</text></item>
<item><p>123b8</p><section>mdo sde</section><text>gyi sangs rgyas kyi rang bzhin yang de dang 'dra'o/ /seng ge sgras gsol pa/ ji ltar bcom ldan 'das kyis gsungs pa ltar rtswa bzod pa zhes bgyi ba de gcig tu bas sam/ mang du mchis/ gal te gcig tu bas na bas 'tshal bas bas</text></item>
<item><p>124a1</p><section>mdo sde</section><text>par gyur to/ /ji ste mang na sems can gyi sangs rgyas kyi rang bzhin yang de dang 'dra'o zhes gsungs/ ji ltar bcom ldan 'das kyis gsungs pa ltar/ gang 'phags pa'i lam brgyad bsgoms na/ sangs rgyas kyi</text></item>
<item><p>124a2</p><section>mdo sde</section><text>zhing mthong ngo zhes gsungs pa de mi rung ngo / /de ci'i slad du zhe na/ gal te lam yang gcig tu bas na/ rtswa bzod pa dang 'dra bar bas pa'i rigs/ gal te bas par gyur na mi gcig gis bsgoms nas/ gzhan la skal ba</text></item>
<item><p>124a3</p><section>mdo sde</section><text>ma mchis par 'gyur ro/ /gal te lam de mang po zhig mchis na/ ji ltar yongs su rdzogs par bsgoms shing thams cad mkhyen pa'i ye shes zhes bgyi bar 'gyur/ bcom ldan 'das kyis bka' stsal pa/ rigs kyi</text></item>
<item><p>124a4</p><section>mdo sde</section><text>bu dper na lam mnyam zhing bde bar ni sems can thams cad thogs pa med par 'gro'o/ /lam gyi bar na shing bsil grib can shin du bsil ba yod de/ 'dron po dag der bsti zhing ngal bso yang shing gi bsil grib de ni rtag tu</text></item>
<item><p>124a5</p><section>mdo sde</section><text>gnas te/ 'gyur zhing 'jig pa yang med la/ sus kyang khyer ba med do/ /de la lam zhes bya ba ni 'phags pa'i lam gyi dpe'o/ /bsil grib ces bya ba ni sangs rgyas kyi rang bzhin gyi dpe'o/ /rigs kyi bu dper na grong</text></item>
<item><p>124a6</p><section>mdo sde</section><text>khyer chen po zhig la sgo gcig pu yod na/ 'gro ba mang po phyi nang rgyu yang sus kyang bar du gcod nus pa med de/ gshig cing khyer nus pa yang med do/ /rigs kyi bu dper na zam pa chen po la mi mang po rgyu yang sus kyang bar du</text></item>
<item><p>124a7</p><section>mdo sde</section><text>gcod nus pa 'am/ sdod par byed pa 'am/ 'jig cing khyer ba med do/ /rigs kyi bu dper na sman pa mkhas pa kun du nad rnams gso bar byed pa de la sus kyang bkag ste/ 'di ni gso la pha bi n-i spongs shig ces dgag</text></item>
<item><p>124a8</p><section>mdo sde</section><text>nus pa med pa bzhin du 'phags pa'i lam dang / sangs rgyas kyi rang bzhin yang de dang 'dra'o/ /seng ge sgras gsol pa/ bcom ldan 'das ji ltar dpe bstan pa rnams ni don de lta ma lags so/ /de ci'i slad du zhe na/ sngar lam</text></item>
<item><p>124b1</p><section>mdo sde</section><text>du rgyu ba ma mchis na phyi ma la nyam nga bar 'gyur na/ ci'i slad du thogs pa ma mchis shes gsungs/ de dang 'dra bar gzhan la yang nyam nga ba mchis so/ /'phags pa'i lam dang / sangs rgyas kyi rang bzhin gal te de lta bu zhig lags na/ gcig bsgoms</text></item>
<item><p>124b2</p><section>mdo sde</section><text>pa'i tshe gzhan la nyam nga ba'i rigs so/ /bcom ldan 'das kyis bka' stsal pa/ rigs kyi bu khyod kyis 'di skad du don dang mi ldan no zhes smras pa de ni ngas lam gyi dper bya ba phyogs tsam gyi dpe ste thams cad kyi dpe ma yin no/ /rigs kyi bu 'jig</text></item>
<item><p>124b3</p><section>mdo sde</section><text>rten pa'i lam ni bar du gcod pa dang thogs pa yod de/ 'di dang pha bi tha dad pas 'dra ba ma yin no/ /zag pa med pa'i lam ni de lta ma yin te/ sems can de dag bar du mi gcod pa dang / mnyam zhing gnyis su med pa dang / nyam nga ba'i gnas</text></item>
<item><p>124b4</p><section>mdo sde</section><text>med de/ 'di dang pha bi tha dad do/ /yang dag pa'i lam 'di ni sems can thams cad kyi sangs rgyas kyi rang bzhin gyi gsal ba'i rgyur 'gyur gyi/ skye ba'i rgyur ni mi 'gyur ro/ /de yang ji ltar sgron ma'i snang bas rdzas gsal bar byed pa bzhin</text></item>
<item><p>124b5</p><section>mdo sde</section><text>no/ /rigs kyi bu sems can thams cad la 'dra bar ma rig pa'i rkyen gyis 'du byed yod de/ gcig gi ma rig pa'i rkyen gyis 'du byed bkag nas gzhan yang med ces byar mi rung ste/ sems can thams cad la ma rig pa'i rkyen gyis 'du byed yod do/ /</text></item>
<item><p>124b6</p><section>mdo sde</section><text>de bas na rten cing 'brel par 'byung ba bcu gnyis ni thams cad la mnyam par yod do zhes bshad do/ /de bzhin du sems can gyis zag pa med pa'i lam bsgoms pa yang de dang 'dra ste/ mnyam par sems can gyi nyon mongs pa dang / skye ba'i</text></item>
<item><p>124b7</p><section>mdo sde</section><text>gnas bzhi dang / khams rnams dang / srid pa'i lam thams cad gcod do/ /don de lta bas na mnyam pa zhes bya ste/ gang gis de chud na 'di dang pha bi shes shing mthong ste sgrib pa med do/ /de bas na thams cad mkhyen pa'i ye shes zhes bya'o/ /</text></item>
<item><p>124b8</p><section>mdo sde</section><text>seng ge sgras gsol pa/ sems can thams cad lus rnam pa gcig tu ma bas te/ la la ni lha'i lus/ la la ni mi'i lus/ la la ni byol song dang / yi dgas dang / sems can dmyal ba'i lus te/ lus de dag so so ste gcig</text></item>
<item><p>125a1</p><section>mdo sde</section><text>pa ma lags na/ ci'i slad du sangs rgyas kyi rang bzhin gcig ces gsungs/ bcom ldan 'das kyis bka' stsal pa/ rigs kyi bu dper na la la zhig gis 'o ma'i nang du dug bcug na/ mar gyi snying po'i bar du dug yod par</text></item>
<item><p>125a2</p><section>mdo sde</section><text>'gyur te/ 'o ma zho zhes mi bya la/ zho yang 'o ma zhes mi bya ba nas/ mar gyi snying po'i bar du yang de dang 'dra bar ming dang mtshan nyid so so mod kyi/ dug gi rang bzhin mi stor te/ ro rnam pa lnga po kun du 'gro'o/ /mar gyi snying por dug ma bcug</text></item>
<item><p>125a3</p><section>mdo sde</section><text>kyang gal te mar gyi snying po 'thungs na de yang 'chi bar 'gyur ro/ /sems can gyi sangs rgyas kyi rang bzhin yang de dang 'dra bar lam rgyud lngar 'khor zhing lus tha dad pa len kyang sangs rgyas kyi rang bzhin ni gcig pa rtag pa mi 'gyur ba'o/ /</text></item>
<item><p>125a4</p><section>mdo sde</section><text>seng ge sgras gsol pa/ bcom ldan 'das yul chen po bcu drug gi nang na grong khyer chen po drug mchis te/ 'di ltar grong khyer mnyan du yod pa dang / grong khyer pa tsi ta dang / grong khyer tsam pa ka dang / grong khyer yangs pa can dang /</text></item>
<item><p>125a5</p><section>mdo sde</section><text>grong khyer ser skya dang / grong khyer rgyal po'-i khab ste/ grong khyer drug po de dag 'jig rten gyi nang na mchog tu che ba lags na ci'i slad du de bzhin gshegs pas de dag spangs te/ yul gyi mtha' shin du ngan cing rab tu mi mdzes la/ dog</text></item>
<item><p>125a6</p><section>mdo sde</section><text>cing nyam nga ba'i grong khyer rtswa mchog 'dir yongs su mya ngan las 'das par gshegs/ bcom ldan 'das kyis bka' stsal pa/ grong khyer rtswa mchog 'di la yul gyi mtha' shin du ngan cing dog go zhes smra ba'i mi rigs kyi/ grong khyer 'di ni</text></item>
<item><p>125a7</p><section>mdo sde</section><text>yon tan mchog dam pa rnams kyis shin du brgyan pa'o zhes bya ba'i rigs so/ /de ci'i phyir zhe na/ sangs rgyas dang byang chub sems dpa' rnams bzhugs pa'i gnas yin pa'i phyir ro/ /rigs kyi bu ji ltar mi ngan pa'i khyim du gal te rgyal</text></item>
<item><p>125a8</p><section>mdo sde</section><text>po gshegs na khyim de la ni shin du rgyan gyis mdzes pa'o/ /bsod nams dang ldan pa ste/ 'di ltar rgyal po 'dir gshegs par gyur to zhes bstod dgos so/ /rigs kyi bu ji ltar mi zhig nad tshabs po ches btab pa des sman ngan pa btang ste/</text></item>
<item><p>125b1</p><section>mdo sde</section><text>sman des nad sos par gyur na/ sman de la dga' ba skyed cing mchog go/ /dam pa'o/ /bdag gi nad gsos zhes bstod pa'i rigs so/ /rigs kyi bu ji ltar grur zhugs te rgya mtshor zhugs pa las gru zhig nas skyabs dang rten med pa las</text></item>
<item><p>125b2</p><section>mdo sde</section><text>mi ro la 'jus te mthar phyin na/ mi ro de la rab tu dga' zhing bdag khyod dang phrad pas bde bar gyur to/ /zhes bstod cing bsngags pa bzhin du grong khyer rtswa mchog kyang de dang 'dra ste/ de ni sangs rgyas dang byang chub sems dpa' rnams kyi 'chag</text></item>
<item><p>125b3</p><section>mdo sde</section><text>cing gshegs pa'i gnas yin na/ ci'i phyir yul mtha' 'khob ngan pa mi sdug pa dog cing nyam nga ba'o zhes smra/ rigs kyi bu ngas mngon du dran pa sngon 'das pa'i bskal pa klung gang gA'i bye ma snyed 'das pa na/ bskal pa'i ming ni legs pa'i</text></item>
<item><p>125b4</p><section>mdo sde</section><text>blo gros zhes bya ste/ de'i tshe na 'khor los sgyur ba'i rgyal po kau shi ka'i rigs las byung ba/ rin po che sna bdun dang ldan zhing bu stong tshang ba'i rgyal po des thog ma grong khyer 'di byas te kho ra khor yug tu chu zheng gab par dpag tshad bcu gnyis te/</text></item>
<item><p>125b5</p><section>mdo sde</section><text>rin po che sna bdun gyis rab tu brgyan to/ /de'i tshe yul de na klung shin du mang ste/ chu thams cad shin du dang ba dang / 'jam pa dang / mngar ba'o/ /'di lta ste/ klung 'jil na shan zhes bya ba dang / i la pa ti zhes bya ba dang / hi len shan zhes</text></item>
<item><p>125b6</p><section>mdo sde</section><text>bya ba dang / i sho ma te zhes bya ba dang / ba bi shan zhes bya ba la sogs pa klung lnga brgya snyed yod de/ klung de'i tshul rol dang pha rol gyi 'gram na shing rab tu mang zhing me tog dang 'bras bu rab tu rgyas pas gang ngo / /de'i tshe de'i dus na mi tshe'i tshad dpag tu</text></item>
<item><p>125b7</p><section>mdo sde</section><text>med do/ /de'i tshe 'khor los sgyur ba'i rgyal po de lo brgya 'das nas 'di skad ces brjod pa smras so/ /de yang ji ltar bcom ldan 'das kyis gsungs pa bzhin te/ chos thams cad ni mi rtag go/ /gang gis dge ba bcu'i chos spyod na mi rtag pa'i</text></item>
<item><p>125b8</p><section>mdo sde</section><text>sdug bsngal chen po gcod par 'gyur ro/ /de nas skye bo thams cad kyis de skad du smras pa thos nas/ kun gyis dge ba bcu'i chos nyams su blangs so/ /ngas de'i tshe sangs rgyas kyi mtshan thos te/ dge ba bcu gzungs su 'dzin cing rab du</text></item>
<item><p>126a1</p><section>mdo sde</section><text>yid la byas te bsgoms nas thog ma bla na med pa yang dag par rdzogs pa'i byang chub kyi sems der skyes so/ /de ltar sems skyes nas chos de nyid kyis sems can tshad med grangs med pa snyed la chos thams cad ni mi rtag pa 'jig cing 'pho ba'o zhes bstan</text></item>
<item><p>126a2</p><section>mdo sde</section><text>te/ de bas na ngas da yang gnas 'dir chos thams cad ni mi rtag pa 'gyur zhing 'pho ba'o/ /sangs rgyas kyi 'ba' zhig ni rtag pa'i chos can no zhes rjes nas bzung ste gsung brjod pa dang / sngon spyod spyod pa'i rgyu dang rkyen dgongs nas de'i phyir sa 'di</text></item>
<item><p>126a3</p><section>mdo sde</section><text>la lan blan pa'i phyir yang deng 'dir mya ngan las 'das par gshegs so/ /don de lta bas na ngas mdo sde kun las nga'i 'khor du gtogs pa ni drin la lan glon no zhes gsungs so/ /gzhan yang rigs kyi bu sngon 'das pa na/ sems can</text></item>
<item><p>126a4</p><section>mdo sde</section><text>gyi tshe bskal pa tshad med pa snyed thub pa na/ de'i tshe grong khyer de'i ming ko sha bar te zhes bya ste/ kho ra khor yug tu chu zheng gab par dpag tshad lnga bcu snyed de/ de'i tshe 'dzam bu'i gling 'dir grong khyer mdab chags su gnas te khyim byas 'phur nas</text></item>
<item><p>126a5</p><section>mdo sde</section><text>gcig nas gcig tu slebs pa tsam mo/ /de'i tshe na 'khor los sgyur ba'i rgyal po gya nom snang zhes bya ba/ rin po che sna bdun dang ldan pa bu stong tshang ba gling bzhi la dbang ba zhig yod de/ de'i rgyal tshab dam pa'i chos yid la byas nas/</text></item>
<item><p>126a6</p><section>mdo sde</section><text>rang sangs rgyas mngon par grub bo/ /de nas 'khor los sgyur ba'i rgyal po de rgyal bu rgyal tshab rang sangs rgyas su grub cing tshul shin du mdzes la/ rdzu 'phrul ngo mtshar che ba mthong ste/ de lta bu'i dngos po dag mthong nas rgyal po'i</text></item>
<item><p>126a7</p><section>mdo sde</section><text>thabs mchil ma bor ba ltar spangs te rab tu byung nas sa la'i shing drung 'dir lo brgyad khri'i bar du byams pa'i sems bsgoms so/ /snying rje dang / dga' ba dang / btang snyoms kyi sems kyang lo brgyad khri brgyad khri'i bar du</text></item>
<item><p>126a8</p><section>mdo sde</section><text>bsgoms so/ /rigs kyi bu de'i tshe de'i dus na rgyal po gya nom snang zhes bya ba de dag gzhan yin par sems sam/ de ni nga yin no/ /de'i phyir da ltar yang rtag tu chos bzhi po de dag la longs spyod par dga'o/ /chos bzhi po de nyid ni ting nge</text></item>
<item><p>126b1</p><section>mdo sde</section><text>'dzin ces bya'o/ /rigs kyi bu don de lta bas na de bzhin gshegs pa'i sku ni rtag pa dang / bde ba dang / bdag dang / yongs su dag pa'o/ /rigs kyi bu de'i rgyu de'i rkyen gyis nga yang grong khyer rtswa mchog sa la'i shing drung du ting nge 'dzin la snyoms par</text></item>
<item><p>126b2</p><section>mdo sde</section><text>'jug go/ /rigs kyi bu ngas mngon du dran pa bskal pa tshad med pa de'i tshe de'i dus na grong khyer 'di'i ming ser skya zhes bya ste/ de na rgyal po ni zas gtsang ma zhes bya'o/ /rgyal po de'i btsun mo ni lha mdzes zhes bya'o/ /rgyal po de'i rgyal bu ni</text></item>
<item><p>126b3</p><section>mdo sde</section><text>don grub ces bya'o/ /de'i tshe rgyal bu de slob dpon gyis ma bstan par rang gis yid la byas nas/ bla na med pa yang dag par rdzogs pa'i byang chub thob bo/ /nye gnas ni gnyis yod do/ /gcig ni shA ri'i bu/ gcig ni maud gal</text></item>
<item><p>126b4</p><section>mdo sde</section><text>gyi bu chen po'o/ /g.yog byed pa'i nye gnas ni dga' bo zhes bya'o/ /de'i tshe bcom ldan 'das sa la'i shing drung du yongs su mya ngan las 'das pa'i mdo sde 'di bstan te nga de'i tshe na 'khor der 'dus par gyur to/ /de'i tshe na sems can</text></item>
<item><p>126b5</p><section>mdo sde</section><text>thams cad la sangs rgyas kyi rang bzhin yod do zhes thos par gyur to/ /de lta bu'i dngos po dag thos nas byang chub las phyir mi ldog par gyur te/ smon lam 'di skad ces btab bo/ /bdag ma 'ongs pa'i dus na mngon par sangs</text></item>
<item><p>126b6</p><section>mdo sde</section><text>rgyas pa'i tshe pha ma dang / yul gyi ming dang / nye gnas dang / g.yog dang / chos ston pa yang da ltar gyi bcom ldan 'das 'di dang 'dra bar gyur cig ces smon lam btab ste/ de'i rgyu de'i rkyen gyis nga yang 'dir mya ngan las 'das</text></item>
<item><p>126b7</p><section>mdo sde</section><text>pa chen po'i mdo sde 'di 'chad cing ston par gyur to/ /rigs kyi bu nga sngon rab tu byung nas bla na med pa yang dag par rdzogs pa'i byang chub ma thob pa na/ rgyal po gzugs can snying pos pho nya btang ste/ 'di skad du rgyal bu don grub</text></item>
<item><p>126b8</p><section>mdo sde</section><text>gal te 'khor los sgyur ba'i rgyal por gyur na/ bdag gis blon po bgyi'o/ /gal te khyim la mi dga' ste bla na med pa yang dag par rdzogs pa'i byang chub thob na/ sngar rgyal po'i khab 'dir gshegs shing chos bshad de/ sems</text></item>
<item><p>127a1</p><section>mdo sde</section><text>can thams cad bsgral la/ bdag gi mchod pa bzhes par ci gnang zhes gsol to/ /nga de'i tshe cang mi gsung bar de'i gsol ba gnang ngo / /rigs kyi bu nga thog ma bla na med pa yang dag par rdzogs pa'i byang chub tu mngon par sangs rgyas</text></item>
<item><p>127a2</p><section>mdo sde</section><text>nas yul kar ka zhes bya bar 'gro ba las de'i tshe klung 'jigs len ces bya ba'i 'gram na bram ze 'od srung gi rigs 'khor slob ma lnga brgya dang bcas te/ klung de'i 'gram na bla na med pa'i lam sgrub bo/ /ngas de dag gi phyir ched du chos ston du gshegs</text></item>
<item><p>127a3</p><section>mdo sde</section><text>nas 'od srung gis nga la 'di skad smras so/ /gau ta ma nga ni rgas te lo yang brgya nyi shu lon no yul dbus gyur 'chang gi skye bo thams cad dang / rgyal po gzugs can snying po la sogs pa kun gyis bdag dgra bcom pa'i 'bras bu thob pa yin snyam</text></item>
<item><p>127a4</p><section>mdo sde</section><text>sems so/ /bdag gis khyod la chos mnyan na skye bo thams cad log pa'i sems skye ste/ btsun pa 'od srung ni dgra bcom pa ma yin no zhes smra bar 'gyur gyis/ gau ta ma khyod myur du gud du gshegs su gsol lo/ /gal te skye bo 'di</text></item>
<item><p>127a5</p><section>mdo sde</section><text>dag gau ta ma'i yon tan bdag las 'phags par shes na/ bdag cag la sogs pas slan chad 'tsho ba thob par mi 'gyur ro/ /ngas de'i tshe na de dag la 'di skad ces smras so/ /'od srung gal te khyod kyis bdag la bkur sti mi byed pa dang /</text></item>
<item><p>127a6</p><section>mdo sde</section><text>zhe sdang gi sems med na nub gcig 'dug par gnong zhig dang sad na sngar 'gro'o/ /'od srung gis smras pa/ gau ta ma bdag gi sems la ni sgyur bag gzhan med de/ khyod la dga' mod kyi/ bdag gi gnas 'di na klu gdug pa shin du khro</text></item>
<item><p>127a7</p><section>mdo sde</section><text>zhing gtum pa cig yod de/ gnod pa byed kyis dogs so/ /ngas smras pa/ 'od srung dug gi nang na gdug pa ni dug gsum las 'da' ba med de ngas de dag kyang bcad na/ 'jig rten gyi dug gis nga mi 'jigs so/ /'od srung gis yang smras pa/ de ltar</text></item>
<item><p>127a8</p><section>mdo sde</section><text>mi 'jigs yang dag na lta legs kyis 'dug la rag go/ /rigs kyi bu nga de'i tshe 'od srung gi phyir ched du cho 'phrul bcwa brgyad bstan te/ ji ltar mdo sde las bshad pa bzhin no/ /de'i tshe 'od srung 'khor lnga brgya dang bcas te/ de lta bu dag mthong zhing thos nas dgra bcom pa'i</text></item>
<item><p>127b1</p><section>mdo sde</section><text>'bras bu thob par gyur to/ /'od srung de la nu bo gnyis yod te gcig ni chu bo'i 'od srung / gcig ni lteng rgyas 'od srung zhes bya ste/ de dag la yang 'khor lnga brgya snyed yod de/ de dag kyang dgra bcom pa'i 'bras bu thob par gyur to/ /de'i tshe rgyal po'i khab</text></item>
<item><p>127b2</p><section>mdo sde</section><text>na mu stegs can gyi ston pa drug 'khor dang bcas pa dngos po de dag thos nas nga la ngan sems chen po skyes so/ /nga de'i tshe dam bcas pa dang mi 'gal bar bya ba'i phyir rgyal po'i gsol pa bzhin du rgyal po'i khab tu song nas/ der ma phyin pa'i bar du</text></item>
<item><p>127b3</p><section>mdo sde</section><text>rgyal pos 'khor tshad med pa brgya stong dang bcas te bsu nas ngas chos bstan to/ /de'i tshe chos thos ma thag tu 'dod pa'i khams kyi lha brgyad khri drug stong snyed bla na med pa yang dag par rdzogs pa'i byang chub tu sems bskyed par gyur to/ /rgyal po</text></item>
<item><p>127b4</p><section>mdo sde</section><text>gzugs can snying po'i g.yog dang 'khor du song ba khri phrag bcu gnyis snyed du rgyun du zhugs pa'i 'bras bu thob bo/ /gzhan yang sems can tshad med pa snyed bzod pa'i sems dang ldan par gyur to/ /grong khyer gyi nang du bzhugs nas shA ri'i bu</text></item>
<item><p>127b5</p><section>mdo sde</section><text>dang maud gal gyi bu 'khor dang bcas pa'i nyis brgya lnga bcu yang rab tu phyung ste/ sems snga ma btang nas lam slob par gyur to/ /nga de'i tshe der gnas nas rgyal po'i mchod pa bzhes so/ /mu stegs can gyi ston pa drug ni 'khor rnams</text></item>
<item><p>127b6</p><section>mdo sde</section><text>bsdus nas yul mnyan du yod par song ngo / /de'i tshe yul de na khyim bdag skyabs med zas sbyin zhes bya ba mna' ma len pa'i phyir rgyal po'i khab tu 'ongs so/ /rgyal po'i khab tu phyin nas der khyim bdag san sha ya zhes bya ba la gnas so/ /de nas</text></item>
<item><p>127b7</p><section>mdo sde</section><text>khyim bdag de nam gyi gung thun la langs nas/ 'khor rnams la 'di skad ces smras so/ /kye skyes bu dag longs la myur du khang khyim brgyan cing phyag dar gyis la bshos bzang po rab tu sbyor cig /de nas skyabs med zas sbyin gyis de skad du smra ba</text></item>
<item><p>127b8</p><section>mdo sde</section><text>thos nas 'di snyam du bag ma len pa'i ston mo 'am/ rol mo bya ba'i phyir ram yul dbus gyur 'chang gi rgyal po gzugs can snying po spyan 'dren tam snyam sems so/ /de snyam du bsams nas gan du song ste 'di skad ces dris so/ /khyim bdag</text></item>
<item><p>128a1</p><section>mdo sde</section><text>chen po bag ma len pa'i ston mo 'am/ rol mo'i phyir ram/ 'on te yul dbus gyur 'chang gi rgyal po gzugs can snying po spyan 'dren tam ci na/ de ltar brel cing las skyen du byed/ khyim bdag des smras pa/ de ma yin no/ /</text></item>
<item><p>128a2</p><section>mdo sde</section><text>khyim bdag bdag sang sangs rgyas bla na med pa chos kyi rgyal po zhes bya ba spyan 'dren no/ /khyim bdag skyabs med zas sbyin gyis der thog ma sangs rgyas kyi mtshan thos nas lus thams cad skyi g.ya' bar gyur te/ yang 'di skad du sangs rgyas</text></item>
<item><p>128a3</p><section>mdo sde</section><text>zhes bya ba ji lta bu zhes dris so/ /khyim bdag des smras pa/ khyed ma thos sam/ yul ser skya na shAg gi rigs la don grub ces bya ba/ rus ni gau ta ma/ yab ni zas gtsang ma zhes bya ste/ bshos nas ring po ma lon par ltas mkhan gyis</text></item>
<item><p>128a4</p><section>mdo sde</section><text>bltas na/ gdon mi za bar 'khor los sgyur ba'i rgyal por 'gyur te/ ji ltar a 'bra'i 'bras bu lag na 'dug pa dang mtshungs kyang de la sems mi mos te/ khyim nas khyim med par rab tu byung nas mkhan po med par rang gis rig ste bla na med pa</text></item>
<item><p>128a5</p><section>mdo sde</section><text>yang dag par rdzogs pa'i byang chub thob bo/ /'dod chags dang / zhe sdang dang / gti mug zad pa/ rtag tu gnas shing mi 'gyur/ mi 'pho mi skye mi 'gog pa/ mya ngan dang 'jigs pa med pa/ sems can thams cad la thugs mnyam zhing ji</text></item>
<item><p>128a6</p><section>mdo sde</section><text>ltar pha mas bu gcig pa la lta ba dang mtshungs pa/ sku dang thugs mang po kun gyi mchog tu gyur pa/ thams cad pas 'phags kyang rgyags shing dregs pa med pa/ byug pa dang bdug pa las sems gnyis su med pa/ shes rab kyis kun</text></item>
<item><p>128a7</p><section>mdo sde</section><text>rtogs pa/ chos la thogs pa med pa/ stobs bcu dang / mi 'jigs pa bzhi dang / ye shes lnga dang / ting nge 'dzin dang / byams pa chen po dang / snying rje chen po dang / dran pa nye bar gzhag pa gsum dang ldan pa'i phyir sangs rgyas</text></item>
<item><p>128a8</p><section>mdo sde</section><text>shes bya ste/ de sang gshegs su gnang bas de'i phyir brel te gtam byar yang mi khom mo/ /khyim bdag skyabs med zas sbyin gyis smras pa/ legs so/ /skyes bu chen po sangs rgyas shes bya ba yon tan bla na med pa mnga' ba de da ltar</text></item>
<item><p>128b1</p><section>mdo sde</section><text>gang na bzhugs/ khyim bdag des smras pa/ da ltar rgyal po'i khab 'dir ka lan da ka'i 'od ma'i tshal gyi gzhal med khang na bzhugs so/ /de nas skyabs med zas sbyin gyis sems rtse gcig tu sangs rgyas kyi stobs bcu dang / mi 'jigs</text></item>
<item><p>128b2</p><section>mdo sde</section><text>pa bzhi dang / ye shes lnga dang / ting nge 'dzin dang / byams pa dang / snying rje chen po dang / dran pa nye bar gzhag pa gsum dang / yon tan thams cad rjes su dran te yid la byas so/ /de ltar rjes su dran pa na snang ba chen po'i 'od nyi ma</text></item>
<item><p>128b3</p><section>mdo sde</section><text>bzhin du rab tu lhang nge lham mer gyur nas/ 'od gang nas byung ba'i phyogs su song ste grong khyer gyi sgor phyin pa dang / bcom ldan 'das kyi byin kyi brlabs kyis sgo yang rang bye bar gyur to/ /sgor byung nas lam du 'jig rten gyi lha'i rten zhig yod pa</text></item>
<item><p>128b4</p><section>mdo sde</section><text>las skyabs med zas sbyin sti stang dang bcas pas phyag byas pa dang / mod la phyir nub par gyur te/ 'jigs skrag pa'i sems skyes nas phyir gnas su ldog par byas te/ grong khyer gyi sgor phyin pa dang / lha zhig gis skyabs med zas sbyin</text></item>
<item><p>128b5</p><section>mdo sde</section><text>la 'di skad ces smras so/ /kye skyes bu khyod gal te de bzhin gshegs pa'i spyan sngar phyin na/ phan pa dang bde ba'i don mang du thob par 'gyur ro/ /skyabs med zas sbyin gyis smras pa/ phan pa dang bde ba'i don ces bya ba ji lta bu/ lhas smras pa/</text></item>
<item><p>128b6</p><section>mdo sde</section><text>khyim bdag gal te la la zhig gis rin po che yang dag pas brgyan pa'i rta bzang po brgya dang / spos kyi ba lang brgya dang / rin po che'i shing rta brgya dang / gser las blugs pa'i mi brgya dang / bu mo bzang mo lus la phreng ba thogs shing rin po</text></item>
<item><p>128b7</p><section>mdo sde</section><text>ches brgyan pa brgya dang / khang pa dang gzhal med khang mchog dam pa ri mo'i 'bur du brkos pa dang / gser gyi gzhong par dngul gyi nye 'us bkang ba dang / dngul gyi gzhong par gser gyi nye 'us bkang ba brgya mi gcig la byin te/ de bzhin du</text></item>
<item><p>128b8</p><section>mdo sde</section><text>mthar gyis 'dzam bu'i gling gi mi thams cad la sbyin pa byin pa'i bsod nams ji snyed thob pas gang la la zhig gis de bzhin gshegs pa'i spyan sngar mchi bar chas nas gom pa gcig bor ba tsam mi phod do/ /skyabs med zas sbyin gyis smras pa/</text></item>
<item><p>129a1</p><section>mdo sde</section><text>rigs kyi bu 'di skad du smra ba khyod su yin/ lhas smras pa/ khyim bdag bdag ni bram ze rgyal mtshan zhes bya ba'i bu ste/ sngon 'das pa na yang khyod kyi dge ba'i bshes gnyan du gyur pa yin no/ /bdag sngon shA ri'i bu dang / maud gal</text></item>
<item><p>129a2</p><section>mdo sde</section><text>gyi bu mthong nas dga' ba'i sems skyes pas lus rjes nas byang phyogs kyi mgon po ngal bso bo'i bur gyur te/ rtag tu rgyal po'i khab 'di'i srungs ma byed do/ /ngas shA ri'i bu la sogs pa la dga' ba'i sems skyes te phyag byas pas/</text></item>
<item><p>129a3</p><section>mdo sde</section><text>de'i rgyu de'i rkyen kyis 'di lta bu'i lus bzang po dam pa thob par gyur na/ de bzhin gshegs pa ston pa chen po mthong nas mchod cing phyag byas pa lta ci smos/ khyim bdag skyabs med zas sbyin gyis de skad ces smras pa thos nas phyir lam</text></item>
<item><p>129a4</p><section>mdo sde</section><text>du zhugs te/ nga gang na bar 'ongs nas nga'i zhabs la spyi bos phyag 'tshal to/ /ngas de'i tshe ji lta ba bzhin du chos bstan te/ khyim bdag gis thos nas rgyun du zhugs pa'i 'bras bu thob par gyur to/ /de ltar 'bras bu thob nas</text></item>
<item><p>129a5</p><section>mdo sde</section><text>yang 'di skad du de bzhin gshegs pa thugs rje chen po yul mnyan du yod par bdag gi mchod pa cung zad cig bzhes shing gshags su ci gnang zhes gsol to/ /de'i tshe ngas khyim bdag de la khyod kyi yul mnyan du yod pa na/ gzhal med khang nga</text></item>
<item><p>129a6</p><section>mdo sde</section><text>shong ba yod dam zhes dris nas/ skyabs med zas sbyin gyis gsol pa/ gal te bcom ldan 'das kyis thugs brtse ba'i slad du nges par gshegs su gnang na lta bdag la ci mchis pa gtugs te gnas sbyar bar 'tshal lo zhes gsol</text></item>
<item><p>129a7</p><section>mdo sde</section><text>to/ /rigs kyi bu nga de'i tshe cang mi gsung bar gshegs su gnang ngo / /khyim bdag skyabs med zas sbyin gyis kyang gshegs su gnang bar shes nas nga la 'di skad ces gsol to/ /bdag sngan chad de lta bu'i dngos po bgyid ma myong na/ de bzhin</text></item>
<item><p>129a8</p><section>mdo sde</section><text>gshegs pas ji ltar bgyi ba'i cho ga bstan par shA ri'i bu gtang du ci gnang zhes gsol to/ /ngas kyang gsol pa bzhin du gnang nas shA ri'i bu dang / skyabs med zas sbyin gnyis shing rta gcig gi nang du zhugs te mnyan du yod par song ngo / /</text></item>
<item><p>129b1</p><section>mdo sde</section><text>nga'i byin gyi brlabs kyis zhag gcig gis gnas su phyin to/ /de nas skyabs med zas sbyin gyis shA ri'i bu la zhus pa/ btsun pa grong khyer 'di'i phyi rol grong khyer dang ha cang yang mi ring / ha cang yang mi nye la/ chu mig dang / mtshe'u dang / bza'</text></item>
<item><p>129b2</p><section>mdo sde</section><text>shing bzang po dang / tshal dang / me tog dang / 'bras bu'i shing mang zhing rgyas pa dang / yongs su dag cing dben pa'i gnas ci mchis pa brtag tu gsol/ bdag gis der sangs rgyas bcom ldan 'das dang / dge slong gi dge 'dun</text></item>
<item><p>129b3</p><section>mdo sde</section><text>gyi phyir gzhal med khang brtsig go/ /shA ri'i bus smras pa/ dze ta'i tshal 'di ni ha cang yang mi nye ha cang yang mi ring la/ yongs su dag cing dben te/ chu mig dang / 'bab chu dang / me tog dang / 'bras bu'i shing mang ste/ 'phral</text></item>
<item><p>129b4</p><section>mdo sde</section><text>du ci dang ci dgos pa 'ang yod do/ /gnas 'di brtags kyis gzhal med khang slong shig /de nas skyabs med zas sbyin gyis de skad ces smras pa thos nas/ khyim bdag chen po dze ta gang na bar song ste/ dze ta la 'di skad ces</text></item>
<item><p>129b5</p><section>mdo sde</section><text>smras so/ /bdag bla na med pa'i chos kyi rgyal po'i phyir gnas khang brtsig par byas pa las/ khyod kyi ra ba brtags te/ bdag gis nyo snyam sems na nyor gnang ngam/ dze tas smras pa/ gal te gser 'ba' zhig gis sa gzhi thams</text></item>
<item><p>129b6</p><section>mdo sde</section><text>cad khyab par bkang na yang mi sbyin no/ /skyabs med zas sbyin gyis smras pa/ legs so dze ta khyod kyi ra ba ni kho bo dbang bar gyur gyis gser long shig /dze tas smras pa/ nga'i ra ba mi 'tshong na ci'i phyir gser long shig ces smras/</text></item>
<item><p>129b7</p><section>mdo sde</section><text>skyabs med zas sbyin gyis smras pa/ de ltar ma rangs na bdag cag zhal che gcod pa'i gan du 'dong ngo / /de nas khyim bdag gnyis zhal che gcod pa'i gan du dong nas/ zhal che gcod pas ra ba ni skyabs med zas sbyin dbang gis</text></item>
<item><p>129b8</p><section>mdo sde</section><text>dze ta ni gser long shig ces bcad do/ /de nas shing rta dang rtas gser bskyas te sa gzhi bkram mo/ /nyin gcig gis gom pa lnga brgya 'ba' zhig gser gyis ma khebs pa las/ dze tas smras pa/ khyim bdag khyod gal te 'gyod na phyir btang</text></item>
<item><p>130a1</p><section>mdo sde</section><text>yang rung ngo / /skyabs med zas sbyin gyis smras pa/ bdag gser gyi mdzod gang phyung na chog snyam sems kyi 'gyod pa med do/ /dze tas bsams pa/ de bzhin gshegs pa chos kyi rgyal po ni yang dag par bla na med pa lta</text></item>
<item><p>130a2</p><section>mdo sde</section><text>dam pa'i chos gsungs pa yang yongs su dag cing chags pa med pa lta zhig /mi 'di 'di ltar rin po che mi phangs par gyur to snyam bsams nas skyabs med zas sbyin la smras pa/ lhag ma ma yog pa 'di gser mi dgos kyis bdag gis</text></item>
<item><p>130a3</p><section>mdo sde</section><text>bcom ldan 'das kyi phyir sgo khang brtsigs te rtag tu de bzhin gshegs pa yan man 'chag cing gshegs par bya'o/ /de nas khyim bdag dze tas sgo khang brtsigs so/ /khyim bdag skyabs med zas sbyin gyis zhag bdun gyi bar du gnas khang</text></item>
<item><p>130a4</p><section>mdo sde</section><text>chen po sum brgya dang / bsgom pa'i khang bu drug cu rtsa gsum dang / dgun gyi khang pa dron po dang / dbyar gyi khang pa bsil ba yang so so tshang bang dang / khrus khang dang / rkang pa bkru ba'i gnas khang dang / bshang gci che chung gi snam phyi</text></item>
<item><p>130a5</p><section>mdo sde</section><text>sa la sogs pa brtsigs te thams cad mi ldan pa med do/ /bya ba thams cad byas nas pog snod thogs te/ rgyal po'i khab kyi logs su rgyang nas 'di skad ces smras so/ /mchod pa thams cad bshams lags kyis/ de bzhin gshegs</text></item>
<item><p>130a6</p><section>mdo sde</section><text>pa thugs brtse ba can sems can thams cad kyi slad du gnas 'di bzhes su gsol zhes smras so/ /ngas de'i tshe khyim bdag de'i bsam pa thugs kyis mkhyen nas/ 'khor dang bcas te rgyal po'i khab nas stobs po che lag pa brkyang ba las</text></item>
<item><p>130a7</p><section>mdo sde</section><text>bskum pa tsam gyis mnyan du yod par dze ta'i tshal skyabs med zas sbyin gyi gzhal med khang du phyin to/ /der phyin nas khyim bdag skyabs med zas sbyin mchod pa bshams pa rnams nga la phul lo/ /ngas de'i tshe bzhes nas de nyid na</text></item>
<item><p>130a8</p><section>mdo sde</section><text>bzhugs so/ /de nas mu stegs can gyi ston pa drug phrag dog gi sems skyes te/ kun 'dus nas rgyal po sde rab tu pham byed kyi gan du song ste 'di skad ces smras so/ /rgyal po chen po 'di ltar mkhyen par mdzod cig /rgyal po'i yul</text></item>
<item><p>130b1</p><section>mdo sde</section><text>khams rab tu zhi zhing bde ba 'di yang dag par rab tu byung ba'i gnas yin te/ de'i phyir bdag cag kyang da ltar 'di na gnas so/ /rgyal po chen po ni yang dag pa'i chos kyis srid 'dzin cing 'bangs la gnod pa sel ba yin na/ dge sbyong gau ta ma</text></item>
<item><p>130b2</p><section>mdo sde</section><text>'di na so gzhon la bslab pa'i yun yang thung ste shes pa ci yang med do/ /rgyal rigs snyems pas yul 'di na sngar gnas pa'i rgan rabs dang yon tan can la yang bkur sti mi byed do/ /gal te rgyal rigs yin na 'bangs kyi srid bgyis pa'i</text></item>
<item><p>130b3</p><section>mdo sde</section><text>rigs la/ ci ste rab tu byung na yang rgan rabs la bkur sti bgyid pa'i rigs so/ /rgyal po chen po legs par gsan du gsol/ dge sbyong gau ta ma ni yang dag par rgyal po'i rigs las ma skyes so/ /dge sbyong gau ta ma la gal te pha</text></item>
<item><p>130b4</p><section>mdo sde</section><text>ma mchis na/ ci'i phyir gzhan gyi pha ma 'phrogs par gyur/ rgyal po chen po bdag cag gi gzhung las 'di skad du 'byung ste/ lo stong 'das nas ltas ngan sgyu can zhig 'byung ngo zhes gsungs te/ de ni dge sbyong gau ta ma 'di kho na lags so/ /</text></item>
<item><p>130b5</p><section>mdo sde</section><text>dge sbyong gau ta ma la ni pha yang med/ ma yang med do/ /gal te pha ma yod na ci'i phyir chos thams cad mi rtag pa dang / sdug bsngal ba dang / bdag med pa dang / stong pa dang / byed pa med pa dang / len pa med pa'o zhes 'chad/ de ni sgyu</text></item>
<item><p>130b6</p><section>mdo sde</section><text>dang g.yos sems can slu bar byed pa ste/ gti mug can ni yid ches kyi/ shes rab can ni spong bar byed do/ /rgyal po chen po rgyal po zhes bya ba ni 'greng thams cad kyi pha ma ste/ srang dang 'dra ba/ sa gzhi dang 'dra ba/ rlung dang 'dra ba/ me dang</text></item>
<item><p>130b7</p><section>mdo sde</section><text>'dra ba/ lam dang 'dra ba/ chu klung dang 'dra ba/ zam pa dang 'dra ba/ sgron ma dang 'dra ba/ nyi ma dang 'dra ba/ zla ba dang 'dra ba ste/ chos bzhin du zhal cha gcod kyi/ byams sdang med pa'o/ /dge sbyong gau ta ma 'di ni bdag cag 'tshor</text></item>
<item><p>130b8</p><section>mdo sde</section><text>mi ster te/ bdag cag gar 'gro ba'i gnas su slad bzhin mchi ste mi gtang ngo / /rgyal po chen po bdag cag gis gau ta ma dang rdzu 'phrul gyi stobs 'gran te/ gal te kho rgyal na bdag cag kho'i dbang du mchi la/ gal te bdag cag rgyal</text></item>
<item><p>131a1</p><section>mdo sde</section><text>na bdag cag dbang bar mdzad du gsol/ rgyal pos smras pa/ btsun pa khyed kyang so so nas spyod pa'i chos yod la/ gnas kyang so so ste/ bdag ni nges par de bzhin gshegs pa khyed cag la mi gnod par shes</text></item>
<item><p>131a2</p><section>mdo sde</section><text>so/ /ston pa drug gis gsol pa/ ji ltar mi gnod/ dge sbyong gau ta ma 'di chos sgyu mas mi rnams brid te/ bram ze la sogs pa kun skyabs su song nas thams cad zad do/ /gal te rgyal pos bdag cag dang rdzu 'phrul gyi</text></item>
<item><p>131a3</p><section>mdo sde</section><text>stobs 'gran par gnang na/ rgyal po'i ming snyan pa phyogs brgyad du grags par 'gyur gyi/ de ltar ma gnang na ming mi snyan pas kun du gang bar 'gyur ro/ /rgyal pos smras pa/ btsun pa khyod de bzhin gshegs pa'i rdzu 'phrul</text></item>
<item><p>131a4</p><section>mdo sde</section><text>gyi stobs shin du che bar mi shes pas 'gran 'dod kyi/ gal te yang dag par shes na de ltar mi phod kyis dogs so/ /rgyal po chen po khyod kyang dge sbyong gis bslus zin tam/ rgyal po chen po re shig gzhes la bdag cag ma smod</text></item>
<item><p>131a5</p><section>mdo sde</section><text>cig /don med par tshig gis brjod pa bas bsgrun na mngon par 'gyur ro/ /rgyal pos 'o na legs so legs so zhes smras nas/ ston pa drug 'khor dang bcas te rab tu dga' nas song ngo / /de'i tshe rgyal po sde rab tu pham byed 'khor dang bcas</text></item>
<item><p>131a6</p><section>mdo sde</section><text>te nga'i spyan sngar lhags nas sti stang dang bcas pas mgo bos phyag byas te/ g.yas phyogs nas lan gsum bskor nas phyogs gcig tu 'khod de/ nga la 'di skad ces gsol to/ /bcom ldan 'das mu stegs can gyi ston</text></item>
<item><p>131a7</p><section>mdo sde</section><text>pa drug bdag gi thad du mchis nas/ rdzu 'phrul 'gran par gsol ba las/ bdag gis rjes su ma dpags pas gnang ba stsal to/ /bcom ldan 'das kyis bka' stsal pa/ rgyal po chen po legs so legs so/ /</text></item>
<item><p>131a8</p><section>mdo sde</section><text>'di ma yin pa gzhan dag tu yang gnas khang brtsigs shig /de ci'i phyir zhe na/ gal te nga dang rdzu 'phrul 'gran par gyur na/ 'khor de dag las tshur dad pa mang bar 'gyur te gnas 'di dog pas shong bar mi 'gyur ro/ /rigs</text></item>
<item><p>131b1</p><section>mdo sde</section><text>kyi bu ngas de'i tshe mu stegs can gyi ston pa drug gi phyir thog ma tshes gcig nas tshes bcwa lnga'i bar du ngo mtshar rmad kyi rdzu 'phrul dang cho 'phrul bstan to/ /de'i tshe de'i dus na sems can tshad med pa snyed ni bla na med pa yang dag par rdzogs pa'i byang chub sems</text></item>
<item><p>131b2</p><section>mdo sde</section><text>skyes so/ /sems can tshad med pa snyed ni dkon mchog gsum la the tshom med par yid ches par gyur to/ /ston pa drug gi 'khor tshad med pa snyed ni ngan par lta ba'i sems bcom nas yang dag pa'i chos la rab tu byung ngo / /sems can tshad</text></item>
<item><p>131b3</p><section>mdo sde</section><text>med pa snyed ni byang chub las phyir mi ldog pa'i sems thob par gyur to/ /sems can tshad med pa snyed ni gzungs kyi ting nge 'dzin gyi rnam grangs thob par gyur to/ /sems can tshad med pa snyed ni rgyun du zhugs pa'i 'bras bu nas dgra bcom pa'i</text></item>
<item><p>131b4</p><section>mdo sde</section><text>'bras bu'i bar du thob par gyur to/ /de'i tshe mu stegs can gyi ston pa drug po shin du ngo tsha ste skyengs nas thams cad 'grogs te grong khyer pa tsi ta zhes bya bar song ngo / /der phyin nas de na gnas pa'i mi thams cad log pa'i chos bstan nas yid ches par</text></item>
<item><p>131b5</p><section>mdo sde</section><text>byas te/ dge sbyong gau ta ma ni stong pa 'ba' zhig ston to zhes bsgrags so/ /rigs kyi bu de'i tshe na nga ni yum gyi phyir sum cu rtsa gsum gnam du gshegs nas/ shing pa ri tsi ta'i drung na tshul du zhugs te chos ston to/ /de'i tshe ston pa drug</text></item>
<item><p>131b6</p><section>mdo sde</section><text>rab tu dga' ba'i sems skyes nas 'di skad du shin du legs so/ /gau ta ma sgyu can de deng med par gyur to zhes bsgrags te/ gzhan yang sems can tshad med grangs med pa snyed ngan par lta ba la btsud par gyur to/ /da nas rgyal po gzugs can</text></item>
<item><p>131b7</p><section>mdo sde</section><text>snying po dang / rgyal po sde rab tu pham byed dang 'khor rnam bzhi la sogs pas maud gal gyi bu la 'di skad ces gsol to/ /btsun pa 'dzam bu'i gling 'dir ngan par lta ba skye zhing 'phel te/ sems can rab tu brtse ba'i gnas su gyur pa yang</text></item>
<item><p>131b8</p><section>mdo sde</section><text>mun pa chen por 'thob par gyur gyis/ btsun pa khyod gnam gyi steng du bzhud la bcom ldan 'das la 'di skad ces gsol cig /bcom ldan 'das bdag cag gus par phyag 'tshal te/ 'di skad mchi'o/ /dper na be'u byung nas ring po ma</text></item>
<item><p>132a1</p><section>mdo sde</section><text>lon par gal te 'o ma ma 'thungs na gdon mi 'tshal bar 'gum pa ltar/ bdag cag dang sems can thams cad kyang de dang 'dra na/ de bzhin gshegs pas sems can thams cad la thugs brtse ba'i slad du slar 'dir gshegs su ci gnang</text></item>
<item><p>132a2</p><section>mdo sde</section><text>zhes gsol cig / de nas maud gal gyis cang mi smra bar gnang nas ji ltar stobs po che lag pa bskum pa las brkyang ba tsam gyis gnam gyi steng du bcom ldan 'das kyi spyan sngar phyin nas bcom ldan 'das la 'di skad ces gsol to/ /'dzam bu'i</text></item>
<item><p>132a3</p><section>mdo sde</section><text>gling na 'khor rnam bzhi mchis pa dag de bzhin gshegs pa la skom pas gdungs pa bzhin du chos thos par mos so/ /rgyal po gzugs can snying po dang / rgyal po sde rab tu pham byed dang / 'khor rnam bzhi la sogs pas zhabs la phyag</text></item>
<item><p>132a4</p><section>mdo sde</section><text>'tshal te 'di skad ces mchi'o/ /'dzam bu'i gling 'di na sems can ji snyed mchis pa ngan par lta ba skye zhing mched par gyur te/ mun nag gi nang du 'thom par shin du thugs brtse bar rung ste/ dper na be'u btsas nas ring por ma lags par gal te</text></item>
<item><p>132a5</p><section>mdo sde</section><text>nu ma ma 'thungs na gdon mi 'tshal bar 'gum pa ltar/ bdag cag la sogs pa yang de dang 'dra ste/ de bzhin gshegs pa sems can gyi don gyi slad du slar 'dzam bu'i gling du gshegs su gsol lo zhes mchi'o/ /bcom ldan 'das kyis</text></item>
<item><p>132a6</p><section>mdo sde</section><text>bka' stsal pa/ maud gal khyod myur du phyir 'dzam bu'i gling du song la/ rgyal po rnams dang 'khor rnam bzhi la 'di skad gyis shig / nga da nas zhag bdun nas phyir log ste/ ston pa drug gi phyir yul pa tsi tar gshegs so zhes gyis shig /</text></item>
<item><p>132a7</p><section>mdo sde</section><text>de nas zhag bdun 'das nas nga brgya byin lha'i dbang po dang / tshangs pa dang / bdud kyi lha dang / lha'i bu tshad med pa snyed dang / shu ta'i 'khor la sogs pa lha thams cad kyis bskor cing yul pa tsi tar lhags te seng ge'i sgra chen po 'di skad bsgrags</text></item>
<item><p>132a8</p><section>mdo sde</section><text>so/ /nga'i chos 'ba' zhig la dge sbyong dang / bram ze dang / chos thams cad mi rtag pa dang / bdag med pa dang / mya ngan las 'das pa dang / zhi ba ste/ nyes pa'i skyon thams cad dang bral ba yod kyi/ de ma yin pa gzhan gyi chos la yang dge</text></item>
<item><p>132b1</p><section>mdo sde</section><text>sbyong dang / bram ze dang / rtag pa dang / bdag dang / mya ngan las 'das pa yod ces bya ba'i gnas med do/ /de'i tshe na sems can tshad med mtha' yas pa snyed bla na med pa yang dag par rdzogs pa'i byang chub tu sems skyes so/ /de nas mu stegs</text></item>
<item><p>132b2</p><section>mdo sde</section><text>can gyi ston pa drug gcig la gcig 'di skad ces smras so/ /gal te bdag cag gi chos la dge sbyong dang / bram ze la sogs pa med na/ ji ltar 'jig rten du bcas pas mchod par 'gyur zhes smras nas ston pa drug 'grogs te yul</text></item>
<item><p>132b3</p><section>mdo sde</section><text>yangs pa can du song ngo / /rigs kyi bu nga dus gcig cig na grong khyer yangs pa can a 'bra'i tshal du bzhugs pa las/ bu mo a 'bra zhes bya ba nga der 'dug par shes nas nga'i spyan sngar 'gro snyam bsams so/ /ngas de'i tshe dge slong rnams</text></item>
<item><p>132b4</p><section>mdo sde</section><text>la bka' stsal pa/ dge slong khyed dran pa nye bar gzhag pa la brtags te/ shes rab sgom zhing ci dang ci sgom pa la le lo ma byed cig /de la ji ltar na dran pa nye bar gzhag pa la brtag pa zhe na/ gal te dge slong gang nang gi lus la yongs</text></item>
<item><p>132b5</p><section>mdo sde</section><text>su brtags kyang bdag dang bdag gi bar mi mthong phyi rol gyi lus dang phyi nang gi lus la yongs su brtags kyang bdag dang bdag gi bar mi mthong / tshor ba dang / sems dang / chos la yang da ltar rtog pa ni dran pa nye bar gzhag pa</text></item>
<item><p>132b6</p><section>mdo sde</section><text>zhes bya'o/ /ji ltar na shes rab sgom pa zhe na/ gal te dge slong gang yang dag pa ji lta ba bzhin du sdug bsngal dang / kun 'byung dang / 'gog pa dang / lam mthong ba ni shes rab sgom pa zhes bya'o/ /le lo'i sems med pa</text></item>
<item><p>132b7</p><section>mdo sde</section><text>gang zhe na/ gal te dge slong gang sangs rgyas rjes su dran pa dang / chos rjes su dran pa dang / dge 'dun rjes su dran pa dang / tshul khrims rjes su dran pa dang / sbyin pa rjes su dran pa dang / lha rjes su dran pa ni dge slong le lo'i sems med pa</text></item>
<item><p>132b8</p><section>mdo sde</section><text>zhes bya'o/ /de'i tshe bu mo a 'bra nga gang na bar 'ongs nas spyi bos phyag 'chal te/ g.yas su lan gsum bskor te mchod pa byas nas phyogs gcig tu 'dug go/ /rigs kyi bu ngas de'i tshe bu mo a 'bra la ji lta ba bzhin du chos</text></item>
<item><p>133a1</p><section>mdo sde</section><text>bstan te/ bu mo de chos thos nas bla na med pa yang dag par rdzogs pa'i byang chub tu sems bskyed do/ /de nas de'i tshe grong khyer de na li tsa bi gzhon nu lnga brgya snyed de'i tshe spyan sngar lhags nas spyi bos phyag 'tshal te/ g.yas phyogs nas</text></item>
<item><p>133a2</p><section>mdo sde</section><text>lan gsum bskor te mchod pa byas nas phyogs gcig tu 'khod do/ /ngas de'i tshe li tsa bi gzhon nu rnams la ji lta ba bzhin du chos bstan to/ /rigs kyi bu dag 'di lta ste/ bag med pa las 'bras bu rnam pa lnga smin par 'gyur ro/ /lnga</text></item>
<item><p>133a3</p><section>mdo sde</section><text>gang zhe na/ bdog pa'i nor la dbang med pa dang / ming mi snyan par grags pa dang / dbul phongs pa la sbyin par mi dga' ba dang / 'khor rnam bzhi mthong bar mi 'dod pa dang / lha rnams kyi lus mi thob pa'o/ /rigs kyi bu dag</text></item>
<item><p>133a4</p><section>mdo sde</section><text>bag byas pa'i rgyu las 'jig rten dang 'jig rten las 'das pa'i chos skye bar 'gyur te/ gang bla na med pa yang dag par rdzogs pa'i byang chub 'dod pa yang bag yod pa'i chos la brtson par bya'o/ /bag med pa la gzhan yang 'bras bu</text></item>
<item><p>133a5</p><section>mdo sde</section><text>rnam pa bcu gsum smin par 'gyur ro/ /bcu gsum gang zhe na/ 'jig rten gyi las byed par mos pa dang / don med pa'i tshig smra bar mos pa dang / gnyid la yun ring du mos pa dang / 'jig rten gyi dngos po brjod par mos pa dang /</text></item>
<item><p>133a6</p><section>mdo sde</section><text>rtag tu mi dge ba'i bshes gnyen la bsnyen par mos pa dang / le lo dang snyom las byed pa dang / rtag tu gzhan gyis brnyas pa dang / ci dang ci thos su zin kyang de nyid du brjed pa dang / mtha' 'khob tu gnas par dga' ba dang /</text></item>
<item><p>133a7</p><section>mdo sde</section><text>dbang po rnams gdul mi nus pa dang / zas la chog mi shes pa dang / bden pa la mi mos pa dang / lta ba yang dag pa ma yin pa dang bcu gsum mo/ /rigs kyi bu bag med pa ni sangs rgyas dang sangs rgyas kyi nye gnas dang nye bar</text></item>
<item><p>133a8</p><section>mdo sde</section><text>gyur kyang shin du ring ba zhes bya'o/ /li tsa bi rnams kyis gsol pa/ bdag cag ni bag ma mchis pa lags par 'tshal lo/ /de ci'i slad du zhe na/ ci ste bdag cag bag ma mchis pa ma lags na/ de bzhin gshegs pa</text></item>
<item><p>133b1</p><section>mdo sde</section><text>chos kyi rgyal po bdag cag gi yul du gshegs pa'i rigs so/ /de'i tshe 'khor mang po'i nang na bram ze'i bu mi pham pa zhes bya bas li tsa bi rnams la 'di skad ces smras so/ /legs so legs so/ /khyod kyis ji skad smras pa</text></item>
<item><p>133b2</p><section>mdo sde</section><text>bzhin te/ rgyal po gzugs can snying po ni phan pa dang / bde ba'i don chen po thob pas sangs rgyas bcom ldan 'das yul der gshegs te/ ji ltar pad mo dam pa mtsho chen po las skyes pa chu'i nang nas skyes kyang chus mi gos</text></item>
<item><p>133b3</p><section>mdo sde</section><text>so/ /li tsa bi gzhon nu dag sangs rgyas kyang de dang 'dra bar yul der byung mod kyi/ 'jig rten gyi chos kyis gos par 'gyur ba med de/ sangs rgyas bcom ldan 'das rnams ni byung ba yang med/ 'jug pa yang med mod kyi sems</text></item>
<item><p>133b4</p><section>mdo sde</section><text>can gyi phyir 'jig rten du mngon par gshegs te/ 'jig rten gyi chos kyis bsgribs par ma gyur to/ /skyes bu dag rang gis rang bslus te/ 'dod pa lnga la chags shing zhen nas de bzhin gshegs pa la skyabs su 'gro bar mi</text></item>
<item><p>133b5</p><section>mdo sde</section><text>shes pas na bag med pa zhes bya'i/ sangs rgyas dbus gyur 'chang du byung bas bag med pa zhes mi bya'o/ /de ci'i phyir zhe na/ sangs rgyas bcom ldan 'das ni nyi zla dang 'dra ste/ gcig gam gnyis kyi phyir 'jig rten du byung ba</text></item>
<item><p>133b6</p><section>mdo sde</section><text>ma yin no/ /de nas li tsa bi de dag de skad du smras pa thos nas bla na med pa yang dag par rdzogs pa'i byang chub tu sems bskyed de/ 'di skad du legs so legs so/ /gzhon nu mi pham pa shin du mi pham pa'i chos dam pa</text></item>
<item><p>133b7</p><section>mdo sde</section><text>smras pa legs so/ /de nas li tsa bi de dag so so nas gos ya re phud de mi pham pa la phul lo/ /mi pham pas blangs nas/ nga la phul te 'di skad du bcom ldan 'das bdag gis li tsa bi dag las gos 'di dag rnyed kyis/</text></item>
<item><p>133b8</p><section>mdo sde</section><text>de bzhin gshegs pas sems can la thugs brtse ba'i slad du/ bdag gis phul ba 'di bzhes su gsol zhes smras so/ /ngas de'i tshe gzhon nu mi pham pa la thugs brtse ba'i phyir bzhes so/ /de nas li tsa bi rnams dus gcig</text></item>
<item><p>134a1</p><section>mdo sde</section><text>tu thal mo sbyar te 'di skad ces gsol to/ /de bzhin gshegs pas yul 'dir dus gcig tu tshul du zhugs te/ bdag cag gi mchod pa cung zad bzhes su ci gnang zhes gsol to/ /nga de'i tshe cang mi gsung bas li tsa bis gsol pa bzhin du</text></item>
<item><p>134a2</p><section>mdo sde</section><text>gnang ngo / /de nas de'i tshe ston pa drug de lta bur gyur pa thos nas ston pa dang / 'khor du bcas te yul ser skyar song ngo / /de nas ngas yang ser skyar song ste/ klung pa la zhes bya ba'i 'gram du 'dug go/ /de nas ser skya na khyim bdag rin chen grags</text></item>
<item><p>134a3</p><section>mdo sde</section><text>shes bya ba 'dod pa lnga la shin du chags shing zhen pa/ mi rtag par mi shes pa zhig yod de/ nga der phyin pas keng rus la rtog pa'i chos rang thob ste/ khang khyim dang / gnas dang / chung ma dang / slas kun keng rus su mthong nas rab tu 'jigs pa'i</text></item>
<item><p>134a4</p><section>mdo sde</section><text>sems skyes te/ ji ltar ral gri 'am/ sbrul gdug pa 'am/ rkun po 'am/ me lta bur gyur nas nga'i spyan sngar chas pa las/ lam thog thag 'di skad ces dge sbyong gau ta ma bdag ni da ltar dgras ded pa bzhin shin du 'jigs skrag na skyabs mdzad</text></item>
<item><p>134a5</p><section>mdo sde</section><text>par smon to zhes smra'o/ /de nas bcom ldan 'das kyis bka' stsalda pa rigs kyi bu sangs rgyas dang / chos dang / dge 'dun ni bde ba yin te 'jigs pa med do/ /khyim bdag des gsol pa/ gal te dkon mchog gsum la 'jigs pa ma</text></item>
<item><p>134a6</p><section>mdo sde</section><text>mchis na/ bdag kyang mi 'jigs pa thob par gyur cig ces gsol nas ngas rab tu byung bar gnang ngo / /de'i tshe khyim bdag de la grogs po lnga bcu zhig yod pa yang rin chen grags 'dod pa la shin du skyo nas rab tu byung ngo zhes thos nas de dag kyang</text></item>
<item><p>134a7</p><section>mdo sde</section><text>kha dum ste rab tu byung ngo / /ston pa drug gis de skad thos nas mthar gyis grong khyer chen po tsam pa kar song ngo / /de nas tsam pa ka'i mi thams cad ston pa drug dang de'i 'khor la mchod cing sti stang byed kyi/ sangs rgyas dang / chos dang / dge 'dun</text></item>
<item><p>134a8</p><section>mdo sde</section><text>gyi ming yang ma thos so/ /skye bo mang po dag shin du mi dge ba'i las byed par gyur te/ nga de'i tshe sems can gyi phyir grong khyer tsam pa kar gshegs so/ /de'i tshe grong khyer de na khyim bdag rabs chad du nye ba zhig yod de/ bu 'dod pa'i phyir ston</text></item>
<item><p>134b1</p><section>mdo sde</section><text>pa drug la mchod pa byed do/ /phyis de'i chung ma sbrum par gyur te/ khyim bdag gis shes nas ston pa drug gi gan du song ste dga' ba'i sems kyis 'di skad ces smras so/ /bdag gi chung ma'i lto na sbrum pa 'di bu pho yin nam/ bu mo yin zhes dris pa las/</text></item>
<item><p>134b2</p><section>mdo sde</section><text>de dag gis gdon mi za bar bu mo zhig 'byung ngo zhes smras so/ /khyim bdag des de skad ces smras pa thos nas mya ngan gyis gdungs te mi dga' ba las/ de'i grogs po zhig khyim bdag de'i thad du 'ongs nas/ khyim bdag de la ci'i phyir de ltar mya</text></item>
<item><p>134b3</p><section>mdo sde</section><text>ngan gyis gdungs par gyur ces dris so/ /khyim bdag des smras pa/ kho bo'i chung ma sbrum pa las bu pho 'am bu mor mi shes te/ ston pa drug la dris so/ /ston pa drug gis bltas nas 'di skad du bdag cag gi mtshan lta ba dang sbyar na gdon</text></item>
<item><p>134b4</p><section>mdo sde</section><text>mi za bar bu mo 'byung ngo zhes zer te/ kho bo de thos nas kho bo rgan po rgas te nor grangs med pa snyed yod pa la gal te bu pho ma yin na gtad pa'i gnas med pas de'i phyir kho bo mi dga'o/ /grogs po des smras pa/ khyod ni mi shes pa'o/ /sngan</text></item>
<item><p>134b5</p><section>mdo sde</section><text>chad ma thos sam/ chu bo 'od srung spun gnyis sangs rgyas sam ston pa drug gang gi nye gnas su song / gal te ston pa drug thams cad mkhyen pa yin na/ 'od srung gis ji ste ston pa drug spangs nas sangs rgyas kyi nye gnas su 'gyur/</text></item>
<item><p>134b6</p><section>mdo sde</section><text>yang shA ri'i bu dang / maud gal gyi bu la sogs pa dang / rgyal po gzugs can snying po la sogs pa rgyal po rnams dang / rgyal po'i btsun mo la sogs pa dang / yul thams cad kyi khyim bdag skyabs med zas sbyin la sogs pa de dag</text></item>
<item><p>134b7</p><section>mdo sde</section><text>thams cad kyang sangs rgyas kyi nye gnas ma yin nam/ 'brog dgon pa'i yi dgas dang / rgyal po ma skyes dgra dang / nor srung ba'i ba lang smyos pa dang / sor mo rgyan mi dge ba'i sems rab tu mched nas ma gsad par gzas pa de dag la sogs</text></item>
<item><p>134b8</p><section>mdo sde</section><text>pa kun de bzhin gshegs pas ma btul tam/ khyim bdag sangs rgyas bcom ldan 'das ni chos thams cad la thogs pa med pa mkhyen cing gzigs pas sangs rgyas shes bya'o/ /gsungs so cog gnyis su med pas de bzhin gshegs pa</text></item>
<item><p>135a1</p><section>mdo sde</section><text>zhes bya'o/ /nyon mongs pa bcom pas dgra bcom pa zhes bya ste/ bcom ldan 'das kyis gsungs pa ni gnyis su med pa yin gyi/ ston pa drug po de lta ma yin na ji ste yid ches par byed/ de bzhin gshegs pa ni da ltar 'di na</text></item>
<item><p>135a2</p><section>mdo sde</section><text>bzhugs so/ /gal te yang dag par shes par 'dod na sangs rgyas kyi spyan sngar song shig ces smras so/ /de nas khyim bdag mi de dang 'grogs te/ nga'i spyan sngar 'ongs nas spyi bos phyag 'tshal te/ g.yas su lan gsum bskor</text></item>
<item><p>135a3</p><section>mdo sde</section><text>te thal mo sbyar nas pus mo'i lha nga sa la btsugs te 'di skad ces gsol to/ /bcom ldan 'das ni sems can thams cad la mnyam zhing gnyis su ma mchis te/ dgra dang gnyen la mtshan nyid gcig tu gzigs pa lags na/ bdag ni</text></item>
<item><p>135a4</p><section>mdo sde</section><text>sred pa'i kun nas nyon mongs pas bcings par gyur te/ dgra dang gnyen la gnyis su med par ma gyur na/ bdag deng de bzhin gshegs pa bcom ldan 'das la zhu snyam bsams pa las/ rab tu ngo tsha zhing 'jigs pas drir ma spobs so/ /</text></item>
<item><p>135a5</p><section>mdo sde</section><text>bcom ldan 'das bdag gi mchis brang sbrum pa las/ ston pa drug gis bltas nas gdon mi 'tshal bar bu mo 'byung ngo zhes mchi na dngos po de ji lta bu/ bcom ldan 'das kyis bka' stsal pa/ khyim bdag khyod kyi chung ma'i lto na sbrum pa</text></item>
<item><p>135a6</p><section>mdo sde</section><text>ni bu phor gdon mi za ste/ skyes nas kyang bsod nams dpag tu med pa dang ldan no/ /de nas khyim bdag des ngas de skad du smras pa thos nas rab tu dga' ba skyes nas phyir khyim du song ngo / /de'i tshe ston pa drug gis gdon mi za bar bu phor</text></item>
<item><p>135a7</p><section>mdo sde</section><text>skyes te bsod nams dang ldan no zhes ngas lung bstan pa thos nas phrag dog gi sems skyes te/ a mra'i 'bras bu dang dug tu sbyar nas khyim bdag gi thad du 'ongs te/ khyim bdag de la 'di skad du gau ta mas mtshan rab tu legs par</text></item>
<item><p>135a8</p><section>mdo sde</section><text>smras so/ /khyod kyi chung ma bu 'byung du nyes sman 'di 'thung shig sman 'di btang na bu rab tu bzang ba sdug cing nad med par 'gyur ro zhes smras so/ /khyim bdag dga' nas dug blangs te chung ma la blud nas 'thungs ma thag tu shi bar gyur to/ /</text></item>
<item><p>135b1</p><section>mdo sde</section><text>de nas ston pa drug dga' ste/ grong khyer dang tshong 'dus thams cad du skad chen pos 'di skad du dge sbyong gau ta mas khyim bdag de'i chung ma gdon mi za bar bu khye'u btsas te bsod nams kyang dpe zla med do zhes lung bstan pa las/ bu yang ma byung bar ma</text></item>
<item><p>135b2</p><section>mdo sde</section><text>shi'o zhes bsgrags so/ /de nas khyim bdag de nga la ma dad pa'i sems skyes te/ 'jig rten gyi chos bzhin du sgrom gyi nang du bcug nas grong khyer gyi phyi rol du bskyal te/ shing skam po spungs nas bsreg par byas so/ /ngas lha'i spyan</text></item>
<item><p>135b3</p><section>mdo sde</section><text>gyis de lta bu'i dngos po dag gzigs nas dga' bo la nga'i na bza' long shig /ngan par lta ba 'joms su 'gro'o zhes bka' stsal to/ /de nas ngal bso pos yi dgas kyi bdag po rin chen pA ta la zhes bya ba la 'di skad ces bsgo'o/ /de bzhin</text></item>
<item><p>135b4</p><section>mdo sde</section><text>gshegs pa deng dur khrod du gshegs kyis/ khyed myur du sa bsnyam zhing chag chag dang phyag dar gyis la seng ge'i khri btsugs te/ me tog dang spos dam pas sa gzhi chal bar khod cig /de nas ston pa drug gis rgyang nas nga 'ong ba mthong nas gcig</text></item>
<item><p>135b5</p><section>mdo sde</section><text>la gcig 'di skad du dge sbyong gau ta ma dur khrod du sha zar 'gro 'am ci zhes smra'o/ /de'i tshe dge bsnyen chos kyi mig ma thob pa rnams so so nas ngo tsha zhing 'dzem par gyur te/ nga la 'di skad du khyim bdag de'i mchis brang gum lags kyis/</text></item>
<item><p>135b6</p><section>mdo sde</section><text>der mi gshegs su gsol lo zhes smras so// // bam po bzhi bcu pa/ de nas dga' bos de dag la khyed re shig sdod cig dang de bzhin gshegs pas ring po mi thogs par sangs rgyas kyi spyod yul brgya</text></item>
<item><p>135b7</p><section>mdo sde</section><text>chen po 'byed cing ston par 'gyur ro zhes smras so/ /nga de'i tshe der phyin nas seng ge'i gdan la bzhugs pa dang / khyim bdag des 'di skad ces gsol to/ /gsungs so cog gnyis su med pas bcom ldan 'das shes bya zhe na/ ma yang</text></item>
<item><p>135b8</p><section>mdo sde</section><text>shi na ji ltar bu skye bar 'gyur/ ngas khyim bdag de la 'di skad ces bka' stsal to/ /khyod kyis de'i tshe ma'i tshe ring thung ni ma dris kyi/ lto na sbrum pa de pho 'am mo zhes de 'ba' zhig dris so/ /sangs rgyas bcom ldan 'das kyis</text></item>
<item><p>136a1</p><section>mdo sde</section><text>gsungs so cog gnyis su med de de bas na gdon mi za bar bu thob par 'gyur ro/ /de'i tshe ro de la me 'bar te lto ba gas nas de'i nang nas bu cig byung ba ni ji ltar ngur pa pad mo'i steng na 'dug pa bzhin du me'i nang na bu</text></item>
<item><p>136a2</p><section>mdo sde</section><text>cig yod par gyur to/ /ston pa drug gis mthong nas kyang 'di skad du/ gau ta ma sgyu can sgyu re mkhas zhes smras so/ /khyim bdag gis mthong nas dga' ba'i sems skyes te/ ston pa drug la 'di sgyu yin no zhes zer na/ khyed kyang</text></item>
<item><p>136a3</p><section>mdo sde</section><text>ci ste mi byed ces spyos so/ /de nas ngas 'tsho byed la me'i nang du song la bu de long shig ces bka' stsal to/ /'tsho byed me'i nang du 'gro ba las ston pa drug gis bzung ste 'tsho byed la 'di skad ces smras so/ /dge sbyong gau ta ma 'di sgyu</text></item>
<item><p>136a4</p><section>mdo sde</section><text>byed pa'i rnams rtag tu rung ba ma yin gyi/ bar 'ga' ni nus/ bar 'ga' ni mi nus te/ gal te na khyod 'chi bar 'gyur gyis/ tshig de la yid ches par ma byed cig /'tsho byed kyis smras pa/ de bzhin gshegs pas gal te</text></item>
<item><p>136a5</p><section>mdo sde</section><text>sems can dmyal ba'i me mur gyi nang du song shig ces bka' stsal na yang tshig par mi 'gyur na/ 'jig rten gyi me lta ci smos zhes smras nas me'i phung po'i nang du zhugs so/ /der zhugs pa na chu bsil ba'i nang du 'jug pa lta bur</text></item>
<item><p>136a6</p><section>mdo sde</section><text>bu de pang du thogs nas nga'i gan du 'ongs te nga la byin no/ /ngas blangs nas khyim bdag la 'di skad ces bka' stsal to/ /sems can thams cad la tshe'i tshad nges pa med de/ chu'i chu bur dang 'dra'o/ /gal te sems can la shin</text></item>
<item><p>136a7</p><section>mdo sde</section><text>du chags pa'i las kyi 'bras bu yod na mes mi tshig dug gis mi 'chi ste/ 'di yang bu nyid kyi las kyi 'bras bu yin gyi/ ngas byas pa ma yin no/ /de nas khyim bdag gis gsol ba legs so/ /bcom ldan 'das bu</text></item>
<item><p>136a8</p><section>mdo sde</section><text>'di gal te tshe'i tshad thub na de bzhin gshegs pas ming zhig gdags par gsol lo/ /bcom ldan 'das kyis bka' stsal pa/ khyim bdag bu 'di me mur gyi nang nas skyes pas ming ni shu te zhes bya ste/ shu te zhes gdags so/ /</text></item>
<item><p>136b1</p><section>mdo sde</section><text>de nas de'i tshe 'khor gyi dkyil 'khor de dag gis ngas rdzu 'phrul sprul pa mthong nas sems can tshad med pa snyed bla na med pa yang dag par rdzogs pa'i byang chub tu sems skyos so/ /de'i tshe ston pa drug grong khyer drug po kun du gnas ma rnyed nas shin du ngo tsha ste mgo smad</text></item>
<item><p>136b2</p><section>mdo sde</section><text>nas grong khyer rtswa mchog 'dir 'ongs so/ /'dir phyin nas 'di skad du kye skye bo rnams 'di ltar shes par gyis shig /dge sbyong gau ta ma ni sgyu ma'i mkhan po chen po ste/ thams cad bslus nas grong khyer chen po drug tu khyab ste/ dper na sgyu ma mkhan</text></item>
<item><p>136b3</p><section>mdo sde</section><text>gyis 'di ltar shing rta'i tshogs dang / rta'i tshogs dang / ba lang gi tshogs dang / rkang thang gi tshogs sprul pa dang mtshungs so/ /gzhan yang se mo do dang / grong khyer dang / khang pa dang / klung dang / mtsho dang / shing la sogs pa byed pa ltar dge</text></item>
<item><p>136b4</p><section>mdo sde</section><text>sbyong gau ta ma yang de dang 'dra ste/ sgyu mas rgyal po'i lus su sprul to/ /chos bshad pa'i phyir res 'ga' ni bram ze'i lus/ re 'ga' ni dge sbyong gi lus/ re 'ga' ni skyes pa dang bud med kyi lus/ re 'ga' ni lus chen po dang / lus chung ngu dang /</text></item>
<item><p>136b5</p><section>mdo sde</section><text>re 'ga' ni byol song dang / yi dgas kyi lus su ston cing ched 'ga' ni rtag pa med par 'chad/ ched 'ga' ni rtag pa yod par 'chad/ ched 'ga' ni sdug bsngal bar 'chad/ ched 'ga' ni bde bar 'chad/ ched 'ga' ni bdag yod par 'chad/</text></item>
<item><p>136b6</p><section>mdo sde</section><text>ched 'ga' ni bdag med par 'chad/ ched 'ga' ni yongs su dag pa yod par 'chad/ ched 'ga' ni yongs su dag pa med par 'chad/ ched 'ga' ni yod par 'chad/ ched 'ga' ni med par 'chad te/ de dag kyang bden pa ma yin pas sgyu ma</text></item>
<item><p>136b7</p><section>mdo sde</section><text>zhes bya'o/ /ji ltar sa bon gyi rgyu las 'bras bu thob pa ltar dge sbyong gau ta ma yang de dang 'dra ste/ lha mdzes las btsas so/ /ma nyid kyang sgyu ma yin na/ bu yang de ltar ga la mi 'gyur/ dge sbyong gau ta mas ni yang dag par shes pa</text></item>
<item><p>136b8</p><section>mdo sde</section><text>dang mthong ba med do/ /bram ze rnams lo du mar dka' ba spyod cing tshul khrims bsrungs kyang yang dag pa'i shes pa dang mthong ba med na/ gau ta ma ni na gzhon la bslabs pa'i yun thung ste dka' ba yang ma spyad na de la ci'i phyir yang dag</text></item>
<item><p>137a1</p><section>mdo sde</section><text>pa'i shes pa dang mthong ba dag yod par 'gyur/ gal te lo bdun gyi bar du dka' ba spyod kyang mthong ba mang po med na/ lo drug kyang ma tshang ba lta ci smos/ mi blun po mi shes pa ni des bshad pa yid ches so/ /ji ltar sgyu ma mkhan chen</text></item>
<item><p>137a2</p><section>mdo sde</section><text>pos mi glen pa slu ba bzhin du dge sbyong gau ta ma yang de dang 'dra'o/ /rigs kyi bu de ltar ston pa drug po de dag grong khyer 'dir sems can rnams ngan par lta ba rab tu bskyed do/ /rigs kyi bu ngas de lta bu dag gzigs nas rab tu thugs brtse bas</text></item>
<item><p>137a3</p><section>mdo sde</section><text>phyogs bcu'i byang chub sems dpa' sems dpa' chen po rnams bsdus te/ tshal 'dir dpag tshad bzhi bcur yongs su gang bar byas nas deng 'dir seng ge'i sgra chen po sgrogs so/ /rigs kyi bu gnas stong par mang du bshad kyang seng ge'i sgra</text></item>
<item><p>137a4</p><section>mdo sde</section><text>bsgrags pa zhes mi bya ste/ mkhas pa shes rab can gyi 'khor mang po'i nang du bsgrags pa ni seng ge'i sgra chen po sgrogs pa zhes bya'o/ /de la seng ge'i sgra sgrogs pa ni chos thams cad mi rtag pa/ sdug bsngal ba/ bdag med pa/ yongs su</text></item>
<item><p>137a5</p><section>mdo sde</section><text>ma dag pa zhes mi 'chad de/ de bzhin gshegs pa rtag pa/ bde ba/ bdag dang / yongs su dag pa 'ba' zhig 'chad do/ /de nas ston pa drug gis yang 'di skad du gau ta ma la bdag yod na bdag cag la yang bdag yod de/ bdag ces bya ba de ni mthong</text></item>
<item><p>137a6</p><section>mdo sde</section><text>ba de la bdag ces bya'o/ /gau ta ma dper na gang gis mthongs nas rdzas mthong ba bzhin du bdag kyang de dang 'dra ste/ mthong ba ni mig lta bu'o/ /mthong ba ni bdag lta bu'o zhes smras pa dang / bcom ldan 'das kyis ston pa drug la bka'</text></item>
<item><p>137a7</p><section>mdo sde</section><text>stsal pa/ gang mthong ba de la bdag ces bya ba ni don de lta ma yin no/ /de ci'i phyir zhe na/ khyed kyis dpe bshad pa las mthong kyis mthong bar 'gyur zhes bya ba de/ mi zhig mthongs gcig na lta ba na dbang po drug car spyod par 'gyur ro/ /</text></item>
<item><p>137a8</p><section>mdo sde</section><text>gal te nges par bdag yod la mig gi rkyen gyis mthong ba zhig yin na/ ci ste mthongs dang 'dra bar dbang po gcig las yul drug car rtogs par ma gyur/ gal te dbang po gcig gis dus gcig tu yul drug mthong bar mi nus pas na</text></item>
<item><p>137b1</p><section>mdo sde</section><text>bdag med par mthong ste/ mthongs kyi dpe ni lo brgya'i bar du bltas kyang mthong ba ni tha mi dad do/ /gal te mig gi dbang po yang de lta na rgas te dbang po nyams par gyur kyang tha mi dad pa'i rigs so/ /mig dang / mthongs tha dad pa'i phyir nang dang phyi</text></item>
<item><p>137b2</p><section>mdo sde</section><text>rol mthong ngo / /mig gi dbang po gal te de lta na nang dang phyi rol dus gcig tu cig car mthong ba'i rigs so/ /gal te mi mthong na bdag yod ces byar rung ngam/ ston pa drug gis smras pa/ gau ta ma gal te bdag med na sus mthong bar 'gyur/</text></item>
<item><p>137b3</p><section>mdo sde</section><text>bcom ldan 'das kyis bka' stsal pa/ gzugs dang / snang ba dang / sems dang / mig la sogs pa bzhi 'dus pa la mthong ba zhes bya ste/ de la yang dag par na mthong ba dang len pa med do/ /sems can phyin ci log pas mthong ba</text></item>
<item><p>137b4</p><section>mdo sde</section><text>dang len pa zhes smra ste/ don de lta bus na sems can thams cad ni phyin ci log tu mthong ngo / /sangs rgyas dang / byang chub sems dpa' rnams ni yang dag par gzigs so/ /ston pa drug gal te gzugs la bdag ces smra na de yang de lta ma</text></item>
<item><p>137b5</p><section>mdo sde</section><text>yin no/ /de ci'i phyir zhe na/ gzugs ni yang dag par bdag ma yin no/ /gal te gzugs bdag yin na byad gzugs mi sdug pa med pa'i phyir na/ ci ste rigs bzhi khyad par du gyur te/ bram ze'i rigs gcig tu ma gyur te/ ci'i phyir</text></item>
<item><p>137b6</p><section>mdo sde</section><text>gzhan dbang zhing dbang med la/ dbang po nyams shing ma tshang bar gyur/ ci ste lha'i lus mi len cing / sems can dmyal ba dang / byol song dang / yi dgas la sogs pa'i lus rnam pa sna tshogs len/ de ltar yid bzhin du mi 'gyur</text></item>
<item><p>137b7</p><section>mdo sde</section><text>ba la bltas na gdon mi za bar bdag med par rig go/ /de ltar bdag med pa'i phyir mi rtag pa zhes bya'o/ /mi rtag pa'i phyir sdug bsngal ba'o/ /sdug bsngal ba'i phyir stong pa'o/ /stong pa'i phyir phyin ci log go/ /phyin ci log gi</text></item>
<item><p>137b8</p><section>mdo sde</section><text>phyir sems can thams cad 'khor bar rab tu 'khor te/ tshor ba dang / 'du shes dang / 'du byed dang / rnam par shes pa yang de dang 'dra'o/ /ston pa drug sangs rgyas bcom ldan 'das ni gzugs kyi 'ching ba yongs su bcad pa nas/ rnam par shes</text></item>
<item><p>138a1</p><section>mdo sde</section><text>pa'i 'ching ba'i bar du yongs su bcad pas de'i phyir rtag pa/ bde ba/ bdag dang yongs su dag pa zhes bya'o/ /gzhan yang gzugs ni rten cing 'brel pa ste/ gang rten cing 'brel pa ni bdag med pa zhes bya'o/ /gang bdag med pa ni stong pa</text></item>
<item><p>138a2</p><section>mdo sde</section><text>sdug bsngal ba zhes bya ste/ de bzhin gshegs pa'i sku ni rten cing 'brel te 'byung ba ma yin rten cing 'brel pa ma yin pas bdag yod pa zhes bya'o/ /gang bdag yod pa ni rtag pa bde ba bdag dang yongs su dag pa zhes bya'o/ /ston pa drug gis</text></item>
<item><p>138a3</p><section>mdo sde</section><text>yang gsol pa/ gau ta ma gzugs bdag ma yin pa nas rnam par shes pa'i bar du yang bdag ma yin te/ bdag ces bya ba ni kun du khyab pas nam mkha' stong pa dang mtshungs so/ /bcom ldan 'das kyis bka' stsal pa/ gal te kun du</text></item>
<item><p>138a4</p><section>mdo sde</section><text>khyab par yod pa zhig yin na bdag sngon ma mthong ngo / /zhes bya ba'i mi rigs so/ /gal te sngon ma mthong na mthong ba de sngar ni med la/ phyis ni yod par mngon no/ /gal te sngar med la phyis yod na de ni mi rtag pa zhes bya'o/ /gal te mi rtag</text></item>
<item><p>138a5</p><section>mdo sde</section><text>na ci'i phyir kun du khyab pa zhes bya/ ci ste kun du khyab na lam rgyud lnga kun du lus tshang bar yod pa'i rigs so/ /gal te de ltar lus yod na so so nas rnam par smin pa myong ba'i rigs so/ /gal te rnam par smin pa so sor myong na ci'i phyir</text></item>
<item><p>138a6</p><section>mdo sde</section><text>lha dang mir 'gyur ro zhes smra/ khyod kyi kun du khyab bo zhes bya ba de gcig gam mang ba yin/ bdag de gal te gcig na pha dang / bu dang / gnyen dang / dgra zhes bya ba'i ming yang med do/ /bdag de gal te mang ba zhig yin na sems can</text></item>
<item><p>138a7</p><section>mdo sde</section><text>thams cad kyi dbang po lnga kun mnyam la/ las dang 'bras bu yang mnyam pa'i rigs so/ /gal te de lta bu yin na/ ci ste dbang po tshang ba dang / ma tshang ba dang / dge ba'i las dang / mi dge ba'i las dang / gti mug dang / shes</text></item>
<item><p>138a8</p><section>mdo sde</section><text>rab can khyad par du bshad/ ston pa drug gis gsol pa/ gau ta ma sems can gyi bdag ni mtha' dang mu med kyi/ chos dang / chos ma yin pa ni phyogs cha yod do/ /sems can chos spyod pa ni lus bzang po thob la/ chos ma yin pa</text></item>
<item><p>138b1</p><section>mdo sde</section><text>spyod pa ni lus ngan pa thob ste/ don de lta bas na sems can gyi las kyi 'bras bu khyad par med pa ma yin no/ /bcom ldan 'das kyis ston pa drug la bka' stsal pa/ chos dang / chos ma yin pa gal te de ltar na bdag de kun du khyab pa ma yin no/ /</text></item>
<item><p>138b2</p><section>mdo sde</section><text>gal te khyab pa zhig na kun du phyin pa'i rigs so/ /de ltar kun du phyin na dge ba spyod pa'i mi yang sdig pa yod la/ sdig pa byed pa'i mi yang dge ba yod pa'i rigs so/ /gal te de ltar ma yin na ci ste kun du khyab pa zhes bya/ ston pa</text></item>
<item><p>138b3</p><section>mdo sde</section><text>drug gis gsol pa/ gau ta ma dper na khang pa gcig gi nang na me mar brgya stong btsugs kyang so so nas snang ste/ gcig gis gcig la thogs pa med pa ltar sems can gyi bdag kyang de dang 'dra ste/ dge ba spyod pa dang / sdig pa byed pa</text></item>
<item><p>138b4</p><section>mdo sde</section><text>dag gcig dang gcig mi 'dres so/ /bcom ldan 'das kyis bka' stsal pa/ khyed kyis ji ltar bdag ni me mar dang 'dra'o zhes bya ba'i don de lta ma yin no/ /de ci'i phyir zhe na/ me mar gyi snang ba ni rkyen las byung ba yin te/ me mar skyes</text></item>
<item><p>138b5</p><section>mdo sde</section><text>na snang ba yang skye'i/ sems can gyi bdag ni de lta ma yin no/ /snang ba ni me mar las byung ste gnas tha dad do/ /sems can gyi bdag ni lus las byung yang gnas tha dad pa ma yin no/ /me mar gyi snang ba ni mun pa dang lhan cig gnas</text></item>
<item><p>138b6</p><section>mdo sde</section><text>so/ /de ci'i phyir zhe na/ ji ltar mun khang gi nang du me mar gcig btsugs na gsal bar mi 'gyur te/ me mar mang du btsugs na gsal bar 'gyur ro/ /gal te me mar snga mas mun pa gsal na/ me mar phyi ma mi dgos pa'i rigs so/ /</text></item>
<item><p>138b7</p><section>mdo sde</section><text>ci ste me mar phyi ma dgos na ni snang ba snga ma de mun pa dang lhan cig gnas par mngon no/ /ston pa drug gis gsol pa/ gau ta ma gal te bdag med na sus dge ba dang / mi dge ba byed par 'gyur/ bcom ldan 'das kyis bka' stsal</text></item>
<item><p>138b8</p><section>mdo sde</section><text>pa/ gal te bdag ces bya ba des byed na rtag pa zhes bya bar rung ngam/ de ste rtag pa yin na/ res 'ga' ni dge ba byed la/ res 'ga' ni mi dge ba byed/ gal te dge ba dang / mi dge ba byed pa'i dus yod na/ ci ste bdag ni mtha' yas zhes</text></item>
<item><p>139a1</p><section>mdo sde</section><text>smra/ gal te bdag gis byed pa zhig yin na/ ci'i phyir mi dge ba'i chos spyod/ de ltar bdag de byed pa yin/ shes pa yin na ci'i phyir sems can la bdag med par the tshom skye bar 'gyur/ de lta bas na mu stegs can gyi chos</text></item>
<item><p>139a2</p><section>mdo sde</section><text>la ni nges par bdag med do/ /gang bdag ces bya ba de ni de bzhin gshegs pa yin no/ /de ci'i phyir zhe na/ sku mtha' yas pa the tshom gyi dra ba med pa/ mi byed mi len pa'i phyir rtag pa zhes bya/ mi skye mi 'gog pa'i phyir bde ba zhes bya/ nyon mongs</text></item>
<item><p>139a3</p><section>mdo sde</section><text>pa'i dri ma med pa'i phyir yongs su dag pa zhes bya/ mtshan nyid bcu med pa'i phyir stong pa zhes bya ste/ de bas na de bzhin gshegs pa ni rtag pa dang / bde ba dang / bdag dang / yongs su dag pa/ stong pa/ mtshan ma med pa'o/ /mu stegs</text></item>
<item><p>139a4</p><section>mdo sde</section><text>can gyis gsol pa/ gal te de bzhin gshegs pa rtag pa dang / bde ba dang / bdag dang / yongs su dag pa dang / mtshan ma med pa'i phyir stong na lta/ gau ta mas gsungs pa'i chos kyang stong pa ma yin par rig ste/ de bas na bdag cag gis spyi bos</text></item>
<item><p>139a5</p><section>mdo sde</section><text>blangs te gzungs su gzung ngo zhes gsol nas da de'i tshe mu stegs can tshad med pa rnams sangs rgyas kyis bstan pa la dad pa'i sems kyis rab tu byung ngo / /rigs kyi bu de'i rgyu de'i rkyen kyis nga sa la'i shing drung 'dir seng ge'i sgra chen po bsgrags</text></item>
<item><p>139a6</p><section>mdo sde</section><text>so/ /seng ge'i sgra bsgrags pa de nyid mya ngan las 'das pa zhes bya'o/ /rigs kyi bu shar phyogs kyi sa la'i shing zung cig ni mi rtag pa bcom nas rtag pa thob par byed pa nas/ byang phyogs kyi bar gyi shing zung gcig ni yongs su ma dag pa bcom</text></item>
<item><p>139a7</p><section>mdo sde</section><text>nas yongs su dag pa thob par byed pa'o/ /rigs kyi bu 'di na gnas pa'i sems can dag sa la'i shing gi phyir sa la'i tshal bsrungs te/ phyi rol gyi mi rnams yal ga dang lo ma la sogs pa gcog cing gcod du mi ster ba ltar nga yang de dang</text></item>
<item><p>139a8</p><section>mdo sde</section><text>'dra ste/ chos rnam pa bzhi'i phyir nga'i nye gnas rnams sangs rgyas kyi chos srung du bcug go/ /bzhi gang zhe na/ rtag pa dang / bde ba dang / bdag dang / yongs su dag pa'o/ /shing zung bzhi po 'di ni rgyal po bzhis bsrung ba yin te/ rgyal po</text></item>
<item><p>139b1</p><section>mdo sde</section><text>bzhis nga'i chos bsrung zhing 'dzin par bya ba'i phyir nga 'dir yongs su mya ngan las 'da'o/ /rigs kyi bu sA la'i shing gi me tog dang 'bras bu rtag tu rgyas te/ rtag tu sems can tshad med pa snyed la phan par byed do/ /nga yang de dang 'dra bar nyan thos</text></item>
<item><p>139b2</p><section>mdo sde</section><text>dang / rang sangs rgyas la phan pa mdzad do/ /de la me tog ni bdag gi dpe'o/ /'bras bu ni bde ba'i dpe ste/ don de lta bas na nga sA la'i shing bar 'dir yongs su zhi ba'i ting nge 'dzin du zhugs so/ /yongs su zhi ba'i ting nge 'dzin ces bya ba ni mya ngan</text></item>
<item><p>139b3</p><section>mdo sde</section><text>las 'das pa chen po'o/ /seng ge sgras gsol pa/ bcom ldan 'das bcom ldan 'das kyis ci'i slad du dpyid zla 'bring po la mya ngan las 'da'/ rigs kyi bu dpyid zla 'bring po ni dpyid ces bya ste/ dpyid zla ba la dngos po thams cad skye</text></item>
<item><p>139b4</p><section>mdo sde</section><text>zhing rmo ba thams cad rtsa ba btsugs te/ me tog dang 'bras bu yongs su rgyas la/ chu bo thams cad 'brub cing byol song thams cad nu ma rgyas te/ de'i tshe na sems can dag rtag pa'i 'du shes mang du skye ste/ sems can gyi rtag pa'i</text></item>
<item><p>139b5</p><section>mdo sde</section><text>sems gzhig pa'i phyir chos thams cad mi rtag par bstan te/ de bzhin gshegs pa 'ba' zhig ni rtag pa mi 'gyur ba gnas par bstan to/ /rigs kyi bu dus drug gi nang na/ dgun stod ni thams cad skams te kun mi dga'o/ /</text></item>
<item><p>139b6</p><section>mdo sde</section><text>dbyar ni snum pas kun dga' zhing chags te/ sems can gyi 'jig rten gyi bde ba gzhig pa'i phyir rtag pa dang / bde ba dang / bdag dang / yongs su dag par bshad do/ /de bzhin gshegs pa yang de dang 'dra ste/ 'jig rten gyi</text></item>
<item><p>139b7</p><section>mdo sde</section><text>bdag dang / 'jig rten gyi dag pa gzhig pa'i phyir/ de bzhin gshegs pa yang dag pa'i bdag dang / yongs su dag pa bshad do/ /de la dpyid zla 'bring po zhes bya ba ni de bzhin gshegs pa'i chos kyi sku rnam pa gnyis kyi dper ro/ /</text></item>
<item><p>139b8</p><section>mdo sde</section><text>dgun mi dga' ba zhes bya ba ni mkhas pa shes rab can dag de bzhin gshegs pa mi rtag cing mya ngan las 'da' bar mi dga' ba'i dpe'o/ /dbyar dga' ba zhes bya ba ni mkhas pa shes rab can dag de bzhin gshegs pa rtag pa bde ba</text></item>
<item><p>140a1</p><section>mdo sde</section><text>bdag dang yongs su dag pa la mos pa'i dpe'o/ /rmo ba zhes bya ba ni sems can thams cad chos thos nas dga' bar gyur te/ bla na med pa yang dag par rdzogs pa'i byang chub tu sems kyi dge ba'i rtsa ba rnams bskrun pa'i dpe'o/ /</text></item>
<item><p>140a2</p><section>mdo sde</section><text>chu bo zhes bya ba ni phyogs bcu na byang chub sems dpa' chen po rnams nga'i spyan sngar lhags nas mya ngan las 'das pa chen po'i mdo sde 'di 'dri zhing 'dzin pa'i dpe'o/ /byol song thams cad nu ma rgyas pa zhes bya ba ni nga'i nye gnas rnams dge</text></item>
<item><p>140a3</p><section>mdo sde</section><text>ba'i rtsa ba rnams bskyed pa'i dpe'o/ /me tog ni byang chub kyi yan lag bdun gyi dpe'o/ /'bras bu ni 'bras bu bzhi'i dpe ste/ don de lta bas na nga dpyid zla 'bring po la yongs su mya ngan las 'da'o/ /seng ge sgras gsol pa/ de bzhin</text></item>
<item><p>140a4</p><section>mdo sde</section><text>gshegs pa thog ma bltams nas rab tu byung ba dang / mngon par byang chub pa dang / chos kyi 'khor lo bskor ba'i bar du kun kyang tshes brgyad dang sbyar na/ ci'i slad du mya ngan las 'das pa 'ba' zhig tshes bcwa lnga dang sbyar/ bcom ldan</text></item>
<item><p>140a5</p><section>mdo sde</section><text>'das kyis bka' stsal pa/ legs so legs so/ /rigs kyi bu ji ltar tshes bcwa lnga la zla ba skyed bri med pa ltar sangs rgyas bcom ldan 'das kyang de dang 'dra ste/ yongs su mya ngan las 'das pa la skyed bri med do/ /de lta bas na tshes bcwa</text></item>
<item><p>140a6</p><section>mdo sde</section><text>lnga la yongs su mya ngan las 'da'o/ /rigs kyi bu tshes bcwa lnga'i nub mo zla ba rgyas pa na dngos po rnam pa bcu gcig gi don du 'gyur ro/ /bcu gcig gang zhe na/ mun pa bsal ba yin/ sems can dag lam dang lam ma yin pa mthong</text></item>
<item><p>140a7</p><section>mdo sde</section><text>bar byed pa yin/ sems can dag lam log pa dang ma log pa mthong bar byed pa yin/ tsha ba'i gdung ba bsal zhing bsil ba'i bde ba thob par byed pa yin/ srin bu me khyer gyi nga rgyal gyi sems bcom pa yin/ kun shod thams</text></item>
<item><p>140a8</p><section>mdo sde</section><text>cad kyi 'du shes kyi sems zhi bar byed pa yin/ sems can dag gcan zan khro bos 'jigs pa'i sems bsal ba yin/ me tog ud pa la'i kha 'byed pa yin/ pad mo'i kha 'brub pa yin/ 'dron po dag lam du 'jug pa'i sems</text></item>
<item><p>140b1</p><section>mdo sde</section><text>skyed par byed pa yin/ sems can rnams 'dod pa lnga la longs spyod cing bde ba mang po la reg pa yin/ rigs kyi bu de bzhin gshegs pa'i zla ba nya ba yang de dang 'dra ste/ ma rig pa'i mun pa chen po bcom pa dang / yang dag pa'i lam</text></item>
<item><p>140b2</p><section>mdo sde</section><text>dang log pa'i lam ston pa dang / 'khor ba'i lam nyam nga ba mthong ba dang / mya ngan las 'das pa'i lam bde ba 'byed cing ston pa dang / 'dod chags dang / zhe sdang dang / gti mug gis gdungs pa spong ba dang / mu stegs can gyi ma rig pa gzhom</text></item>
<item><p>140b3</p><section>mdo sde</section><text>pa dang / kun nas nyon mongs pa'i rkun po gzhom pa dang / 'jigs pa lngas bsgribs pa'i sems bsal ba dang / sems can gyi dge ba'i rtsa ba bskyed pa'i sems 'byed pa dang / sems can gyi 'dod pa lnga'i sems 'gebs pa dang /</text></item>
<item><p>140b4</p><section>mdo sde</section><text>sems can rnams mya ngan las 'das pa chen po la 'jug par skul ba dang / sems can rnams rnam par grol ba spyod pa la mos par byed pa ste/ don de lta bas na tshes bcwa lnga la yongs su mya ngan las 'das te yang dag par na mya ngan las ma</text></item>
<item><p>140b5</p><section>mdo sde</section><text>'das so/ /nga'i nye gnas blun po ngan pa dag gis de bzhin gshegs pa yongs su mya ngan las 'das so snyam sems te/ dper na bud med gcig bu mang du yod pa las ma de bu dang bral te/ yul gzhan du song ba las ma log pa'i bar du</text></item>
<item><p>140b6</p><section>mdo sde</section><text>bu rnams so so nas/ nga'i ma shi zin no zhes zer te/ ma ni yang dag par na ma shi'o/ /byang chub sems dpa' seng ge sgras gsol pa/ bcom ldan 'das dge slong ji lta bu dag gis sa la'i shing 'di brgyan par 'gyur/ rigs kyi bu gal te</text></item>
<item><p>140b7</p><section>mdo sde</section><text>dge slong gang mdo sde bcu gnyis gzungs su 'dzin cing klog gam/ 'don tam/ yi ge'i 'bru bcos sam/ don zab mo rtogs par gyur te/ gzhan la ston pa la thog mar yang dge/ bar du yang dge/ tha mar yang dge zhing sems</text></item>
<item><p>140b8</p><section>mdo sde</section><text>can tshad med pa snyed la phan 'dogs pa'i phyir tshangs pa'i spyod pa ston pa'i dge slong de lta bu ni sa la'i shing rab tu brgyan par 'gyur ro/ /byang chub sems dpa' seng ge sgras gsol pa/ bcom ldan 'das ji ltar bdag gis bcom</text></item>
<item><p>141a1</p><section>mdo sde</section><text>ldan 'das kyis gsungs pa'i don 'tshal ba ltar na/ dge slong dga' bo de kho na lags so/ /de ci'i slad du zhe na/ dge slong dga' bo ni mdo sde sde bcu gnyis gzungs su 'dzin cing 'don no/ /klog go/ /gzhan la yang</text></item>
<item><p>141a2</p><section>mdo sde</section><text>tshig dam pa dang / don dam pa 'byed cing ston to/ /ji ltar snod gcig nas gcig tu chu blugs pa ltar dge slong dga' bo yang de dang 'dra ste/ sangs rgyas ji lta bar gzhan la yang ston to/ /rigs kyi bu gal te dge slong gang lha'i mig</text></item>
<item><p>141a3</p><section>mdo sde</section><text>rnam par dag pa thob pas phyogs bcu'i stong gsum gyi stong chen po'i 'jig rten gyi khams kun lag mthil du a 'bra'i 'bras bu bzhag pa ltar mthong ba'i dge slong de lta bu yang sA la'i shing rab tu brgyan par 'gyur ro/ /seng ge sgras</text></item>
<item><p>141a4</p><section>mdo sde</section><text>gsol pa/ bcom ldan 'das gal te de lta na dge slong ma 'gags pa de kho na lags so/ /de ci'i slad du zhe na/ ma 'gags pa'i lha'i mig gis stong gsum gyi stong chen po'i 'jig rten gyi khams na lnga phung bar ma'i bar du ci mchis</text></item>
<item><p>141a5</p><section>mdo sde</section><text>pa thams cad thogs pa ma mchis par gsal bar mthong ngo / /rigs kyi bu gal te dge slong gang 'dod pa nyung zhing chog shes la bde ba la mos shing brtson 'grus rab tu rtsom ste/ dran pa dang / ting nge 'dzin dang / shes rab sgom pa de</text></item>
<item><p>141a6</p><section>mdo sde</section><text>lta bu'i dge slong yang sa la'i shing rab tu brgyan par 'gyur ro/ /seng ge sgras gsol pa/ bcom ldan 'das gal te de lta na dge slong 'od srung nyid de kho na lags so/ /de ci'i slad du zhe na/ dge slong 'od srung ni 'dod pa nyung ba dang /</text></item>
<item><p>141a7</p><section>mdo sde</section><text>chog shes pa la sogs pa'i chos shin du sgom mo/ /rigs kyi bu gal te dge slong gang sems can la phan pa'i don du rnyed pa dang / grags pa'i phyir ma yin par rtsod pa med pa'i ting nge 'dzin dang / 'phags pa'i spyod pa dang / stong pa'i spyad</text></item>
<item><p>141a8</p><section>mdo sde</section><text>pa spyod pa de lta bu'i dge slong yang sa la'i shing rab tu brgyan par 'gyur ro/ /seng ge sgras gsol pa/ bcom ldan 'das gal te de lta na dge slong rab 'byor nyid de kho na lags so/ /de ci'i slad du zhe na/ rab 'byor ni rtsod pa med pa'i</text></item>
<item><p>141b1</p><section>mdo sde</section><text>ting nge 'dzin dang / 'phags pa'i spyod pa dang / stong pa'i spyad pa spyod pa'o/ /rigs kyi bu gal te dge slong gang rdzu 'phrul sgom zhing yud tsam thang cig gis rdzu 'phrul dang / cho 'phrul rnam pa sna tshogs ston te/ sems gcig dang ting nge 'dzin</text></item>
<item><p>141b2</p><section>mdo sde</section><text>gcig las chu dang me'i 'bras bu rnam pa gnyis ston pa'i dge slong de lta bu ni sa la'i shing rab tu brgyan par 'gyur ro/ /seng ge sgras gsol pa/ bcom ldan 'das gal te de lta na dge slong maud gal gyi bu de kho na lags so/ /de ci'i slad du zhe na/ maud</text></item>
<item><p>141b3</p><section>mdo sde</section><text>gal gyi bu rdzu 'phrul dang / cho 'phrul tshad med pa snyed ston pa la mkhas so/ /rigs kyi bu dge slong gang che ba'i shes rab dang / rno ba'i shes rab dang / myur ba'i shes rab dang / rnam par grol ba'i shes rab dang / shin du zab pa'i shes rab dang /</text></item>
<item><p>141b4</p><section>mdo sde</section><text>rgya che ba'i shes rab dang / mtha' yas pa'i shes rab dang / pham pa med pa'i shes rab dang / yang dag pa'i shes rab sgom zhing shes rab kyi dbang po de lta bu dang ldan zhing dgra dang / gnyen la khyad par gyi sems med cing de bzhin gshegs pa mya ngan</text></item>
<item><p>141b5</p><section>mdo sde</section><text>las 'das te/ mi rtag go zhes thos na yang mya ngan med la rtag tu gnas shing mya ngan las mi 'da'o zhes thos na yang dga' ba mi skyed pa de lta bu'i dge slong ni sa la'i shing rab tu brgyan par 'gyur ro/ /seng ge sgras gsol pa/ bcom ldan 'das</text></item>
<item><p>141b6</p><section>mdo sde</section><text>gal te de ltar na dge slong shA ri'i bu nyid de kho na lags so/ /de ci'i slad du zhe na/ shA ri'i bu ni shes rab chen po dag dang ldan pa lags so/ /rigs kyi bu gal te dge slong gang sems can kun la sangs rgyas kyi rang bzhin yod de/ rdo rje lta bu'i sku</text></item>
<item><p>141b7</p><section>mdo sde</section><text>mtha' dang mu med pa/ rtag pa/ bde ba/ bdag dang / yongs su dag pa thob cing lus dang / sems thogs pa med de/ dbang brgyad thob bo zhes bshad pa de lta bu'i dge slong ni sa la'i shing rab tu brgyan par 'gyur ro/ /seng ge sgras gsol pa/</text></item>
<item><p>141b8</p><section>mdo sde</section><text>bcom ldan 'das gal te de lta na de bzhin gshegs pa 'ba' zhig ni de kho na lags so/ /de ci'i slad du zhe na/ de bzhin gshegs pa'i sku ni rdo rje lta bu mtha' yas mu med/ rtag pa/ bde ba/ bdag dang / yongs su dag pa'i sku ste/ sku dang thugs</text></item>
<item><p>142a1</p><section>mdo sde</section><text>thogs pa ma mchis shing dbang brgyad dang ldan pa ste/ bcom ldan 'das 'ba' zhig ni de sa la'i shing brgyan par 'gyur ro/ /gal te mi bzhugs na mdzes par mi 'gyur gyi/ thugs rje chen por dgongs te rab tu brgyan pa'i phyir rtag tu sa</text></item>
<item><p>142a2</p><section>mdo sde</section><text>la'i tshal 'dir bzhugs par smon to/ /bcom ldan 'das kyis bka' stsal pa/ rigs kyi bu chos thams cad kyi ngo bo nyid ni gnas pa'i gnas med na/ khyod ci'i phyir de bzhin gshegs pa gnas par smon ces smra/ rigs kyi bu gnas pa zhes bya ba</text></item>
<item><p>142a3</p><section>mdo sde</section><text>ni gzugs kyi chos so/ /rgyu las skyes ba'i phyir gnas pa zhes bya ste/ rgyu dang rkyen med pa ni mi gnas pa'i gnas pa zhes bya'o/ /de bzhin gshegs pa ni gzugs kyi bcings pa thams cad bcad na ci'i phyir de bzhin gshegs pa gnas par smon</text></item>
<item><p>142a4</p><section>mdo sde</section><text>ces smra/ de dang 'dra bar tshor ba dang / 'du shes dang / 'du byed dang / rnam par shes pa yang de bzhin du rgyas par rig par bya'o/ /rigs kyi bu gnas pa zhes bya ba ni nga rgyal zhes bya ste/ nga rgyal gyi phyir rnam par ma grol lo/ /rnam</text></item>
<item><p>142a5</p><section>mdo sde</section><text>par ma grol ba'i phyir gnas pa zhes bya na/ nga rgyal su la yod/ gang nas 'ongs par gyur/ de lta bas na mi gnas pa'i gnas pa zhes bya ste/ de bzhin gshegs pas nga rgyal thams cad yongs su bcad pa na ci'i phyir de bzhin gshegs</text></item>
<item><p>142a6</p><section>mdo sde</section><text>pa la gnas par smon ces smra/ gnas pa ni 'dus byas kyi chos te/ de bzhin gshegs pa ni 'dus byas kyi chos yongs su bcad pas mi gnas pa'o/ /gnas pa ni stong pa'i chos de lta bu yongs su bcad pas rtag pa dang / bde ba dang /</text></item>
<item><p>142a7</p><section>mdo sde</section><text>bdag dang / yongs su dag pa thob pa yin na/ ci'i phyir de bzhin gshegs pa gnas par smon ces smra/ gnas pa ni srid pa nyi shu rtsa lnga ste/ de bzhin gshegs pas srid pa nyi shu rtsa lnga yongs su bcad na/ ci'i phyir gnas zhes smra/ gnas</text></item>
<item><p>142a8</p><section>mdo sde</section><text>pa ni bus pa ma rabs so so'i skye bo thams cad do/ /'phags pa ni song ba yang med/ 'ongs pa yang med/ gnas pa yang med de/ de bzhin gshegs pas song ba dang / 'ongs pa dang / gnas pa'i mtshan nyid kyang yongs</text></item>
<item><p>142b1</p><section>mdo sde</section><text>su bcad na/ ci'i phyir gnas shes smra/ de la mi gnas pa ni sku mtha' yas pa ste/ de ltar sku mtha' yas pa la ci'i phyir de bzhin gshegs pa sa la'i tshal du gnas par smon to zhes smra/ gal te tshal 'dir gnas na mtha' yod pa'i skur 'gyur te/</text></item>
<item><p>142b2</p><section>mdo sde</section><text>ci ste mtha' yod na mi rtag par 'gyur ro/ /de bzhin gshegs pa ni rtag pa yin na/ ci'i phyir gnas zhes smra/ de la mi gnas pa ni nam mkha' stong pa ste/ de bzhin gshegs pa'i rang bzhin ni nam mkha' stong pa dang mtshungs na/ ci'i phyir gnas shes</text></item>
<item><p>142b3</p><section>mdo sde</section><text>smra/ yang mi gnas pa zhes bya ba ni rdo rje lta bu'i ting nge 'dzin te/ rdo rje lta bu'i ting nge 'dzin ni gnas thams cad 'jig ste/ rdo rje lta bu'i ting nge 'dzin nyid de bzhin gshegs pa na/ ci'i phyir gnas shes smra/ yang mi gnas pa ni sgyu ma zhes bya ste/</text></item>
<item><p>142b4</p><section>mdo sde</section><text>de bzhin gshegs pa sgyu ma dang mtshungs na/ ci'i phyir gnas shes smra/ yang mi gnas pa ni thog ma dang tha ma med pa ste/ de bzhin gshegs pa'i rang bzhin yang thog ma dang tha ma med na/ ci'i phyir gnas zhes smra/ yang mi gnas pa ni</text></item>
<item><p>142b5</p><section>mdo sde</section><text>chos kyi dbyings mtha' yas pa ste/ chos kyi dbyings mtha' yas pa nyid de bzhin gshegs pa ni ci'i phyir gnas zhes smra/ yang mi gnas pa zhes bya ba ni dpa' bar 'gro ba'i ting nge 'dzin te/ dpa' bar 'gro ba'i ting nge 'dzin</text></item>
<item><p>142b6</p><section>mdo sde</section><text>gyis chos thams cad chags pa med par shes so/ /chags pa med pa'i phyir dpa' bar 'gro ba'i ting nge 'dzin ces bya ste/ de bzhin gshegs pa yang dpa' bar 'gro ba'i ting nge 'dzin dang ldan na/ ci'i phyir gnas</text></item>
<item><p>142b7</p><section>mdo sde</section><text>zhes smra/ yang mi gnas pa ni gnas dang gnas ma yin pa'i stobs zhes bya ste/ de bzhin gshegs pa ni gnas dang gnas ma yin pa'i stobs dang ldan na/ ci'i phyir gnas zhes smra/ yang mi gnas</text></item>
<item><p>142b8</p><section>mdo sde</section><text>pa zhes bya ba ni sbyin pa'i pha rol du phyin pa zhes bya ste/ sbyin pa'i pha rol du phyin pa la gal te gnas yod na/ tshul khrims kyi pha rol du phyin pa nas shes rab kyi pha rol du phyin pa'i bar du phyin par mi nus te/ de lta bas na sbyin pa'i pha rol du</text></item>
<item><p>143a1</p><section>mdo sde</section><text>phyin pa ni mi gnas pa zhes bya ste/ de bzhin gshegs pa yang shes rab kyi pha rol du phyin pa'i bar du mi gnas na/ ci ste de bzhin gshegs pas rtag tu sa la'i tshal na bzhugs par gsol zhes smra/ yang mi gnas pa ni dran pa nye bar</text></item>
<item><p>143a2</p><section>mdo sde</section><text>gzhag pa bzhi sgom pa zhes bya ste/ de bzhin gshegs pas gal te dran pa nye bar gzhag pa bzhi la gnas na/ bla na med pa yang dag par rdzogs pa'i byang chub thob par mi nus pas mi gnas pa'i gnas zhes bya'o/ /yang mi gnas pa ni sems</text></item>
<item><p>143a3</p><section>mdo sde</section><text>can gyi khams mtha' yas pa zhes bya ste/ de bzhin gshegs pas sems can thams cad kyi khams mtha' yas par phyin kyang mi gnas so/ /yang mi gnas pa zhes bya ba ni rten dang gnas med pa ni ci yang med pa zhes bya/ ci yang med</text></item>
<item><p>143a4</p><section>mdo sde</section><text>pa ni mi skye ba zhes bya/ mi skye ba ni 'chi ba med pa zhes bya/ 'chi ba med pa ni mtshan ma med pa zhes bya/ mtshan ma med pa ni bcings pa med pa zhes bya/ bcings pa med pa ni chags pa med pa zhes bya/ chags pa med pa ni zag pa med pa</text></item>
<item><p>143a5</p><section>mdo sde</section><text>zhes bya/ zag pa med pa ni dge ba'o/ /dge ba ni 'dus ma byas so/ /'dus ma byas pa ni mya ngan las 'das pa chen po/ rtag pa mya ngan las 'das pa'o/ /rtag pa ni bdag go/ /bdag ni yongs su dag pa'o/ /yongs su dag pa ni</text></item>
<item><p>143a6</p><section>mdo sde</section><text>bde ba zhes bya ste/ rtag pa dang / bde ba dang / bdag dang / yongs su dag pa ni de bzhin gshegs pa'o/ /rigs kyi bu dper na nam mkha' ni shar dang / lho dang / nub dang / byang dang / phyogs mtshams bzhi dang / steng dang / 'og na mi</text></item>
<item><p>143a7</p><section>mdo sde</section><text>gnas te/ de bzhin gshegs pa yang de dang 'dra ste/ shar dang / lho dang / nub dang / byang dang / phyogs mtshams bzhi dang / steng dang / 'og na mi gnas so/ /rigs kyi bu gal te gang lus dang / ngag dang yid mi dge bas dge ba'i 'bras bu</text></item>
<item><p>143a8</p><section>mdo sde</section><text>thob ces bya ba'i gnas med do/ /lus dang / ngag dang / yid dge bas mi dge ba'i 'bras bu thob ces bya ba ni gnas kyang med do/ /gang zag ma rabs kyis sangs rgyas kyi rang bzhin mthong la/ byang chub sems dpa' sa bcu pas mi</text></item>
<item><p>143b1</p><section>mdo sde</section><text>mthong zhes bya ba'i gnas kyang med do/ /log sred can dang / mtshams med pa lnga byas pa dang / shin du rgyas pa'i mdo la skur ba dang / rtsa ba bzhi bshig pa dag gis bla na med pa yang dag par rdzogs pa'i byang chub thob ces bya ba'i</text></item>
<item><p>143b2</p><section>mdo sde</section><text>gnas med do/ /byang chub sems dpa' sa drug pa nyon mongs pa'i rgyu rkyen gyis ngan song gsum du lhung zhes bya ba'i gnas med do/ /byang chub sems dpa' sems dpa' chen po yang dag par bud med kyi lus kyis bla na med pa yang</text></item>
<item><p>143b3</p><section>mdo sde</section><text>dag par rdzogs pa'i byang chub thob ces bya ba'i gnas med do/ /log sred can ni rtag la dkon mchog gsum ni mi rtag go zhes bya ba'i gnas med de/ de bzhin gshegs pa grong khyer rtswa mchog na gnas zhes bya ba'i gnas kyang med do/ /</text></item>
<item><p>143b4</p><section>mdo sde</section><text>rigs kyi bu de bzhin gshegs pas deng grong khyer rtswa mchog 'dir ting nge 'dzin chen po'i phug zab mor zhugs te/ sems can dag gis mi mthong ba'i phyir yongs su mya ngan las 'das so zhes zer ro/ /seng ge sgras gsol pa/ de bzhin</text></item>
<item><p>143b5</p><section>mdo sde</section><text>gshegs pa ci'i slad du ting nge 'dzin gyi phug zab mor zhugs/ bka' stsal pa/ rigs kyi bu sems can thams cad sgrol ba'i phyir/ dge ba'i rtsa ba ma bskyed pa bskyed pa'i phyir/ dge ba'i rtsa ba skyes pa 'phel zhing 'brogs par</text></item>
<item><p>143b6</p><section>mdo sde</section><text>bya ba'i phyir/ 'bras bu dge ba ma smin pa smin par bya ba'i phyir/ smin pa bla na med pa yang dag par rdzogs pa'i byang chub la 'jug par bya ba'i phyir/ dge ba'i chos smin pa la bkur sti skye bar bya ba'i phyir/ bag med pa rnams</text></item>
<item><p>143b7</p><section>mdo sde</section><text>bag med pa dang bral bar bya ba'i phyir/ 'jam dpal gzhon nu la sogs pa spos kyi bal glang chen po lta bu dang chos kyi gtam smra ba'i phyir/ klog pa dang / 'don pa la dga' ba dag ting nge 'dzin la rab tu mos par bya ba'i phyir/</text></item>
<item><p>143b8</p><section>mdo sde</section><text>'phags pa'i spyod pa dang / tshangs pa'i spyod pa dang / lha'i spyod pas sems can gdul ba'i phyir/ ma 'dres pa'i chos kyi snying po zab mo la blta ba'i phyir/ nye gnas bag med pa rnams spyo ba'i phyir/ de bzhin gshegs pa</text></item>
<item><p>144a1</p><section>mdo sde</section><text>yang rtag tu zhi zhing ting nge 'dzin la dga' na/ khyed nyon mongs pa ma zad par bag med pa skyed dam/ dge slong ma rungs pa rnams ma brtags pa'i rdzas rnam pa brgyad 'chang ba dang / 'dod pa mang ba dang / chog mi shes pa spyo ba'i phyir/</text></item>
<item><p>144a2</p><section>mdo sde</section><text>sems can dag ting nge 'dzin la sogs pa'i chos thos pa rnams la bkur sti bskyed par bya ba'i phyir/ de lta bu'i rgyu rkyen gyis ting nge 'dzin gyi phug zab mor zhugs so/ /seng ge sgras gsol pa/ bcom ldan 'das mtshan nyid med pa'i ting nge</text></item>
<item><p>144a3</p><section>mdo sde</section><text>'dzin ni mya ngan las 'das pa chen po zhes bgyi ste/ de'i slad du mya ngan las 'das pa mtshan nyid med pa zhes bgyi 'am/ ci na mtshan nyid med pa zhes gdags/ rigs kyi bu mtshan nyid rnam pa bcu med pa'i phyir te/ bcu gang zhe na/ 'di lta</text></item>
<item><p>144a4</p><section>mdo sde</section><text>ste/ gzugs kyi mtshan nyid dang / sgra'i mtshan nyid dang / ro'i mtshan nyid dang / dri'i mtshan nyid dang / reg bya'i mtshan nyid dang / skyes pa dang / gnas pa dang / 'jig pa'i mtshan nyid dang / skyes pa'i mtshan nyid dang / bud med kyi mtshan nyid</text></item>
<item><p>144a5</p><section>mdo sde</section><text>dang bcu ste/ de lta bu'i mtshan nyid med pa ni mtshan nyid med pa zhes bya'o/ /rigs kyi bu gang mtshan nyid la chags pa ni gti mug skye bar 'gyur te/ gti mug pa'i phyir sred pa skye'o/ /sred pa'i phyir 'ching ba skye'o/ /'ching ba'i phyir skye ba len</text></item>
<item><p>144a6</p><section>mdo sde</section><text>to/ /skye ba'i phyir 'chi bar 'gyur ro/ /'chi ba'i phyir mi rtag pa'o/ /mtshan nyid la mi chags pa ni gti mug mi skye/ gti mug mi skye ba'i phyir sred pa med/ sred pa med pa'i phyir bcings pa med/ bcings pa med pa'i phyir skye ba mi len/ skye ba mi len</text></item>
<item><p>144a7</p><section>mdo sde</section><text>pa'i phyir 'chi ba med/ 'chi ba med pa'i phyir rtag pa zhes bya'o/ /don de lta bas na mya ngan las 'das pa ni rtag pa'o/ /seng ge sgras gsol pa/ bcom ldan 'das dge slong ji lta bu dag mtshan nyid rnam pa bcu po de dag gcod par 'gyur/</text></item>
<item><p>144a8</p><section>mdo sde</section><text>bcom ldan 'das kyis bka' stsal pa/ rigs kyi bu gal te dge slong gang / yang dang yang mtshan nyid rnam pa gsum sgom pa ni mtshan nyid rnam pa bcu gcod par 'gyur ro/ /'di lta ste/ yang dang yang ting nge 'dzin gyi mtshan nyid sgom pa dang /</text></item>
<item><p>144b1</p><section>mdo sde</section><text>yang dang yang shes rab kyi mtshan nyid sgom pa dang / skabs skabs su yang dang yang btang snyoms kyi mtshan nyid sgom pa ste/ mtshan nyid gsum zhes bya'o/ /seng ge sgras gsol pa/ bcom ldan 'das ting nge 'dzin dang / shes rab dang /</text></item>
<item><p>144b2</p><section>mdo sde</section><text>btang snyoms kyi mtshan nyid ji lta bu lags/ gal te ting nge 'dzin gyi mtshan nyid la ting nge 'dzin ces bgyi na lta sems can thams cad la yang ting nge 'dzin mchis na/ ting nge 'dzin bsgom par bya'o zhes gsungs pa yang ci 'tshal/ gal te</text></item>
<item><p>144b3</p><section>mdo sde</section><text>sems yul gcig la dmigs pa nyid ting nge 'dzin ces bgyi ste/ gal te gzhan la dmyigs pa la ting nge 'dzin ces bgyi na lta/ ting nge 'dzin du ma zhugs na thams cad mkhyen pa ma lags sam/ thams cad mkhyen pa ma lags na/</text></item>
<item><p>144b4</p><section>mdo sde</section><text>ci'i slad du ting nge 'dzin ces bgyi/ gal te spyod pa gcig gis ting nge 'dzin thob na spyod pa gzhan ting nge 'dzin ma lags so/ /gal te ting nge 'dzin ma lags na/ thams cad mkhyen pa ma lags te/ gal te thams cad mkhyen pa</text></item>
<item><p>144b5</p><section>mdo sde</section><text>ma lags na/ ci'i slad du ting nge 'dzin ces bgyi/ de bzhin du shes rab dang / btang snyoms kyi mtshan nyid gnyis kyang de dang mtshungs so/ /bcom ldan 'das kyis bka' stsal pa/ rigs kyi bu khyod smra ba ltar yul gcig la</text></item>
<item><p>144b6</p><section>mdo sde</section><text>dmyigs pa la ting nge 'dzin ces bya'i/ dmyigs pa gzhan la ni ting nge 'dzin ma yin no zhes bya ba'i don de lta ma yin no/ /de ci'i phyir zhe na/ dmyigs pa gzhan yang yul gcig ces bya ste/ 'du byed kyang de dang 'dra'o/ /yang 'di</text></item>
<item><p>144b7</p><section>mdo sde</section><text>skad du sems can dag la thog ma nas ting nge 'dzin yod de/ bsgom mi dgos so zhes bya ba de yang de lta ma yin no/ /de ci'i phyir zhe na/ ting nge 'dzin ces bya ba ni dge ba'i ting nge 'dzin la bya ste/ sems can thams cad la yang dag</text></item>
<item><p>144b8</p><section>mdo sde</section><text>par med na/ bsgom mi dgos par 'gyur ro zhes smra/ de ltar dge ba'i ting nge 'dzin la gnas te/ chos thams cad la rtog pa ni dge ba'i shes rab kyi mtshan nyid ces bya/ ting nge 'dzin dang / shes rab kyi mtshan nyid tha dad par mi mthong ba ni</text></item>
<item><p>145a1</p><section>mdo sde</section><text>btang snyoms kyi mtshan nyid ces bya'o/ /gzhan yang rigs kyi bu gal te gzugs kyi mtshan nyid du 'dzin te/ gzugs rtag pa dang / mi rtag pa'i mtshan nyid du mi rtog pa ni ting nge 'dzin ces bya'o/ /gzugs</text></item>
<item><p>145a2</p><section>mdo sde</section><text>la rtag pa dang / mi rtag pa'i mtshan nyid du rtog pa ni shes rab kyi mtshan nyid ces bya'o/ /ting nge 'dzin dang / shes rab mnyam par chos thams cad la rtog pa na btang snyoms kyi mtshan nyid ces bya'o/ /rigs kyi bu dper</text></item>
<item><p>145a3</p><section>mdo sde</section><text>na shing rta dkri legs pa ni mgyogs bul ran par 'gro'o/ /mgyogs bul ran pa ni btang snyoms kyi mtshan nyid ces bya ste/ byang chub sems dpa' de dang 'dra bar gal te ting nge 'dzin gyi shas che na shes rab bsgom mo/ /gal te shes rab</text></item>
<item><p>145a4</p><section>mdo sde</section><text>kyi shas che na ting nge 'dzin bsgom par bya'o/ /ting nge 'dzin dang / shes rab kyi shas mnyam pa ni btang snyoms zhes bya'o/ /rigs kyi bu byang chub sems dpa' sa bcu pa ni shes rab kyi mthu shas che la/ ting nge 'dzin gyi mthu shas chung bas sangs</text></item>
<item><p>145a5</p><section>mdo sde</section><text>rgyas kyi rang bzhin gsal bar mi mthong ngo / /nyan thos dang rang sangs rgyas ni ting nge 'dzin gyi mthus shas che la shes rab kyi shas chung bas sangs rgyas kyi rang bzhin mi mthong ngo / /sangs rgyas bcom ldan 'das rnams ni ting nge 'dzin dang / shes rab</text></item>
<item><p>145a6</p><section>mdo sde</section><text>kyi shas cha mnyam pas sangs rgyas kyi rang bzhin gsal bar gzigs te/ ji ltar lag mthil du a 'bra'i 'bras bu bzhag pa bzhin no/ /sangs rgyas kyi rang bzhin mthong ba ni btang snyoms kyi mtshan nyid ces bya'o/ /zhi gnas zhes bya ba ni bkag pa ste/</text></item>
<item><p>145a7</p><section>mdo sde</section><text>kun nas nyon mongs pa thams cad bkag pa'i phyir ro/ /yang zhi gnas ni 'dul ba zhes bya ba ste/ dbang po mi dge ba 'dul ba'i phyir ro/ /yang zhi gnas ni zhi ba zhes bya ste/ sgo gsum zhi bar byed pa'i phyir ro/ /yang zhi gnas ni rab tu spong ba zhes bya ste/</text></item>
<item><p>145a8</p><section>mdo sde</section><text>sems can dag 'dod pa lnga rab tu spong bar byed pa'i phyir ro/ /yang zhi gnas ni sbyong ba zhes bya ste/ 'dod chags dang / zhe sdang dang / gti mug sbyong ba'i phyir ro/ /don de lta bas na ting nge 'dzin gyi mtshan nyid ces bya'o/ /lhag mthong zhes bya ba ni</text></item>
<item><p>145b1</p><section>mdo sde</section><text>yang dag par mthong ba zhes kyang bya/ mngon sum du mthong ba zhes kyang bya/ mthong bar nus pa zhes kyang bya/ khyab par mthong ba zhes kyang bya/ rim gyis mthong ba zhes kyang bya/ mtshan nyid tha dad par mthong ba zhes kyang bya ste/ de ni shes rab ces</text></item>
<item><p>145b2</p><section>mdo sde</section><text>bya'o/ /btang snyoms ni mnyam pa zhes kyang bya/ mi rtsod pa zhes kyang bya/ mi rtog pa zhes kyang bya/ mi spyod pa zhes kyang bya ste/ de ni btang snyoms zhes bya'o/ /rigs kyi bu zhi gnas la rnam pa gnyis te/ 'jig rten gyi dang / 'jig rten las</text></item>
<item><p>145b3</p><section>mdo sde</section><text>'das pa'o/ /yang rnam pa gnyis te/ grub pa dang / ma grub pa'o/ /de la grub pa ni sangs rgyas dang / byang chub sems dpa'o/ /ma grub pa ni nyan thos dang / rang sangs rgyas la sogs pa'o/ /yang rnam pa gsum ste/ tha ma dang / 'bring</text></item>
<item><p>145b4</p><section>mdo sde</section><text>dang / rab bo/ /de la tha ma ni bus pa ma rabs rnams so/ /'bring ni nyan thos dang / rang sangs rgyas rnams so/ /rab ni sangs rgyas dang / byang chub sems dpa' rnams so/ /yang rnam pa bzhi ste/ log pa dang / gnas pa dang / gong nas</text></item>
<item><p>145b5</p><section>mdo sde</section><text>gong du 'phar ba dang / phan pa'i don byed nus pa'o/ /yang rnam pa lnga ste/ 'di ltar ye shes lnga'i ting nge 'dzin to/ /lnga gang zhe na/ zas med pa'i ting nge 'dzin dang / skyon med pa'i ting nge 'dzin dang / lus dang / yid rnam par dag pa'i sems</text></item>
<item><p>145b6</p><section>mdo sde</section><text>rtse gcig pa'i ting nge 'dzin dang / rgyu dang 'bras bu gnyis ka bde ba'i ting nge 'dzin dang / rtag tu dran pa'i ting nge 'dzin no/ /yang rnam pa drug ste/ keng rus la rtog pa'i ting nge 'dzin dang / byams pa'i ting nge 'dzin dang / rten cing 'brel te 'byung</text></item>
<item><p>145b7</p><section>mdo sde</section><text>ba bcu gnyis la rtog pa'i ting nge 'dzin dang / dbugs bgrang ba'i ting nge 'dzin dang / blos rtog pa la rjes su dran pa'i ting nge 'dzin dang / skye ba dang / 'gog pa la rtog pa'i ting nge 'dzin no/ /yang rnam pa bdun la/ 'di ltar byang chub kyi yan</text></item>
<item><p>145b8</p><section>mdo sde</section><text>lag bdun te/ dran pa byang chub kyi yan lag dang / chos rnam par 'byed pa byang chub kyi yan lag dang / brtson 'grus byang chub kyi yan lag dang / dga' ba byang chub kyi yan lag dang / shin du sbyangs pa byang chub kyi yan lag dang / ting nge 'dzin</text></item>
<item><p>146a1</p><section>mdo sde</section><text>byang chub kyi yan lag dang / btang snyoms byang chub kyi yan lag go/ /yang rnam pa bdun te/ rgyun du zhugs pa'i ting nge 'dzin dang / lan gcig phyir 'ong ba'i ting nge 'dzin dang / phyir mi ldog pa'i ting nge 'dzin dang / dgra bcom</text></item>
<item><p>146a2</p><section>mdo sde</section><text>pa'i ting nge 'dzin dang / rang sangs rgyas kyi ting nge 'dzin dang / byang chub sems dpa'i ting nge 'dzin dang / de bzhin gshegs pa thams cad mkhyen pa'i ting nge 'dzin to/ /yang rnam pa brgyad de/ 'di ltar rnam par grol ba brgyad do/ /'di</text></item>
<item><p>146a3</p><section>mdo sde</section><text>ltar gzugs kyis gzugs rtog pa'i rnam par grol ba'i ting nge 'dzin dang / nang gzugs kyi mtshan nyid med par phyi rol gyi gzugs la rtog pa'i rnam par grol ba'i ting nge 'dzin dang / lus kyis chud pa'i ting nge 'dzin dang / nam mkha'</text></item>
<item><p>146a4</p><section>mdo sde</section><text>mtha' yas skye mched kyi rnam par grol ba'i ting nge 'dzin dang / rnam shes mtha' yas skye mched kyi rnam par grol ba'i ting nge 'dzin dang / cung zad med pa'i skye mched kyi rnam par grol ba'i ting nge 'dzin dang / 'du shes med 'du shes med min gyi</text></item>
<item><p>146a5</p><section>mdo sde</section><text>rnam par grol ba'i ting nge 'dzin dang / 'gog pa zad pa'i rnam par grol ba'i ting nge 'dzin to/ /yang rnam pa dgu la mthar gyis 'jug pa dgu ste/ 'di ltar bsam gtan bzhi dang / stong pa bzhi dang / 'gog pa zad pa'i ting nge 'dzin to/ /yang</text></item>
<item><p>146a6</p><section>mdo sde</section><text>rnam pa bcu la/ 'di ltar rnam pa bcu ste/ thams cad sa'i ting nge 'dzin dang / thams cad chu'i ting nge 'dzin dang / thams cad rlung gis ting nge 'dzin dang / thams cad sngon po'i ting nge 'dzin dang / thams cad ser po'i ting nge 'dzin dang / thams</text></item>
<item><p>146a7</p><section>mdo sde</section><text>cad dmar po'i ting nge 'dzin dang / thams cad dkar po'i ting nge 'dzin dang / nam mkha' mtha' yas kyi ting nge 'dzin dang / rnam shes mtha' yas kyi ting nge 'dzin dang / cung zad med pa'i ting nge 'dzin to/ /gzhan yang grangs med pa la</text></item>
<item><p>146a8</p><section>mdo sde</section><text>'di lta ste/ sangs rgyas dang / byang chub sems dpa' rnams so/ /rigs kyi bu de dag ni ting nge 'dzin gyi mtshan nyid ces bya'o/ /rigs kyi bu shes rab la rnam pa gnyis te/ 'jig rten dang / 'jig rten las 'das pa'o/ /yang</text></item>
<item><p>146b1</p><section>mdo sde</section><text>rnam pa gsum ste/ shes rab dang / lhag mthong dang / ye shes so/ /shes rab ces bya ba ni sems can thams cad do/ /lhag mthong zhes bya ba ni 'phags pa thams cad do/ /ye shes shes bya ba ni sangs rgyas dang / byang chub sems</text></item>
<item><p>146b2</p><section>mdo sde</section><text>dpa' rnams so/ /gzhan yang shes rab ni tha dad pa'i mtshan nyid do/ /lhag mthong ni spyi'i mtshan nyid do/ /ye shes ni mtshan nyid rnam par bcom pa'o/ /yang rnam pa bzhi ste/ 'di ltar yang dag pa'i bden pa bzhi'o/ /rigs kyi bu</text></item>
<item><p>146b3</p><section>mdo sde</section><text>dngos po rnam pa gsum gyi phyir zhi gnas sgom mo/ /gsum gang zhe na/ bag med pa med par bya ba dang / ye shes chen pos bkod pa dang / dbang po thob par bya ba'i phyir ro/ /gzhan yang dngos po gsum gyi phyir lhag mthong sgom ste/</text></item>
<item><p>146b4</p><section>mdo sde</section><text>gsum gang zhe na/ 'khor ba'i mi dge ba'i 'bras bu rnam par smin pa la rtog pa dang / dge ba'i rtsa ba rnams skye zhing 'phel bar bya ba dang / kun nas nyon mongs pa thams cad gzhom pa'i phyir ro/ /seng ge sgras gsol pa/ bcom</text></item>
<item><p>146b5</p><section>mdo sde</section><text>ldan 'das ji ltar mdo sde las gsungs pa ltar lhag mthong gis nyon mongs pa choms par 'gyur na zhi gnas la sgom yang ci 'tshal/ bcom ldan 'das kyis bka' stsal pa/ rigs kyi bu khyod kyis lhag mthong gis nyon mongs</text></item>
<item><p>146b6</p><section>mdo sde</section><text>pa choms par 'gyur ro zhes bya ba don de lta ma yin no/ /de ci'i phyir zhe na/ shes rab yod pa'i tshe na nyon mongs pa med/ nyon mongs pa yod pa'i tshe shes rab med na/ ci'i phyir lhag mthong gis nyon mongs pa choms par</text></item>
<item><p>146b7</p><section>mdo sde</section><text>'gyur zhes smra/ rigs kyi bu dper na snang ba'i tshe na mun pa med la/ mun pa'i tshe ni snang ba med de/ gang gis 'di skad du snang bas mun pa sel bar 'gyur ro zhes bya ba de lta bu'i gnas med do/ /rigs kyi bu shes rab ni gang yin/</text></item>
<item><p>146b8</p><section>mdo sde</section><text>nyon mongs pa ni gang yin na/ shes rab kyis nyon mongs pa sel bar 'gyur ro zhes smra/ de ltar med pas na gzhom du yang med do/ /rigs kyi bu shes rab kyis nyon mongs pa gzhom par 'gyur ro zhes bya ba phyin nas bcom pa</text></item>
<item><p>147a1</p><section>mdo sde</section><text>'am/ ma phyin par bcom/ gal te ma phyin par bcom na bus pa ma rabs so so'i skye bo rnams kyis kyang bcom pa'i rigs so/ /'on te phyin nas bcom na skad cig ma snga mas bcom par rigs so/ /gal te skad cig</text></item>
<item><p>147a2</p><section>mdo sde</section><text>ma snga mas mi choms na/ phyi mas kyang mi choms so/ /gal te snga ma phyin ma thag tu choms na/ de nyid ma phyin pa yin na/ ci'i phyir shes rab kyis gzhom par 'gyur zhes smra/ gal te phyin pa dang ma phyin pas bcom zhes smra na/</text></item>
<item><p>147a3</p><section>mdo sde</section><text>don de yang de lta ma yin no/ /gzhan yang lhag mthong gis nyon mongs pa gzhom par 'gyur ro zhes bya ba/ 'on te gcig pus gzhom nus sam/ 'on te grogs kyis gzhom par 'gyur/ gal te gcig pus gzhom nus pa</text></item>
<item><p>147a4</p><section>mdo sde</section><text>zhig yin na/ byang chub sems dpa' ci'i phyir 'phags pa'i lam gyi yan lag brgyad sgom par 'gyur/ gal te grogs kyis gzhom par gyur pa zhig yin na/ gcig pus gzhom pa ma yin par rig go/ /gal te gcig</text></item>
<item><p>147a5</p><section>mdo sde</section><text>pus mi nus na grogs kyis kyang mi nus pa ni/ ji ltar long ba gcig gis gzugs mi mthong na/ long ba mang pos grogs byas kyang gzugs mi mthong ba ltar lhag mthong yang de dang 'dra'o/ /rigs kyi bu ji ltar sa'i</text></item>
<item><p>147a6</p><section>mdo sde</section><text>rang bzhin sra ba dang / me'i rang bzhin dro ba dang / chu'i rang bzhin gsher ba dang / rlung gi rang bzhin g.yo ba'o/ /de ltar sa'i rang bzhin sra ba nas rlung gi rang bzhin g.yo ba'i bar du rgyu dang rkyen gyis bya ba ma yin te/ rang bzhin</text></item>
<item><p>147a7</p><section>mdo sde</section><text>gyis de lta'o/ /ji ltar chen po bzhi'i nyon mongs pa yang de dang 'dra ste/ rang bzhin gyis bcad pa'o/ /de ltar bcad pa yin na ci'i phyir shes rab kyis gcod par 'gyur ro zhes smra/ don de lta bas na lhag mthong gis nges</text></item>
<item><p>147a8</p><section>mdo sde</section><text>par nyon mongs pa rnams gzhom mi nus so/ /rigs kyi bu dper na lan tshwa'i rang bzhin kha bas de las tha dad pa gzhan yang kha bar byed pa dang / sbrang rtsi'i rang bzhin mngar bas de las tha dad pa gzhan yang mngar bar</text></item>
<item><p>147b1</p><section>mdo sde</section><text>byed pa dang / chu'i rang bzhin gsher bas de las tha dad pa gzhan yang gsher bar byed pa ltar/ shes rab kyis mtshan nyid 'gog pa yin pas chos 'gog par byed do zhes bya ba don de lta ma yin no/ /de ci'i phyir zhe na/ gal te chos la 'gog pa med na ji</text></item>
<item><p>147b2</p><section>mdo sde</section><text>ltar shes rab kyis nan gyis 'gog par bya/ lan tshwa kha bas de las tha dad pa gzhan kha bar byed pa ltar shes rab kyis 'gog pa yang de dang 'dra ste/ chos tha dad pa 'gog pa byed do zhes bya ba yang de lta ma yin no/ /de ci'i phyir zhe na/ shes rab kyi rang</text></item>
<item><p>147b3</p><section>mdo sde</section><text>bzhin ni skad cig skad cig mar 'gog pa'o/ /gal te skad cig skad cig mar 'gog na/ ci'i phyir chos tha dad pa 'gog pa byed do zhes smra/ don de lta bas na shes rab kyi rang bzhin gyis nyon mongs pa gzhom par mi 'gyur ro/ /rigs kyi bu chos</text></item>
<item><p>147b4</p><section>mdo sde</section><text>thams cad la 'gog pa rnam pa gnyis te/ rang bzhin gyis 'gog pa dang / mthar 'gog pa'o/ /de ltar rang bzhin gyis 'gog pa yin na/ ci'i phyir shes rab kyis 'gog par byed ces smra/ gal te shes rab kyis nyon mongs pa sreg nus te/</text></item>
<item><p>147b5</p><section>mdo sde</section><text>ji ltar mes rdzas bsregs pa bzhin no zhes smra na yang / de yang de lta ma yin no/ /de ci'i phyir zhe na/ mes rdzas bsregs pa ni thal ba tsam du yang lus so/ /shes rab kyang de dang 'dra na thal ba dang 'dra ba lus pa'i rigs so/ /sta res</text></item>
<item><p>147b6</p><section>mdo sde</section><text>shing bcad pa yang bcad pa'i 'phro snang ngo / /shes rab kyang de dang 'dra na bltar mngon pa ci zhig yod/ gal te shes rab kyis nyon mongs pa spong bar nus na lta/ nyon mongs pa de dag ji ltar mu stegs can rnams grong khyer chen po drug po rnams na med</text></item>
<item><p>147b7</p><section>mdo sde</section><text>kyang grong khyer rtswa mchog na snang ba bzhin du gzhan du snang ba'i rigs te/ de ltar nyon mongs pa de gzhan na mi snang ba des na shes rab kyis spong mi nus par rig go/ /rigs kyi bu chos thams cad ni rang bzhin gyis so sor stong pa ste/ sus kyang skyed</text></item>
<item><p>147b8</p><section>mdo sde</section><text>mi nus la sus kyang dgag mi nus so/ /skye ba yang tha dad la 'gag pa yang tha dad te sus kyang ma byas so/ /rigs kyi bu gang zhig ting nge 'dzin bsgoms na yang dag par shes pa dang / yang dag par mthong ba 'di lta bu thob ste/ don de bas</text></item>
<item><p>148a1</p><section>mdo sde</section><text>na ngas mdo sde las/ gal te dge slong gang ting nge 'dzin sgom pa ni phung po lnga skye ba dang / 'gog pa'i mtshan nyid mthong ngo zhes gsungs so/ /rigs kyi bu gal te ting nge 'dzin ma bsgoms na 'jig rten gyi dngos po yang mi shes na/</text></item>
<item><p>148a2</p><section>mdo sde</section><text>'jig rten las 'das pa lta ci smos/ gal te ting nge 'dzin med na/ lam bde bar song na g.yang du ltung ngo / /sems kyis chos gzhan la dmigs kyang ngag tha dad pa smra zhing rna bas tha dad pa thos te/ sems tha dad pa'i don go'o/ /yi ge</text></item>
<item><p>148a3</p><section>mdo sde</section><text>gzhan zhig bri bar bsams kyang lag pas tha dad 'dri la/ lam gzhan du 'gro ba las gom pa gzhan du 'gro'o/ /gal te gang gis ting nge 'dzin bsgoms na phan pa'i don chen por 'gyur ba nas bla na med pa yang dag par rdzogs pa'i byang</text></item>
<item><p>148a4</p><section>mdo sde</section><text>chub kyi bar du 'grub par 'gyur ro/ /rigs kyi bu byang chub sems dpa' sems dpa' chen po chos gnyis dang ldan pas phan pa'i don chen po byed nus so/ /gnyis gang zhe na/ ting nge 'dzin dang shes rab bo/ /rigs kyi bu 'di</text></item>
<item><p>148a5</p><section>mdo sde</section><text>lta ste/ sra ba ni drag tu drangs na chad pa ltar byang chub sems dpa' sems dpa' chen po chos de gnyis sgom pa yang de dang 'dra'o/ /rigs kyi bu ji ltar shing sra ba rtsa ba nas 'don na/ sngar bsgul te phyis dbyung na sla ba</text></item>
<item><p>148a6</p><section>mdo sde</section><text>ltar byang chub sems dpa'i ting nge 'dzin dang shes rab kyang de dang 'dra ste/ sngar ting nge 'dzin gyis bsgul la/ phyis shes rab kyis dbyung ngo / /ji ltar gos 'khru ba dag sngar thal bas bkrus la/ phyis chu dngas mas</text></item>
<item><p>148a7</p><section>mdo sde</section><text>bkrus na dag par 'gyur ba ltar/ byang chub sems dpa'i shes rab dang / ting nge 'dzin yang de dang 'dra'o/ /rigs kyi bu ji ltar klog cing kha ton byas na/ phyis don go ba ltar/ byang chub sems dpa'i ting nge 'dzin dang shes rab kyang</text></item>
<item><p>148a8</p><section>mdo sde</section><text>de dang 'dra'o/ /rigs kyi bu dper na mi dpa' bo go sngar bgos la mtshon dang chas te/ gdod g.yul ngor byung na dgra thul ba bzhin du/ byang chub sems dpa'i ting nge 'dzin dang shes rab kyang de dang 'dra'o/ /rigs kyi bu dper na mgar bas zhi ga'i nang</text></item>
<item><p>148b1</p><section>mdo sde</section><text>du gser blugs na yid bzhin du bzhu ba ltar/ byang chub sems dpa'i ting nge 'dzin dang shes rab kyang de dang 'dra'o/ /rigs kyi bu dper na me long gsal ba'i nang du ngo'i gzugs brnyan lta ba ltar/ byang chub sems dpa'i ting nge 'dzin</text></item>
<item><p>148b2</p><section>mdo sde</section><text>dang shes rab kyang de dang 'dra'o/ /rigs kyi bu ji ltar sngar sa gzhi bsnyams te gdod sa bon 'debs pa dang / sngar mkhan po las lung mnos te gdod don yid la byed pa bzhin du byang chub sems dpa'i ting nge 'dzin dang shes rab kyang de dang</text></item>
<item><p>148b3</p><section>mdo sde</section><text>'dra ste/ don de lta bas na byang chub sems dpa' sems dpa' chen pos chos de gnyis bsgoms na phan pa chen po 'thob par 'gyur ro/ /rigs kyi bu byang chub sems dpa' sems dpa' chen pos chos de gnyis bsgoms na dbang po</text></item>
<item><p>148b4</p><section>mdo sde</section><text>lnga las su rung bar 'gyur te sdug bsngal mang po la bzod pa 'di lta ste/ bkres pa dang / skom pa dang / grang ba dang / tsha ba dang / brdeg pa dang / 'tshog pa dang / spyo ba dang / gcan zan khro bos bza' ba dang / sbrang bu mchu smyung la sogs</text></item>
<item><p>148b5</p><section>mdo sde</section><text>pas bza' ba'i sdug bsngal thams cad bzod nus te/ rtag tu sems sdud cing bag byed pa dang / rnyed pa dang / grags pa'i phyir chos ma yin pa mi spyod pa dang / glo bur gyi nyon mongs pas mi gos pa dang / ngan par lta ba thams</text></item>
<item><p>148b6</p><section>mdo sde</section><text>cad kyis mi bslus pa dang / rtag tu mi dge ba'i rtog pa rnams yongs su spong ba dang / ring por mi thogs par sems can la phan pa'i don bsgrub pa'i phyir bla na med pa yang dag par rdzogs pa'i byang chub tu mngon par 'tshang rgya bar</text></item>
<item><p>148b7</p><section>mdo sde</section><text>'gyur ro// // bam po bzhi bcu gcig pa/ rigs kyi bu byang chub sems dpa' sems dpa' chen pos chos de gnyis bsgoms na phyin ci log gi rlung drag po bzhis bsgul mi nus te/</text></item>
<item><p>148b8</p><section>mdo sde</section><text>ji ltar ri rab ri'i rgyal po la rlung rnam pa bzhis bus kyang bskyod mi nus pa bzhin no/ /ji ltar brgya byin gyi rgyal mtshan bskyod du med pa ltar mu stegs can gyi ston pas bskyod du med do/ /log pa'i sgyu rtsal tha dad pa rnams kyis bslu</text></item>
<item><p>149a1</p><section>mdo sde</section><text>mi nus shing rtag tu bde ba mchog dam pa la longs spyod pa dang / de bzhin gshegs pas dgongs te gsungs pa'i don zab mo rtogs pa dang / bde ba la yang dga' ba med la/ sdug bsngal la yang mya ngan mi byed pa dang /</text></item>
<item><p>149a2</p><section>mdo sde</section><text>lha dang mi thams cad kyis sti stang dang bkur sti byed cing bstod pa dang / 'khor ba dang / 'khor ba ma yin pa gsal bar mthong ba dang / chos kyi dbyings dang / chos kyi mtshan nyid la mkhas shing lus la rtag pa dang / bde ba dang /</text></item>
<item><p>149a3</p><section>mdo sde</section><text>bdag dang / yongs su dag pa'i chos yod par shes par 'gyur te/ de ni yongs su mya ngan las 'das pa'i bde ba zhes bya'o/ /rigs kyi bu ting nge 'dzin gyi mtshan nyid ni stong pa nyid kyi ting nge 'dzin ces bya'o/ /shes rab kyi</text></item>
<item><p>149a4</p><section>mdo sde</section><text>mtshan nyid ni smon pa med pa'i ting nge 'dzin ces bya'o/ /btang snyoms kyi mtshan nyid ni mtshan ma med pa'i ting nge 'dzin ces bya ste/ rigs kyi bu gal te byang chub sems dpa' sems dpa' chen po gang ting nge 'dzin gyi dus dang /</text></item>
<item><p>149a5</p><section>mdo sde</section><text>shes rab kyi dus dang / btang snyoms kyi dus dang dus ma yin pa la mkhas shing shes pa ni byang chub sems dpa' sems dpa' chen po byang chub kyi lam spyod pa zhes bya'o/ /seng ge sgras gsol pa/ bcom ldan 'das ji</text></item>
<item><p>149a6</p><section>mdo sde</section><text>ltar na byang chub sems dpa' dus dang dus ma yin pa 'tshal ba lags/ bcom ldan 'das kyis bka' stsal pa/ rigs kyi bu byang chub sems dpa' sems dpa' chen pos bde ba myong ba'i rkyen gyis nga rgyal chen po skyes sam/</text></item>
<item><p>149a7</p><section>mdo sde</section><text>'on te chos bshad pa'i rkyen gyis nga rgyal skyes sam/ brtson 'grus rtsom pa'i rkyen gyis nga rgyal skyes sam/ don shes shing 'dri ba dang lan 'debs pa la mkhas pa'i rkyen gyis nga rgyal skyes sam/ mi dge ba'i bshes gnyen</text></item>
<item><p>149a8</p><section>mdo sde</section><text>dang bsnyen pa'i rkyen gyis nga rgyal skyes sam/ 'jig rten na rigs chen po dang btsun pa'i mi dag gis bkur sti byas pa'i rkyen gyis nga rgyal skyes na/ de'i tshe shes rab mi bsgom gyi/ ting nge 'dzin bsgom par rig par bya ste/</text></item>
<item><p>149b1</p><section>mdo sde</section><text>de ni byang chub sems dpa' dus dang dus ma yin pa shes pa zhes bya'o/ /gal te byang chub sems dpa' gang brtson 'grus rtsom pa las phan pa dang / bde ba'i mya ngan las 'das pa ma thob pas phyir 'gyod pa'i sems skyes sam/ dbang po rtul ba'i</text></item>
<item><p>149b2</p><section>mdo sde</section><text>phyir dbang po lnga gdul mi nus sam/ nyon mongs pa'i dri ma rnams kyi lhun stug por gyur nas tshul khrims dang / 'dul ba la the tsom za zhing nyams pa na de'i tshe ting nge 'dzin mi bsgom gyi shes rab bsgom par bya ste/ de ni byang chub sems dpa' dus</text></item>
<item><p>149b3</p><section>mdo sde</section><text>dang dus ma yin pa shes pa zhes bya'o/ /gal te byang chub sems dpa' gang ting nge 'dzin dang / shes rab kyi shas mi mnyam pa de'i tshe btang snyoms mi sgom par rig par bya'o/ /gal te mnyam na bsgom pa zhes bya ste/ de ni byang chub sems</text></item>
<item><p>149b4</p><section>mdo sde</section><text>dpa' dus dang dus ma yin pa shes pa zhes bya'o/ /rigs kyi bu gal te byang chub sems dpa' gang ting nge 'dzin dang shes rab bsgom pa'i tshe na nyon mongs pa skye na de'i tshe btang snyoms bsgom par mi bya ste mdo sde sde bcu gnyis klog pa dang / 'don pa</text></item>
<item><p>149b5</p><section>mdo sde</section><text>dang / yi ger bris te gzhan la bstan cing sangs rgyas rjes su dran pa dang / chos rjes su dran pa dang / dge 'dun rjes su dran pa dang / tshul khrims rjes su dran pa dang / lha rjes su dran pa dang / sbyin pa rjes su dran par rig par bya ste/ de ni btang snyoms</text></item>
<item><p>149b6</p><section>mdo sde</section><text>sgom pa zhes bya'o/ /rigs kyi bu byang chub sems dpa' chos kyi mtshan nyid gsum po de dag bsgoms na/ de'i rgyu de'i rkyen gyis mtshan ma med pa'i mya ngan las 'das pa thob bo/ /seng ge sgras gsol pa/ bcom ldan 'das mtshan nyid</text></item>
<item><p>149b7</p><section>mdo sde</section><text>bcu ma mchis pa'i slad du yongs su mya ngan las 'das pa chen po la mtshan nyid ma mchis pa zhes bgyi na yang de'i rkyen gyis ma skyes pa dang / ma byung ba dang / 'dus ma byas pa dang / rten dang / gling dang / mgon dang / skyabs dang / rab</text></item>
<item><p>149b8</p><section>mdo sde</section><text>tu bde ba dang / 'gog pa dang / mya ngan las 'das pa dang / zhi ba dang / nad kyi sdug bsngal rnams ma mchis pa dang / srid pa ma mchis pa zhes bgyi/ bcom ldan 'das kyis bka' stsal pa/ rigs kyi bu rgyu dang rkyen med pa'i phyir ma skyes</text></item>
<item><p>150a1</p><section>mdo sde</section><text>pa zhes bya/ ma skyes pa'i phyir ma byung ba zhes bya/ las byas pa gang yang med pa'i phyir 'dus ma byas pa zhes kyang bya/ lta ba lnga la mi 'jug pa'i phyir gnas dang rten zhes bya/ 'od pa bzhi dang bral ba'i phyir gling zhes bya/ sems can</text></item>
<item><p>150a2</p><section>mdo sde</section><text>gdul ba'i phyir mgon dang skyabs shes bya nyon mongs pa'i dgra bcom pa'i phyir bde ba zhes bya/ nyon mongs pa'i me 'gags pa'i phyir 'gog pa zhes bya/ rnam par rtog pa dang bral ba'i phyir mya ngan las 'das pa zhes bya/ 'du 'dzi spangs pa'i phyir</text></item>
<item><p>150a3</p><section>mdo sde</section><text>zhi ba zhes bya/ 'chi ba yongs su bcad pa'i phyir nad med pa zhes bya/ thams cad med pa'i phyir srid pa med pa zhes bya'o/ /rigs kyi bu gal te byang chub sems dpa' sems dpa' chen po gang de ltar rtog pa na sangs rgyas kyi rang bzhin gsal</text></item>
<item><p>150a4</p><section>mdo sde</section><text>bar mthong bar 'gyur ro/ /seng ge sgras gsol pa/ bcom ldan 'das byang chub sems dpa' sems dpa' chen pos chos du dang ldan na de ltar mtshan ma med pa'i mya ngan las 'das pa nas/ srid pa med pa'i bar mthong bar 'gyur/ bcom ldan</text></item>
<item><p>150a5</p><section>mdo sde</section><text>'das kyis bka' stsal pa/ rigs kyi bu byang chub sems dpa' sems dpa' chen po chos bcu dang ldan na mtshan ma med pa'i mya ngan las 'das pa nas srid pa med pa'i bar du mthong bar 'gyur ro/ /bcu gang zhe na/ dad pa'i sems</text></item>
<item><p>150a6</p><section>mdo sde</section><text>dang ldan pa yin/ ji ltar na dad pa'i sems dang ldan pa yin zhe na/ sangs rgyas dang / chos dang / dge 'dun rtag pa yin par yid ches shing phyogs bcu'i sangs rgyas rnams kyang thabs kyis mngon par ston pa dang / log sred can gyi bar</text></item>
<item><p>150a7</p><section>mdo sde</section><text>du sems can thams cad la sangs rgyas kyi rang bzhin yod par yid ches kyi/ de bzhin gshegs pa la skye ba dang / rga ba dang / na ba dang / 'chi ba dang / dka' ba spyod pa dang / lha sbyin gyis yang dag par dge 'dun gyi dbyen byas pa dang / de bzhin</text></item>
<item><p>150a8</p><section>mdo sde</section><text>gshegs pa'i sku la khrag phyung ba dang / de bzhin gshegs pa mtha' yun du mya ngan las 'das pa dang / dam pa'i chos ma lus par zad par 'gyur ro zhes bya ba la yid ches pa ma yin pa ni byang chub sems dpa' dad pa'i sems dang ldan</text></item>
<item><p>150b1</p><section>mdo sde</section><text>pa zhes bya'o/ /tshul khrims rnam par dag pa dang ldan pa yin/ de la ji ltar na tshul khrims rnam par dag pa dang ldan pa zhe na/ rigs kyi bu gal te byang chub sems dpa' gang bdag nyid tshul khrims rnam par dag go zhes khas 'ches te/</text></item>
<item><p>150b2</p><section>mdo sde</section><text>bud med la mi reg mod kyi bud med mthong ba na steg gam/ rtsed mo'i tshig smra ba na byang chub sems dpa' de ni 'dod chags kyi chos dang ldan pa yin te de ni tshul khrims rnam par dag pa nyams shing tshangs par spyod pa'i rigs sun par byed pas</text></item>
<item><p>150b3</p><section>mdo sde</section><text>tshul khrims sme bar byed pa ste/ de ni tshul khrims rnam par dag pa dang ldan pa zhes mi bya'o/ /gzhan yang byang chub sems dpa' gang tshul khrims rnam par dag go zhes khas 'ches te/ bud med kyi lus la mi reg cing steg pa dang rtsed</text></item>
<item><p>150b4</p><section>mdo sde</section><text>mo'i tshig mi smra mod kyi dben pa skyabs yod pa'i phyi rol na bud med kyi rgyan dang / phreng ba dang / do shal gyi sgra dang / skad rnam pa sna tshogs thos pa las chags pa'i sems bskyed na/ byang chub sems dpa' de yang 'dod chags kyi chos dang ldan pa</text></item>
<item><p>150b5</p><section>mdo sde</section><text>yin te/ tshul khrims rnam par dag pa nyams shing tshangs par spyod pa'i rigs sun par byed pas tshul khrims rme bar byed pa ste/ de yang tshul khrims rnam par dag pa dang ldan pa zhes mi bya'o/ /gzhan yang byang chub sems dpa'</text></item>
<item><p>150b6</p><section>mdo sde</section><text>gang tshul khrims rnam par dag go zhes khas 'ches te/ bud med la reg cing steg pa dang rtsed mo'i tshig kyang mi smra la/ sgra skad mi nyan mod kyi/ skyes pa dag bud med kyi phyir 'brang ba 'am/ bud med dag skyes pa'i phyir 'brang ba mthong na 'dod</text></item>
<item><p>150b7</p><section>mdo sde</section><text>chags skyed na byang chub sems dpa' de yang 'dod chags kyi chos dang ldan pa yin te/ tshul khrims rnam par dag pa nyams shing tshangs par spyod pa'i rigs sun par byed pas tshul khrims rme bar byed pa ste/ de yang tshul khrims rnam par dag</text></item>
<item><p>150b8</p><section>mdo sde</section><text>pa dang ldan pa zhes mi bya'o/ /gzhan yang byang chub sems dpa' gang tshul khrims rnam par dag go zhes khas 'ches te/ bud med la yang mi reg /steg pa dang rtsed mo'i tshig kyang mi smra/ sgra skad kyang mi nyan/ skyes pa dang bud med</text></item>
<item><p>151a1</p><section>mdo sde</section><text>'grogs pa la mi lta mod kyi/ mtho ris kyi lha'i 'dod pa lnga la chags shing dga' na byang chub sems dpa' de yang 'dod chags kyi chos dang ldan pa yin te/ tshul khrims rnam par dag pa nyams shing tshangs par spyod pa'i</text></item>
<item><p>151a2</p><section>mdo sde</section><text>rigs sun par byed pas tshul khrims rmo bar byed pa ste/ de yang tshul khrims rnam par dag pa dang ldan pa zhes mi bya'o/ /rigs kyi bu byang chub sems dpa' gang rnam par dag pa'i tshul khrims 'dzin pa ni tshul khrims kyi phyir ma yin/</text></item>
<item><p>151a3</p><section>mdo sde</section><text>tshul khrims kyi pha rol du phyin pa'i phyir ma yin/ sems can gyi phyir ma yin/ phan pa dang bde ba'i don gyi phyir ma yin/ byang chub sems dpa'i phyir ma yin/ mya ngan las 'das pa'i phyir ma yin/ nyan thos dang / rang sangs rgyas</text></item>
<item><p>151a4</p><section>mdo sde</section><text>kyi phyir ma yin gyi/ bla na med pa'i don dam pa 'ba' zhig gi phyir tshul khrims srung ba ni byang chub sems dpa' tshul khrims rnam par dag pa dang ldan pa zhes bya'o/ /dge ba'i bshes gnyen la bsten pa yin/ de lta dge ba'i bshes gnyen</text></item>
<item><p>151a5</p><section>mdo sde</section><text>zhes bya ba ni gang dag dad pa dang / tshul khrims dang / mang du thos pa dang / sbyin pa dang / shes rab ston cing pha rol pos spyod par 'gyur ba ni byang chub sems dpa'i dge ba'i bshes gnyen zhes bya'o/ /zhi ba la dga' ba yin/ de la</text></item>
<item><p>151a6</p><section>mdo sde</section><text>zhi ba zhes bya ba ni 'di lta ste/ lus dang sems zhi bas chos rnams kyi chos kyi dbyings zab mo rtogs pa ni zhi ba zhes bya'o/ /brtson 'grus dang ldan pa yin/ de la brtson 'grus zhes bya ba ni 'di lta ste/ sems rtse gcig tu 'phags pa'i</text></item>
<item><p>151a7</p><section>mdo sde</section><text>bden pa bzhi la rtog pa na/ gal te mgo'i thod la me 'bar yang mi gtong ba ni brtson 'grus zhes bya'o/ /dran pa nye bar gzhag pa dang ldan pa yin/ de la dran pa nye bar gzhag pa ni 'di lta ste/ sangs rgyas rjes su dran pa dang /</text></item>
<item><p>151a8</p><section>mdo sde</section><text>chos rjes su dran pa dang / dge 'dun rjes su dran pa dang / tshul khrims rjes su dran pa dang / sbyin pa rjes su dran pa ni dran pa nye bar gzhag pa zhes bya'o/ /ngag 'jam par smra ba yin/ de la ngag 'jam po ni 'di lta ste/ tshig bden</text></item>
<item><p>151b1</p><section>mdo sde</section><text>pa dang / tshig dam pa dang / sngar gsong por smra ba dang / dus kyi tshig dang / yang dag pa'i tshig smra ba ni ngag 'jam po zhes bya'o/ /chos srung ba dang ldan pa yin/ de la chos srung ba ni 'di lta ste/ dam pa'i chos rtag tu bshad pa dang / klog pa dang /</text></item>
<item><p>151b2</p><section>mdo sde</section><text>'don pa dang / yi ger bri ba la dga' zhing mos pa dang / don yid la byed pa dang / rgyas par 'byed cing ston te khong du chud par byed pa dang / gzhan yang yi ger 'dri ba dang / 'byed cing 'chad pa dang / klog cing 'don pa dang / bsngags shing</text></item>
<item><p>151b3</p><section>mdo sde</section><text>bstod pa dang / don yid la byed pa mthong na/ 'di ltar 'tsho ba'i yo byad sbyor ba ni gos dang / zas dang / mal cha dang / nad kyi rkyen sman la sogs pa 'bul ba dang / chos bsrung ba'i phyir lus dang srog mi phangs pa ni chos srung</text></item>
<item><p>151b4</p><section>mdo sde</section><text>ba zhes bya'o/ /byang chub sems dpa' sems dpa' chen pos bslab pa gcig pa dang / tshul khrims gcig pa dag brel cing phongs pa mthong na gzhan las lhung bzed dang / gos kha dog bsgyur ba dang / nad g.yog byed pa dang /</text></item>
<item><p>151b5</p><section>mdo sde</section><text>gos dang / zas dang / mal cha dang / gnas khang la sogs pa bslangs te sbyin pa byin no/ /shes rab dang ldan pa yin/ de la shes rab ces bya ba ni 'di lta ste/ de bzhin gshegs pa la rtag pa dang / bde ba dang / bdag dang /</text></item>
<item><p>151b6</p><section>mdo sde</section><text>yongs su dag par lta ba dang / sems can thams cad la sangs rgyas kyi rang bzhin yod par lta ba dang / chos kyi mtshan nyid gnyis su lta ste/ 'di ltar stong pa dang / stong pa ma yin pa dang / rtag pa dang / mi rtag pa dang / bde ba dang / bde ba med pa dang /</text></item>
<item><p>151b7</p><section>mdo sde</section><text>bdag dang / bdag med pa dang / yongs su dag pa dang / yongs su ma dag pa dang / chos tha dad pa gcad du rung ba dang / chos tha dad pa gcad mi rung ba dang / chos tha dad pa rkyen las skye ba dang / chos tha dad pa rkyen las mthong ba dang / chos tha</text></item>
<item><p>151b8</p><section>mdo sde</section><text>dad pa rkyen las 'bras bur gyur pa dang / chos tha dad pa rkyen las 'bras bur gyur pa ma yin par rtog pa ni shes rab dang ldan pa zhes bya ste/ rigs kyi bu de ni byang chub sems dpa' chos bcu dang ldan na/ mtshan ma med pa'i mya ngan las</text></item>
<item><p>152a1</p><section>mdo sde</section><text>'das pa gsal bar mthong ba zhes bya'o/ /seng ge sgras gsol pa/ bcom ldan 'das ji ltar bcom ldan 'das kyis sngar tsun da la bka' stsal pa/ khyod ni sangs rgyas kyi rang bzhin mthong ngo / /yongs su mya ngan las</text></item>
<item><p>152a2</p><section>mdo sde</section><text>'das pa chen po 'ang 'thob bo/ /bla na med pa yang dag par rdzogs pa'i byang chub tu mngon par 'tshang rgya'o zhes bgyi ba'i don ni ji lta bu lags/ bcom ldan 'das mdo sde las gal te byol song la sbyin pa byas na rnam par smin pa brgya 'gyur</text></item>
<item><p>152a3</p><section>mdo sde</section><text>'thob bo/ /log sred can la sbyin pa byas na rnam par smin pa stong 'gyur 'thob bo/ /tshul khrims srung ba la sbyin pa byas na rnam par smin pa brgya stong snyed thob bo/ /gal te mu stegs can nyon mongs pa tshad med pa snyed bcad pa la sbyin pa</text></item>
<item><p>152a4</p><section>mdo sde</section><text>byas na rnam par smin pa tshad med pa snyed thob bo/ /phyogs bzhi pa dang / 'bras bu bzhi thob pa dang / rang sangs rgyas la sbyin pa byas na rnam par smin pa tshad med pa snyed thob bo/ /phyir mi ldog pa'i byang chub sems dpa' dang / tshe gcig</text></item>
<item><p>152a5</p><section>mdo sde</section><text>gis thogs pa'i byang chub sems dpa' sems dpa' chen po rnams dang / sangs rgyas bcom ldan 'das la sbyin pa byas pa'i bsod nams rnam par smin pa thob pa ni tshad med mtha' yas brjod du med/ bsam gyis mi khyab bo zhes</text></item>
<item><p>152a6</p><section>mdo sde</section><text>gsungs te/ skyes bu tsun das de ltar bsod nams rnam par smin pa myong bar 'gyur na rnam par smin pa de bas mi 'tshal te/ nam zhig gi dus su bla na med pa yang dag par rdzogs pa'i byang chub thob par 'gyur/ bcom ldan 'das yang</text></item>
<item><p>152a7</p><section>mdo sde</section><text>mdo sde las gal te gang zhig gis bsam pa dag pas dge ba dang / mi dge ba'i las byas na gdon mi 'tshal bar 'bras bu rnam par smin par 'gyur te/ da ltar gyi dus sam/ skye ba slad ma 'am/ skye ba 'di nyid kyis myong bar</text></item>
<item><p>152a8</p><section>mdo sde</section><text>'gyur ro zhes gsungs na tsun da yang bsam pa dag pas las dge ba bgyis pas las de ni gdon mi 'tshal bar 'bras bu myong bar 'gyur ro/ /gal te nges par 'bras bu myong bar 'gyur na/ bla na med pa yang dag par rdzogs pa'i byang chub ji</text></item>
<item><p>152b1</p><section>mdo sde</section><text>ltar thob/ yang ji ltar na sangs rgyas kyi rang bzhin mthong bar 'gyur/ bcom ldan 'das yang mdo sde las nad pa dang / pha ma dang / sangs rgyas bcom ldan 'das dang rnam pa 'di gsum la sbyin pa byas na zad mi shes pa'i 'bras bu myong ngo zhes</text></item>
<item><p>152b2</p><section>mdo sde</section><text>gsungs so/ /yang mdo sde las bcom ldan 'das kyis dga' bo la bka' stsal pa las sems can thams cad 'dod pa'i khams dang / gzugs dang / gzugs med pa'i khams kyi las med na bla na med pa yang dag par rdzogs pa'i</text></item>
<item><p>152b3</p><section>mdo sde</section><text>byang chub thob par 'gyur ro zhes gsungs so/ /yang bcom ldan 'das kyis chos kyi tshig gi mdo las tshigs su bcad pa 'di skad ces gsungs so/ /nam mkha'i khams dang rgya mtsho dang / /ri dang brag tu song ba dang / /sa phyogs gang dang</text></item>
<item><p>152b4</p><section>mdo sde</section><text>gar song yang / /byas pa'i las las thar mi 'gyur/ /yang ma 'gags pas gsol pa las bcom ldan 'das bdag mngon du dran pa sngon za ma gcig gi zas kyi sbyin pa byin pas/ bskal pa brgyad khri'i bar du ngan song gsum du ltung bar ma</text></item>
<item><p>152b5</p><section>mdo sde</section><text>gyur to/ /bcom ldan 'das za ma gcig gi zas sbyin pa byas pas kyang / rnam par smin pa'i 'bras bu de lta bu thob par gyur na/ tsun da 'dis dad pa'i sems kyis sangs rgyas la sbyin pa bgyis pas sbyin pa'i pha rol tu phyin pa dang ldan par</text></item>
<item><p>152b6</p><section>mdo sde</section><text>'gyur ba lta ci smos/ bcom ldan 'das gal te dge ba'i 'bras bu rnam par smin pa bas par mi 'tshal na/ shin du rgyas pa'i mdo la skur pa dang / mtshams med pa lnga'i kha na ma tho ba bgyis pa dang / rtsa ba bzhi nyams pa dang / log sred</text></item>
<item><p>152b7</p><section>mdo sde</section><text>can gyi kha na ma tho ba ji ltar bas par 'gyur/ gal te bas par mi 'gyur na sangs rgyas kyi rang bzhin mthong zhing bla na med pa yang dag par rdzogs pa'i byang chub tu mngon par 'tshang rgya bar 'gyur/ bcom ldan 'das kyis bka' stsal pa/</text></item>
<item><p>152b8</p><section>mdo sde</section><text>legs so legs so/ /rigs kyi bu skyes bu rnam pa gnyis kyis tshad med pa mtha' yas pa'i yon tan thob ste/ dpag tu med la brjod du med de/ 'khor ba'i 'od pa yang skems shing bdud dang phyir rgol ba thul te/ bdud kyi rgyal mtshan</text></item>
<item><p>153a1</p><section>mdo sde</section><text>bsnyal ba dang / de bzhin gshegs pa'i bla na med pa'i chos kyi 'khor lo bskor bar 'gyur ro/ /gnyis gang zhe na/ 'dri ba la mkhas pa dang / lan 'debs pa la mkhas pa'o/ /rigs kyi bu sangs rgyas kyi stobs bcu'i nang na las</text></item>
<item><p>153a2</p><section>mdo sde</section><text>kyi stobs mchog go/ /rigs kyi bu sems can gang las kyi rgyu khyad du gsod cing yid ma ches pa dag gdul ba'i phyir de skad ces gsungs pa yin no/ /rigs kyi bu byas pa'i las thams cad ni yang ba yang yod la lci ba yang yod do/ /yang ba</text></item>
<item><p>153a3</p><section>mdo sde</section><text>dang lci ba'i las gnyis la yang gnyis gnyis yod de/ gang zhe na/ nges pa dang / ma nges pa'o/ /rigs kyi bu kha cig 'di skad du mi dge ba'i las kyi 'bras bu med do/ /gal te mi dge ba'i las kyi 'bras bu nges par yod na/ ci'i phyir rigs ngan</text></item>
<item><p>153a4</p><section>mdo sde</section><text>dbugs 'phrog ces pa mtho ris kyi lhar skyes la sor mo'i rgyan gyis rnam par grol ba'i 'bras bu thob par gyur/ don de lta bas na las byas pa la nges par 'bras bu thob pa dang / nges par 'bras bu mi thob pa yod do zhes smra ba yod de/ ngan par lta</text></item>
<item><p>153a5</p><section>mdo sde</section><text>ba gcad pa'i phyir mdo sde las/ las byas pa thams cad 'bras bu mi thob pa med do zhes gsungs so/ /rigs kyi bu las lci ba las yang bar yang 'gyur la/ las yang ba las lci bar yang 'gyur te/ de yang 'gro ba thams cad la bya ba ma</text></item>
<item><p>153a6</p><section>mdo sde</section><text>yin gyi/ glen pa dang / shes rab can du bye brag dbye'o/ /de bas na las thams cad nges par 'bras bu thob pa ma yin te/ nges pa ma yin mod kyi/ mi thob pa yang ma yin no/ /rigs kyi bu sems can thams cad la rnam pa gnyis te/</text></item>
<item><p>153a7</p><section>mdo sde</section><text>shes rab can dang / gti mug can no/ /de la shes rab can ni shes rab kyi stobs kyis sems can dmyal ba'i las shin du lci ba byas pa yang tshe 'di la yang ba tsam myong nas thar bar 'gyur ro/ /gti mug can ni tshe 'di'i las yang</text></item>
<item><p>153a8</p><section>mdo sde</section><text>bas sems can dmyal ba'i las lci ba myong bar 'gyur ro/ /seng ge sgras gsol pa/ bcom ldan 'das gal de lta na tshangs par spyod pa rnam par dag pa dang / rnam par grol ba'i 'bras bu yang mi 'tshal bar 'gyur ro/ /bcom</text></item>
<item><p>153b1</p><section>mdo sde</section><text>ldan 'das kyis bka' stsal pa/ rigs kyi bu gal te las thams cad nges par 'bras bu thob na tshangs par spyod pa dang / rnam par grol ba mi dgos so zhes byar yang rung na ma nges pa'i phyir tshangs par spyod pa dang / rnam par grol ba'i</text></item>
<item><p>153b2</p><section>mdo sde</section><text>phyir 'bras bu bsgom dgos so/ /rigs kyi bu gal te mi dge ba'i las thams cad spangs na dge ba'i 'bras bu thob bo/ /dge ba'i las spangs na mi dge ba'i 'bras bur 'gyur ro/ /gal te las thams cad nges par 'bras bu</text></item>
<item><p>153b3</p><section>mdo sde</section><text>thob na 'phags pa'i lam bsgom mi dgos pa'i rigs so/ /gal te 'phags pa'i lam ma bsgoms na rnam par grol bar mi 'gyur te/ de bas na 'phags pa rnams kyis nges pa'i las gzhig cing rnam par smin pa yang</text></item>
<item><p>153b4</p><section>mdo sde</section><text>bar bya ba dang / ma nges pa'i las kyi 'bras bu rnam par smin pa med par bya ba'i phyir lam bsgom mo/ /gal te las thams cad nges par 'bras bu thob na 'phags pa'i lam mi dgos par 'gyur te/ 'phags pa'i lam sgom pa</text></item>
<item><p>153b5</p><section>mdo sde</section><text>spangs pa'i pha rol na rnam par grol ba thob pa'i gnas gzhan med do/ /rnam par grol ba ma thob par mya ngan las 'das pa thob bo zhes bya ba yang gnas med do/ /rigs kyi bu gal te las thams cad nges par 'bras bu thob na tshe gcig</text></item>
<item><p>153b6</p><section>mdo sde</section><text>tu dge ba'i las sha stag byas pas rtag tu bde ba myong bar 'gyur la/ tshe gcig tu mi dge ba'i las lci ba byas pa yang rtag tu sdug bsngal chen po myong bar 'gyur ro/ /gal te las kyi 'bras bu de lta yin na lam sgom pa yang med/</text></item>
<item><p>153b7</p><section>mdo sde</section><text>rnam par grol ba dang / mya ngan las 'das pa yang med de/ mi yang rtag tu mi byed pa'i rigs/ bram ze yang rtag tu bram ze byed pa'i rigs so/ /gal te de ltar na rigs ngan pa dang / mi ngan pa med pa'i rigs te/ mi yang rtag tu</text></item>
<item><p>153b8</p><section>mdo sde</section><text>mi byed par 'gyur la/ bram ze yang rtag tu bram ze byed par 'gyur te/ chung ngu'i cha na las byas pa yang chung ngu nas myong ba'i rigs te/ tshod la bab pa dang / rgas pa'i tshe myong ba'i mi rigs so/ /rgas pa'i tshe mi dge ba byis pa</text></item>
<item><p>154a1</p><section>mdo sde</section><text>dag sams can dmyal bar ltung ba yang sems can dmyal bar skyes ma thag gi lus kyis myong ba mi rigs kyi rgas nas gdod myong ba'i rigs so/ /gal te rgas pa'i tshe srog ma bcad pa dag dar la bab pa'i tshe mi myong ba</text></item>
<item><p>154a2</p><section>mdo sde</section><text>rigs te/ gal te dar la bab pa'i tshe mi myong na rgas par yang ji ltar 'gyur te/ de ni las med par ma gyur pa'i phyir ro/ /gal te las med par ma gyur na lam sgom pa dang / mya ngan las 'das pa yod par mi 'gyur ro/ /rigs kyi bu</text></item>
<item><p>154a3</p><section>mdo sde</section><text>las la rnam pa gnyis te/ nges pa dang / ma nges pa'o/ /nges pa'i las la yang rnam pa gnyis te/ rnam par smin pa nges pa dang / dus ma nges pa'o/ /de la kha cig ni rnam par smin pa nges la dus ma nges pa yang yod de/ rkyen dang phrad pa na</text></item>
<item><p>154a4</p><section>mdo sde</section><text>myong bar 'gyur ro/ /kha cig ni dus gsum du myong ste/ 'di ltar da ltar myong ba dang / ma 'ongs pa na myong ba dang / phyis myong ba'o/ /rigs kyi bu gal te nges pa'i sems kyis dge ba dang / mi dge ba'i las byas te/ byas nas shin</text></item>
<item><p>154a5</p><section>mdo sde</section><text>du dad pa'i sems bskyed de rab tu dga' la/ dkon mchog gsum la rtag tu mchod par shog shig ces yi dam 'cha' ba ni las nges pa'o/ /rigs kyi bu shes rab can gyi dge ba'i rtsa ba ni zab cing brtan te bsgul dka' bas las lci</text></item>
<item><p>154a6</p><section>mdo sde</section><text>ba dag kyang yang bar 'gyur ro/ /gti mug can ni mi dge ba zab cing lhun stug pas las yang ba yang rnam par smin pa lci bar 'gyur ro/ /don de lta bas na las thams cad ni nges pa zhes mi bya'o/ /byang chub sems dpa' sems</text></item>
<item><p>154a7</p><section>mdo sde</section><text>dpa' chen po la sems can dmyal ba'i las med mod kyi/ sems can gyi phyir dmyal bar skye bar smon lam 'debs so/ /rigs kyi bu sngon sems can tshe lo brgya thub pa na sems can gang gA'i klung gi bye ma snyed</text></item>
<item><p>154a8</p><section>mdo sde</section><text>sems can dmyal bar sdug bsngal myong ba las ngas de dag mthong nas yi dam chen po bskyed de/ sems can dmyal ba'i lus blangs so/ /byang chub sems dpa' la de'i tshe na las de lta bu dag yang dag par med mod kyi/ sems</text></item>
<item><p>154b1</p><section>mdo sde</section><text>can gyi phyir sems can dmyal ba'i rnam par smin pa len to/ /nga de'i tshe sems can dmyal bar lo tshad med pa snyed kyi bar du sdig pa can rnams la mdo sde sde bcu gnyis rgyas par 'byed cing ston te/ de dag gis thos nas mi dge ba'i rnam par smin pa</text></item>
<item><p>154b2</p><section>mdo sde</section><text>bcom pas sems can dmyal ba yang stongs par bya ste/ log sred can ni ma gtogs so/ /de ni byang chub sems dpa' sems dpa' chen po da ltar dang / ma 'ongs pa dang / phyis mi dge ba'i las myong ba ma yin pa zhes bya'o/ /gzhan yang rigs kyi bu</text></item>
<item><p>154b3</p><section>mdo sde</section><text>bskal pa bzang po 'dir sems can tshad med pa snyed byol song gi skye gnas su skyes te/ mi dge ba'i las kyi 'bras bu myong ba las ngas de dag mthong nas yang yi dam chen po bskyed de/ sems can de dag la chos bstan cing bsgral ba'i phyir bar bar ni</text></item>
<item><p>154b4</p><section>mdo sde</section><text>kha sha dang / sha ba dang / dred mo dang / phug ron dang / spre'u dang / klu dang / sbrul dang / nam mkha' lding dang / nya dang / ru sbal dang / wa dang / ri bong dang / ba lang dang / rta la sogs pa'i lus myong ngo / /rigs kyi bu byang chub sems dpa'</text></item>
<item><p>154b5</p><section>mdo sde</section><text>sems dpa' chen po la de lta bu'i byol song gyi las ngan pa med mod kyi/ yi dam chen po'i stobs kyis sems can gyi phyir lus de dag kyang len to/ /'di ni byang chub sems dpa' sems dpa' chen po da ltar dang / ma 'ongs pa dang / phyis</text></item>
<item><p>154b6</p><section>mdo sde</section><text>myong ba'i mi dge ba'i las ma yin pa zhes bya'o/ /gzhan yang rigs kyi bu bskal pa bzang po 'dir sems can tshad med mtha' yas pa snyed yi dgas su skyes te/ zas su skyugs pa dang / tshil dang / sha dang / rnag dang / khrag</text></item>
<item><p>154b7</p><section>mdo sde</section><text>dang / bshang gci dang / mchil ma dang / snabs za zhing tshe'i tshad lo khri phrag tshad med pa brgya stong snyed kyi bar du skom gyi ming yang ma thos na/ mig gis mthong zhing btung ba lta ci smos/ gal te rgyang nas chu mthong ste/ drung du 'gro</text></item>
<item><p>154b8</p><section>mdo sde</section><text>bar gzas na yang phyin ma thag tu me mur dang / rnag khrag tu 'gyur ro/ /ci ste ma gyur na yang mi mang po ral gri dang mdung thogs shing srung ste nyer mi ster ro/ /gal te char pas lus la phog na mer 'gyur te/ de ni mi dge ba'i las kyi</text></item>
<item><p>155a1</p><section>mdo sde</section><text>'bras bu rnam par smin pa'o/ /rigs kyi bu byang chub sems dpa' sems dpa' chen po la yang dag par mi dge ba'i las kyi 'bras bu de lta bu med mod kyi/ sems can dag rnam par grol ba thob par bya ba'i don gyi phyir yi dam chen</text></item>
<item><p>155a2</p><section>mdo sde</section><text>po bskyed cing lus de lta bu dag len te/ de ni byang chub sems dpa' sems dpa' chen po da ltar dang / ma 'ongs pa dang / phyis mi dge ba'i las myong ba ma yin pa zhes bya'o/ /rigs kyi bu nga bskal pa bzang po 'dir shen pa'i khyim du</text></item>
<item><p>155a3</p><section>mdo sde</section><text>skyes te/ bya dang / phag dang / ba lang dang / lug gso zhing rngon gyi yo byad gtor ba dang nya rgya la sogs pa 'chang ste/ rigs ngan dag gi khyim du skyes nas/ rkun po dang / chom po byas so/ /byang chub sems dpa' la yang dag par de lta bu'i</text></item>
<item><p>155a4</p><section>mdo sde</section><text>las med mod kyi/ sems can sgrol zhing rnam par grol ba thob par bya ba'i phyir smon lam chen po'i stobs kyis de lta bu'i lus len te/ de ni byang chub sems dpa' sems dpa' chen po da ltar dang / ma 'ongs pa dang / phyis mi dge ba'i</text></item>
<item><p>155a5</p><section>mdo sde</section><text>las myong ba ma yin pa zhes bya'o/ /rigs kyi bu nga bskal pa bzang po 'dir yang yul gyi mtha' 'khob tu skyes te/ 'dod chags dang / zhe sdang dang / gti mug gi las mang po byas nas chos ma yin pa spyod de/ dkon mchog</text></item>
<item><p>155a6</p><section>mdo sde</section><text>gsum dang tshe phyi ma'i 'bras bu rnam par smin pa la yid mi ches shing pha ma dang / gnyen bshes dang / rgan rabs dang / bla ma la bkur sti mi byed do/ /rigs kyi bu byang chub sems dpa' la de'i tshe yang dag par de lta bu'i las med mod kyi/</text></item>
<item><p>155a7</p><section>mdo sde</section><text>sems can rnam par grol bar bya ba'i phyir smon lam chen po'i stobs kyis der skye bar byed de/ de ni byang chub sems dpa' sems dpa' chen po da ltar dang / ma 'ongs pa dang / phyis mi dge ba'i las myong ba ma yin pa zhes bya'o/ /rigs</text></item>
<item><p>155a8</p><section>mdo sde</section><text>kyi bu nga bskal pa bzang po 'dir yang bud med kyi lus dang / lus ngan pa dang / 'dod chags kyi lus dang / zhe sdang gi lus dang / gti mug gi lus dang / phrag dog gi lus dang / 'jungs pa'i lus dang / sgyu ma'i lus dang / slu ba'i lus</text></item>
<item><p>155b1</p><section>mdo sde</section><text>dang / glags pa dang / bcangs pa'i lus blangs so/ /rigs kyi bu byang chub sems dpa' la de'i tshe na las ngan pa de lta bu med mod kyi/ sems can dag rnam par grol ba thob par bya ba'i phyir smon lam chen po'i stobs kyis der skye bar byed de/</text></item>
<item><p>155b2</p><section>mdo sde</section><text>de ni byang chub sems dpa' sems dpa' chen po da ltar dang / ma 'ongs pa dang / phyir mi dge ba'i las myong ba ma yin pa zhes bya'o/ /rigs kyi bu nga bskal pa bzang po 'dir nyung rum dang / ma ning dang / mtshan gnyis dang / mtshan gcig</text></item>
<item><p>155b3</p><section>mdo sde</section><text>tu ma nges pa'i lus myong ste/ rigs kyi bu byang chub sems dpa' sems dpa' chen po la yang dag par na lus kyi mi dge ba'i las de lta bu med mod kyi/ sems can dgrol ba'i phyir smon lam chen po'i stobs kyis der skye bar byed de/</text></item>
<item><p>155b4</p><section>mdo sde</section><text>de ni byang chub sems dpa' sems dpa' chen po da ltar dang / ma 'ongs pa dang / phyis mi dge ba'i las myong ba ma yin pa zhes bya'o/ /rigs kyi bu nga bskal pa bzang po 'dir mu stegs can gcer bu pa'i chos la yid ches te/</text></item>
<item><p>155b5</p><section>mdo sde</section><text>sbyin pa yang med/ mchod sbyin yang med/ sbyin pa dang / mchod sbyin gyi 'bras bu yang med/ dge ba dang / mi dge ba'i las kyang med/ dge ba dang / mi dge ba'i las kyi 'bras bu rnam par smin pa yang med/ da ltar gyi</text></item>
<item><p>155b6</p><section>mdo sde</section><text>dus dang / ma 'ongs pa'i dus kyang med/ tshu rol dang / pha rol yang med/ 'phags pa yang med/ sprul pa'i sku yang med/ lam dang / mya ngan las 'das pa med pa'i chos la gnas par gyur to/ /rigs kyi bu byang chub sems</text></item>
<item><p>155b7</p><section>mdo sde</section><text>dpa' la yang dag par mi dge ba'i las de lta bu med mod kyi/ sems can rnam par grol bar bya ba'i phyir smon lam chen po'i stobs kyis ngan par lta ba'i chos de la zhugs te/ de ni byang chub sems dpa' sems dpa'</text></item>
<item><p>155b8</p><section>mdo sde</section><text>chen po da ltar dang / ma 'ongs pa dang / phyis mi dge ba'i las myong ba ma yin pa zhes bya'o/ /rigs kyi bu ngas mngon du dran pa sngon 'das pa na lha sbyin dang / nga gnyis tshong dpon byed pa na/ so so nas tshong pa lnga brgya lnga brgya snyed</text></item>
<item><p>156a1</p><section>mdo sde</section><text>yod do/ /de dag rnyed pa 'dod pa'i phyir rgya mtshor zhugs te/ nor bu rin po che len du song ba las mi dge ba'i las kyis rgyus bar du glo bur gyi rlung drag po dang phrad te/ gru zhig nas grogs po thams cad shi'o/ /de'i tshe nga dang</text></item>
<item><p>156a2</p><section>mdo sde</section><text>lha sbyin gnyis srog mi gcod pa'i 'bras bu tshe ring bar gyur pas rlung gis bus nas skam sar phyin to/ /de'i tshe lha sbyin ni/ nor dang rin po che la phangs shing chags pas mya ngan chen po'i sdug bsngal gyis gdungs te/ skad chen po</text></item>
<item><p>156a3</p><section>mdo sde</section><text>phyung nas ngus pa las ngas de'i tshe na lha sbyin la ma ngu shig ces smras pa dang / lha sbyin gyis phyir nga la 'di skad ces smras so/ /kye brtags par nyon cig /dper na mi dbul po phongs pa zhig dur khrod du song ste/ lag pas ro</text></item>
<item><p>156a4</p><section>mdo sde</section><text>la bzung nas 'di skad du khyod kyis 'chi ba'i bde ba nga la byin cig /ngas khyod la dbul phongs pa'i 'tsho ba 'di sbyin no zhes smras pa las de nas ro de langs te 'dug nas mi dbul po de la 'di skad ces smras so/ /rigs</text></item>
<item><p>156a5</p><section>mdo sde</section><text>kyi bu dbul phongs pa'i 'tsho ba yang mi 'dod la/ bdag ni da ltar rab tu bde bas na 'chi ba'i bde bas dbul phongs pa'i 'tsho ba la dga' ba med do zhes smras so/ /bdag kyang de dang 'dra ste/ 'chi ba'i bde ba 'ang med la/ dbul yang dbul na</text></item>
<item><p>156a6</p><section>mdo sde</section><text>ji ltar mi ngur rung / ngas yang spro ba bskyed de/ khyod mya ngan ma byed cig /bdag la nor bu gnyis yod de/ rin dpag tu med kyis/ gcig khyod la sbyin no zhes smras nas gcig byin te/ yang 'di skad du gang dbang thang yod pa ni rin po che yang</text></item>
<item><p>156a7</p><section>mdo sde</section><text>thob par rung gi/ gal te dbang thang med na thob par mi 'gyur ro zhes smras so/ /nga de'i tshe na chad ngal te shing gcig gi drung na ngal bso zhing gnyid log pa las/ lha sbyin 'dod pa'i sems mched de nor bu gcig gi phyir ngan sems</text></item>
<item><p>156a8</p><section>mdo sde</section><text>bskyed nas nga'i mig bcar te nor bu phrogs nas bros so/ /nga de'i tshe mig na bas skad phyung nas 'khun pa las/ bu mo gcig nga'i gan du 'ong ste 'di skad skyes bu khyod ci ste 'di ltar 'khun ces dris so/ /ngas de la rgyus nas rgyas par</text></item>
<item><p>156b1</p><section>mdo sde</section><text>bshad do/ /bu mos de skad smras pa thos nas nga la khyod kyi ming ci zhes dris so/ /de la nga'i ming ni bden par smra ba'o zhes byas so/ /bu mos smras pa/ khyod kyi ming bden par smra ba yin nam ma yin ji ltar rtog par 'gyur/ ngas 'di skad du yid dam</text></item>
<item><p>156b2</p><section>mdo sde</section><text>bcas te/ gal te bdag lha sbyin la ngan sems yod na/ mig kyang da ltar 'di 'dra bar rtag tu long bar gyur cig /gal te med na mig kyang slar thob par shog shig ces smras ma thag tu mig kyang snga ma kho na bzhin du gyur to/ /rigs kyi bu 'di</text></item>
<item><p>156b3</p><section>mdo sde</section><text>ni byang chub sems dpa' sems dpa' chen po da ltar gyi dus kyi 'phral du rnam par smin pa bstan pa'o/ /rigs kyi bu ngas mngon du dran pa sngon 'das pa'i dus na/ lho phyogs be ta la'i yul du grong khyer pu ta na zhes bya bar bram ze'i khyim du skyes</text></item>
<item><p>156b4</p><section>mdo sde</section><text>te/ de'i tshe na rgyal po ka la pu zhes bya ba khro zhing gtum pa nga rgyal gyis mngon par zin pa lang 'tsho zhing mdangs bzang ba 'dod pa lnga la chags shing zhen te/ nga de'i tshe na sems can bsgral ba'i phyir grong khyer de'i phyi rol na rnal 'byor spyod cing 'dug</text></item>
<item><p>156b5</p><section>mdo sde</section><text>pa las/ de'i tshe na rgyal po de dbyar gyi dus me tog rgyas pa na 'khor btsun mo dang sras dang bcas te/ grong khyer gyi phyi rol du bsang zhing shing drung du 'dod pa lngas rtse zhing 'dug pa dag /bu mo sras rnams rgyal po bzhag ste rtse zhing song ba las</text></item>
<item><p>156b6</p><section>mdo sde</section><text>nga'i gan du phyin te/ nga de'i tshe de dag gi 'dod pa gcad pa'i phyir chos bshad cing 'dug pa las rgyal po phyi bzhin du 'ongs te/ nga mthong bas ngan sems skyes te/ nga la 'di skad ces dris so/ /khyod dgra bcom pa'i 'bras bu thob bam/ ngas</text></item>
<item><p>156b7</p><section>mdo sde</section><text>smras pa ma thob bo yang dris pa/ phyir mi ldog pa'i 'bras bu thob bam/ ngas smras pa ma thob bo/ /yang dris pa khyod 'bras bu rnam pa de gnyis ma thob na/ 'dod chags dang / nyon mongs pa dang ldan pa yin na ci ste bag med par nga'i slas</text></item>
<item><p>156b8</p><section>mdo sde</section><text>rnams la rtog /ngas smras pa/ rgyal po chen po 'di ltar shes par gyis shig /bdag da ltar 'dod pa'i kun nas nyon mongs pa ma bcad mod kyi/ nang gi sems ni yang dag par 'dod chags med do/ /rgyal pos smras pa/ glen pa 'jig rten na</text></item>
<item><p>157a1</p><section>mdo sde</section><text>drang srong dbugs rngub cing shing rtog za ba rnams kyang gzugs mang po mthong na 'dod chags skye na/ khyod dar la bab ste/ 'dod chags ma bcad pas gzugs mang po mthong na mi chags pa lta ci smos/ ngas smras pa/ rgyal po</text></item>
<item><p>157a2</p><section>mdo sde</section><text>chen po gzugs mthong ste mi chags pa ni dbugs dang 'bras bu za ba la rag lus pa ma yin te/ mi rtag pa dang / mi gtsang ba la sems rtse gcig tu dmigs pa'i dbang gis 'gyur ro/ /rgyal pos smras pa/ gzhan la smod cing skur</text></item>
<item><p>157a3</p><section>mdo sde</section><text>pa btab na tshul khrims gtsang ba zhes byar rung ngam/ ngas smras pa/ rgyal po chen po gang phrag dog gi sems dang bcas pa ni skur pa 'debs so/ /bdag la phrag dog gi sems med na ci'i phyir skur pa 'debs zhes bya/ rgyal pos</text></item>
<item><p>157a4</p><section>mdo sde</section><text>smras pa/ btsun pa tshul khrims shes bya ba ni ji lta bu/ rgyal po chen po bzod pa ni tshul khrims shes bya'o/ /rgyal pos smras pa/ gal te bzod pa tshul khrims yin na/ khyod kyi rna ba bcad kyis bzod na khyod tshul khrims srung bar rig par</text></item>
<item><p>157a5</p><section>mdo sde</section><text>'gyur ro zhes smras nas nga'i rna ba bcad do/ /de'i tshe na nga'i mdangs kyang ma gyur to/ /rgyal po'i blon po dag de lta bu'i dngos po mthong nas rgyal po la 'di skad ces gsol to/ /rgyal po skyes bu dam pa 'di la ni gtse ba'i mi rigs so/ /</text></item>
<item><p>157a6</p><section>mdo sde</section><text>rgyal pos blon po dag la smras pa/ 'di skyes bu dam pa yin par khyed kyis ji ltar shes/ blon po rnams kyis gsol pa/ sdug bsngal myong ba na mdangs ma gyur pas rig go/ /rgyal pos yang smras pa/ mdangs 'gyur ram mi 'gyur ba</text></item>
<item><p>157a7</p><section>mdo sde</section><text>sad dgos so zhes smras nas sna dang / rkang lag thams cad bcad do/ /de'i tshe na byang chub sems dpa' tshe rabs grangs med pa'i bar du byams pa dang snying rje bsgoms shing sems can sdug bsngal ba la snying brtse ba'i sems bskyed pas</text></item>
<item><p>157a8</p><section>mdo sde</section><text>de'i tshe na mgon po bzhis khros nas rdo dang / gseg ma char bzhin du phab bo/ /rgyal pos de lta bu mthong nas skrag pa'i sems skyes te/ pus mo sa la btsugs nas 'di skad ces thugs brtse ba'i slad du 'gyod tshangs gnang bar smon to/ /</text></item>
<item><p>157b1</p><section>mdo sde</section><text>zhes gsol to/ /ngas smras pa/ rgyal po chen po bdag gi sems la khro ba yang med la/ 'dod chags kyang med do/ /rgyal pos smras pa/ sems la khro ba med par cis rig par bgyi/ de nas ngas 'di skad du gal te bdag yang dag par</text></item>
<item><p>157b2</p><section>mdo sde</section><text>khro ba med na bdag gi lus 'di snga ma kho bzhin du gyur cig ces smon lam btab nas de ma thag tu lus snga mkho bzhin du gyur to/ /'di ni byang chub sems dpa' sems dpa' chen po'i tshe 'di nyid la 'bras bu mngon du gyur pa bstan pa'o/ /</text></item>
<item><p>157b3</p><section>mdo sde</section><text>rigs kyi bu dge ba'i las kyi 'bras bu ma 'ongs pa na rnam par smin pa phyi ma'i dus na rnam par smin pa ltar mi dge ba'i las kyang de bzhin du rig par bya'o/ /byang chub sems dpa' sems dpa' chen po bla na med pa yang dag par rdzogs pa'i</text></item>
<item><p>157b4</p><section>mdo sde</section><text>byang chub thob pa na las thams cad kyi 'bras bu mngon sum du smin par 'gyur ro/ /mi dge ba'i las ngan pa mngon sum du smin pa ni rgyal po mi dge ba byas pas gnam las rdo dang gseg ma bab pa 'am/ rngon pa la dred mo'i lag</text></item>
<item><p>157b5</p><section>mdo sde</section><text>brdas ston pa dang / rngon pa la rin po che'i kha dog lta bu'i sha ba la lag brdas ston pa las lag pa chad nas lhung bzhin te/ de ni mi dge ba'i las kyi 'bras bu mngon sum du smin pa zhes bya'o/ /ma 'ongs pa na rnam par smin pa</text></item>
<item><p>157b6</p><section>mdo sde</section><text>ni ji ltar log sred can gyis phas pham pa bzhi nyams pa dang / mtshams med pa lnga byas pa'o/ /phyis rnam par smin pa ni ji ltar tshul khrims can dag ma 'ongs pa'i dus na 'di lta bu'i tshul khrims yongs su dag pa'i lus</text></item>
<item><p>157b7</p><section>mdo sde</section><text>'thob par gyur cig /gal te sems can tshe lo brgya dang brgyad bcu thub pa na/ de'i tshe 'khor los sgyur ba'i rgyal por gyur te sems can gyi don byed par shog shig ces smon pa'o/ /rigs kyi bu gal te las thams cad nges par</text></item>
<item><p>157b8</p><section>mdo sde</section><text>da ltar mngon sum du smin par 'gyur na/ ma 'ongs pa'i rnam par smin pa dang / phyi ma'i rnam par smin pa med par 'gyur ro/ /byang chub sems dpa' sems dpa' chen pos skyes bu chen po'i mtshan sum cu rtsa gnyis sgom pa'i las</text></item>
<item><p>158a1</p><section>mdo sde</section><text>ni da ltar mngon sum du rnam par smin par mi 'gyur te/ las gang dag rnam par smin pa rnam pa gsum du mi 'gyur ba ni ma nges pa zhes bya'o/ /rigs kyi bu gal te gang zhig las thams cad nges par smin pa yod do zhes</text></item>
<item><p>158a2</p><section>mdo sde</section><text>smra na/ tshangs par spyod pa dang / rnam par grol ba dang / mya ngan las 'das pa yang med par 'gyur te/ de ni nga'i nye gnas ma yin gyi/ bdud kyi 'khor yin par rig par bya'o/ /de la gang zhig las thams cad nges pa dang / ma nges</text></item>
<item><p>158a3</p><section>mdo sde</section><text>pa yod de/ nges pa zhes bya ba ni da ltar gyi rnam par smin pa dang / ma 'ongs pa'i rnam par smin pa dang / phyi ma'i rnam par smin pa'o/ /ma nges pa ni rkyen dang phrad pa na myong bar 'gyur zhing / rkyen dang ma phrad na mi myong ngo zhes smra ba ni tshangs</text></item>
<item><p>158a4</p><section>mdo sde</section><text>par spyod pa dang / rnam par grol ba dang / mya ngan las 'das pa yod de/ de bas na de ni nga'i nye gnas yang dag pa yin te/ bdud kyi 'khor ma yin no/ /rigs kyi bu sems can thams cad la ma nges pa'i las ni mang / gcig tu nges pa'i las</text></item>
<item><p>158a5</p><section>mdo sde</section><text>ni nyung bas de'i phyir lam la nan tan byed pa yod do/ /lam la nan tan byed pa yod pas nges par lci ba'i las kyang yang bar 'gyur te/ ma nges pa'i las ni ma 'ongs pa'i dus su myong ba ma yin no/ /rigs kyi bu gang zag la rnam pa</text></item>
<item><p>158a6</p><section>mdo sde</section><text>gnyis te/ gang zhe na/ ma nges pa nges par rnam par smin par byed pa dang / da ltar gyi rnam par smin pa ma 'ongs pa na rnam par smin par byed pa dang / rnam par smin pa yang ba rnam par smin pa lci bar byed pa dang / mi'i skye gnas su myong</text></item>
<item><p>158a7</p><section>mdo sde</section><text>ba'i rigs pa sems can dmyal bar myong bar byed pa yin/ gcig tu nges pa ma nges par byed pa dang / ma 'ongs pa na myong ba'i rigs pa bzlog ste da ltar myong bar byed pa dang / rnam par smin pa lci ba rnam par smin pa yang bar byed pa dang /</text></item>
<item><p>158a8</p><section>mdo sde</section><text>sems can dmyal ba myong ba'i rigs pa mi'i skye gnas su myong bar byed pa yin no/ /gang zag rnam pa de gnyis la gcig ni gti mug can/ gcig ni shes rab can te/ shes rab can ni yang bar byed/ gti mug can ni lci bar byed do/ /</text></item>
<item><p>158b1</p><section>mdo sde</section><text>rigs kyi bu dper na mi gnyis shig rgyal po'i khrims dang 'gal ba byas na/ gang rtsa lag che ba ni nyes pa cher byas kyang chung bar 'gyur la/ gang rtsa lag chung ba ni chung ba'i rigs pa yang che bar 'gyur te/ gti mug can dang / shes rab can yang de dang 'dra</text></item>
<item><p>158b2</p><section>mdo sde</section><text>bar shes rab can la dge ba'i las mang bas lci ba yang yang bar 'gyur gyi/ gti mug can ni las dge ba nyung bas yang ba yang lci bar 'gyur ro/ /rigs kyi bu dper na mi gnyis zhig /gcig ni tsho la nyam rtsal che'o/ /gcig ni rid la nyam rtsal chung</text></item>
<item><p>158b3</p><section>mdo sde</section><text>ste/ gnyis ka 'dam du lhung na/ gang nyam rtsal che ba ni phyir 'byung gi/ gang nyam rtsal chung ba ni nub bo/ /rigs kyi bu dper na dug 'thungs pa'i mi gnyis shig gcig la ni sngags kyi mthu dang sman a gas Tha yod do/ /gcig la ni med de/ gang</text></item>
<item><p>158b4</p><section>mdo sde</section><text>sngags dang sman yod pa la ni dug gis mi tshugs so/ /gang sngags dang sman med pa ni 'thungs ma thag tu shi'o/ /rigs kyi bu dper na mi gnyis shig skom mang du 'thungs na/ gcig la ni me'i mthu che'o/ /gcig la ni me'i mthu chung ste/</text></item>
<item><p>158b5</p><section>mdo sde</section><text>me'i mthu che ba ni zhu bar nus so/ /me'i mthu chung ba ni nad du gyur to/ /rigs kyi bu dper na mi gnyis shig rgyal pos btson du bzung na/ gcig ni thabs mkhas pa'i shes rab dang ldan/ gcig ni glen zhing ngan no/ /gang thabs</text></item>
<item><p>158b6</p><section>mdo sde</section><text>mkhas pa'i shes rab dang ldan pa ni de ma thag tu thar bar 'gyur ro/ /glen zhing ngan pa ni thar ba'i dus med do/ /rigs kyi bu dper na lam nyam nga bar 'gro ba'i mi gnyis shig /gcig ni mig dang ldan no/ /gcig ni dmus long ste/ mig</text></item>
<item><p>158b7</p><section>mdo sde</section><text>dang ldan pas ni bde bar thar gyi/ dmus long ni g.yang sar lhung ngo / /rigs kyi bu dper na chang 'thungs pa'i mi gnyis shig /gcig ni kha zas mang du zos so/ /gcig ni kha zas nyung ngu zos te/ gang nyung ngu zos pa ni 'thungs kyang gnod pa</text></item>
<item><p>158b8</p><section>mdo sde</section><text>med kyi/ gang kha zas mang du zos pa ni 'thungs nas nad du gyur to/ /rigs kyi bu dper na g.yul ngor phyin pa'i mi gnyis shig /gcig ni go mtshon dang ldan no/ /gcig la ni ci yang med de/ gang go mtshon dang ldan pa ni dgra thul bar 'gyur gyi/</text></item>
<item><p>159a1</p><section>mdo sde</section><text>ci yang med pa ni bdag kyang mi thar to/ /yang mi gnyis shig mi gtsang bas gos reg pa las/ gcig gis ni tshor ma thag tu bkrus so/ /gcig gis ni tshor yang ma bkrus na/ gang bkrus pa ni gos gtsang ngo / /ma bkrus pa ni mi gtsang ba phyi phyir che</text></item>
<item><p>159a2</p><section>mdo sde</section><text>bar gyur to/ /yang mi gnyis shig gnyis ka shing rta la zhon na/ gcig la ni srog shing yod do/ /gcig la ni srog shing med de/ gang srog shing yod pa ni yid bzhin du 'gro'o/ /gang srog shing med pa ni gnas nas phyir mi 'pho'o/ /yang mi gnyis shig dbye</text></item>
<item><p>159a3</p><section>mdo sde</section><text>dgon par song na/ gcig la ni rgyags tshogs yod do/ /gcig la ni rgyags tshogs med de/ gang rgyags dang ldan pa ni dbye las rgald to/ /stong par song ba ni rgal mi nus so/ /yang mi gnyis shig chom pos bcom na/ gcig la ni rin po che'i gter</text></item>
<item><p>159a4</p><section>mdo sde</section><text>yod do/ /gcig la ni gter med de/ gang rin po che'i gter yod pa ni bcom yang mya ngan gyi sems med kyi/ gang gter med pa ni mya ngan gyis gdungs par gyur to/ /gti mug can dang / shes rab can yang de dang 'dra ste/ gang dge ba'i gter yod pa ni las</text></item>
<item><p>159a5</p><section>mdo sde</section><text>lci ba yang yang ba tsam gyis myong bar byed kyi/ gang dge ba'i gter med pa ni las yang ba yang lci bar myong bar byed do/ /byang chub sems dpa' seng ge sgras gsol pa/ bcom ldan 'das ji ltar bcom ldan 'das kyis gsungs pa ltar/ las thams</text></item>
<item><p>159a6</p><section>mdo sde</section><text>cad 'bras bu thob par 'gyur ba yang ma lags la/ sems can thams cad kyis nges par myong bar 'gyur ba yang ma lags so zhes gsungs na/ ci'i slad du bcom ldan 'das kyis sems can gyi da ltar gyi rnam par smyin pa yang ba dag sems can dmyal</text></item>
<item><p>159a7</p><section>mdo sde</section><text>ba'i lci ba myong zhing sems can dmyal ba'i rnam par smin pa lci ba dag kyang da ltar gyi tshe la yang bar myong bar 'gyur ro zhes gsungs/ bcom ldan 'das kyis bka' stsal pa/ sems can thams cad la rnam pa gnyis te/ mkhas pa shes rab</text></item>
<item><p>159a8</p><section>mdo sde</section><text>can dang / glen pa gti mug can no/ /gang lus dang / tshul khrims dang / sems dang / shes rab sgom pa ni shes rab can no/ /gang lus dang / tshul khrims dang / sems dang / shes rab mi sgom pa ni gti mug can zhes bya'o/ /de la ji ltar na</text></item>
<item><p>159b1</p><section>mdo sde</section><text>lus mi sgom zhe na/ gang dbang po lnga mi sdud pa ni lus mi sgom pa'o/ /tshul khrims yongs su dag pa bdun mi 'dzin pa ni tshul khrims mi sgom pa'o/ /'phags pa'i spyad pa mi spyod pa ni shes rab mi sgom pa'o/ /gzhan yang lus mi sgom pa ni rnam</text></item>
<item><p>159b2</p><section>mdo sde</section><text>par dag pa'i tshul khrims kyi ngo bo nyid dang mi ldan pa'o/ /tshul khrims mi sgom pa ni ma brtags pa'i rdzas rnam pa brgyad 'chang ba'o/ /sems mi sgom pa ni mtshan nyid rnam pa gsum sgom mi nus pa'o/ /shes rab mi sgom pa ni tshangs par spyad</text></item>
<item><p>159b3</p><section>mdo sde</section><text>pa mi spyod pa'o/ /gzhan yang lus mi sgom pa ni lus la mi rtog /gzugs la mi rtog /gzugs kyi mtshan nyid la mi rtog /lus kyi mtshan nyid la mi rtog /lus las byung ba mi shes/ lus 'di nas pha rol du 'gro bar mi shes/ lus ma yin pa la</text></item>
<item><p>159b4</p><section>mdo sde</section><text>lus kyi mtshan mar 'dzin cing / gzugs ma yin pa la gzugs kyi mtshan mar bzung nas bdag dang / lus dang / lus las byung ba la chags pa ni lus mi sgom pa zhes bya'o/ /tshul khrims mi sgom pa ni gang tshul khrims ngan pa len pa ni tshul</text></item>
<item><p>159b5</p><section>mdo sde</section><text>khrims sgom pa zhes mi bya/ mtha' 'khob kyi tshul khrims dang / bdag la phan pa'i tshul khrims dang / bdag 'dul ba'i tshul khrims 'dzin cing / sems can thams cad la bde bar byed pa ma yin/ bla na med pa'i dam pa'i chos bsrung ba'i</text></item>
<item><p>159b6</p><section>mdo sde</section><text>phyir ni ma yin gyi/ mtho ris kyi lhar skye zhing 'dod pa lnga'i bde ba myong bar 'dod pa'i phyir 'dzin pa ni tshul khrims sgom pa zhes mi bya'o/ /sems mi sgom pa ni sems 'khrugs shing g.yengs pa na rtse gcig tu bdag gi spyod yul srung mi nus pa'o/ /</text></item>
<item><p>159b7</p><section>mdo sde</section><text>bdag gi spyod yul zhes bya ba ni 'di ltar dran pa nye bar gzhag pa bzhi'o/ /bdag gi spyod yul ma yin pa ni 'di ltar 'dod pa lnga'o/ /gang dran pa nye bar gzhag pa bzhi bsgom mi nus pa ni sems sgom pa zhes mi bya'o/ /gang mi dge ba'i las la</text></item>
<item><p>159b8</p><section>mdo sde</section><text>sems mi srung ba ni shes rab sgom pa zhes mi bya'o/ /gzhan yang lus mi sgom pa ni lus 'di mi rtag pa/ mi gnas pa/ mi brtan pa/ skad cig skad cig mar zhig cing 'gog pa bdud kyi spyod yul yin par rab tu rtog mi nus pa'o/ /tshul khrims</text></item>
<item><p>160a1</p><section>mdo sde</section><text>mi sgom pa ni tshul khrims kyi pha rol du phyin pa dang mi ldan pa'o/ /sems mi sgom pa ni bsam gtan gyi pha rol du phyin pa dang mi ldan pa'o/ /shes rab mi sgom pa ni shes rab kyi pha rol du phyin pa dang mi ldan pa'o/ /gzhan yang lus mi</text></item>
<item><p>160a2</p><section>mdo sde</section><text>sgom pa ni bdag gi lus dang / bdag gi pha'i lus dang / bdag gi lus rtag pa mi 'gyur ba'o zhes chags pa'o/ /tshul khrims mi sgom pa ni bdag gi lus kyi phyir mi dge ba bcu'i las byed pa'o/ /sems mi sgom pa ni mi dge ba'i las las</text></item>
<item><p>160a3</p><section>mdo sde</section><text>sems sdud mi nus pa'o/ /shes rab mi sgom pa ni sems mi sdud pas dge ba dang / mi dge ba'i chos rnam par 'byed mi nus pa'o/ /gzhan yang lus mi sgom pa ni bdag tu lta ba mi gcod pa'o/ /tshul khrims mi sgom pa ni tshul khrims snyems</text></item>
<item><p>160a4</p><section>mdo sde</section><text>pa mi gcod pa'o/ /sems mi sgom pa ni 'dod chags dang zhe sdang gi las byed cing sems can dmyal bar 'gro ba'o/ /gzhan yang lus mi sgom pa ni yul rtog par mi nus te nyes pa med kyang rtag tu dgrar 'dzin pa'o/ /rigs kyi bu dper na skyes bu</text></item>
<item><p>160a5</p><section>mdo sde</section><text>zhig la dgra zhig rtag tu 'brang zhing skabs tshol na/ shes rab can gyis tshor nas sems rtse gcig tu rtag tu bag byed do/ /gal te bag ma byas na dgras 'tshe bar 'gyur ba ltar sems can thams cad kyi lus kyang de dang 'dra bar rtag tu skom dang</text></item>
<item><p>160a6</p><section>mdo sde</section><text>zas dang grang dro mnyam par rim gro byed do/ /gal te da ltar rim gro dang bag ma byas na zhig cing 'gyes par 'gyur ro/ /rigs kyi bu ji ltar me lha rjed pa'i bram ze rtag tu spos dang me tog 'bul zhing bsngags bstod te phyag 'tshal ba dang mchod pa</text></item>
<item><p>160a7</p><section>mdo sde</section><text>dang rim gro lo brgya'i bar du byas kyang / gal te thang cig reg na lag pa tshig par 'gyur ro/ /me de la de ltar mchod pa byas mod kyi/ skad cig yud tsam yang mchod pa'i drin la lan blan pa med pa ltar sems can thams cad kyang de dang 'dra ste/ lo mang po'i</text></item>
<item><p>160a8</p><section>mdo sde</section><text>bar du spos dang / me tog dang / phreng ba dang / gos dang / zas dang / mal cha dang / nad kyi rkyen sman gyis rab tu gses mod kyi/ gal te nang dang phyi rol gyi mi dge ba'i rgyu rnams dang phrad na 'jig cing 'gog par 'gyur te/ sngon gos dang zas kyis gso</text></item>
<item><p>160b1</p><section>mdo sde</section><text>ba'i drin kyang mi sems so/ /rigs kyi bu dper na rgyal po zhig sbrul gdug pa bzhi gso ste/ snod gcig gi nang du bcug nas mi gcig 'tshor 'jug go/ /sbrul gdug pa de bzhi las gang yang rung ba gcig zhe sdang skyes na mi gsod par 'gyur te/</text></item>
<item><p>160b2</p><section>mdo sde</section><text>des 'jigs nas rtag tu zas tshol zhing dus su snyod do/ /sems can thams cad kyi chen po bzhi'i sbrul gdug pa yang de dang 'dra ste/ gal te chen po bzhi las gcig zhe sdang skyes na lus 'jig par 'gyur ro/ /rigs kyi bu dper na mi zhig nad</text></item>
<item><p>160b3</p><section>mdo sde</section><text>kyis btab na/ sems thag pa nas sman dang sman pa tshol te nad gso ba'i cho ga byed do/ /gal te 'grus par ma gsos na gdon mi za bar 'chi'o/ /sems can thams cad kyi lus kyang de dang 'dra ste/ rtag tu sems sdud pa la bag med par</text></item>
<item><p>160b4</p><section>mdo sde</section><text>mi bya'o/ /gal te bag med par byas na 'jig cing 'gog par 'gyur ro/ /rigs kyi bu dper na rdza ma so ma btang ba ni rlung dang / char pa dang / brdeg pa dang / 'dor ba dang / mnan pa mi bzod de/ sems can thams cad kyi lus kyang de dang</text></item>
<item><p>160b5</p><section>mdo sde</section><text>'dra bar bkres pa dang / skom pa dang / grang ba dang / tsha ba dang / rlung dang / char pa dang / brdeg pa dang / 'ching ba dang / spyo mi bzod do/ /rigs kyi bu dper na thor bu skrangs na rtag tu bag byed de/ reg tu mi ster ro/ /gal te reg</text></item>
<item><p>160b6</p><section>mdo sde</section><text>pa zhig tu gyur na na ba'i sdug bsngal chen por 'gyur te/ sems can thams cad kyi lus kyang de dang 'dra'o/ /rigs kyi bu dper na dre'u sbrums na bdag gi lus med par byed de sems can thams cad kyi lus kyang de 'dra bar khong na rlung</text></item>
<item><p>160b7</p><section>mdo sde</section><text>nad dang bad kan gyi nad yod na sdug bsngal myong bar 'gyur ro/ /rigs kyi bu dper na chu shing la 'bras bu chags na de ma thag tu skams te/ sems can thams cad kyi lus kyang de dang 'dra'o/ /rigs kyi bu dper na chu shing snying po med pa</text></item>
<item><p>160b8</p><section>mdo sde</section><text>ltar sems can thams cad kyi lus kyang de dang 'dra'o/ /rigs kyi bu dper na sbrul dang / sre mo ni rtag tu gcig la gcig gnod sems skyed pa ltar sems can gyi chen po bzhi yang de dang 'dra'o/ /rigs kyi bu dper na ngang pa'i rgyal po</text></item>
<item><p>161a1</p><section>mdo sde</section><text>ni dur khrod la mi dga' ba ltar byang chub sems dpa' yang de dang 'dra ste/ lus kyi dur la mi chags mi mos so/ /rigs kyi bu dper na rigs ngan dag rabs bdun gyi bar du rigs ngan gyi las byed na thams cad kyis smad par 'gyur ba ltar lus kyi sa bon</text></item>
<item><p>161a2</p><section>mdo sde</section><text>yang de dang 'dra ste/ sa bon khu ba dang khrag las gyur pas mthar mi gtsang ngo / /de ltar mi gtsang ba'i phyir sangs rgyas dang / byang chub sems dpa' rnams kyis yongs su smod do/ /rigs kyi bu lus 'di ni ri ma la ya dang mi mtshungs te/ tsa dan dang / me tog</text></item>
<item><p>161a3</p><section>mdo sde</section><text>ud pa la dang / pun da ri ka dang / tsam pa ka dang / ma ri ka dang / pa shi ka mi skye ste/ bu ga dgu nas rtag tu khrag dang / rnag dang / mi gtsang ba zag ste/ mnam pa sme ba'i gnas su skyes te/ mi sdug pa skyo bar rung ba rtag tu srin bu rnams dang lhan cig gnas</text></item>
<item><p>161a4</p><section>mdo sde</section><text>pa'o/ /rigs kyi bu dper na 'jig rten na skyed mos tshal gyi ra ba dam pa gtsang mar mi ro bzhag na de gtsang bar mi 'gyur te/ mang po kun gyis spangs nas chags pa'i sems mi skye ba ltar/ gzugs kyi khams kyang de dang 'dra ste gtsang la bzang mod kyi/</text></item>
<item><p>161a5</p><section>mdo sde</section><text>lus yod pa'i phyir sangs rgyas dang / byang chub sems dpa' rnams kyis yongs su spong ngo / /rigs kyi bu gang de ltar rtog mi nus pa ni lus sgom pa zhes mi bya'o/ /de la tshul khrims mi sgom pa ni rigs kyi bu gang gis tshul khrims 'di ni dge ba'i chos</text></item>
<item><p>161a6</p><section>mdo sde</section><text>thams cad kyi skas kyi them pa'o/ /dge ba'i chos thams cad kyi rtsa ba ste/ ji ltar sa chen po ni shing dang nags tshal thams cad kyi skye ba'i gnas dang mtshungs so/ /dge ba'i rtsa ba thams cad kyi thog mar 'gro ba ste/ ji ltar tshong dpon tshong pa thams</text></item>
<item><p>161a7</p><section>mdo sde</section><text>cad kyi thog mar 'gro ba dang mtshungs so/ /tshul khrims ni dge ba'i chos thams cad kyi rgyal mtshan yin te/ ji ltar brgya byin gyi rgyal mtshan bsgreng ba bzhin no/ /tshul khrims kyis mi dge ba'i las thams cad dang / ngan song gsum gyi las yun du gcod</text></item>
<item><p>161a8</p><section>mdo sde</section><text>pa'o/ /mi dge ba'i nad gso ba ste ji ltar sman gyi sdong po bzhin no/ /tshul khrims ni 'khor ba'i lam nyam nga ba'i rgyags tshogs lta bu'o/ /tshul khrims ni nyon mongs pa'i dgra gzhom pa'i go mtshon no/ /tshul khrims ni nyon mongs pa'i sbrul gdug pa</text></item>
<item><p>161b1</p><section>mdo sde</section><text>med par byed pa'i rig sngags so/ /tshul khrims ni mi dge ba'i las spyod pa las sgrol ba'i zam pa lta bur rtog mi nus pa ni tshul khrims sgom pa zhes mi bya'o/ /de la sems mi sgom pa ni sems g.yeng ba dang / 'phyar ba dang / 'gyur ba dang / gzung dka'</text></item>
<item><p>161b2</p><section>mdo sde</section><text>ba dang / gdul dka' ba ste/ kun du rgyu la ji ltar bal glang ma rungs pa bzhin no/ /skad cig skad cig mar myur te glog gi 'od dang mtshungs so/ /sems ni rgod cing mi gnas te spre'u dang mtshungs so/ /sems ni sgyu ma smig rgyu dang mtshungs te/ mi dge ba</text></item>
<item><p>161b3</p><section>mdo sde</section><text>thams cad kyi rtsa ba'o/ /'dod pa lnga ni chog dka' ste me dang shing du phrad pa dang mtshungs so/ /sems ni rgya mtsho dang mtshungs te 'bab chu thams cad shong ba'o/ /sems ni rim da dang mtshungs te rtswa shing mang po skye ba'i gnas lta bur rtog mi nus shing 'khor</text></item>
<item><p>161b4</p><section>mdo sde</section><text>ba yang dag pa ma yin pa slu ba la chags pas gnod par 'gyur te/ ji ltar nya dag mchil par zin pa bzhin no/ /rtag tu thog mar 'gro ba'i rjes su las 'brang ba ni ji ltar nya mo thog mar song na bu rnams phyi bzhin du 'brang ba bzhin no/ /'dod pa lnga la</text></item>
<item><p>161b5</p><section>mdo sde</section><text>chags nas mya ngan las 'das pa la mi mos pa ni ji ltar rnga mos sbrang rtsi zos na shi ba la thug gi bar du yang rtswa la mi lta'o/ /da ltar bde ba la chags shing phyi ma'i nyes pa la mi rtog ste/ ji ltar ba lang ljang bu la chags pa dbyug pas brdegs kyang mi</text></item>
<item><p>161b6</p><section>mdo sde</section><text>'jigs pa dang / srid pa nyi shu rtsa lngar kun tu 'khor zhing rgyug pa ni ji ltar rlung drag pos shing bal 'bud pa bzhin no/ /tshol bar mi rigs pa tshol ba la chog mi shes pa ni ji ltar blun po glen pa dag mi tsha ba'i me tshol ba bzhin no/ /rtag tu 'khor ba la dga'</text></item>
<item><p>161b7</p><section>mdo sde</section><text>zhing rnam par grol ba la mi dga' ba ni ji ltar srin bu 'ji ba zhes bya ba shing 'ji ba la chags pa bzhin no/ /bslad cing 'khor ba'i mnam po la sred cing chags pa ni ji ltar btson dag btson dpon gyi bu mo la dga' ba 'am phag mi gtsang ba la chags pa bzhin</text></item>
<item><p>161b8</p><section>mdo sde</section><text>te/ gang gis de ltar rtog mi nus pa ni sems mi sgom pa zhes bya'o/ /de la shes rab mi sgom pa ni bya nam mkha' lding lta bu'i mthu stobs chen pos las ngan pa thams cad 'joms pa dang / nyi ma'i 'od ltar ma rig pa'i mun pa gzhom pa dang / phung po'i shing</text></item>
<item><p>162a1</p><section>mdo sde</section><text>gi rtsa ba rtsa nas 'don pa ni ji ltar klung drag pos g.yeng ba lta bu dang / log par lta ba sreg pa ni me mar mur dang 'dra ba'i mthu stobs yod par mi rtog pa dang / shes rab ni dge ba'i chos thams cad kyi rtsa ba yin te/ sangs rgyas dang byang chub sems</text></item>
<item><p>162a2</p><section>mdo sde</section><text>dpa' rnams kyi yum dang sa bon yin par rtog mi nus pa ni shes rab sgom pa zhes mi bya'o/ /rigs kyi bu don dam pa la gal te lus dang / lus kyi mtshan nyid dang / lus kyi rgyu dang / lus kyi 'bras bu dang / lus kyi phung po dang / lus gcig pa dang / lus</text></item>
<item><p>162a3</p><section>mdo sde</section><text>gnyis pa dang / lus 'di dang / lus pha rol dang / lus 'gog pa dang / lus mnyam pa dang / lus kyis lus bsgom par lta ba ni lus sgom pa zhes mi bya'o/ /rigs kyi bu gang tshul khrims dang / tshul khrims kyi mtshan nyid dang / tshul khrims kyi rgyu dang / tshul</text></item>
<item><p>162a4</p><section>mdo sde</section><text>khrims kyi 'bras bu dang / tshul khrims rab dang / 'bring dang / tshul khrims tha ma dang / tshul khrims kyi tshogs dang / tshul khrims gcig pa dang / tshul khrims gnyis pa dang / tshul khrims 'di dang / tshul khrims pha rol dang / tshul khrims 'gog</text></item>
<item><p>162a5</p><section>mdo sde</section><text>pa dang / tshul khrims mnyam pa dang / tshul khrims kyis tshul khrims sgom pa dang / tshul khrims kyi pha rol du phyin par lta ba ni tshul khrims sgom pa zhes mi bya'o/ /gang gis sems dang / sems kyi mtshan nyid dang / sems kyi rgyu dang / sems kyi</text></item>
<item><p>162a6</p><section>mdo sde</section><text>'bras bu dang / sems kyi tshogs dang / sems dang / sems las byung ba dang / sems gcig pa dang / sems gnyis pa dang / sems 'di dang / sems pha rol dang / sems 'gog pa dang / sems mnyam pa dang / sems kyis sems sgom pa dang /</text></item>
<item><p>162a7</p><section>mdo sde</section><text>sems rab dang / sems 'bring dang / tha ma dang / mi dge ba'i sems dang / mi dge ba'i sems su lta na de ni sems sgom pa zhes mi bya'o// // bam po bzhi bcu gnyis pa/ rigs kyi bu gang shes rab dang / shes rab kyi mtshan</text></item>
<item><p>162a8</p><section>mdo sde</section><text>nyid dang / shes rab kyi rgyu dang / shes rab kyi 'bras bu dang / shes rab kyi tshogs dang / shes rab gcig pa dang / shes rab gnyis pa dang / shes rab pha rol dang / shes rab 'gog pa dang / shes rab mnyam pa dang / shes rab rab dang / 'bring dang / tha ma</text></item>
<item><p>162b1</p><section>mdo sde</section><text>dang / shes rab rtul ba dang / shes rab rno ba dang / shes rab kyis shes rab bsgom par lta ba ni shes rab bsgom pa zhes mi bya'o/ /rigs kyi bu gang gis lus dang / tshul khrims dang / sems dang / shes rab mi sgom pa de ni mi dge ba'i las chung ngus kyang</text></item>
<item><p>162b2</p><section>mdo sde</section><text>mi dge ba'i rnam par smin pa chen por 'gyur te/ 'di ltar 'jigs pa'i phyir rtag tu 'di snyam du bdag sems can dmyal bar gtogs pas sems can dmyal ba'i spyad pa spyod do snyam sems te/ mkhas pa shes rab can gyis sems can dmyal ba'i</text></item>
<item><p>162b3</p><section>mdo sde</section><text>sdug bsngal bstan pa thos kyang rtag par 'di snyam du ji ltar lcags kyis lcags brdung ba dang / rdos rdo brdeg pa dang / shing gis shing brdeg pa dang / me'i srin bu mo la dga' ba bzhin du sems can dmyal ba'i lus kyang sems can dmyal ba dang mtshungs</text></item>
<item><p>162b4</p><section>mdo sde</section><text>te/ de ltar sems can dmyal ba dang mtshungs na sdug bsngal gyi dngos po ci zhig yod ces sems so/ /dper na sbrang bu ngar snabs la 'byar te 'byung mi nus pa ltar de yang de dang 'dra ste/ kha na ma tho ba chung ngu las 'byung mi nus shing thog ma nas</text></item>
<item><p>162b5</p><section>mdo sde</section><text>'gyod pa'i sems med de/ dge ba spyod mi nus shing skyon bcabs pas sngon gyi dge ba'i las yod pa rnams kyang kha na ma tho bas rme bar byas te/ de la da ltar gyi dus su myong bar rigs pa'i rnam par smin pa yang ba bsgyur te/ sems can dmyal ba'i</text></item>
<item><p>162b6</p><section>mdo sde</section><text>mi dge ba'i 'bras bu shin du lci bar 'gyur ro/ /rigs kyi bu ji ltar snod chung ngu'i chu nyung zad kyi nang du lan tshwa phul gang btab na ro shin du kha bas btung rab tu dka' ba ltar de'i kha na ma tho ba'i las kyang de dang 'dra'o/ /rigs kyi bu dper na mi zhig gzhan la dong</text></item>
<item><p>162b7</p><section>mdo sde</section><text>tse gcig chag pa las skyin pa 'jal mi phod pa'i phyir bcings drags te/ sdug bsngal mang du myong ba ltar de'i kha na ma tho ba'i las kyang de dang 'dra'o/ /byang chub sems dpa' seng ge sgras gsol pa/ bcom ldan 'das ci'i slad du da ltar myong bar</text></item>
<item><p>162b8</p><section>mdo sde</section><text>rigs pa'i rnam par smin pa yang ba sems can dmyal bar myong bar 'gyur/ bcom ldan 'das kyis bka' stsal pa/ rigs kyi bu sems can thams cad kyis dngos po 'di lnga dang ldan na da ltar gyi rnam par smin pa yang ba sems can dmyal bar myong</text></item>
<item><p>163a1</p><section>mdo sde</section><text>bar 'gyur ro/ /lnga gang zhe na/ gti mug can dang / dge ba'i rtsa ba nyung ba dang / mi dge ba'i las lci ba dang / 'gyod tshangs ma byas pa dang / thog ma'i dge ba'i las mi spyod pa'o/ /yang rnam pa lnga ste/ mi dge ba'i las spyod pa dang /</text></item>
<item><p>163a2</p><section>mdo sde</section><text>tshul khrims kyi nor med pa dang / dge ba'i rtsa ba spong ba dang / lus dang / tshul khrims dang / sems dang / shes rab mi sgom pa dang / mi dge ba'i bshes gnyen la bsten pa ste/ rigs kyi bu de bas na da ltar gyi 'bras bu rnam par smin pa yang ba sems</text></item>
<item><p>163a3</p><section>mdo sde</section><text>can dmyal ba'i lci ba myong bar 'gyur ro/ /seng ge sgras gsol pa/ bcom ldan 'das skyes bu gang dag ni sems can dmyal ba'i rnam par smin pa lci ba bsgyur te/ da ltar gyi tshe na yang ba myong bar 'gyur/ bcom ldan 'das kyis bka' stsal pa/ rigs</text></item>
<item><p>163a4</p><section>mdo sde</section><text>kyi bu gang gis lus dang / tshul khrims dang / sems dang / shes rab sgom zhing gong du bshad pa ltar chos thams cad nam mkha' dang 'dra bar rtogs te/ shes rab tu mi lta/ shes rab can du mi lta/ gti mug tu mi lta/ gti mug can du mi</text></item>
<item><p>163a5</p><section>mdo sde</section><text>lta/ bsgom par mi lta/ bsgom pa can du mi lta ba de ni shes rab can zhes bya ste/ des ni lus dang / tshul khrims dang / sems dang / shes rab sgom zhing des ni sems can dmyal ba'i 'bras bu rnam par smin pa lci ba da ltar gyi tshe na yang ba myong ba ste/</text></item>
<item><p>163a6</p><section>mdo sde</section><text>des gal te mi dge ba'i las rab tu lci ba byas kyang 'di snyam du bdag gi las 'di shin du lci mod kyi/ dge ba'i las tsam mi phod do snyam du sems pa ni 'di lta ste/ dper na ras kyi bal ni phor brgya yang gser yang dag pa srang gcig gi dor med pa 'am/</text></item>
<item><p>163a7</p><section>mdo sde</section><text>ji ltar gang gA klung gi nang du lan tshwa phul gang btab na lan tshwa mi bro ste 'thung ba dag mi tshor ba 'am/ dper na shin du phyug pos rin po che brgya stong gzhan la chags kyang sus kyang bcings drags te sdug bsngal bar byed mi nus pa 'am/ ji ltar spos kyi</text></item>
<item><p>163a8</p><section>mdo sde</section><text>bal glang chen po lcags kyo bcag nas rang nyam du 'gro nus pa ltar shes rab can yang de dang 'dra ste/ rtag tu 'di snyam du bdag ni dge ba'i stobs che la/ mi dge ba'i las ni zhan pas bdag gis mthol zhing bshags na sdig pa byang bar 'gyur te/</text></item>
<item><p>163b1</p><section>mdo sde</section><text>shes rab bsgoms na shes rab kyi stobs che zhing ma rig pa'i stobs chung bar 'gyur ro snyam bsams nas dge ba'i bshes gnyen la bsnyen te/ yang dag pa'i lta ba la goms par byed cing mdo sde sde bcu gnyis gzungs su 'dzin te/ klog pa dang /</text></item>
<item><p>163b2</p><section>mdo sde</section><text>'don pa dang / yi ger bris shing gzhan la ston pa dang / gzhan dag gzungs su 'dzin cing klog gam/ 'don tam/ yi ger 'dri 'am/ gzhan la yang ston pa dag mthong na bkur sti'i sems bskyed do/ /gos dang / zas dang / gnas khang</text></item>
<item><p>163b3</p><section>mdo sde</section><text>dang / mal cha dang / nad kyi rkyen sman dang / me tog dang / spos kyis mchod de/ sti stang dang / rim gro byed do/ /gang nas gang du phyin pa'i gnas su legs pa brjod kyi/ nyes pa mi brjod de/ dkon mchog gsum la mchod cing shin du</text></item>
<item><p>163b4</p><section>mdo sde</section><text>rgyas pa'i mdo mya ngan las 'das pa las de bzhin gshegs pa rtag pa dang / mi 'gyur mi 'pho ba dang / sems can thams cad la sangs rgyas kyi rang bzhin yod par lhag par yid ches pa de ni/ sems can dmyal ba'i rnam par smin pa</text></item>
<item><p>163b5</p><section>mdo sde</section><text>lci ba da ltar gyi dus na yang ba myong bar byed pa'o/ /rigs kyi bu don de lta bas na las thams cad nges par 'bras bu yod pa ma yin la/ sems can thams cad kyis nges par myong ba ma yin no/ /byang chub sems dpa' seng ge sgras gsol pa/ bcom ldan</text></item>
<item><p>163b6</p><section>mdo sde</section><text>'das gal te las thams cad la nges par 'bras bu yang ba mchis la/ sams can thams cad la sangs rgyas kyi rang bzhin mchis pas 'phags pa'i lam yan lag brgyad sgom par 'gyur na/ ci'i rgyu ci'i rkyen gyis sems can thams cad yongs su mya ngan</text></item>
<item><p>163b7</p><section>mdo sde</section><text>las 'das pa yongs su ma thob/ bcom ldan 'das gal te sems can thams cad la sangs rgyas kyi rang bzhin mchis na/ gdon mi 'tshal bar bla na med pa'i byang chub thob par 'gyur na/ 'phags pa'i lam brgyad bsgom yang ci 'tshal/ bcom</text></item>
<item><p>163b8</p><section>mdo sde</section><text>ldan 'das mdo sde 'di las nad pa dag gal te sman dang / sman pa dang / nad g.yog dang / nad ji lta ba bzhin du gsos na nad byang bar 'gyur ba ltar sems can thams cad kyang de dang 'dra ste/ nyan thos dang / rang sangs rgyas dang / de bzhin gshegs</text></item>
<item><p>164a1</p><section>mdo sde</section><text>pa dang / byang chub sems dpa' rnams dang / dge ba'i bshes gnyen rnams las chos thos te/ 'phags pa'i lam bsgoms sam/ gal te ma phrad dam/ ma thos sam/ lam ma bsgoms kyang bla na med pa yang dag par rdzogs pa'i byang chub</text></item>
<item><p>164a2</p><section>mdo sde</section><text>thob par 'gyur ro/ /de ci'i slad du zhe na/ sangs rgyas kyi rang bzhin mchis pa'i slad du'o/ /bcom ldan 'das dper na nyi ma dang zla ba ni ri an tar du ma phyin par bar du gcod nus pa 'am/ klung chen po bzhi yang rgya mtshor ma phyin par dgag nus pa 'am/ log</text></item>
<item><p>164a3</p><section>mdo sde</section><text>sred can dag sems can dmyal bar mi 'gro bar dgag nus pa ma mchis pa ltar sems can thams cad kyang de dang 'dra ste/ sus kyang bla na med pa yang dag par rdzogs pa'i byang chub tu 'gro ba'i bar du gcod nus pa ma mchis so/ /de ci'i slad du zhe na/ sangs rgyas kyi</text></item>
<item><p>164a4</p><section>mdo sde</section><text>rang bzhin mchis pa'i slad du'o/ /bcom ldan 'das don de lta bas na sems can thams cad lam bsgom mi 'tshal bar sangs rgyas kyi rang bzhin gyi mthus bla na med pa yang dag par rdzogs pa'i byang chub thob pa'i rigs kyi/ 'phags pa'i lam bsgom pa'i mthu la</text></item>
<item><p>164a5</p><section>mdo sde</section><text>rag ma lus so/ /bcom ldan 'das gal te log sred can dang / phas pham pa bzhi nyams pa dang / mtshams med pa lnga bgyis pa la sogs pa bla na med pa yang dag par rdzogs pa'i byang chub mi thob pa ni bsgom 'tshal na/ sangs rgyas kyi rang bzhin gyi</text></item>
<item><p>164a6</p><section>mdo sde</section><text>rgyus nges par thob par 'gyur bas bsgom pa'i phyir thob par 'gyur ba ni ma lags so/ /bcom ldan 'das dper na rdo khab len lta bu lcags dang mi nye mod kyi/ de'i mthus lcags 'dzin to/ /sems can gyi sangs rgyas kyi rang bzhin yang de dang 'dra ste/</text></item>
<item><p>164a7</p><section>mdo sde</section><text>de bas na 'phags pa'i lam la brtson mi 'tshal lo/ /bcom ldan 'das kyis bka' stsal pa/ legs so legs so/ /rigs kyi bu dper na gang gA'i klung gi 'gram na mi rnam pa bdun zhig khrus byed dam/ dgras 'jigs pa'i phyir ram/ me tog</text></item>
<item><p>164a8</p><section>mdo sde</section><text>rnga ba'i phyir chu'i nang du zhugs na/ de la gcig ni chur zhugs ma thag tu nub par gyur to/ /de ci'i phyir zhe na/ zhan la mthu rtsal med de rkyal ma bslabs pa'i phyir ro/ /de la gcig ni zhugs nas nub mod kyi nub nas phyir yang 'byung ste/ byung nas phyir nub</text></item>
<item><p>164b1</p><section>mdo sde</section><text>bo/ /de ci'i phyir zhe na/ mthu rtsal che bas nub nas phyir 'byung ngo / /rkyal ma bslabs pas byung nas phyir yang nub bo/ /de la gcig ni nub nas phyir byung ste/ byung nas phyir ma nub bo/ /de ci'i phyir zhe na/ lus lci bas nub kyang mthu rtsal che bas slar byung ngo / /rkyal</text></item>
<item><p>164b2</p><section>mdo sde</section><text>bslabs pas yang ma nub bo/ /de la gcig ni zhugs nas nub ste/ nub nas phyir byung ngo / /byung nas chags te phyogs bzhi kun du lta'o/ /de ci'i phyir zhe na/ lus lci bas nub kyang mthu rtsal che bas byung ngo / /rkyal bslabs pas chags te 'byung ba'i gnas mi shes</text></item>
<item><p>164b3</p><section>mdo sde</section><text>pas phyogs bcur lta ba'o/ /de la gcig ni zhugs nas nub ste/ nub nas phyir yang byung / byung nas chags so/ /chags nas phyogs bzhir bltas so/ /bltas nas song ngo / /de ci'i phyir zhe na/ 'jigs pa'i phyir ro/ /de la gcig ni zhugs nas song ngo / /</text></item>
<item><p>164b4</p><section>mdo sde</section><text>gting tshugs pa na sdod do/ /de ci'i phyir zhe na/ dgra nye ring lta ba'i phyir ro/ /de la gcig ni pha rol gyi 'gram du phyin nas ri mthon por 'dzegs te/ dgra dang bral nas 'jigs pa med cing rab tu bde bar gyur to/ /rigs kyi bu de bzhin du 'khor ba'i klung chen po yang</text></item>
<item><p>164b5</p><section>mdo sde</section><text>de dang 'dra ste/ mi rnam pa bdun yod do/ /de dag kyang nyon mongs pa'i dgras 'jigs pa'i phyir 'khor ba'i klung chen po rgal snyam bsams nas khyim nas khyim med par rab tu byung ste/ skra dang / kha spu bregs nas lus la chos gos gyon to/ /de ltar rab tu</text></item>
<item><p>164b6</p><section>mdo sde</section><text>byung nas mi dge ba'i grogs dang bsten te/ de'i ngag nyan cing log pa'i chos 'di dag 'dzin to/ /sems can gyi lus ni lnga phung ste/ lnga phung de ni chen po lnga'o/ /gal te sems can shi na chen po lnga yun du bcad pa yin no/ /chen po lnga yun du bcad na dge</text></item>
<item><p>164b7</p><section>mdo sde</section><text>ba dang / mi dge ba'i las rnams bsgom ci dgos zhes zer te/ de bas na dge ba dang / mi dge ba dang / dge ba dang / mi dge ba'i rnam par smin pa med par rig go zhes zer te/ de lta bu ni log sred can zhes bya'o/ /log sred can zhes bya ba ni dge ba'i rtsa ba</text></item>
<item><p>164b8</p><section>mdo sde</section><text>thams cad gcod pa zhes bya'o/ /dge ba'i rtsa ba bcad pa'i phyir 'khor ba'i klung du nub ste 'byung mi nus so/ /de ci'i phyir zhe na/ mi dge ba'i las lci ba'i phyir dad pa'i stobs med pa'i phyir te/ gang gA'i klung gi mi dang po dang mtshungs so/ /rigs kyi bu</text></item>
<item><p>165a1</p><section>mdo sde</section><text>log sred can dag ni rgyu rkyen rnam pa drug gis ngan song gsum du nub ste 'byung mi nus so/ /drug gang zhe na/ 'di lta ste/ mi dge ba'i sems 'bar ba dang / 'jig rten phyi ma mi mthong ba dang / nyon mongs pa spyod pa na dga' ba dang / dge ba'i rtsa ba spong ba dang /</text></item>
<item><p>165a2</p><section>mdo sde</section><text>mi dge ba'i las kyis bsgribs shing chod pa dang / mi dge ba'i bshes gnyen la bsten pa'o/ /yang dngos po rnam pa lngas ngan song gsum du nub bo/ /lnga gang zhe na/ dge slong la chos ma yin par byed pa dang / dge slong ma la chos ma yin par byed pa dang /</text></item>
<item><p>165a3</p><section>mdo sde</section><text>dbang du byas te dge 'dun gyi rdzas la spyod pa dang / ma la chos ma yin pa spyod pa dang / dge 'dun sde mi mthun pa lnga la yin pa dang ma yin pa bskyed pa'o/ /yang dngos po rnam pa lngas ngan song gsum du ltung ngo / /lnga gang zhe na/ rtag tu dge ba dang / mi dge</text></item>
<item><p>165a4</p><section>mdo sde</section><text>ba'i 'bras bu med do zhes 'chad pa dang / byang chub tu sems bskyed pa'i sems can gyi srog gcod pa dang / chos smra ba'i skyon 'bru ba dang / chos la chos ma yin par bshad cing chos ma yin pa la chos su bshad pa dang / chos la skyon tshol ba'i phyir nyan pa'o/ /</text></item>
<item><p>165a5</p><section>mdo sde</section><text>yang dngos po rnam pa gsum gyis ngan song gsum du nub bo/ /gsum gang zhe na/ de bzhin gshegs pa mi rtag pa ste 'gog pa'o zhes smra ba dang dam pa'i chos kyang mi rtag pa ste 'gyur zhing 'pho ba'o zhes smra ba dang / dge 'dun dkon mchog 'gog par</text></item>
<item><p>165a6</p><section>mdo sde</section><text>'gyur ro zhes smra ba ste/ de bas na rtag tu ngan song gsum du nub bo/ /de'i 'og nas 'khor ba'i klung las rgal bar 'dod pa'i phyir dge ba'i rtsa ba bcad pas nub nas 'byung mi nus so/ /de la 'byung ba zhes bya ba ni dge ba'i bshes gnyen la bsnyen nas</text></item>
<item><p>165a7</p><section>mdo sde</section><text>dad pa'i sems thob pa'o/ /de la dad pa'i sems ni sbyin pa dang sbyin pa'i 'bras bu la yid ches pa dang / dge ba dang dge ba'i 'bras bu la yid ches pa dang / mi dge ba dang mi dge ba'i 'bras bu la yid ches pa dang / 'khor ba la sdug bsngal ba dang /</text></item>
<item><p>165a8</p><section>mdo sde</section><text>mi rtag pa dang / 'jig par yid ches pa ste/ de ni dad pa zhes bya'o/ /dad pa'i sems dang ldan pa'i phyir tshul khrims gtsang ba spyod cing gzungs su 'dzin te klog gam/ 'don tam/ yi ger bris sam/ dgrol zhing bshad de/ rtag tu sbyin pa byed</text></item>
<item><p>165b1</p><section>mdo sde</section><text>cing shes rab sgom yang dbang po rtul ba'i phyir mi dge ba'i bshes gnyen dang phrad na lus dang / tshul khrims dang / sems dang / shes rab mi sgom zhing log pa'i chos 'dzin to/ /yang dus ngan pa'i tshe yul ngan par skyes na dge ba'i rtsa ba rnams gcod</text></item>
<item><p>165b2</p><section>mdo sde</section><text>do/ /dge ba'i rtsa ba bcad pa'i phyir rtag tu 'khor bar nub ste/ de ni gang gA'i klung gi mi gnyis pa dang mtshungs so/ /de la gcig ni 'khor ba'i klung chen po las rgal bar 'dod pa las dge ba'i rtsa ba bcad pa'i phyir nub par gyur kyang dge ba'i bshes</text></item>
<item><p>165b3</p><section>mdo sde</section><text>gnyen la bsten pas na byung ba zhes bya ste/ de bzhin gshegs pa ni thams cad mkhyen pa yin/ rtag par mi 'gyur ba ste/ sems can gyi phyir bla na med pa'i chos ston to/ /sems can thams cad la sangs rgyas kyi rang bzhin yod do/ /de bzhin</text></item>
<item><p>165b4</p><section>mdo sde</section><text>gshegs pa dang / chos dang dge 'dun la 'gog pa ma yin no zhes yid ches shing dad de/ log sred can ni chos de dag ma bcad na nams kyang bla na med pa yang dag par rdzogs pa'i byang chub mi 'thob ste/ rnam par spangs na gdod thob bo snyam yid</text></item>
<item><p>165b5</p><section>mdo sde</section><text>ches shing dad pa'i sems kyis tshul khrims gtsang ba sgom ste/ tshul khrims gtsang ba bsgoms nas mdo sde sde bcu gnyis gzungs su 'dzin cing klog pa dang / 'don pa dang / yi ger bris shing rnam par 'byed de/ sems can thams cad</text></item>
<item><p>165b6</p><section>mdo sde</section><text>la rgyas par ston to/ /sbyin pa la dga' zhing shes rab sgom par byed do/ /de ltar dbang po rno bas dad pa dang / shes rab brtan par gyur nas phyir ldog pa'i sems med pa de ni gang gA'i klung gi mi gsum pa dang mtshungs so/ /de la gcig</text></item>
<item><p>165b7</p><section>mdo sde</section><text>ni 'khor ba'i klung chen po la rgal 'dod pa las dge ba'i rtsa ba bcad pa'i phyir nub par gyur kyang dge ba'i bshes gnyen dang bsten pas dad pa'i sems dang ldan pa ni 'byung ba zhes bya ste/ dad pa'i sems dang ldan pa'i phyir mdo sde sde bcu gnyis gzungs</text></item>
<item><p>165b8</p><section>mdo sde</section><text>su 'dzin cing klog pa dang / 'don pa dang / yi ger bris shing rnam par 'byed de/ sems can thams cad la rgyas par ston to/ /sbyin pa la dga' zhing shes rab sgom par byed do/ /de ltar dbang po rno ba'i phyir dad pa dang / shes rab la brten par gyur nas</text></item>
<item><p>166a1</p><section>mdo sde</section><text>phyir ldog pa'i sems med pas phyogs bzhir lta'o/ /de la phyogs bzhir lta ba zhes bya ba ni dge sbyong gi 'bras bu rnam pa bzhi ste/ ji ltar gang gA'i klung gi mi bzhi pa dang mtshungs so/ /de la gcig ni 'khor ba'i klung chen po de rgal 'dod pa las dge</text></item>
<item><p>166a2</p><section>mdo sde</section><text>ba'i rtsa ba bcad pa'i phyir der nub par gyur kyang dge ba'i bshes gnyen dang bsnyen pa'i phyir dad pa'i sems dang ldan pas na de ni 'byung ba zhes bya'o/ /de ltar dad pa'i sems dang ldan pa'i phyir mdo sde sde bcu gnyis gzungs su 'dzin cing klog pa dang / 'don pa dang /</text></item>
<item><p>166a3</p><section>mdo sde</section><text>yi ger bris shing rnam par 'byed de/ sems can thams cad la rgyas par ston to/ /sbyin pa la dga' zhing shes rab sgom par byed do/ /de ltar dbang po rno bar gyur pa'i phyir dad pa dang shes rab brtan par gyur nas phyir ldog pa'i sems med par gyur to/ /de ltar</text></item>
<item><p>166a4</p><section>mdo sde</section><text>phyir ldog pa med pas gong nas gong du 'phar ro/ /de la gong nas gong du 'phar ba ni rang sangs rgyas te/ de ltar bdag grol mod kyi/ sems can thams cad la ma yin pas de ni song ba zhes bya ste/ ji ltar gang gA'i klung gi mi lnga dang mtshungs so/ /de la gcig ni</text></item>
<item><p>166a5</p><section>mdo sde</section><text>'khor ba'i klung chen po rgal 'dod pa las dge ba'i rtsa ba bcad pas der nub kyang dge ba'i bshes gnyen dang bsten pas dad pa'i sems dang ldan par gyur to/ /dad pa'i sems dang ldan pa'i phyir 'byung ba zhes bya'o/ /de ltar dad pa'i sems dang ldan pa'i phyir mdo</text></item>
<item><p>166a6</p><section>mdo sde</section><text>sde bcu gnyis gzungs su 'dzin cing klog pa dang / 'don pa dang / yi ger bris shing rnam par phye ste/ sems can thams cad la rgyas par ston to/ /sbyin pa la dga' zhing shes rab sgom par byed do/ /de ltar dbang po rnon por gyur pa'i phyir dad pa dang shes rab</text></item>
<item><p>166a7</p><section>mdo sde</section><text>brtan par gyur nas phyir ldog pa'i sems med do/ /da ltar phyir ldog pa med pas gong nas gong du 'phar te gting tshugs par phyin to/ /gting tshugs par phyin nas der sdod de mi 'gro'o/ /der sdod cing mi 'gro zhes bya ba ni 'di lta ste/ byang chub sems dpa' sems</text></item>
<item><p>166a8</p><section>mdo sde</section><text>can rnams sgrol ba'i phyir nyon mongs pa la rtog pa'o/ /de ni ji ltar gang gA'i klung gi mi drug pa dang mtshungs so/ /de la gcig ni 'khor ba'i klung chen po rgal 'dod pa las dge ba'i rtsa ba bcad de der nub par gyur kyang dge ba'i bshes gnyen dang bsten pas na dad pa'i</text></item>
<item><p>166b1</p><section>mdo sde</section><text>sems dang ldan par gyur to/ /dad pa'i sems dang ldan pas na byung ba zhes bya ste/ dad pa'i sems kyis mdo sde bcu gnyis gzungs su 'dzin cing klog pa dang / 'don pa dang / yi ger bris shing rnam par 'byed de/ sems can thams cad la rgyas par ston to/ /</text></item>
<item><p>166b2</p><section>mdo sde</section><text>sbyin pa la dga' zhing shes rab sgom par byed do/ /da ltar dbang po rnon por gyur pa'i phyir dad pa dang / shes rab brtan par gyur nas phyir ldog pa'i sems med par gyur to/ /phyir ldog pa med pas gong nas gong du 'phar ro/ /gong nas gong du 'phar bas pha</text></item>
<item><p>166b3</p><section>mdo sde</section><text>rol gyi 'gram du phyin te/ ri mthon por 'dzegs nas 'jigs pa'i dgra rnams spangs te bde ba mang po myong bar gyur to/ /rigs kyi bu pha rol gyi 'gram du phyin pa zhes bya ba ni de bzhin gshegs pa'o/ /bde ba myong ba zhes bya ba ni sangs rgyas rtag pa'o/ /ri mthon</text></item>
<item><p>166b4</p><section>mdo sde</section><text>por gnas pa zhes bya ba ni yongs su mya ngan las 'das pa chen po'i dpe'o/ /rigs kyi bu gang gA'i klung gi mi de dag kun la rkang lag dang ldan mod kyi/ rgal mi nus pa ltar sems can thams cad kyang de dang 'dra ste/ yang dag par sangs rgyas dkon mchog dang /</text></item>
<item><p>166b5</p><section>mdo sde</section><text>chos dkon mchog dang / dge 'dun dkon mchog yod la/ de bzhin gshegs pas kyang chos rnams kyi mdo 'phags pa'i lam yan lag brgyad dang / yongs su mya ngan las 'das pa chen po bstan mod kyi/ sems can rnams kyis thob par mi nus te/ 'di ni</text></item>
<item><p>166b6</p><section>mdo sde</section><text>ngas kyang ma nyes la 'phags pa'i lam gyis kyang ma nyes te/ sems can rnams kyi skyon dang nyon mongs pa rnams kyis nyes par gyur par rig par bya'o/ /don de lta bas na sems can thams cad kyis mya ngan las 'das pa ma thob bo/ /rigs kyi bu dper na sman pa</text></item>
<item><p>166b7</p><section>mdo sde</section><text>mkhas pas nad kyi dngos po rig nas sman ston te/ nad pas ma 'thungs na sman pas nyes pa ma yin no/ /rigs kyi bu gal te sbyin bdag gcig gis nor ci bdog pa thams cad mi thams cad la byin pa las kha cig gis ma blangs na sbyin bdag gis nyes pa ma</text></item>
<item><p>166b8</p><section>mdo sde</section><text>yin no/ /rigs kyi bu dper na nyi ma shar ba na grag grog zab mo thams cad kyang snang bar gyur la/ dmus long gis lam mi mthong ba ni nyi mas ma nyes so/ /rigs kyi bu dper na gang gA'i klung gi chus skom pa mang po ngoms par nus so/ /skom pa dag ma</text></item>
<item><p>167a1</p><section>mdo sde</section><text>'thungs na chus ma nyes so/ /rigs kyi bu dper na sa chen pos ni 'bras bu thams cad mnyam par skyed de gnyis su med na/ zhing pas ma rmos pa ni sas ma nyes so/ /rigs kyi bu de bzhin gshegs pas sems can thams cad la khyab par mdo sde bcu</text></item>
<item><p>167a2</p><section>mdo sde</section><text>gnyis rgyas par 'byed cing bstan te/ sems can gyis ma bzung na de bzhin gshegs pas ma nyes so/ /rigs kyi bu gang la la lam sgom pa ni/ bla na med pa dgra bcom pa yang dag par rdzogs pa'i byang chub 'thob bo/ /rigs kyi bu khyod kyis sems can</text></item>
<item><p>167a3</p><section>mdo sde</section><text>kun la sangs rgyas kyi rang bzhin yod pas bla na med pa dgra bcom pa yang dag par rdzogs pa'i byang chub thob ste/ ji ltar rdo khab len bzhin no zhes bya ba ni legs so legs so/ /sangs rgyas kyi rang bzhin yod pa'i rgyu'i stobs kyis bla na med pa yang dag par</text></item>
<item><p>167a4</p><section>mdo sde</section><text>rdzogs pa'i byang chub thob kyi/ 'phags pa'i lam bsgom mi dgos so zhes bya ba ni don de lta ma yin no/ /rigs kyi bu dper na mi la la zhig gis dbye dgon par song ba las skom pas gdungs te khron pa zhig dang phrad do/ /khron pa de shin du zab ste/</text></item>
<item><p>167a5</p><section>mdo sde</section><text>chu mi mthong mod kyi nges par yod par shes so/ /mi des thabs kyis zo ba dang thag pa btsal te bcus nas gzod mthong ba ltar sangs rgyas kyi rang bzhin yang de dang 'dra ste/ sems can thams cad la yod mod kyi/ zag pa med pa'i 'phags pa'i</text></item>
<item><p>167a6</p><section>mdo sde</section><text>lam bsgoms pas gdod mthong bar 'gyur ro/ /rigs kyi bu ji ltar til yod na mar yang mthong bar 'gyur ro/ /thabs rnams spangs na mi mthong ba bzhin du bu ram gyi shing yang de dang 'dra'o/ /rigs kyi bu dper na sum cu rtsa gsum gyi lha dang /</text></item>
<item><p>167a7</p><section>mdo sde</section><text>byang sgra mi snyan yod pa'i chos yin mod kyi/ dge ba'i las sam rdzu 'phrul gyi mthu med na mi mthong ngo / /sa'i 'og na rtswa'i rtsa ba dang / sa'i 'og gi chu ni sas khebs pas na mi mthong ba ltar sems can gyi sangs rgyas kyi rang bzhin yang de dang 'dra ste/</text></item>
<item><p>167a8</p><section>mdo sde</section><text>'phags pa'i lam ma bsgoms na ni mthong bar mi 'gyur ro/ /rigs kyi bu khyod kyis ji ltar 'jig rten na nad pas gal te nad g.yog dang / sman bzang po dang / sman pa mkhas pa dang phrad de/ nad ji lta ba bzhin du sman btang ngam/ gal te ma phrad</text></item>
<item><p>167b1</p><section>mdo sde</section><text>kyang rung ste 'tsho'o zhes bya ba ni rigs kyi bu ngas byang chub sems dpa' sa drug pa rnams la don de dag bstan to/ /rigs kyi bu dper na nam mkha' ni sems can thams cad kyi nang yang ma yin/ phyi rol yang ma yin/ phyi nang gnyis ka yang ma yin pa'i phyir</text></item>
<item><p>167b2</p><section>mdo sde</section><text>thogs pa med de/ sems can gyi sangs rgyas kyi rang bzhin yang de dang 'dra'o/ /rigs kyi bu dper na mi zhig la nor gnas gzhan zhig na yod la/ drung na med mod kyi/ yid bzhin du spyod pa la dbang ngo / /gal te la la zhig gis dris na yang bdag dbang ngo zhes zer ro/ /</text></item>
<item><p>167b3</p><section>mdo sde</section><text>de ci'i phyir zhe na/ nges par dbang ba'i phyir te/ sems can gyi sangs rgyas kyi rang bzhin yang de dang 'dra ste/ 'di yang ma yin/ pha rol yang ma yin te/ nges par thob pa'i phyir thams cad la yod ces smras so/ /rigs kyi bu dper na sems can gyis las dge</text></item>
<item><p>167b4</p><section>mdo sde</section><text>ba dang / mi dge ba byas pa yang nang na ma yin/ phyi rol na ma yin te/ de ltar las kyi rang bzhin de yod pa yang ma yin/ med pa yang ma yin/ thog ma med pa da ltar yod pa yang ma yin/ rgyu med pa las byung ba yang ma yin/ 'dis byas pas 'dis myong ba yang</text></item>
<item><p>167b5</p><section>mdo sde</section><text>ma yin/ 'dis byas pas gzhan myong ba yang ma yin/ gzhan byas pas gzhan myong ba yang ma yin/ byas pa yang med/ myong ba yang med pa ma yin gyi/ dus dang rkyen 'dus pas 'bras bu rnam par smin par 'gyur ba ltar/ sems can gyi sangs rgyas</text></item>
<item><p>167b6</p><section>mdo sde</section><text>kyi rang bzhin yang de dang 'dra bar thog ma med la da ltar yod pa yang ma yin/ nang na ma yin/ phyi rol na ma yin/ yod pa ma yin/ med pa ma yin/ 'di na ma yin/ pha rol na ma yin/ gzhan nas 'ongs pa ma yin/ rgyu med pa yang ma yin/ sems</text></item>
<item><p>167b7</p><section>mdo sde</section><text>can thams cad kyis mthong ba yang ma yin te/ byang chub sems dpa' rnams dus dang rkyen 'dus pas mthong bar 'gyur ro/ /de la dus shes bya ba ni 'di lta ste/ byang chub sems dpa' sems dpa' chen po sa bcu pa 'phags pa'i lam brgyad sgom zhing</text></item>
<item><p>167b8</p><section>mdo sde</section><text>sems can thams cad la mnyam pa'i sems thob pa de'i tshe na mthong ste/ de ni byis pa zhes mi bya'o/ /rigs kyi bu khyod kyis rdo khab long dang 'dra'o zhes bya ba'i don ni de lta ma yin gyi/ de ci'i phyir zhe na/ rdos lcags 'dzin pa ma yin no/ /de yang ci'i</text></item>
<item><p>168a1</p><section>mdo sde</section><text>phyir zhe na/ sems dang las med pa'i phyir ro/ /rigs kyi bu chos tha dad pa yod pas chos tha dad par 'byung ngo / /chos tha dad pa med pas chos tha dad pa 'gog ste/ byed pa yang med/ 'jig pa yang med do/ /rigs kyi bu dper na/ me mur gyis</text></item>
<item><p>168a2</p><section>mdo sde</section><text>shing tshig par mi nus mod kyi/ me byung nas shing 'jig pas tshig pa zhes bya'o/ /rigs kyi bu dper na lcam pa ni nyi ma ji lta ba ltar 'gyur ro/ /lcam pa de la 'dud pa'i sems kyang med/ rnam par shes pa yang med la/ las kyang med mod kyi/ chos tha</text></item>
<item><p>168a3</p><section>mdo sde</section><text>dad pa'i mtshan nyid kyis rang 'khor zhing 'gyur ro/ /rigs kyi bu dper na chu shing gi sdong po ni 'brug gi sgra bsgrags pa na skye ste/ sdong po de la rna ba med/ sems med/ yid kyi rnam par shes pa med kyang chos tha dad pa yod pas chos tha dad pa</text></item>
<item><p>168a4</p><section>mdo sde</section><text>skyes so/ /chos tha dad pa med na chos tha dad pa 'gog go/ /rigs kyi bu dper na shing a sho ka la bud med kyis reg na me tog 'byung ste/ shing de la sems kyang med/ reg pa'i tshor ba yang med kyang / chos tha dad pa yod pas chos tha dad pa 'byung ngo / /</text></item>
<item><p>168a5</p><section>mdo sde</section><text>chos tha dad pa med na chos tha dad pa 'gog go/ /rigs kyi bu dper na skyur rtsi'i shing ni ro dang 'bags na shing tog legs shing mang bar 'gyur te/ skyur rtsi'i shing de la sems kyang med/ reg pa med mod kyi/ chos tha dad pa yod pas chos tha dad pa 'byung ngo / /</text></item>
<item><p>168a6</p><section>mdo sde</section><text>chos tha dad pa med na chos tha dad pa 'gog go/ /rigs kyi bu dper na bal po se'u'i shing 'dzugs pa so phag dang / rus pa dang lud kyis rmed byas na 'bras bu legs par 'gyur te/ bal po se'u yi shing de la sems dang reg pa med mod kyi/ chos tha dad pa yod</text></item>
<item><p>168a7</p><section>mdo sde</section><text>pas chos tha dad pa 'byung ngo / /chos tha dad pa med na chos tha dad pa 'gog ste/ rigs kyi bu rdo khab long gis lcags len pa yang de dang 'dra bar chos tha dad pa yod pas chos tha dad pa 'byung ngo / /chos tha dad pa med na chos tha dad pa 'gog ste/ sems</text></item>
<item><p>168a8</p><section>mdo sde</section><text>can gyi sangs rgyas kyi rang bzhin yang de dang 'dra bar bla na med pa yang dag par rdzogs pa'i byang chub len mi nus so/ /rigs kyi bu ma rig pa yang 'du byed rnams len mi nus shing 'du byed kyis kyang rnam par shes pa len mi nus mod kyi/ ma rig pa'i</text></item>
<item><p>168b1</p><section>mdo sde</section><text>rkyen gyis 'du byed/ 'du byed kyi rkyen gyis rnam par shes pa zhes bya ste/ sangs rgyas bzhugs kyang rung / mi bzhugs kyang rung / chos kyi dbyings ni rtag tu gnas so/ /rigs kyi bu sangs rgyas kyi rang bzhin sems can gyi nang na gnas shes bya ba ni rigs kyi</text></item>
<item><p>168b2</p><section>mdo sde</section><text>bu rtag pa'i chos ni gnas med de/ gal te gnas yod na mi rtag par 'gyur ro/ /rigs kyi bu rten cing 'brel te 'byung ba bcu gnyis ni nges par gnas pa'i gnas med do/ /gal te gnas pa'i gnas yod na rten cing 'brel te 'byung ba bcu gnyis rtag pa</text></item>
<item><p>168b3</p><section>mdo sde</section><text>zhes mi bya'o/ /de bzhin gshegs pa'i chos kyi sku yang gnas pa'i gnas med/ chos kyi khams dang / chos kyi skye mched dang / chos kyi phung po dang / nam mkha' yang gnas pa'i gnas med de/ sangs rgyas kyi rang bzhin yang de dang 'dra bar gnas</text></item>
<item><p>168b4</p><section>mdo sde</section><text>pa'i gnas med do/ /rigs kyi bu dper na chen po bzhi ni stobs mnyam ste/ kun la sra ba dang / dro ba dang / gsher ba dang / g.yo ba dang / yang ba dang / lci ba dang / dmar po dang / dkar po dang / ser po dang / nag po'i mtshan nyid 'dra bar yod mod kyi/ chen</text></item>
<item><p>168b5</p><section>mdo sde</section><text>po bzhi la las med do/ /chos tha dad pa'i dbyings kyis so sor mi mtshungs pa ltar sangs rgyas kyi rang bzhin yang de dang 'dra ba ste/ chos tha dad pa'i dbyings kyi phyir dus dang phrad na gdod mthong ngo / /rigs kyi bu sems can thams cad sangs rgyas kyi rang bzhin</text></item>
<item><p>168b6</p><section>mdo sde</section><text>las phyir mi ldog pa'i phyir yod pa zhes bya'o/ /de ltar phyir mi ldog pa'i phyir/ yod par 'gyur ba'i phyir/ nges par thob pa'i phyir/ nges par mthong bar 'gyur ba'i phyir/ sems can thams cad la sangs rgyas kyi rang bzhin yod ces bya'o/ /rigs</text></item>
<item><p>168b7</p><section>mdo sde</section><text>kyi bu dper na rgyal po zhig gis blon po chen po gcig la khyod kyis bal glang gcig khrid la dmus long la ston ces bka' stsal pa dang / de nas blon po chen po des rgyal po'i bka' bzhin du dmus long rnams bsdus te bal glang bstan pa dang / dmus long</text></item>
<item><p>168b8</p><section>mdo sde</section><text>de dag so so nas lag pas mnams so/ /de nas blon pos slar rgyal po la bdag gis bstan lags so zhes gsol nas/ de nas rgyal pos dmus long rnams bkug nas so sor khyed cag gis bal glang mthong ngam zhes smras pa dang / dmus long rnams</text></item>
<item><p>169a1</p><section>mdo sde</section><text>kyis so so nas bdag gis mthong ngo zhes gsol to/ /rgyal pos smras pa/ bal glang ji lta bur 'dug /de la dmus long gang mche ba la reg pas ni bal glang yungs ma dang 'dra'o zhes zer ro/ /rna ba la reg pas ni bal glang ni zhib ma dang 'dra'o</text></item>
<item><p>169a2</p><section>mdo sde</section><text>zhes zer ro/ /mgo la reg pas ni bal glang rdo dang 'dra'o zhes zer ro/ /sna la reg pas ni bal glang gi gnya' shing dang 'dra'o zhes zer ro/ /rkang pa la reg pas ni bal glang gi gzugs gtun dang 'dra'o zhes zer ro/ /rgyab la reg pas ni</text></item>
<item><p>169a3</p><section>mdo sde</section><text>bal glang khri dang 'dra'o zhes zer ro/ /lto ba la reg pas ni bal glang rdza ma dang 'dra'o zhes zer ro/ /mjug ma la reg pas ni bal glang gi gzugs thag pa dang 'dra'o zhes zer ro/ /rigs kyi bu dmus long de dag bal glang gi dngos po nyid mi smra mod kyi/ mi smra ba</text></item>
<item><p>169a4</p><section>mdo sde</section><text>yang ma yin no/ /gal te dngos po de dag bal glang ma yin na de dag spangs pa'i pha rol na bal glang gzhan med do/ /rigs kyi bu rgyal po ni de bzhin gshegs pa thams cad mkhyen pa'i dpe'o/ /blon po ni shin du rgyas pa yongs su mya ngan las 'das pa chen po'i</text></item>
<item><p>169a5</p><section>mdo sde</section><text>dpe'o/ /bal glang ni sangs rgyas kyi rang bzhin gyi dpe'o/ /dmus long ni sems can ma rig pa rnams kyi dpe'o/ /sems can de dag sangs rgyas kyis gsungs pa thos nas kha cig ni 'di skad du gzugs ni sangs rgyas kyi rang bzhin no/ /de ci'i phyir zhe na/</text></item>
<item><p>169a6</p><section>mdo sde</section><text>gzugs de 'gog mod kyi/ gcig gis gcig bsabs shing rgyun mi 'chad pas de bzhin gshegs pa'i bla na med pa'i mtshan sum cu rtsa gnyis dang / de bzhin gshegs pa'i gzugs rtag pa thob pa'i phyir te/ de bzhin gshegs pa'i gzugs ni</text></item>
<item><p>169a7</p><section>mdo sde</section><text>rtag pa mi 'chad pa'i phyir de bas na gzugs ni sangs rgyas kyi rang bzhin no zhes zer te/ dper na gser yang dag pa ji ltar bsgyur ba yang kha dog rtag cing mi 'gyur te/ gdu bu byas sam/ sbrul du byas sam/ zhong bar byas kyang rung ste/ kha dog ser po thog ma</text></item>
<item><p>169a8</p><section>mdo sde</section><text>nas ma gyur to/ /sems can gyi sangs rgyas kyi rang bzhin yang de dang 'dra bar dbyibs mi rtag mod kyi/ gzugs ni rtag pa ste/ de'i phyir gzugs ni sangs rgyas kyi rang bzhin no zhes smra'o/ /kha cig ni 'di skad du tshor ba ni sangs rgyas kyi rang bzhin no zhes</text></item>
<item><p>169b1</p><section>mdo sde</section><text>zer ro/ /de ci'i phyir zhe na/ tshor ba'i rgyu dang rkyen gyis de bzhin gshegs pa'i yang dag pa'i bde ba thob ste/ de bzhin gshegs pa'i tshor ba ni mthar tshor ba don dam pa'i tshor ba ste/ sems can gyi tshor ba'i rang bzhin mi rtag mod kyi/ 'on kyang gcig gis gcig</text></item>
<item><p>169b2</p><section>mdo sde</section><text>bsabs te rgyun mi 'chad pas de bzhin gshegs pa'i tshor ba rtag pa thob ste/ dper na/ mi'i rus ke'u shi ka zhes bya ba mi nyid mi rtag mod kyi/ rus rtag pa yin te/ rabs stong phrag brgyar yang myi 'gyur ba ltar/ sems can gyi sangs rgyas kyi rang bzhin yang</text></item>
<item><p>169b3</p><section>mdo sde</section><text>de dang 'dra ste/ de bas na tshor ba ni sangs rgyas kyi rang bzhin no zhes smra'o/ /de la kha cig ni 'di skad du 'du shes ni sangs rgyas kyi rang bzhin no zhes zer ro/ /de ci'i phyir zhe na/ 'du shes kyi rgyu dang rkyen gyis de bzhin gshegs pa'i 'du shes yang dag par thob po/ /</text></item>
<item><p>169b4</p><section>mdo sde</section><text>de la de bzhin gshegs pa'i 'du shes ni 'du shes med pa'i 'du shes so/ /'du shes med pa'i 'du shes ni sems can du 'du shes pa ma yin/ bud med dang skyes par 'du shes pa ma yin/ gzugs dang / tshor ba dang / 'du shes dang / 'du byed dang / rnam</text></item>
<item><p>169b5</p><section>mdo sde</section><text>par shes par 'du shes pa ma yin/ 'du shes ma yin/ 'du shes chad pa'o/ /sems can gyi 'du shes mi rtag mod kyi/ 'du shes rim gyis gcig gis gcig bsabs te rgyun mi 'chad pas de bzhin gshegs pa'i 'du shes ther zug rtag pa thob bo/ /</text></item>
<item><p>169b6</p><section>mdo sde</section><text>rigs kyi bu dper na sems can gyi rten cing 'brel te 'byung ba bcu gnyis dang mtshungs te/ sems can ni 'gog mod kyi/ rten cing 'brel te 'byung ba bcu gnyis ni rtag pa ltar sems can gyi sangs rgyas kyi rang bzhin yang de dang 'dra ste/ de bas na 'du</text></item>
<item><p>169b7</p><section>mdo sde</section><text>shes ni sangs rgyas kyi rang bzhin no zhes smra'o/ /de la kha cig ni 'di skad du 'du byed ni sangs rgyas kyi rang bzhin no zhes zer ro/ /de ci'i phyir zhe na/ 'du byed ni 'tsho ba'i srog ces bya ste/ srog gi rgyu dang rkyen gyis de bzhin gshegs pa'i sku tshe</text></item>
<item><p>169b8</p><section>mdo sde</section><text>rtag tu gnas pa thob par 'gyur ro/ /sems can gyi srog mi rtag mod kyi/ 'tsho ba'i srog rim gyis gcig gis gcig bsabs shing rgyun mi 'chad pas de bzhin gshegs pa'i yang dag pa'i sku tshe rtag pa thob pa ste/ rigs kyi bu dper na/</text></item>
<item><p>170a1</p><section>mdo sde</section><text>mdo sde bcu gnyis la mnyan pa dang / 'chad pa dang / gnyis ka'i ni mi rtag mod kyi/ mdo sde nyid rtag tu gnas shing mi 'gyur ba ltar sems can gyi sangs rgyas kyi rang bzhin yang de dang 'dra bas na/ de'i phyir 'du byed ni sangs rgyas kyi rang bzhin no</text></item>
<item><p>170a2</p><section>mdo sde</section><text>zhes smra'o/ /de la kha cig ni 'di skad du rnam par shes pa ni sangs rgyas kyi rang bzhin no zhes zer ro/ /de ci'i phyir zhe na/ rnam par shes pa'i rgyu dang rkyen gyis de bzhin gshegs pa'i thugs mnyam pa thob ste/ sems can gyi yid kyi rnam par shes pa mi rtag mod</text></item>
<item><p>170a3</p><section>mdo sde</section><text>kyi/ rnam par shes pa de gcig gis gcig bsabs shing rgyun mi 'chad pas de bzhin gshegs pa'i yang dag pa'i thugs rtag pa thob par 'gyur ro/ /dper na mes tshos par byed pa dang 'dra ste/ me mi rtag pa yin yang tshos pa ni mi rtag pa ma yin pa</text></item>
<item><p>170a4</p><section>mdo sde</section><text>ltar sems can gyi sangs rgyas kyi rang bzhin yang de dang 'dra ste/ don de lta bas na rnam par shes pa ni sangs rgyas kyi rang bzhin no zhes smra'o/ /de la kha cig ni 'di skad du phung po ma gtogs par bdag ces bya ba yod de/ bdag ces bya ba ni sangs rgyas kyi rang bzhin</text></item>
<item><p>170a5</p><section>mdo sde</section><text>no zhes zer ro/ /de ci'i phyir zhe na/ bdag ces bya ba'i rgyu dang rkyen gyis de bzhin gshegs pa'i dbang sgyur ba brgyad thob par 'gyur ro/ /mu stegs can dag kha cig ni song ba dang / 'ong ba dang / mthong ba dang / thos pa dang / mya ngan dang / dga' ba dang /</text></item>
<item><p>170a6</p><section>mdo sde</section><text>smra ba la bdag go zhes zer te/ bdag ces bya ba'i mtshan nyid de dag mi rtag mod kyi/ de bzhin gshegs pa'i bdag yang dag pa ni rtag pa'o/ /rigs kyi bu dper na phung po dang skye mched dang khams mi rtag mod kyi ming du btags pa rtag pa yin</text></item>
<item><p>170a7</p><section>mdo sde</section><text>pa ltar sems can gyi sangs rgyas kyi rang bzhin yang de dang 'dra'o/ /rigs kyi bu ji ltar dmus long de dag so so nas bal glang gi gzugs smra ba de dag thog tu bab par ma smras mod kyi/ bal glang las gzhan smras pa ma yin pa ltar sangs rgyas</text></item>
<item><p>170a8</p><section>mdo sde</section><text>kyi rang bzhin smra ba yang de dang 'dra ste/ chos drug po ma yin mod kyi/ chos drug las gzhan pa 'ang ma yin no/ /rigs kyi bu de bas na sems can gyi sangs rgyas kyi rang bzhin ni gzugs ma yin/ gzugs las gzhan pa 'ang ma yin pa nas bdag</text></item>
<item><p>170b1</p><section>mdo sde</section><text>ma yin/ bdag las gzhan pa'i bar du yang ma yin no zhes gsungs so/ /rigs kyi bu mu stegs can dag ni bdag yod ces smra mod kyi/ yang dag par bdag ces bya ba med do/ /sems can gyi bdag ces bya ba ni phung po lnga nyid la bya ste/ phung po'i pha rol na</text></item>
<item><p>170b2</p><section>mdo sde</section><text>bdag ces bya ba logs shig na med do/ /rigs kyi bu dper na lcug ma dang / lo ma dang / ge sar dang / sdong bu 'dus pa las pad mor 'gyur te/ de dag spangs pa'i pha rol na pad mo zhes bya ba gzhan med pa ltar sems can gyi bdag kyang de dang 'dra'o/ /</text></item>
<item><p>170b3</p><section>mdo sde</section><text>rigs kyi bu dper na rtsig pa dang / rtswa dang / shing 'dus pa las khang pa zhes bya ste/ de dag spangs pa'i pha rol na khang pa zhes bya ba gzhan med do/ /dper na shing sing ldeng dang / shing pa la sha dang / shing n+ya gro d+ha dang / shing u dum 'bar ba la sogs pa 'dus pa la</text></item>
<item><p>170b4</p><section>mdo sde</section><text>tshal zhes bya ste/ de dag spangs pa'i pha rol na tshal zhes bya ba gzhan med do/ /dper na shing rta'i tshogs dang / bal glang gi tshogs dang / rta'i tshogs dang / rkang thang gi tshogs 'dus pa las dmag ces bya ste/ de dag spangs pa'i pha rol na dmag ces bya</text></item>
<item><p>170b5</p><section>mdo sde</section><text>ba gzhan med do/ /dper na kha che dar gyi tshon rnam pa lnga 'dus pa las za 'ug ces bya ste/ de dag spangs pa'i pha rol na za 'ug ces bya ba gzhan med do/ /dper na rigs rnam pa bzhi 'dus pa la tshogs chen po zhes bya ste/ de dag spangs pa'i pha rol na tshogs</text></item>
<item><p>170b6</p><section>mdo sde</section><text>chen po zhes bya ba gzhan med pa ltar sems can gyi bdag ces bya ba yang de dang 'dra ste/ phung po lnga spangs pa'i pha rol na bdag ces bya ba gzhan med do/ /rigs kyi bu de bzhin gshegs pa ni rtag tu gnas pas bdag ces bya'o/ /de bzhin gshegs pa'i</text></item>
<item><p>170b7</p><section>mdo sde</section><text>chos kyi sku ni mtha' yas/ thogs pa med/ mi skye mi 'gog cing dbang brgyad thob pas bdag ces bya ste/ sems can la ni yang dag par de lta bu'i bdag dang bdag gi ba med de/ mthar gdon mi za bar don dam pa'i stong pa thob par 'gyur ba'i phyir</text></item>
<item><p>170b8</p><section>mdo sde</section><text>sangs rgyas kyi rang bzhin zhes bya'o/ /rigs kyi bu byams pa chen po dang / snying rje chen po ni sangs rgyas kyi rang bzhin zhes bya'o/ /de ci'i phyir zhe na/ byams pa chen po dang / snying rje chen po n-i rtag tu grib ma bzhin du byang chub sems dpa' la 'khor te/</text></item>
<item><p>171a1</p><section>mdo sde</section><text>sems can thams cad kyang gdon mi za bar byams pa chen po dang / snying rje chen po thob par 'gyur ba'i phyir sems can thams cad la sangs rgyas kyi rang bzhin yod do zhes gsungs so/ /byams pa chen po dang / snying rje chen po ni sangs rgyas kyi rang</text></item>
<item><p>171a2</p><section>mdo sde</section><text>bzhin zhes bya ste/ sangs rgyas kyi rang bzhin ni de bzhin gshegs pa zhes bya'o/ /de la dga' ba chen po dang / btang snyoms chen po ni sangs rgyas kyi rang bzhin zhes bya'o/ /de ci'i phyir zhe na/ byang chub sems dpa' sems dpa' chen pos srid pa nyi shu lnga</text></item>
<item><p>171a3</p><section>mdo sde</section><text>ma spangs na/ bla na med pa yang dag par rdzogs pa'i byang chub thob par mi nus te/ sems can thams cad mthar thob par 'gyur ba'i phyir/ sems can thams cad la sangs rgyas kyi rang bzhin yod ces gsungs so/ /de la dga' ba chen po dang / btang</text></item>
<item><p>171a4</p><section>mdo sde</section><text>snyoms chen po ni sangs rgyas kyi rang bzhin zhes bya ste/ sangs rgyas kyi rang bzhin nyid de bzhin gshegs pa zhes bya'o/ /yang sangs rgyas kyi rang bzhin ni dad pa'i sems chen po zhes bya'o/ /de ci'i phyir zhe na/ dad pa'i sems kyis byang chub sems dpa'</text></item>
<item><p>171a5</p><section>mdo sde</section><text>sems dpa' chen po rnams sbyin pa'i pha rol tu phyin pa nas shes rab kyi pha rol du phyin pa'i bar du yongs su rdzogs par 'gyur ro/ /sems can thams cad kyang mthar gdon mi za bar dad pa'i sems chen po thob pa'i phyir sems can thams cad la</text></item>
<item><p>171a6</p><section>mdo sde</section><text>sangs rgyas kyi rang bzhin yod ces gsungs so/ /de la dad pa'i sems ni sangs rgyas kyi rang bzhin te/ sangs rgyas kyi rang bzhin nyid de bzhin gshegs pa'o/ /yang sangs rgyas kyi rang bzhin ni bu gcig pa'i sa zhes bya'o/ /de ci'i phyir zhe na/ bu gcig</text></item>
<item><p>171a7</p><section>mdo sde</section><text>pa'i sa'i rgyu dang rkyen gyis byang chub sems dpa' sems can thams cad la mnyam pa'i sems thob ste/ sems can thams cad kyang mthar gdon mi za bar bu gcig pa'i sa thob par 'gyur bas na sems can thams cad la sangs rgyas kyi rang bzhin yod de/</text></item>
<item><p>171a8</p><section>mdo sde</section><text>bu gcig pa'i sa ni sangs rgyas kyi rang bzhin no/ /sangs rgyas kyi rang bzhin nyid ni de bzhin gshegs pa'o zhes gsungs so/ /yang sangs rgyas kyi rang bzhin ni sa bzhi pa'i stobs shes bya'o/ /de ci'i phyir zhe na/ sa bzhi pa'i stobs kyi rgyu dang rkyen gyis byang</text></item>
<item><p>171b1</p><section>mdo sde</section><text>chub sems dpa' sems can thams cad kyi don byed par 'gyur te/ sems can thams cad kyang mthar gdon mi za bar sa bzhi pa'i stobs thob par 'gyur bas na de'i phyir sems can thams cad la sangs rgyas kyi rang bzhin yod de/ sa bzhi pa'i stobs ni sangs rgyas kyi</text></item>
<item><p>171b2</p><section>mdo sde</section><text>rang bzhin no/ /sangs rgyas kyi rang bzhin nyid ni de bzhin gshegs pa'o zhes gsungs so/ /yang sangs rgyas kyi rang bzhin ni rten cing 'brel te 'byung ba bcu gnyis so/ /de ci'i phyir zhe na/ rten cing 'brel te 'byung ba bcu gnyis kyi phyir de bzhin gshegs pa</text></item>
<item><p>171b3</p><section>mdo sde</section><text>rtag tu gnas te/ sems can thams cad kyang gdon mi za bar rten cing 'brel te 'byung ba bcu gnyis po de dag thob par 'gyur ba'i phyir sems can thams cad la sangs rgyas kyi rang bzhin yod de/ rten cing 'brel par 'byung ba bcu gnyis ni sangs rgyas kyi rang</text></item>
<item><p>171b4</p><section>mdo sde</section><text>bzhin no/ /sangs rgyas kyi rang bzhin nyid ni de bzhin gshegs pa'o zhes gsungs so/ /yang sangs rgyas kyi rang bzhin ni so so yang dag par shes pa rnam pa bzhi'o/ /de ci'i phyir zhe na/ so so yang dag par shes pa bzhi'i rgyu dang rkyen gyis tshig dang don bshad pa</text></item>
<item><p>171b5</p><section>mdo sde</section><text>la thogs pa med do/ /tshig dang don la thogs pa med pa'i phyir sems can gyi don byed par 'gyur te/ de bas na so so yang dag par shes pa bzhi ni sangs rgyas kyi rang bzhin no/ /sangs rgyas kyi rang bzhin nyid ni de bzhin gshegs pa'o zhes gsungs so/ /</text></item>
<item><p>171b6</p><section>mdo sde</section><text>yang sangs rgyas kyi rang bzhin ni spyi bo'i ting nge 'dzin ces bya'o/ /de ci'i phyir zhe na/ ting nge 'dzin gyis bsgoms na sangs rgyas kyi chos thams cad sdud par gyur te/ de lta bas na spyi bo'i ting nge 'dzin ni sangs rgyas kyi rang bzhin no/ /byang chub sems</text></item>
<item><p>171b7</p><section>mdo sde</section><text>dpa' sa bcu pas ting nge 'dzin bsgoms kyang yongs su rdzogs par ma gyur te/ sangs rgyas kyi rang bzhin mthong mod kyi/ gsal bar ma gyur to/ /sems can thams cad kyang mthar gdon mi za bar thob par 'gyur ba'i phyir sems can thams cad la</text></item>
<item><p>171b8</p><section>mdo sde</section><text>sangs rgyas kyi rang bzhin yod ces gsungs so/ /rigs kyi bu ji ltar gong du smos pa'i chos rnam pa sna tshogs kyang sems can thams cad kyis thob par 'gyur bas na sems can thams cad la sangs rgyas kyi rang bzhin yod do zhes gsungs so/ /</text></item>
<item><p>172a1</p><section>mdo sde</section><text>rigs kyi bu gal te ngas gzugs la sangs rgyas kyi rang bzhin no zhes bshad na sems can gyis thos ma thag tu phyin ci log pa bskyed do/ /phyin ci log pa'i phyir tshe'i dus byas nas mtshams med pa'i sems can dmyal bar ltung ngo / /de bzhin</text></item>
<item><p>172a2</p><section>mdo sde</section><text>gshegs pas chos bstan pas ni sems can dmyal ba bcad pa'i phyir te/ de bas na gzugs ni sangs rgyas kyi rang bzhin no zhes mi gsungs pa nas rnam par shes pa'i bar du ma gsungs so/ /rigs kyi bu gal te sems can gyis sangs rgyas kyi rang bzhin gsal</text></item>
<item><p>172a3</p><section>mdo sde</section><text>bar rtogs na lam sgom mi dgos te/ byang chub sems dpa' sa bcu pas 'phags pa'i lam brgyad bsgoms pa yang sangs rgyas kyi rang bzhin cung zad cig mthong na/ ma bsgoms pas mthong bar 'gyur ba lta ci smos/ rigs kyi bu byang chub sems dpa'</text></item>
<item><p>172a4</p><section>mdo sde</section><text>'jam dpal la sogs pas bskal pa tshad med pa'i bar du 'phags pa'i lam bsgoms pas gdod sangs rgyas kyi rang bzhin mthong na nyan thos dang / rang sangs rgyas dag gis lta ga la mthong / gal te sems can dag sangs rgyas kyi rang bzhin gsal</text></item>
<item><p>172a5</p><section>mdo sde</section><text>bar mthong bar 'dod na sems rtse gcig tu yongs su mya ngan las 'das pa'i mdo gzungs su 'dzin cing klog pa dang / 'don pa dang / yi ger bris shing dgrol zhing bshad pa dang / mchod pa dang / rim gro dang / bkur stir bya'o/ /gzhan gyis gzungs</text></item>
<item><p>172a6</p><section>mdo sde</section><text>su 'dzin pa nas bkur sti la sogs pa'i bar du byed pa mthong na/ gnas khang bzang po dang / gos dang / mal cha dang / nad kyi rkyen sman gyis mchod cing bsngags pa dang / phyag 'tshal ba dang / gsong por smra ba yang bya'o/ /rigs kyi bu gang gis 'das pa'i</text></item>
<item><p>172a7</p><section>mdo sde</section><text>dus na/ sangs rgyas tshad med mtha' yas pa snyed la bsnyen bkur dang mchod pa byas te/ dge ba'i rtsa ba rab tu bskrun pas gdod mdo sde 'di'i ming tsam thos par 'gyur ro/ /rigs kyi bu sangs rgyas kyi rang bzhin bsam gyis mi khyab ste/ sangs</text></item>
<item><p>172a8</p><section>mdo sde</section><text>rgyas dang / chos dang dge 'dun dkon mchog kyang bsam gyis mi khyab/ sems can thams cad la sangs rgyas kyi rang bzhin yod la/ shes par mi nus pa yang bsam gyis mi khyab/ de bzhin gshegs pa'i rtag pa dang / bde ba dang / bdag dang / yongs</text></item>
<item><p>172b1</p><section>mdo sde</section><text>su dag pa'i chos bsam gyis mi khyab/ sems can thams cad yongs su mya ngan las 'das pa'i mdo sde 'di la dad pa yang bsam gyis mi khyab bo/ /byang chub sems dpa' seng ge sgras gsol pa/ bcom ldan 'das ji ltar bcom ldan 'das kyis</text></item>
<item><p>172b2</p><section>mdo sde</section><text>gsungs pa ltar sems can thams cad yongs su mya ngan las 'das pa'i mdo sde 'di la dad par ni bsam gyis mi khyab bo zhes gsungs na/ bcom ldan 'das 'khor gyi dkyil 'khor 'di'i nang na sems can bye ba phrag brgyad khri lnga stong snyed mdo</text></item>
<item><p>172b3</p><section>mdo sde</section><text>sde 'di la dad pa'i sems mi skye bas gang mdo sde 'di la dad pa ni bsam gyis mi khyab pa'o zhes bgyi 'am/ bcom ldan 'das kyis bka' stsal pa/ rigs kyi bu sems can de dag kyang ma 'ongs pa'i dus na mdo sde 'di la yid ches par 'gyur zhing</text></item>
<item><p>172b4</p><section>mdo sde</section><text>sangs rgyas kyi rang bzhin mthong ste/ bla na med pa yang dag par rdzogs pa'i byang chub thob par 'gyur ro // //'phags pa yongs su mya ngan las 'das pa chen po'i mdo/ bam po bzhi bcu gsum pa/ seng ge sgras gsol</text></item>
<item><p>172b5</p><section>mdo sde</section><text>pa/ bcom ldan 'das phyir mi ldog pa'i byang chub sems dpa' dag ji ltar bdag la gdon mi za bar phyir mi ldog pa'i sems dang ldan par rtogs par 'gyur/ bcom ldan 'das kyis bka' stsal pa/ rigs kyi bu byang chub sems dpa' sems</text></item>
<item><p>172b6</p><section>mdo sde</section><text>dpa' chen po dag dka' thub spyad pa'i sems kyis bdag la bdag brtags na rtogs par 'gyur ro/ /'di lta ste/ nyin re zhing til 'bru re las mi za bar de bzhin du zhag bdun gyi bar du 'bras bu nas sran ma 'am/ gso ma 'am/ khre 'am/ sran</text></item>
<item><p>172b7</p><section>mdo sde</section><text>ma dkar po'i bar du de dang 'dra bar zhag bdun bdun gyi bar du 'brum bu re las mi za ste/ nyin re zhing 'brum bu re za ba na 'di snyam du dka' ba spyod pa 'di ni phan pa'i don du 'gyur ba med de/ phan pa'i don du mi 'gyur yang de ltar spyod na phan pa'i don du 'gyur ba mi byed</text></item>
<item><p>172b8</p><section>mdo sde</section><text>pa lta ci smos snyam sems te/ phan pa'i don du mi 'gyur ba yang nyams su len cing bzod pa byed de/ phyir mi ldog par 'gyur bas na gdon mi za bar bla na med pa yang dag par rdzogs pa'i byang chub thob par 'gyur ro/ /de ltar zhag de snyed kyi</text></item>
<item><p>173a1</p><section>mdo sde</section><text>bar du dka' ba spyod pa na lus kyi sha dang lpags pa nyams shing rid pa ni dku ba brngas ma thag pa nyi ma la bzhag pa dang mtshungs so/ /mig rkong ba ni khron pa'i skar ma dang mtshungs so/ /sha kun du zad de rtsa dang chu ba 'ba' shig snang ba ni rtswa khyim zhig pa dang</text></item>
<item><p>173a2</p><section>mdo sde</section><text>mtshungs so/ /sgal tshigs mngon par snang ba ni thag gu mdud pa bor ba dang mtshungs so/ /'dug 'dug pa'i gnas ni rta'i rmig rjes dang mtshungs te/ 'dug pa'i tshe ni kha sbub tu 'gyel/ langs pa'i tshe ni gan rgyal du 'gyel te/ de ltar phan pa'i don med pa'i</text></item>
<item><p>173a3</p><section>mdo sde</section><text>sdug bsngal myong yang byang chub kyi sems las phyir ldog par mi byed do/ /rigs kyi bu gzhan yang byang chub sems dpa' sems dpa' chen pos sdug bsngal gzhom zhing bde ba sbyin pa'i phyir phyi nang gi zang zing thams cad gtong ba nas lus dang srog gi bar</text></item>
<item><p>173a4</p><section>mdo sde</section><text>du rtswa dang 'dra bar yongs su gtong bar byed do/ /gang de ltar lus dang srog la mi phangs pa'i byang chub sems dpa' de ni bdag la bdag phyir mi ldog pa'i sems gdon mi za bar yod pa dang / nges par bla na med pa yang dag par rdzogs pa'i byang chub thob par rtogs</text></item>
<item><p>173a5</p><section>mdo sde</section><text>so/ /gzhan yang byang chub sems dpas chos 'dod pa'i rkyen gyis lus kyis snang ba'i mar me 'dzugs pa ni lus la ras kyis dkris nas mar gyis byugs te me gtong bar byed do/ /byang chub sems dpas de'i tshe de ltar sdug bsngal chen po myong ba na bdag gi</text></item>
<item><p>173a6</p><section>mdo sde</section><text>sems la smad pa'i phyir 'di skad ces smra'o/ /sdug bsngal 'di ni sems can dmyal ba'i sdug bsngal brgya stong gi char yang mi phod na khyod kyi bskal pa tshad med pa brgya stong gi bar du phan pa'i don med pa'i sdug bsngal chen po yang bzod la/ sdug bsngal</text></item>
<item><p>173a7</p><section>mdo sde</section><text>chung ngu 'di tsam la mi bzod na sems can dmyal bar sdug bsngal ba'i sems can sgrol ba'i phyir ji ltar 'gro bar bya zhes smra'o/ /byang chub sems dpa' sems dpa' chen pos de ltar yid la byed pa na lus kyis kyang sdug bsngal ba mi tshor la/ sems kyang</text></item>
<item><p>173a8</p><section>mdo sde</section><text>phyir mi ldog cing mi g.yo mi 'gyur ro/ /byang chub sems dpas de'i tshe na bdag ni gdon mi za bar bla na med pa yang dag par rdzogs pa'i byang chub thob par rtogs par 'gyur ro/ /rigs kyi bu byang chub sems dpa' de'i tshe na nyon mongs pa dang bcas te</text></item>
<item><p>173b1</p><section>mdo sde</section><text>yongs su ma bcad kyang chos 'dod pa'i rkyen gyis lus kyi yan lag mgo bo dang / lag pa dang / rkang pa dang / mig dang / rkang dang / sha dang / khrag gis sems can la sbyin par byed de/ lcags kyi gzer bus lus la 'dzugs pa dang / brag la mchong pa dang /</text></item>
<item><p>173b2</p><section>mdo sde</section><text>me la mchong pa yang byed do/ /byang chub sems dpa' de'i tshe de lta bu'i sdug bsngal tshad med pa myong yang gal te sems phyir mi ldog cing mi g.yo mi 'gyur na byang chub sems dpa' de ni gdon mi za bar phyir mi ldog pa'i sems dang ldan zhing / nges par bla na med</text></item>
<item><p>173b3</p><section>mdo sde</section><text>pa yang dag par rdzogs pa'i byang chub thob par bdag nyid kyis rtogs par 'gyur ro/ /rigs kyi bu byang chub sems dpa' sems dpa' chen pos sems can thams cad kyi sdug bsngal gzhom pa'i phyir shin du che ba'i byol song gi lus su skye ba'i smon lam</text></item>
<item><p>173b4</p><section>mdo sde</section><text>'debs te/ lus kyi sha dang / khrag gis sems can la sbyin par byed la/ sems can dag gis len pa'i tshe na de dag la byams shing snying rje'i sems bskyed pa'i phyir byang chub sems dpas de'i tshe dbugs kyang rgyu bar mi byed de shi ba ltar byas nas gang sha len pa</text></item>
<item><p>173b5</p><section>mdo sde</section><text>de dag lam gsad par ma gyur tam snyam the tshom za ba'i sems kyang med par byed do/ /byang chub sems dpas de ltar byol song gi skye gnas su skyes kyang byol song gi skye gnas kyi las nam du yang mi byed do/ /de ci'i phyir zhe na/ rigs kyi bu byang chub sems</text></item>
<item><p>173b6</p><section>mdo sde</section><text>dpas phyir mi ldog pa'i sems thob pas nam du yang ngan song gsum gyi las mi byed do/ /byang chub sems dpa' sems dpa' chen pos ma 'ongs pa'i dus na/ gnas ngan len gyi 'bras bu rdul phra mo tsam nges par myong bar 'gyur ba ma yin pa yang smon</text></item>
<item><p>173b7</p><section>mdo sde</section><text>lam chen po'i shugs kyis sems can gyi phyir de dag myong bar byed do/ /'di lta ste dper na nad pa zhig yi dgas kyis brlams nas mngon par bltar mi snang yang rig sngags kyi mthus mngon par snang ste/ bar 'ga' ni smra bar 'ga' ni khro/ bar 'ga'</text></item>
<item><p>173b8</p><section>mdo sde</section><text>ni gshe/ bar 'ga' ni rdeg /bar 'ga' ni ngu / bar 'ga' ni rgod pa ltar byang chub sems dpa' sems dpa' chen po'i ma 'ongs pa'i dus kyi ngan song gsum gyi las kyang de dang 'dra'o/ /byang chub sems dpa' sems dpa' chen po dred mo'i lus su</text></item>
<item><p>174a1</p><section>mdo sde</section><text>gyur pa na rtag tu sems can rnams la dam pa'i chos ston to/ /bar 'ga' ni bya ka byi sha la'i lus su gyur te/ sems can rnams la dam pa'i chos ston to/ /sems can rnams la dam pa'i chos bstan pa'i phyir ku ta la'i lus dang / sha ba</text></item>
<item><p>174a2</p><section>mdo sde</section><text>dang / ri bong dang / ba glang dang / lug dang / spre'u dang / phug ron dkar po dang / bya nam mkha' lding dang / klu dang / sbrul du yang gyur te/ de ltar byol song gi lus mang po myong ba na nam du yang byol song gi skye gnas kyi las ma byas kyi rtag tu byol song gi</text></item>
<item><p>174a3</p><section>mdo sde</section><text>skye gnas su gyur pa gzhan la chos ston te/ de dag byol song gi lus las myur du thar bar bya ba'i phyir chos thos par byed do/ /byang chub sems dpa' de'i tshe de ltar byol song gi lus myong yang gnas ngan len gyi las mi byed pas de bas na gdon mi za bar</text></item>
<item><p>174a4</p><section>mdo sde</section><text>phyir mi ldog pa'i sems dang ldan par rtogs so/ /byang chub sems dpa' sems dpa' chen po mu ge byung ba'i tshe sems can dag zas kyis nyen pa mthong nas ru sbal dang nya'i lus che khyad dpag tshad grangs med pa'i lus su skyes te/ 'di skad ces</text></item>
<item><p>174a5</p><section>mdo sde</section><text>smon lam 'debs so/ /sems can thams cad kyis bdag gi lus kyi sha gcod cing za ba dang / bcad pa'i 'phro nas phyir yang skye ba dang / bdag gi sha zos pa'i rkyen gyis bkres pa dang skom pa'i sdug bsngal dang bral te/ thams cad kyis bla na med pa</text></item>
<item><p>174a6</p><section>mdo sde</section><text>yang dag par rdzogs pa'i byang chub tu sems bskyed par gyur cig ces smon lam 'debs so/ /gzhan yang byang chub sems dpa' 'di skad du/ gang bdag gis sha zos pa'i rkyen gyis bkres shing skom pa dang bral bar gyur pa de dag thams cad</text></item>
<item><p>174a7</p><section>mdo sde</section><text>ma 'ongs pa'i dus su srid pa nyi shu rtsa lngar bkres pa dang skom pa'i skyon thams cad dang myur du bral bar gyur cig ces smon lam 'debs so/ /byang chub sems dpa' sems dpa' chen pos de ltar sdug bsngal myong ba na/ sems phyir mi ldog pa</text></item>
<item><p>174a8</p><section>mdo sde</section><text>ni gdon mi za bar bla na med pa yang dag par rdzogs pa'i byang chub thob par rig par bya'o/ /gzhan yang byang chub sems dpas nad kyi bskal pa byung ba'i tshe/ nad kyis gzir ba mthong na 'di snyam du sems so/ /ji ltar sman gyi sdong po'i rgyal po la</text></item>
<item><p>174b1</p><section>mdo sde</section><text>nad pa gang rtsa ba 'am/ sdong bu 'am/ yal ga 'am/ lo ma 'am/ me tog gam/ 'bras bu 'am/ shun pa 'am/ gang blangs kyang rung / nad 'tsho bar 'gyur ba ltar bdag gi lus kyang de dang 'dra bar gyur te/ nad pa gang gi skad thos sam/ lus</text></item>
<item><p>174b2</p><section>mdo sde</section><text>la reg gam/ sha dang khrag zos pa nas/ rkang dang glad pa'i bar du zos pa thams cad kyi nad byang bar gyur cig /sems can gyis bdag gi sha zos nas ngan sems ma bskyed par bu'i sha pha za ba dang 'dra bar sems shing bdag gi nad sos par byas nas</text></item>
<item><p>174b3</p><section>mdo sde</section><text>chos bstan par gyur pa dang / de dag gi thos nas dad cing gzungs su bzung ste/ gzhan la yang ston par gyur cig ces smon lam 'debs so/ /rigs kyi bu de ltar byang chub sems dpa' nyon mongs pa dang bcas te/ lus kyis sdug bsngal</text></item>
<item><p>174b4</p><section>mdo sde</section><text>myong yang sems phyir mi ldog cing mi g.yo mi 'gyur ba ni nges par phyir mi ldog pa'i sems dang ldan zhing bla na med pa yang dag par rdzogs pa'i byang chub 'thob par rig par bya'o/ /gzhan yang rigs kyi bu gal te sems can dag yi dgas kyis</text></item>
<item><p>174b5</p><section>mdo sde</section><text>brlams te nad du gyur na/ byang chub sems dpas mthong ma thag tu 'di skad ces smon lam 'debs so/ /bdag kyang yi dgas kyi lus su gyur te/ lus che ba dang byin yod pa'i lus dang / 'khor mang po'i lus su gyur te/ de dag gi thos ma thag tu</text></item>
<item><p>174b6</p><section>mdo sde</section><text>nad 'tsho bar gyur cig ces smon lam 'debs so/ /byang chub sems dpa' sems dpa' chen po sems can gyi phyir dka' thub spyod pa na/ nyon mongs pa dang bcas mod kyi sems la mi 'go'o/ /rigs kyi bu gzhan yang byang chub sems dpa' sems</text></item>
<item><p>174b7</p><section>mdo sde</section><text>dpa' chen po pha rol du phyin pa drug spyod mod kyi pha rol du phyin pa drug gi 'bras bu la mi re'o/ /bla na med pa'i pha rol du phyin pa drug la nan tan byed pa na 'di skad ces smon lam 'debs so/ /bdag gis pha rol du phyin pa drug gi sems can re re la sbyin pa</text></item>
<item><p>174b8</p><section>mdo sde</section><text>bya'o/ /sems can re res kyang bdag gi sbyin pa blangs nas thams cad bla na med pa yang dag par rdzogs pa'i byang chub thob par gyur cig /bdag nyid kyang pha rol du phyin pa drug tu gyur te/ dka' ba spyod cing sdug bsngal mang po myong ba dang / sdug bsngal</text></item>
<item><p>175a1</p><section>mdo sde</section><text>myong ba'i tshe yang byang chub kyi sems las phyir ldog par ma gyur cig /rigs kyi bu byang chub sems dpa' sems dpa' chen po mtshan nyid de lta bur gyur pa na byang chub las phyir mi ldog pa'i mtshan nyid ces bya'o/ /rigs kyi bu gzhan yang byang</text></item>
<item><p>175a2</p><section>mdo sde</section><text>chub sems dpa' sems dpa' chen po ni bsam gyis mi khyab pa zhes bya'o/ /de ci'i phyir zhe na/ byang chub sems dpa' sems dpa' chen pos 'khor ba la nyes pa'i skyon shin du mang ba dang / yongs su mya ngan las 'das pa chen po la ni yon tan chen</text></item>
<item><p>175a3</p><section>mdo sde</section><text>po yod par shes mod kyi sems can gyi phyir 'khor ba la gnas te/ sdug bsngal rnam pa sna tshogs myong ba la sems phyir mi ldog pas na byang chub sems dpa' ni bsam gyis mi khyab pa zhes bya'o/ /rigs kyi bu byang chub sems dpa' sems dpa' chen</text></item>
<item><p>175a4</p><section>mdo sde</section><text>po ni rgyu dang rkyen gyis bskul nas snying rje ba dang byams pa'i sems skyed pa ma yin/ bya ba'i drin 'dod pa yang ma yin te/ rtag tu gzhan la bya ba'i drin sbyin par byed do/ /de ltar bya ba'i drin yang lan la re ba'i sems med pas na bsam gyis mi khyab pa zhes</text></item>
<item><p>175a5</p><section>mdo sde</section><text>bya'o/ /rigs kyi bu sems can dag ni bdag la phan pa'i don du dka' ba spyod do/ /byang chub sems dpa' sems dpa' chen po ni gzhan la phan pa'i don du dka' ba spyod de/ de ni bdag la phan pa yang yin la/ bsam gyis mi khyab pa zhes kyang bya'o/ /</text></item>
<item><p>175a6</p><section>mdo sde</section><text>gzhan yang byang chub sems dpa' sems dpa' chen po nyon mongs pa dang bcas kyang dgra dang gnyen pa'i sems gzhig pa'i phyir sdug bsngal mang po myong yang mnyam pa'i sems la nan tan byed pas/ de bas na bsam gyis mi khyab pa zhes bya'o/ /gzhan yang</text></item>
<item><p>175a7</p><section>mdo sde</section><text>byang chub sems dpas gal te sdig pa mi dge ba'i sems can dag mthong na spyo ba 'am/ tshig 'jam po smra ba 'am/ skrod pa 'am/ gal te na btang snyoms su 'jog ste/ gang rang bzhin gyis khro ba la ni tshig 'jam po smra ba la yang ston to/ /</text></item>
<item><p>175a8</p><section>mdo sde</section><text>gang nga rgyal can la ni nga rgyal chen po yang mngon par ston mod kyi/ yang dag par na sems la ni nga rgyal med de/ de ni byang chub sems dpa'i thabs mkhas pa bsam gyis mi khyab pa zhes bya'o/ /gzhan yang byang chub sems dpa' nyon mongs pa dang</text></item>
<item><p>175b1</p><section>mdo sde</section><text>bcas pa zang zing dang longs spyod med pa na/ slong ba mang yang zhen pa'i sems med pa ni byang chub sems dpa'i bsam gyis mi khyab pa zhes bya'o/ /gzhan yang byang chub sems dpa' sangs rgyas 'jig rten du byung ba na sangs rgyas kyi yon tan shes pas</text></item>
<item><p>175b2</p><section>mdo sde</section><text>sems can gyi phyir gang sangs rgyas med pa'i gnas su mtha' 'khob tu skye ba'i lus len pa ni dmus long ngam/ 'on pa 'am/ lkugs pa 'am/ zha bo lta bu'i lus myong bar byed de/ de ni byang chub sems dpa'i bsam gyis mi khyab pa zhes bya'o/ /</text></item>
<item><p>175b3</p><section>mdo sde</section><text>gzhan yang byang chub sems dpa'i sems can gyi nyes pa'i skyon ci dang ci yod pa shin du rtogs pas rnam par bsgral ba'i phyir de dag dang 'thun par spyod de/ de ltar yid 'thun par spyod kyang nyes pa'i dri mas mi gos te/ de ni byang chub sems dpa' bsam</text></item>
<item><p>175b4</p><section>mdo sde</section><text>gyis mi khyab pa zhes bya'o/ /gzhan yang byang chub sems dpa' sems dpas sems can gyi mtshan nyid kyang med/ nyon mongs pa'i 'go ba yang med/ lam la nan tan byed pa yang med/ nyon mongs pa spong ba yang med/ byang chub la nan tan byed mod kyi</text></item>
<item><p>175b5</p><section>mdo sde</section><text>byang chub kyi spyod pa yang med/ byang chub kyi spyod pa lhun gyis grub pa yang med/ sdug bsngal bcom pa yang med par shes shing rtog mod kyi 'on kyang sems can gyi phyir sdug bsngal yang bcom byang chub kyi spyad pa yang spyod de/ de ni bsam gyis mi khyab</text></item>
<item><p>175b6</p><section>mdo sde</section><text>pa zhes bya'o/ /gzhan yang rigs kyi bu byang chub sems dpas lus nang gi tha ma dga' ldan gnam du skyes pa yang bsam gyis mi khyab pa zhes bya'o/ /de ci'i phyir zhe na/ dga' ldan gnam ni 'dod pa'i khams kyi gnas mchog yin no/ /gnas kyi</text></item>
<item><p>175b7</p><section>mdo sde</section><text>rim pa 'og ma'i lha ni bag med par spyod do/ /gnam kyi rim pa gong ma'i lha rnams ni dbang po brtul bas na dga' ldan gnam gyi lha ni mchog ces bya'o/ /sbyin pa dang / tshul khrims spyod pas ni gnas gong ma dang / 'og mar skye bar 'gyur ro/ /sbyin</text></item>
<item><p>175b8</p><section>mdo sde</section><text>pa dang / tshul khrims kyi ting nge 'dzin bsgoms pas ni dga' ldan gnam gyi lhar skye bar 'gyur ro/ /byang chub sems dpa' thams cad ni srid pa la yongs su smod de/ srid pa bcom nas dga' ldan gnam gyi lha'i las mi byed kyang dga' ldan gnam</text></item>
<item><p>176a1</p><section>mdo sde</section><text>gyi lhar skye'o/ /de ci'i phyir zhe na/ byang chub sems dpas gal te srid pa gzhan du skyes kyang sems can gyi don byed par 'gyur te/ yang dag par 'dod pa'i khams su skye ba'i sems med kyang 'dod pa'i khams su skye ste/ de bas na bsam gyis mi</text></item>
<item><p>176a2</p><section>mdo sde</section><text>khyab pa zhes bya'o/ /byang chub sems dpa' sems dpa' chen po dga' ldan gnam gyi lhar skyes pa ni dngos po 'di gsum gyis mchog tu 'gyur ro/ /gang zhe na/ 'tsho ba'i tshe dang / gzugs byad dang / grags pa'o/ /byang chub sems dpa' sems</text></item>
<item><p>176a3</p><section>mdo sde</section><text>dpa' chen po yang dag par 'tsho ba'i tshe dang / gzugs byad dang / grags pa la re ba med kyang gzhan pas mchog tu 'gyur ro/ /byang chub sems dpa' sems dpa' chen pos yongs su mya ngan las 'das pa la mos pas de'i rgyu de'i rkyen gyis kyang mchog tu</text></item>
<item><p>176a4</p><section>mdo sde</section><text>'gyur te/ de bas na bsam gyis mi khyab pa zhes bya'o/ /byang chub sems dpa' sems dpa' chen pos de ltar dngos po gsum gyis lha rnams las mchog tu gyur kyang lha'i sras po rnams byang chub sems dpa' de la zhe sdang gi sems dang / phrag</text></item>
<item><p>176a5</p><section>mdo sde</section><text>dog gi sems dang / nga rgyal gyi sems mi skye'i/ rtag tu dga' ba'i sems bskyed do/ /byang chub sems dpa' yang lha rnams la yang nga rgyal mi byed pas bsam gyis mi khyab pa zhes bya'o/ /byang chub sems dpa' sems dpa' chen po 'tsho ba'i</text></item>
<item><p>176a6</p><section>mdo sde</section><text>tshe las ma byas kyang / lha de dag gi nang na tshe'i tshad mthar phyin pas 'tsho ba'i tshe mchog tu gyur pa zhes bya'o/ /gzugs byad kyi las ma byas kyang gzugs byad dam pa'i lus su gyur te/ 'od zer kun du gsal bas gzugs mchog tu gyur pa zhes bya'o/ /</text></item>
<item><p>176a7</p><section>mdo sde</section><text>byang chub sems dpa' sems dpa' chen po lha'i pho brang na gnas kyang 'dod pa lnga la ma chags te/ chos kyi bya ba 'ba' zhig byed pas grags pa phyogs bcur grags te/ de bas na grags pa mchog tu gyur pa zhes bya ste/ bsam gyis mi khyab pa</text></item>
<item><p>176a8</p><section>mdo sde</section><text>zhes bya'o/ /byang chub sems dpa' sems dpa' chen po dga' ldan gnam nas babs pa na sa chen po rnam pa drug tu g.yos pas bsam gyis mi khyab pa zhes bya'o/ /de ci'i phyir zhe na/ byang chub sems dpa' gnas las babs pa na 'dod pa'i</text></item>
<item><p>176b1</p><section>mdo sde</section><text>khams dang / gzugs yod pa'i khams kyi lha thams cad kyis bsnyen bkur byas te bskyal nas skad chen po phyung ste/ byang chub sems dpa' la shin du bstod pas/ de dag gi kha'i dbugs kyi shugs kyis sa yang g.yos par gyur to/ /gzhan yang byang chub</text></item>
<item><p>176b2</p><section>mdo sde</section><text>sems dpa' ni mi'i nang na khyu mchog gi rgyal po lta bu'o/ /mi'i nang na khyu mchog gi rgyal po ni klu'i rgyal po zhes bya'o/ /klu'i rgyal po thog ma mngal du 'jug pa na klu'i rgyal po kha cig sa'i 'og na gnas pa la la ni 'jigs/ la la ni dga' bas</text></item>
<item><p>176b3</p><section>mdo sde</section><text>sa chen po rnam pa drug tu g.yos par gyur te/ de bas na bsam gyis mi khyab pa zhes bya'o/ /byang chub sems dpa' sems dpa' chen po mngal du 'jug pa'i dus dang / gnas pa'i dus dang / 'byung ba'i dus gying shes pa dang / ma yongs su gtsang zhing cis kyang ma gos</text></item>
<item><p>176b4</p><section>mdo sde</section><text>par shes pa ni brgya byin lha'i dbang phyug gi sgra 'am/ nor bu rin po che sngon po lta bur shes te/ de bas na bsam gyis mi khyab pa zhes bya'o/ /rigs kyi bu yongs su mya ngan las 'das pa chen po'i mdo sde yang de dang 'dra ste/ bsam gyis mi</text></item>
<item><p>176b5</p><section>mdo sde</section><text>khyab po/ /rigs kyi bu dper na rgya mtsho chen po la ni bsam gyis mi khyab pa brgyad yod do/ /brgyad gang zhe na/ rim gyis gzhol ba dang / zab cing gting ring ba dang / gcig tu lan tshwa'i ro bro ba dang / dbres kyi mtshams las mi 'da' ba dang / rin</text></item>
<item><p>176b6</p><section>mdo sde</section><text>po che mang ba dang / sems can mang po'i gnas su gyur pa dang / ro zhag tu mi gnas pa dang / 'bab chu thams cad dang sprin chen po'i char yongs su 'dzin kyang mi 'phel mi 'grib pa dang brgyad do/ /rigs kyi bu rim gyis gzhol ba la dngos po rnam pa</text></item>
<item><p>176b7</p><section>mdo sde</section><text>gsum ste/ gsum gang zhe na/ sems can thams cad kyi bsod nams kyi shugs dang / rlung phyogs su 'gro ba dang / chu klung 'bab pa'i phyir ro/ /mi 'phel mi 'grib pa'i bar la yang rnam pa gsum gsum yod do/ /de bzhin du yongs su mya ngan</text></item>
<item><p>176b8</p><section>mdo sde</section><text>las 'das pa chen po'i mdo sde la yang bsam gyis mi khyab pa rnam pa brgyad yod do/ /gang zhe na rim gyis gzhol ba ste/ tshul khrims lnga dang / tshul khrims bcu dang / tshul khrims nyis brgya lnga bcu dang / byang chub sems dpa'i tshul khrims dang /</text></item>
<item><p>177a1</p><section>mdo sde</section><text>rgyun du zhugs pa'i 'bras bu dang / lan gcig phyir ldog pa'i 'bras bu dang / phyir mi ldog pa'i 'bras bu dang / dgra bcom pa'i 'bras bu dang / rang sangs rgyas kyi 'bras bu dang / byang chub sems dpa'i 'bras bu dang / bla na med pa yang</text></item>
<item><p>177a2</p><section>mdo sde</section><text>dag par rdzogs pa'i byang chub kyi 'bras bu'i bar du yongs su mya ngan las 'das pa'i mdo sde 'di las bstan cing gsungs pas/ chos 'di dag ni rim gyis gzhol ba zhes bya ste/ de bas na mdo sde 'di ni rim gyis gzhol ba zhes bya ba yin zab cing gting ring ba</text></item>
<item><p>177a3</p><section>mdo sde</section><text>ni sangs rgyas bcom ldan 'das ni ma skyes pa mi 'gog pa/ bla na med pa yang dag par rdzogs pa'i byang chub brnyes pa yang med/ chos kyi 'khor lo bskor ba yang med/ bsod snyoms bzhis pa yang med/ sbyin pa byas pa yang med de/ de bas na rtag pa</text></item>
<item><p>177a4</p><section>mdo sde</section><text>dang bde ba dang bdag dang yongs su dag pa ste/ sems can thams cad la sangs rgyas kyi rang bzhin yod pa zhes bya'o/ /sangs rgyas kyi rang bzhin ni gzugs ma yin/ gzugs las gzhan ma yin/ tshor ba dang / 'du shes dang / 'du byed dang / rnam</text></item>
<item><p>177a5</p><section>mdo sde</section><text>par shes pa ma yin pa nas/ rnam par shes pa'i bar du gzhan pa ma yin te/ rtag pa bltar rung ba/ gsal ba'i rgyu byas pa'i rgyu ma yin pa/ rgyun du zhugs pa nas rang sangs rgyas kyi bar du bla na med pa yang dag par rdzogs pa'i byang chub thob pa yang nyon</text></item>
<item><p>177a6</p><section>mdo sde</section><text>mongs pa yang med/ gnas kyang med de/ nyon mongs pa med kyang rtag pa zhes mi bya ste/ de bas na zab pa zhes bya'o/ /gzhan yang shin du zab pa'i ni mdo sde 'di las bar bar ni bdag yod ces 'chad/ bar bar ni bdag med ces kyang 'chad/ bar</text></item>
<item><p>177a7</p><section>mdo sde</section><text>bar ni rtag ces 'chad/ bar bar ni mi rtag ces 'chad/ bar bar ni yongs su dag pa'o zhes 'chad/ bar bar ni yongs su ma dag pa'o zhes 'chad/ bar bar ni bde'o zhes 'chad/ bar bar ni sdug bsngal ba'o zhes 'chad/ bar bar ni stong pa'o</text></item>
<item><p>177a8</p><section>mdo sde</section><text>zhes 'chad/ bar bar ni stong pa ma yin no zhes 'chad/ bar bar ni thams cad yod do zhes 'chad/ bar bar ni thams cad med do zhes 'chad/ bar bar ni theg pa gsum du 'chad/ bar bar ni theg pa gcig tu 'chad/ bar bar ni phung po lnga nyid</text></item>
<item><p>177b1</p><section>mdo sde</section><text>sangs rgyas kyi rang bzhin yin te/ rdo rje lta bu'i ting nge 'dzin dang / lam dbu ma dang dpa' bar 'gro ba'i ting nge 'dzin dang / rten cing 'brel te 'byung ba bcu gnyis dang / don dam pa'i stong pa nyid dang / byams pa dang snying rje dang / btang snyoms dang / sems</text></item>
<item><p>177b2</p><section>mdo sde</section><text>can thams cad la spyi bo'i ye shes dang / dad pa'i sems dang / dbang po stobs shes pa dang / chos thams cad la thogs pa med pa'i ye shes la bya ste/ sangs rgyas kyi rang bzhin yod mod kyi nges par ma gsungs pas na zab pa zhes bya ba yin/</text></item>
<item><p>177b3</p><section>mdo sde</section><text>thams cad ro gcig pa zhes bya ba ni sems can thams cad la 'thun par sangs rgyas kyi rang bzhin yod de/ theg pa gcig par 'thun pa dang / rnam par grol bar gcig par 'thun pa dang / rgyu gcig pa dang / 'bras bu gcig pa dang / zil</text></item>
<item><p>177b4</p><section>mdo sde</section><text>mngar gcig par 'thun pa ste/ thams cad kyis rtag pa dang / bde ba dang / bdag dang yongs su dag pa thob par 'gyur bas na/ ro gcig pa zhes bya ba yin/ dbres kyi mtshams las mi 'da' ba ni mdo sde 'di las dge slong dag ma brtags pa'i</text></item>
<item><p>177b5</p><section>mdo sde</section><text>dngos po brgyad mi bcang bar khrims bcas pa las/ nga'i nye gnas su gyur pa gang zhig 'phags pa yongs su mya ngan las 'das pa chen po'i mdo sde 'di 'chang ngam/ 'dzin tam/ klog gam/ 'don tam/ yi ger bris sam/ dgrol zhing bshad</text></item>
<item><p>177b6</p><section>mdo sde</section><text>na lus dang srog gi bar du yal yang tshul khrims nyams par mi byed de/ de ni dbres kyi mtshams las mi 'da' ba zhes bya ba yin/ rin po che rnam pa mang po ni mdo sde 'di nyid rin po che tshad med pa'i gter yin no/ /gter zhes bya ba ni dran pa nye bar gzhag</text></item>
<item><p>177b7</p><section>mdo sde</section><text>pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad dang / bus pa chung ngu'i spyod pa dang / 'phags pa'i spyod pa dang / tshangs</text></item>
<item><p>177b8</p><section>mdo sde</section><text>pa'i spyod pa dang / lha'i spyod pa dang / dge ba mang po'i thabs dang / sems can gyi sangs rgyas kyi rang bzhin dang / byang chub sems dpa'i yon tan dang / de bzhin gshegs pa'i yon tan dang / nyan thos kyi yon tan dang / pha rol du phyin pa drug dang / ting nge</text></item>
<item><p>178a1</p><section>mdo sde</section><text>'dzin tshad med pa dang / ye shes dang shes rab tshad med pa ni rin po che'i gter zhes bya ba yin/ sems can chen po'i gnas shes bya ba sems can chen po ni sangs rgyas dang byang chub sems dpa' ste/ ye shes dang shes rab che ba'i phyir</text></item>
<item><p>178a2</p><section>mdo sde</section><text>sems can chen po zhes bya'o/ /lus che ba'i phyir sems che ba'i yin te sems che ba'i phyir bkod pa che ba'i phyir/ gdul ba che ba'i phyir/ thabs mkhas pa che ba'i phyir/ chos brjod pa che ba'i phyir/ mthu stobs che ba'i phyir/ 'khor gyi dkyil 'khor</text></item>
<item><p>178a3</p><section>mdo sde</section><text>che ba'i phyir/ byams pa dang / snying rje chen po'i phyir/ rtag tu mi 'gyur ba'i phyir/ sems can thams cad la thogs pa med pa'i phyir/ sems can thams cad shong ba'i phyir de bas na sems can chen po'i gnas shes bya ba yin/ ro dang mi gnas pa</text></item>
<item><p>178a4</p><section>mdo sde</section><text>shes bya ba ro ni log sred can dang / phas pham pa bzhi nyams pa dang / mtshams myed pa lnga'i kha nas ma tho ba byas pa dang / shin du rgyas pa'i mdo sde la skur pa dang / chos ma yin pa la chos su bshad pa dang / chos la chos ma yin par bshad pa dang /</text></item>
<item><p>178a5</p><section>mdo sde</section><text>ma brtags pa'i dngos po brgyad 'chang ba dang / sangs rgyas kyi dkor dang / dge 'dun gyi nor la yid bzhin du thugs thub tu spyod pa dang / dge slong dang dge slong ma la chos ma yin par spyod pa ni shi ba'i ro zhes bya ba yin te/ yongs su mya ngan las</text></item>
<item><p>178a6</p><section>mdo sde</section><text>'das pa'i mdo sde 'di yang de lta bu'i dngos po mang po dang / yongs su bral bas shi ba'i ro dang mi 'grogs pa zhes bya ba yin/ mi 'phel mi 'grib pa zhes bya ba ni mtha' yas pa'i phyir/ thog ma dang tha ma med pa'i phyir/ gzugs ma yin pa'i</text></item>
<item><p>178a7</p><section>mdo sde</section><text>phyir/ bya ba'i ma yin pa'i phyir/ rtag tu gnas pa'i phyir/ mi skye mi 'gog pa'i phyir/ sems can thams cad la mnyam snyoms pa'i phyir/ thams cad kyi mtshan nyid mtshan gcig tu 'thun pa'i phyir mi 'phel mi 'grib pa yin te/ de bas na</text></item>
<item><p>178a8</p><section>mdo sde</section><text>mdo sde 'di ni rgya mtsho chen po ltar bsam gyis mi khyab pa brgyad dang ldan no/ /seng ge sgras gsol pa/ bcom ldan 'das gal te de bzhin gshegs pa la mi skye mi 'gog pa'i phyir zab pa zhes bgyi na/ so so'i skye bo thams cad la skye gnas</text></item>
<item><p>178b1</p><section>mdo sde</section><text>rnam pa bzhi ste/ sgo nga las skyes pa dang / drod gsher las skyes pa dang / mngal nas skyes pa dang / brdzus te skyes pa'o/ /skye gnas rnam pa bzhi ni mi'i nang na yang rdzogs par mchis so/ /dper na dge slong shing sa la dang / u pa shi pa la dang / khyim bdag ni ka la'i sa dang / khyim bdag</text></item>
<item><p>178b2</p><section>mdo sde</section><text>ni ku ta'i ma dang / khyim bdag phan sha la'i ma la sogs pa de dag la so so nas bu lnga brgya lnga brgya mchis te/ thams cad sgo nga gcig gi nang nas skyes te/ de bas na mi la yang sgo nga las skyes pa mchis so/ /drod gsher las skyes pa ni ji ltar bcom ldan 'das</text></item>
<item><p>178b3</p><section>mdo sde</section><text>kyis gsungs pa ltar sngon byang chub sems dpa' mdzad pa na/ rgyal po spyi bo skyes shes bgyi bar gyur pa dang / rgyal po lag nas skyes zhes bgyi bar gyur pa dang da ltar gsungs pa bu mo a 'bra'i shing dang / bu mo ka phyi ti'i shing zhes bgyi ba mchis pas na mi'i nang na drod</text></item>
<item><p>178b4</p><section>mdo sde</section><text>sher las skyes pa yang mchis so/ /thog ma bskal pa chags pa na sems can thams cad rdzus te skyes pa na/ sangs rgyas bcom ldan 'das ni dbang du gyur pa brgyad dang ldan pa lags na/ ci'i slad du rdzus te ma skyes/ bcom ldan 'das kyis bka' stsal pa/ rigs</text></item>
<item><p>178b5</p><section>mdo sde</section><text>kyi bu sems can thams cad ni skye ba rnam pa bzhis skye ste/ 'phags pa'i chos thos nas sngon ltar sgo nga las skye ba dang / drod gsher las skye bar mi 'gyur ro/ /rigs kyi bu bskal pa thog ma chags pa na sems can thams cad rdzus te skyes kyang de'i tshe na sangs rgyas 'jig rten du</text></item>
<item><p>178b6</p><section>mdo sde</section><text>ma gshegs so/ /rigs kyi bu gal te sems can dag nad kyis btab na sman pa dang sman dgos so/ /bskal pa thog ma chags pa na sems can thams cad brdzus te skyes pas nyon mongs pa dang bcas mod kyi nyon mongs pa'i nad ma langs pas/</text></item>
<item><p>178b7</p><section>mdo sde</section><text>de bzhin gshegs pa 'jig rten du ma gshegs so/ /rigs kyi bu bskal pa thog ma chags pa'i sems can ni lus dang sems snod du ma gyur pas de bzhin gshegs pa 'jig rten du ma gshegs so/ /rigs kyi</text></item>
<item><p>178b8</p><section>mdo sde</section><text>bu sangs rgyas bcom ldan 'das kyi gdung rigs dang 'khor dang pha ma ni mchog tu gyur pas chos gsum po thams cad kyis yid ches te/ de bas na de bzhin gshegs pa ni brdzus te mi skye'o/ /rigs kyi bu sems can thams cad ni bu'i las kyang pha byed la/</text></item>
<item><p>179a1</p><section>mdo sde</section><text>pha'i las kyang bu byed de/ sangs rgyas bcom ldan 'das gal te brdzus te skyes na pha ma med par 'gyur ro/ /gal te pha ma med na so so'i skye bo thams cad kyi dge ba'i las mang po yang ji ltar mdzad par 'gyur/ de bas na de bzhin</text></item>
<item><p>179a2</p><section>mdo sde</section><text>gshegs pa ni brdzus te mi skye'o/ /rigs kyi bu sangs rgyas kyis bstan pa'i dam pa'i chos la srung ba rnam pa gnyis te/ nang dang phyi rol lo/ /nang gi srung ba ni tshul khrims so/ /phyi rol gyi srung ba ni gnyen bshes dang 'khor ro/ /gal te sangs</text></item>
<item><p>179a3</p><section>mdo sde</section><text>rgyas bcom ldan 'das brdzus te skyes na phyi rol gyi srung ba med par 'gyur te/ de bas na de bzhin gshegs pa ni brdzus te skye ba'i sku ni mi 'dod do/ /rigs kyi bu skye bo kha cig ni cho rigs snyems pas nga rgyal skye'o/ /de bzhin gshegs pas de dag gi nga rgyal gzhom</text></item>
<item><p>179a4</p><section>mdo sde</section><text>pa'i phyir cho rigs btsun par skyes kyi brdzus te skye ba'i sku mi 'dod do/ /rigs kyi bu sangs rgyas bcom ldan 'das la yang dag par pha dang ma yod de/ pha ni zas gtsang ma zhes bya/ ma ni lha mdzes zhes bya ste/ 'on kyang sems can de dag ni sgyu ma yin no zhes brjod</text></item>
<item><p>179a5</p><section>mdo sde</section><text>na ji ltar brdzus te skye ba'i sku 'dod par bya/ gal te brdzus te skye ba'i sku blangs na ring bsrel mang po ci las 'byung bar 'gyur/ de bzhin gshegs pa ni sems can la phan pa'i don du ring bsrel phra mor gses nas thams</text></item>
<item><p>179a6</p><section>mdo sde</section><text>cad kyis mchod par 'gyur bar byed do/ /de bas na de bzhin gshegs pas brdzus te skye ba'i sku mi 'dod do/ /sangs rgyas thams cad kyang brdzus te skye ba mi 'dod na/ ci'i phyir nga 'ba' shig brdzus te skye ba'i sku blang bar bya/ de nas</text></item>
<item><p>179a7</p><section>mdo sde</section><text>byang chub sems dpa' seng ge sgras thal mo sbyar te pus mo g.yas pa'i lha nga sa la btsugs nas tshigs su bcad pa 'di dag gis bcom ldan 'das la mngon par bstod do/ /de bzhin gshegs ni yon tan tshad med phung po ste/ /bdag gis</text></item>
<item><p>179a8</p><section>mdo sde</section><text>de dag rgyas par brjod par mi nus kyang / /so so'i skye bo'i slad du phyogs tsam brjod par bgyi/ /thugs brtse'i slad du bdag gis brjod pa gsan du gsol/ /so so'i skye bo ma rig mun par 'gro ba dag /sdug bsngal mtha' yas</text></item>
<item><p>179b1</p><section>mdo sde</section><text>rnam pa mang po myong bar 'gyur/ /bcom ldan 'das kyis de dang bral bar mdzad pas na/ /'jig rten kun du thugs rje chen po zhes kyang grags/ /so so'i skye bo 'khor ba'i rgyu la 'khor bas na/ /bag med yongs su bslad pas bde ba</text></item>
<item><p>179b2</p><section>mdo sde</section><text>med par 'gyur/ /de bzhin gshegs pas bde ba yongs su byin pas na/ /'khor bas 'khor ba'i rgyud ni yongs su bcad par gyur/ /de bzhin gshegs ni bde ba kun la byin pas na/ /bdag gis bde ba gang la'ang ma chags mi mos so/ /</text></item>
<item><p>179b3</p><section>mdo sde</section><text>so so'i skye bo'i slad du dka' ba kun spyad de/ /de bas 'jig rten bcas pa kun gyis mchod par gyur/ /pha rol sdug bsngal myong ba gzigs na sku 'dar te/ /sems can dmyal bar zhugs kyang sdug bsngal tshor ba med/ /</text></item>
<item><p>179b4</p><section>mdo sde</section><text>sems can slad du sdug bsngal chen po myong mdzad de/ /de bas kun las rgyal te dpag pa'i tshad ma mchis/ /de bzhin gshegs pas sems can slad du dka' ba spyad/ /pha rol phyin pa drug kyang yongs su rdzogs par 'gyur/ /</text></item>
<item><p>179b5</p><section>mdo sde</section><text>thugs ni log pa'i rlung la gnas kyang mi g.yo ste/ /de bas shin tu rgyal ba'i 'jig rten skyes bu'o/ /so so'i skye bo dag ni bde ba kun 'dod kyang / /bde bar gyur pa'i rgyu ni gang lags mi shes te/ /de bzhin gshegs pas</text></item>
<item><p>179b6</p><section>mdo sde</section><text>bstan nas sgom par gyur pas na/ /ji ltar bu gcig pa la pha mas byams pa bzhin/ /bcom ldan 'das kyis sems can nyon mongs nad gzigs nas/ /sdug bsngal ba ni na ba'i bu la ma bzhin te/ /rtag tu nyon mongs nad spong ba yi</text></item>
<item><p>179b7</p><section>mdo sde</section><text>thabs dgongs pas/ /de bas lus 'di gzhan gyi dbang du gyur pa yin/ /sems can thams cad sdug bsngal mang po kun spyod kyang / /phyin ci log gi sems kyis de la bde bar 'dzin/ /de bzhin gshegs pas bde dang sdug bsngal</text></item>
<item><p>179b8</p><section>mdo sde</section><text>bden gsungs te/ /de bas kun du thugs rje chen po zhes grags so/ /'jig rten thams cad ma rig sgo nga la gnas kyang / /brtol zhing gzhom par gyur pa'i ye shes mchu med pas/ /de bzhin gshegs pa'i ye shes mchu yis kun</text></item>
<item><p>180a1</p><section>mdo sde</section><text>bcom ste/ /de bas mchog tu 'gyur ba'i sras kyi thu bo'o/ /'jig rten gsum gyis yongs su ma bzung ma bsdus pas/ /ming yang med de bla dgas btags pa'i tha snyad med/ /yongs su mya ngan 'das pa'i don mdzad rtogs pas na/ /bcom</text></item>
<item><p>180a2</p><section>mdo sde</section><text>ldan 'das ni blo gros chen po zhes grags so/ /srid pa'i klung gis sems can g.yengs te nub gyur kyang / /ma rig yongs su mdongs pas 'byung ba'i lam mi shes/ /de bzhin gshegs ni bdag kyang grol bas gzhan sgrol te/ /de bas de bzhin gshegs ni gru</text></item>
<item><p>180a3</p><section>mdo sde</section><text>mkhan zhes grags so/ /rgyu dang 'bras bur 'gyur ba thams cad mkhyen pas na/ /de bzhin zad dang 'gog pa'i las kyang shin du rtogs/ /sems can nad kyis sdug bsngal ba yi sman gtong bas/ /'jig rten kun du sman pa'i rgyal po zhes grags so/ /mu</text></item>
<item><p>180a4</p><section>mdo sde</section><text>stegs ngan par lta ba'i dka' thub spyod pa yang / /de yi rkyen gyis bla med bde ba thob ces smra/ /de bzhin gshegs kyis yang dag bde ba gsungs pa ni/ /sems can thams cad nges par bde ba myong bar 'gyur/ /de bzhin gshegs ni log par 'gro ba'i lam</text></item>
<item><p>180a5</p><section>mdo sde</section><text>bcom pas/ /sems can kun la yang dag bden pa'i lam rab ston/ /lam rab de la spyod pa de dag bde bar 'gyur/ /de bas bcom ldan 'das ni ded dpon zhes grags so/ /bdag gis byas pa ma yin gzhan gyis byas ma yin/ /thun mong byas pa ma yin</text></item>
<item><p>180a6</p><section>mdo sde</section><text>rgyu med byas ma yin/ /de bzhin gshegs kyis sdug bsngal myong ba gsungs pa ni/ /mu stegs can gyis smra ba kun las mchog tu gyur/ /tshul khrims ting 'dzin shes rab yongs su rdzogs pa nas/ /chos de nyid kyis so so'i skye bo kun la ston/ /</text></item>
<item><p>180a7</p><section>mdo sde</section><text>chos kyi sbyin pa mdzad pa'i dus na ser sna med/ /de bas bcom ldan 'das ni mi dmigs byams pa'o/ /byams pa med de rgyu dang rkyen yang med pas na/ /rgyu rkyen 'bras bu med pa'i rnam par smin pa thob/ /de bas mkhas pa shes rab ldan pa thams</text></item>
<item><p>180a8</p><section>mdo sde</section><text>cad kyis/ /de bas de bzhin gshegs ni re ba med ces brjod/ /rtag tu 'jig rten bag med spyod dang 'grogs gyur kyang / /sku la bag med pas ni yongs su 'go mi 'gyur/ /de bas bsam gyis mi khyab pa'o zhes bya ste/ /'jig rten chos</text></item>
<item><p>180b1</p><section>mdo sde</section><text>brgyad kyis kyang rnam par 'go mi 'gyur/ /sangs rgyas bcom ldan 'das la byams dang sdang med de/ /de bas de yi thugs ni rtag tu mnyam snyoms pa'o/ /seng ge sgra zhes bgyi bas thugs rje che la bstod/ /tshad med pa yi seng ge'i sgra ni sgrogs gyur cig /'phags</text></item>
<item><p>180b2</p><section>mdo sde</section><text>pa yongs su mya ngan las 'das pa chen po'i mdo las/ byang chub sems dpa' seng ge sgra zhes bya bas yongs su dris pa'i le'u ste bcu gcig go/ // de nas byang chub sems dpa' 'od srung gis bcom ldan 'das la 'di skad ces gsol</text></item>
<item><p>180b3</p><section>mdo sde</section><text>to/ /de bzhin gshegs pa ni sems can thams cad la thugs brtse lags te/ ma dul ba ni dul bar mdzad/ ma dag pa ni dag par mdzad/ mgon skyabs ma mchis pa la ni mgon skyabs mdzad de/ rnam par ma grol ba yang rnam par dgrol bar mdzad</text></item>
<item><p>180b4</p><section>mdo sde</section><text>nas dbang du 'gyur ba brgyad dang ldan pa sman pa chen po sman gyi rgyal po lta bu lags na/ dge slong legs pa'i skar ma zhes bgyi ba bcom ldan 'das byang chub sems dpa' mdzad pa'i dus kyi sras lags te/ rab tu byung nas mdo sde bcu gnyis 'chang ba dang / 'dzin pa dang /</text></item>
<item><p>180b5</p><section>mdo sde</section><text>klog pa dang / 'don pa dang / rnam par phye ste dgrol zhing bshad par yang bgyi/ 'dod pa'i khams kyi kun nas nyon mongs pa yang bcom/ bsam gtan bzhi yang thob na ci'i slad du de bzhin gshegs pas dge slong legs pa'i skar ma ni log sred can yin te/ kun</text></item>
<item><p>180b6</p><section>mdo sde</section><text>gyi tha mar gyur pa 'di bskal pa'i bar du sems can dmyal bar gnas kyang gsor mi rung ngo zhes lung bstan/ ci'i slad du de bzhin gshegs pas sngar dam pa'i chos bstan te/ phyis byang chub sems dpar 'gyur bar mi mdzad/ gal te sangs rgyas</text></item>
<item><p>180b7</p><section>mdo sde</section><text>bcom ldan 'das kyis legs pa'i skar ma'i mgon dang skyabs mdzad par mi 'gyur na/ thugs rje chen po dang ldan zhing thabs mkhas pa chen po'o zhes ci la gdags/ bcom ldan 'das kyis bka' stsal pa/ rigs kyi bu dper na pha ma la bu gsum</text></item>
<item><p>180b8</p><section>mdo sde</section><text>zhig yod de/ bu rab ni pha ma la sri zhu dang bkur sti yang byed/ dbang po rno bas 'jig rten gyi bya ba thams cad bslabs na myur du lobs so/ /bu 'bring po ni pha ma'i yid dang 'thun par yang mi byed/ sri zhu dang bkur sti'i sems kyang med/ dbang po</text></item>
<item><p>181a1</p><section>mdo sde</section><text>rno bas 'jig rten gyi bya ba bslabs na myur du lobs so/ /bu tha chungs ni pha ma'i yid dang 'gal bar byed de/ sri zhu dang bkur sti'i sems kyang med/ dbang po yang rtul te shes pa med do/ /gal te pha mas sbyang zhing bslab par bya na sngar gang bslab tu gzhug cing gang</text></item>
<item><p>181a2</p><section>mdo sde</section><text>la sdug cing byams par byed/ byang chub sems dpa' 'od srung gis gsol pa/ bcom ldan 'das sngar gang pha ma'i yid dang mi 'gal bar byed cing sri zhu dang bkur sti byed pa dang / 'jig rten gyi bya ba bslabs na myur du ldob pa de bslabs nas/ de'i 'og tu bu 'bring</text></item>
<item><p>181a3</p><section>mdo sde</section><text>po dang tha chungs kyang slob bo/ /bu 'og ma gnyis la sri zhu dang bkur sti bya ba'i sems med mod kyi/ 'on kyang byams pas slob pa'i grar slob tu bcug go/ /rigs kyi bu de bzhin gshegs pa yang de dang 'dra ste/ bu gsum zhes pa ni bu'i nang na rab ni byang chub sems dpa'</text></item>
<item><p>181a4</p><section>mdo sde</section><text>la bya ba'i dpe'o/ /'bring po ni nyan thos la bya ba'i dpe'o/ /bu tha chungs ni log sred can la bya ba'i dpe'o/ /mdo sde bcu gnyis las don shin du phra ba zab mo ni ngas sngar byang chub sems dpa' rnams la gsungs so/ /don mi zab pa ni nyan thos rnams la gsungs so/ /'jig rten</text></item>
<item><p>181a5</p><section>mdo sde</section><text>gyi don ni log sred can dang / mtshams med pa lnga'i kha na ma tho ba byed pa la gsungs so/ /da ltar gyi dus su 'phral du phan pa'i don du mi 'gyur yang byams pa brtse ba'i phyir 'jig rten phyi ma'i dge ba'i 'bras bur 'gyur bar bya ba'i phyir gsungs so/ /rigs kyi bu 'di lta ste/ zhing la rnam pa gsum mo/ /gang chu rka</text></item>
<item><p>181a6</p><section>mdo sde</section><text>bde zhing rdo dang gseg ma dang gyo mo dang shing gel pa med na brgya 'gyur skye ba dang / bye ma dang gseg ma dang rdo ba dang / gyo mo dang shing gel pa med kyang chu rka mi bde ste chu ma bcus na 'bras bu phyed 'bri ba dang / chu rka yang mi bde la rdo dang gseg ma dang shing gel pa mang ba ni rtswa mang du skye bas gcig rmos na gcig</text></item>
<item><p>181a7</p><section>mdo sde</section><text>las mi skye'o/ /rigs kyi bu zhing pa dag dbyar rmo ba'i dus la bab na sngar zhing gang rmo bar byed/ gsol pa/ bcom ldan 'das sngar zhing gshin pa rmos nas de'i 'og tu rnam pa gnyis kyang mthar kyis rmod do/ /de la thog ma ni byang chub sems dpa' la bya ba'i dpe'o/ /bar ma ni nyan thos la bya</text></item>
<item><p>181a8</p><section>mdo sde</section><text>ba'i dpe'o/ /tha ma ni log sred can la bya ba'i dpe'o/ /rigs kyi bu 'di lta ste dper na mi zhig la snod ma chag pa dang / zag pa dang / chag pa dang / gsum yod de/ snod kyi nang du 'o ma 'am zho 'am/ chu 'am mar blugs par bya na/ sngar gang gi nang du blugs pa'i rigs/ gsol</text></item>
<item><p>181b1</p><section>mdo sde</section><text>pa/ bcom ldan 'das sngar ma chag pa'i nang du blugs so/ /de nas zag pa'i nang du blugs so/ /de nas chag pa'i nang du yang blugs so/ /snod ma chag pa dag pa ni byang chub sems dpa'i dge 'dun gyi dpe'o/ /zag pa ni nyan thos kyi dge 'dun gyi dpe'o/ /</text></item>
<item><p>181b2</p><section>mdo sde</section><text>chag pa ni log sred can gyi dpe'o/ /rigs kyi bu 'di lta ste dper na nad pa gsum sman pa'i drung du lhags na gcig ni gso sla'o/ /gcig ni gso dka'o/ /gcig ni gsor mi rung na rigs kyi bu de ltar nad pa gsum la sman pas thog mar gang gso</text></item>
<item><p>181b3</p><section>mdo sde</section><text>bar byed/ gsol pa/ bcom ldan 'das sngar gso sla ba gsos nas de'i 'og tu gnyis po yang gso bar bgyid do/ /de ci'i phyir zhe na/ mdza' zhing gnyen pa dag gi phyir ro/ /gso sla ba ni byang chub sems dpa'i dge 'dun gyi dpe'o/ /gso dka' ba</text></item>
<item><p>181b4</p><section>mdo sde</section><text>ni nyan thos kyi dge 'dun gyi dpe'o/ /gsor mi rung ba ni log sred can gyi dpe'o/ /da ltar gyi dus su 'phral du dge ba'i 'bras bur mi 'gyur yang byams shing brtse ba'i phyir 'jig rten phyi ma'i dge ba'i 'bras bu bskyed pa'i phyir ro/ /rigs kyi</text></item>
<item><p>181b5</p><section>mdo sde</section><text>bu 'di lta ste dper na/ rgyal po chen po la rta gsum zhig yod na/ gcig ni shin du dul la stobs kyang che'o/ /gcig ni ma dul te stobs che'o/ /gcig ni dul yang ma dul rid cing rgan te stobs kyang med na/ gal te rgyal pos bzhon</text></item>
<item><p>181b6</p><section>mdo sde</section><text>par bsams na/ sngar gang zhon par byed/ gsol pa/ bcom ldan 'das sngar dul zhing stobs che ba'i la zhon te/ de'i 'og tu gnyis kyang zhon par byed do/ /dul zhing stobs che ba ni byang chub sems dpa'i dge 'dun gyi dpe'o/ /</text></item>
<item><p>181b7</p><section>mdo sde</section><text>ma dul ba ni nyan thos kyi dge 'dun gyi dpe'o/ /ma dul la rgan pa ni log sred can gyi dpe ste/ da ltar gyi tshe 'di nyid la phan pa'i don du mi 'gyur yang byams shing brtse bas 'jig rten phyi ma'i dge ba'i sa bon skyed par byed do/ /rigs</text></item>
<item><p>181b8</p><section>mdo sde</section><text>kyi bu 'di lta ste dper na sbyin bdag chen po zhig gis gang zag rnam pa gsum la sbyin pa byin par bsams pa las gcig ni rigs btsun zhing dbang po yang rno bas tshul khrims dang ldan no/ /gcig ni cho rigs 'bring la dbang po rtul la tshul khrims</text></item>
<item><p>182a1</p><section>mdo sde</section><text>dang ldan no/ /gcig ni cho rigs tha ma ste dbang po rtul la tshul khrims dang mi ldan na rigs kyi bu sbyin bdag chen po des sngar gang la sbyin pa byin par byed/ gsol pa/ bcom ldan 'das sngar cho rigs btsun pa dbang</text></item>
<item><p>182a2</p><section>mdo sde</section><text>po rno zhing tshul khrims dang ldan pa la sbyin pa byin nas/ de'i 'og tu gnyis la yang sbyin par byed do/ /thog ma de ni byang chub sems dpa'i dge 'dun gyi dpe'o/ /de'i 'og ma ni nyan thos kyi dge 'dun gyi dpe'o/ /de'i 'og ma ni log sred can</text></item>
<item><p>182a3</p><section>mdo sde</section><text>gyi dpe'o/ /rigs kyi bu dper na seng ge'i rgyal po ni spos kyi bal glang gsod pa na/ mthu rtsal ci yod pa gtugs te gsod du ri bong gsod pa na yang de dang 'dra ste/ dbugs kyi shugs cung zad tsam gyis ni ma yin no/ /sangs rgyas</text></item>
<item><p>182a4</p><section>mdo sde</section><text>bcom ldan 'das kyang de dang 'dra ste/ byang chub sems dpa' rnams dang / log sred can la chos ston cing gsungs pa na mdzad pa la gnyis su med do/ /rigs kyi bu nga sngon dus gcig na rgyal po'i khab na bzhugs pa'i tshe dge slong legs pa'i skar ma</text></item>
<item><p>182a5</p><section>mdo sde</section><text>ni nga'i g.yog byed do/ /nga de'i tshe na nam gyi cha stod la brgya byin lha'i dbang phyug la dam pa'i chos ston to/ /nye gnas kyi chos kyis slob dpon bsnyal dgos pas de'i tshe nga ring du thogs par gyur nas dge slong legs pa'i skar mas nga la ngan sems bskyed</text></item>
<item><p>182a6</p><section>mdo sde</section><text>do/ /de'i tshe rgyal po'i khab de na khye'u dang bu mo chung ba dag ngu ste/ kha rog tu mi btub na de'i pha mas bu la bsdigs pa'i phyir ngu ba ma btang na yi dgas ba ku la'i drung du bkri'o zhes bsdigs pas ngus pa zhi bar 'gyur ro/ /de'i tshe na dge slong legs pa'i</text></item>
<item><p>182a7</p><section>mdo sde</section><text>skar ma yang nga la 'di skad du myur du gnas khang du gshegs su gsol yi dgas ba ku la 'ong ngo zhes bsdigs so/ /ngas de la shin du glen pa ci sangs rgyas bcom ldan 'das la 'jigs pa med do zhes ma thos sam zhes bka' stsal nas de'i tshe</text></item>
<item><p>182a8</p><section>mdo sde</section><text>brgya byin lha'i dbang phyug gis nga la 'di skad ces gsol to/ /bcom ldan 'das ci gang zag 'di lta bu yang sangs rgyas kyi chos kyi nang du chud dam zhes gsol nas ngas de la ke'u shi ka gang zag 'di yang sangs rgyas kyi chos kyi nang du</text></item>
<item><p>182b1</p><section>mdo sde</section><text>chud de/ sangs rgyas kyi rang bzhin yod pas bla na med pa yang dag par rdzogs pa'i byang chub thob par 'gyur ro zhes bka' stsal to/ /ngas dge slong legs pa'i skar ma la dam pa'i chos bstan kyang yid ches shing gzungs su 'dzin</text></item>
<item><p>182b2</p><section>mdo sde</section><text>pa'i sems med do/ /rigs kyi bu ngas sngon dus gcig na yul ka shi zhes bya bar grong khyer shi pa pu la zhes bya ba na bzhugs pa'i tshe dge slong legs pa'i skar ma yang nga'i g.yog byed do/ /de'i tshe na grong khyer de'i nang du bsod snyoms kyi phyir gshegs</text></item>
<item><p>182b3</p><section>mdo sde</section><text>par dgongs pa las de na gnas pa'i sems can tshad med pa snyed nga'i rjes mthong bar mos te skom pas gdungs pa ltar dad pa las dge slong legs pa'i skar mas nga'i phyi bzhin rjes phyag nas mi snang bar bya bar bsams te/</text></item>
<item><p>182b4</p><section>mdo sde</section><text>mi snang bar ma nus nas sems can mang du mi dge ba'i sems bskyed par gyur to/ /nga de'i tshe grong khyer du gshegs nas chang pa zhig gi khyim sgo na gcer bu pa gcig cig lus rgu bor byas nas sbang ma za ba gzigs so/ /dge slong legs</text></item>
<item><p>182b5</p><section>mdo sde</section><text>ba li skar mas kyang mthong nas nga la 'di skad ces gsol to/ /bcom ldan 'das 'jig rten na gal te dgra bcom pa mchis na mi 'di ni mchog tu 'gyur ba lags so/ /de ci'i slad du zhe na/ mi 'di rgyu yang med la 'bras bu yang med do</text></item>
<item><p>182b6</p><section>mdo sde</section><text>zhes smra'o/ /ngas de la glen pa khyod dgra bcom ni chang mi 'thung la mi yang mi 'tshe/ pha rol slu bar mi byed/ ma byin par mi len/ mi g.yem mo zhes ma thos sam/ mi 'di ni pha ma yang bsad de sbang ma yang za na dgra bcom pa zhes byar rung</text></item>
<item><p>182b7</p><section>mdo sde</section><text>ngam/ mi 'di ni lus dang bral ma thag tu gdon mi za bar mtshams med pa'i sems can dmyal bar ltung ngo / /dgra bcom pa ni ngan song gsum yongs su bcad pa yin na/ ci'i phyir 'di la dgra bcom pa yin no zhes smra/ legs pa'i skar</text></item>
<item><p>182b8</p><section>mdo sde</section><text>mas yang gsol pa/ chen po bzhi'i rang bzhin ni 'gyur yang srid kyi/ mi 'di mtshams med pa'i sems can dmyal bar ltung ngo zhes bgyi ba'i gnas ma mchis so/ /ngas de la glen pa khyod ci ma thos sam/ sangs rgyas bcom ldan</text></item>
<item><p>183a1</p><section>mdo sde</section><text>'das ni gnyis su med par bden par gsung ba yin no zhes bka' stsal to/ /ngas de ltar legs pa'i skar ma de la dam pa'i chos bstan kyang de la dad cing gzungs su 'dzin pa'i sems 'di tsam yang med do/ /rigs kyi bu nga yang dus</text></item>
<item><p>183a2</p><section>mdo sde</section><text>gcig na/ dge slong legs pa'i skar ma dang rgyal po'i khab na bzhugs so/ /de'i tshe rgyal po'i khab de na gcer bu pa sdug bsngal 'gyur zhes bya ba zhig yod de rtag tu 'di skad ces smra'o/ /sems can gyi nyon mongs pa ni rgyu yang med/ rkyen yang</text></item>
<item><p>183a3</p><section>mdo sde</section><text>med de/ sems can gyi rnam par grol ba yang rgyu dang rkyen med do zhes smra'o/ /de'i tshe dge slong legs pa'i skar ma de yang nga la 'di skad ces gsol to/ /bcom ldan 'das 'jig rten na gal te dgra bcom pa mchis na gcer bu sdug bsngal 'gyur</text></item>
<item><p>183a4</p><section>mdo sde</section><text>zhes bgyi ba 'di mchog tu 'gyur ro/ /ngas de la 'di skad du glen pa gcer bu pa sdug bsngal 'gyur ni yang dag par dgra bcom pa ma yin te/ dgra bcom pa'i byang chub kyis rnam par grol ba ma yin no zhes bka' stsal to/ /de nas legs pa'i skar</text></item>
<item><p>183a5</p><section>mdo sde</section><text>mas yang nga la 'di skad ces gsol to/ /ci'i slad du dgra bcom pas dgra bcom pa la phrag dog mdzad/ ngas de la glen pa nga ni dgra bcom pa la phrag dog mi byed kyi khyod nyid kyis sdig par 'gyur ba'i ngan par lta ba bskyed do/ /gcer bu pa dgra bcom pa yin</text></item>
<item><p>183a6</p><section>mdo sde</section><text>no zhes smra ba la ltos/ da ste zhag bdun na kha zas mi zhu ba'i nad kyis btab nas lto ba na ste shi bar 'gyur ro/ /shi nas kyang skyugs pa za ba'i yi dgas su skye'o/ /ro ni slob pa gcig pa rnams kyis yang bor bteg nas dur khrod du skyel bar 'gyur ro/ /</text></item>
<item><p>183a7</p><section>mdo sde</section><text>de'i tshe legs pa'i skar ma de gcer bu pa sdug bsngal 'gyur gang na ba der song nas 'di skad ces smras so/ /tshe dang ldan pa khyod shes sam/ dge sbyong gau ta mas ni khyod la da ste zhag bdun na kha zas mi zhu ba'i nad kyis btab nas lto ba na ste 'chi'o/ /</text></item>
<item><p>183a8</p><section>mdo sde</section><text>shi nas kyang skyugs pa za ba'i yi dgas su skye ste/ slob pa gcig pa dang / slob dpon gcig pa rnams kyis khyod kyi ro yang bor bteg ste/ dur khrod du skyel bar 'gyur ro/ /zhes lung bstan gyis tshe dang ldan pa thabs rnam pa sna tshogs kyis</text></item>
<item><p>183b1</p><section>mdo sde</section><text>bag bya ba shin du bsams te/ ci nas kyang dge sbyong gau ta ma de brdzun du smra bar 'gyur bar bya'o/ /de'i tshe sdug bsngal 'gyur gyis de skad ces smras pa thos nas kha zas mi za bar byas te/ thog ma zhag gcig nas zhag drug gi bar du ci yang ma</text></item>
<item><p>183b2</p><section>mdo sde</section><text>zos so/ /zhag bdun tshang nas bu ram zos so/ /bu ram zos nas chu grang mo 'thungs so/ /chu grang mo 'thungs ma thag tu lto ba na ste shi bar gyur to/ /shi nas slob pa gcig pa rnams kyis yang bor bteg nas dur khrod du bskyal te/</text></item>
<item><p>183b3</p><section>mdo sde</section><text>skyugs pa za ba'i yi dgas su gyur nas ro'i drung du sdod do/ /dge slong legs pa'i skar mas de lta bur gyur pa thos nas dur khrod du ro gang na ba der song ngo / /der phyin pa dang sdug bsngal 'gyur gyi lus de yi dgas skyugs pa za ba'i lus su gyur nas ro'i drung</text></item>
<item><p>183b4</p><section>mdo sde</section><text>na rgu por 'dug pa mthong ngo / /'phags pa yongs su mya ngan las 'das pa chen po'i mdo/ bam po bzhi bcu bzhi pa/ legs pa'i skar mas smras pa/ ci khyod shi 'am/ sdug bsngal 'gyur gyis smras pa/ bdag shi'o/ /</text></item>
<item><p>183b5</p><section>mdo sde</section><text>khyod ji ltar shi smras pa/ bdag lto ba na ste shi'o/ /'o na khyod kyi ro 'dir sus bskyal smras pa/ slob pa gcig pa rnams kyis so/ /'o na gnas gar bskyal/ smras pa/ ci glen pa khyod dur khrod yin par mi shes sam/ 'o na khyod kyi lus ji lta bu</text></item>
<item><p>183b6</p><section>mdo sde</section><text>zhig thob/ smras pa/ bdag ni skyugs pa za ba'i lus su gyur to/ /legs pa'i skar ma khyod legs par nyon cig /de bzhin gshegs pa ni dge bar gsung ba/ yang dag par gsung ba/ dus la bab par gsung ba/ chos su gsung ba'o/ /legs pa'i</text></item>
<item><p>183b7</p><section>mdo sde</section><text>skar ma de bzhin gshegs pa'i zhal nas de ltar bden par gsung ba khyod kyis de'i tshe na ci'i phyir yid mi ches/ sems can gang de bzhin gshegs pas bden par gsung ba la yid mi ches na/ de yang kho bo'i lus 'di 'dra ba myong bar 'gyur ro/ /</text></item>
<item><p>183b8</p><section>mdo sde</section><text>de'i tshe legs pa'i skar ma de nga gang na bar 'ongs nas nga la 'di skad ces gsol to/ /bcom ldan 'das gcer bu pa sdug bsngal 'gyur tshe 'phos nas sum bcu rtsa gsum gnam gyi lhar skyes so/ /ngas de la glen pa dgra bcom pa ni skye</text></item>
<item><p>184a1</p><section>mdo sde</section><text>ba'i gnas med na ci'i phyir sdug bsngal 'gyur/ sum bcu rtsa gsum gnam gyi lhar skyes zhes smra/ gsol pa/ bcom ldan 'das kyis gsungs pa bzhin te/ gcer bu sdug bsngal 'gyur ba yang dag par sum bcu rtsa gsum gnam gyi lhar ma</text></item>
<item><p>184a2</p><section>mdo sde</section><text>skyes kyi skyugs pa za ba'i yi dgas su gyur to/ /ngas de la glen pa/ sangs rgyas bcom ldan 'das kyis gsungs so cog ni gnyis su med de/ de bzhin gshegs pas gsungs pa la gnyis su yod do zhes bya ba'i gnas med do zhes bka' stsal to/ /</text></item>
<item><p>184a3</p><section>mdo sde</section><text>legs pa'i skar mas gsol pa/ de bzhin gshegs pas de'i tshe na de skad ces gsungs mod kyi bdag ni de yid ches pa ma mchis so zhes smras so/ /rigs kyi bu nga ni rtag tu dge slong legs pa'i skar ma la dam pa'i chos bstan na yid ches</text></item>
<item><p>184a4</p><section>mdo sde</section><text>shing gzungs su 'dzin pa'i sems 'di tsam yang ma skyes so/ /rigs kyi bu dge slong legs pa'i skar ma mdo sde bcu gnyis klog cing 'don te/ bsam gtan bzhi thob mod kyi/ chung ngu na tshigs su bcad pa gcig tsam 'am/ tshig gcig</text></item>
<item><p>184a5</p><section>mdo sde</section><text>gam 'bru gcig tsam gyi don yang mi shes so/ /sdig pa mi dge ba'i bshes gnyen la bsten pas bsam gtan bzhi yang nyams par gyur to/ /bsam gtan nyams pas ngan par lta ba bskyed de/ 'di skad du sangs rgyas kyang med/ chos kyang med/</text></item>
<item><p>184a6</p><section>mdo sde</section><text>mya ngan las 'das pa yang med mod kyi/ dge sbyong gau ta ma ni mtshan lta ba'i cho ga la shin du mkhas pas gzhan gyi sems shes par gyur to zhes smra'o/ /ngas de'i tshe na legs pa'i skar ma la 'di skad ces bka' stsal to/ /ngas chos bstan cing gsungs pa ni</text></item>
<item><p>184a7</p><section>mdo sde</section><text>thog mar yang dge/ bar du yang dge/ tha mar yang dge/ don bzang ba/ tshig bzang ba/ ma 'dres pa/ phun sum tshogs pa/ tshangs par spyod pa/ rnam par dag pa'o zhes bstan kyang / dge slong legs pa'i skar ma des/ nga la 'di skad du</text></item>
<item><p>184a8</p><section>mdo sde</section><text>de bzhin gshegs pas/ bdag la chos bstan mod kyi/ bdag ni yang dag par na rgyu dang 'bras bu med do zhes zer ro/ /rigs kyi bu khyod kyis 'di ltar dngos po 'di la yid mi ches na/ dge slong legs pa'i skar ma nyid da ltar chu bo</text></item>
<item><p>184b1</p><section>mdo sde</section><text>dga' skyed kyi 'gram na 'dug gis der 'drir 'dong ngo / /de'i tshe de bzhin gshegs pa 'od srung dang bcas te legs pa'i skar ma gang na bar gshegs so/ /dge slong legs pa'i skar mas/ bcom ldan 'das rgyang nas gshegs</text></item>
<item><p>184b2</p><section>mdo sde</section><text>pa mthong nas sdig pa mi dge ba'i sems bskyed do/ /mi dge ba'i sems bskyed pas/ de nyid du mtshams med pa'i sems can dmyal bar mngon par nub par 'gyur ro/ /rigs kyi bu dge slong legs pa'i skar ma/ sangs rgyas</text></item>
<item><p>184b3</p><section>mdo sde</section><text>kyi bstan pa la zhugs te/ rin po che'i phung po tshad med par phyin mod kyi/ ci yang ma thob ste bag med pa'i phyir/ mi dge ba'i bshes gnyen la bsten pa'i phyir chung ngu na chos gcig tsam gyi phan pa'i don yang ma thob bo/ /'di lta ste dper na</text></item>
<item><p>184b4</p><section>mdo sde</section><text>mi zhig rgya mtshor zhugs te rin po che'i phung po mang po mthong mod kyi/ le lo'i dbang gis lag tu ma thob pa 'dra'o/ /gzhan yang rgya mtshor zhugs nas rin po che'i phung po mthong mod kyi/ shi ba 'am srin po ma rungs pas bsad pa</text></item>
<item><p>184b5</p><section>mdo sde</section><text>ltar dge slong legs pa'i skar ma yang de dang 'dra ste/ sangs rgyas kyi bstan pa la zhugs mod kyi/ mi dge ba'i bshes gnyen srin po ma rungs pa dang 'dra bas bsad par gyur to/ /rigs kyi bu de bas na de bzhin gshegs pas thugs brtse ba'i</text></item>
<item><p>184b6</p><section>mdo sde</section><text>slad du dge slong legs pa'i skar ma ni bag med pa yin no zhes gsungs so/ /rigs kyi bu gang sngon yang dbul phongs de la snying brtse ba'i sems yod mod kyi/ snying brtse ba'i bar du mi chud do/ /gang sngon longs spyod dang ldan pa zhig phyis</text></item>
<item><p>184b7</p><section>mdo sde</section><text>longs spyod med de/ dbul phongs par gyur na/ de la ni rab tu yang snying brtse ba ltar dge slong legs pa'i skar ma yang de dang 'dra ste/ mdo sde sde bcu gnyis 'chang zhing 'dzin pa dang / 'don pa dang / klog pa yang byas/ bsam gtan bzhi thob</text></item>
<item><p>184b8</p><section>mdo sde</section><text>pa las nyams pa ni shin du yang thugs brtse bar rung bas dge slong legs pa'i skar ma ni shin du yang bag med par ngas gsungs so/ /bag med pa'i phyir dge ba'i rtsa ba rnams yongs su bcad pas nga'i nyes gnas su gyur pa mthong ngam thos</text></item>
<item><p>185a1</p><section>mdo sde</section><text>pa gang yang rung / de la ni shin du snying brtse ba'i sems ma bskyed pa med de/ ji ltar sngon longs spyod dang ldan pa las phyis longs spyod med par mthong ba la snying brtse ba dang 'dra'o/ /nga ni lo du ma'i bar du legs pa'i skar ma dang</text></item>
<item><p>185a2</p><section>mdo sde</section><text>'grogs te/ des nga la rtag tu mi dge ba'i sems bskyed do/ /mi dge ba'i sems bskyed pas ngan par lta ba'i sems ma btang ngo / /rigs kyi bu ngas thog ma nas legs pa'i skar ma de la dge ba'i rtsa ba ba spu'i nyag ma tsam yod par ma gzigs</text></item>
<item><p>185a3</p><section>mdo sde</section><text>na de la dge ba'i rtsa ba yongs su bcad pa'i log sred can yin te/ sems can dmyal bar bskal pa'i bar du gnas par 'gyur ro/ /zhes lung mi ston na/ des rgyu med pa dang 'bras bu med pa dang / byas pa'i las kyang med par smra bas de</text></item>
<item><p>185a4</p><section>mdo sde</section><text>dge ba'i rtsa ba yongs su bcad pa'i log sred can yin te/ bskal pa'i bar du sems can dmyal bar gnas so zhes lung bstan to/ /rigs kyi bu 'di lta ste dper na/ mi zhig ngan skyugs kyi dong du lhung ba las bshes gnyen gcig gis dbyung bar</text></item>
<item><p>185a5</p><section>mdo sde</section><text>bsams nas lag pas bsnyams te/ skra las zin na phyis 'byin to/ /gal te skra las ma zin te ci yang mi snang na dbyung ba'i sems kyang zhi bar 'gyur ba ltar nga yang de dang 'dra ste/ legs pa'i skar ma'i dge ba'i rtsa ba chung zad tsam ci yod pa</text></item>
<item><p>185a6</p><section>mdo sde</section><text>btsal te yongs su bsgral ba byas na dus thams cad du dge ba'i rtsa ba ba spu'i nyag ma tsam yang med pas sems can dmyal ba las bsgral bar ma gyur to/ /byang chub sems dpa' 'od srung gis gsol pa/ bcom ldan 'das de bzhin gshegs pas ci'i</text></item>
<item><p>185a7</p><section>mdo sde</section><text>slad du legs pa'i skar ma mtshams med pa'i sems can dmyal bar ltung ngo zhes lung bstan/ rigs kyi bu dge slong legs pa'i skar ma la bshes gnyen dang 'khor mang du yod de/ de dag thams cad legs pa'i skar ma ni dgra bcom pa yin</text></item>
<item><p>185a8</p><section>mdo sde</section><text>te/ byang chub kyi 'bras bu thob par 'dzin pas de dag gi ngan par lta ba'i sems gzhig pa'i phyir legs pa'i skar ma ni bag med pas sems can dmyal bar ltung ngo zhes lung bstan to/ /rigs kyi bu khyod kyis de bzhin gshegs</text></item>
<item><p>185b1</p><section>mdo sde</section><text>pas gsungs pa la yang dag par gnyis su med par shes par gyis shig / de ci'i phyir zhe na/ gal te de bzhin gshegs pas sems can dmyal bar ltung bar lung bstan pa las sems can dmyal bar mi ltung ba'i gnas med do/ /nyan thos dang</text></item>
<item><p>185b2</p><section>mdo sde</section><text>rang sangs rgyas kyis lung bstan pa la gnyis su yod de/ kha cig ni bden/ kha cig ni brdzun no/ /dper na maud gal ya na yul dbus 'gyur 'chang na 'dug pa'i tshe yul mi thams cad la da ste zhag bdun na char pa 'bab bo zhes lung bstan pa</text></item>
<item><p>185b3</p><section>mdo sde</section><text>las phyis char pa ma bab po/ /byis pa sbrum pa zhig la be'u dkar ru 'byung ngo zhes lung bstan pa las be'u khre'u zhig byung ngo / /bu khye'u zhig 'byung ngo zhes lung bstan pa las phyis bu mo zhig byung ngo / /rigs kyi bu dge slong legs pa'i skar</text></item>
<item><p>185b4</p><section>mdo sde</section><text>ma ni rtag tu sems can tshad med pa/ snyed la thams cad kyi thams cad du dge ba dang sdig pa'i 'bras bu med do zhes smra ste/ de'i tshe na dge ba'i rtsa ba thams cad yongs su bcad pas ba spu'i nyag ma tsam yang ma lus so/ /rigs kyi</text></item>
<item><p>185b5</p><section>mdo sde</section><text>bu ngas sngon dge slong legs pa'i skar ma la dge ba'i rtsa ba med par mkhyen mod kyi 'on kyang lo nyi shu tshang bar lhan cig tu gnas te thun mong du spyad par gyur to/ /gal te ngas yongs su spangs te g.yas g.yon du ma bsnyen na legs pa'i</text></item>
<item><p>185b6</p><section>mdo sde</section><text>skar ma des sems can tshad med pa snyed sdig pa mi dge ba'i las la gzud par gyur te/ 'di ni de bzhin gshegs pa'i mkhyen pa'i stobs mnga' ba zhes bya'o/ /gsol pa/ bcom ldan 'das log sred can la ci'i slad du dge ba'i chos</text></item>
<item><p>185b7</p><section>mdo sde</section><text>ma mchis pa zhes bgyi/ bcom ldan 'das kyis bka' stsal pa/ rigs kyi bu log sred can ni dge ba'i rtsa ba yongs su bcad pa'i phyir ro/ /sems can thams cad la dad pa la sogs pa dbang po lnga yod na log sred can ni yongs su</text></item>
<item><p>185b8</p><section>mdo sde</section><text>bcad de/ don de lta bas na grog sbur tsam bsad na yang kha na ma tho ba thob par 'gyur gyi log sred can ni bsad kyang kha na ma tho ba'i sdig pa med do/ /gsol pa/ bcom ldan 'das log sred can la dge ba'i chos ma mchis pa'i slad du</text></item>
<item><p>186a1</p><section>mdo sde</section><text>log sred can zhes bgyi 'am/ bcom ldan 'das kyis bka' stsal pa/ de de bzhin te/ de de bzhin no/ /gsol pa/ bcom ldan 'das sems can thams cad kyi dge ba la rnam pa gsum ste/ 'das pa dang / ma 'ongs pa dang /</text></item>
<item><p>186a2</p><section>mdo sde</section><text>da ltar gyi mchis pas log sred can gyis ma 'ongs pa'i dge ba'i chos ma bcad na/ ci'i slad du dge ba'i chos bcad de log sred can zhes bgyi/ bcom ldan 'das kyis bka' stsal pa/ rigs kyi bu bcad pa la rnam pa gnyis te/ da ltar</text></item>
<item><p>186a3</p><section>mdo sde</section><text>bgags pa dang / da ltar gyi sgrib pas ma 'ongs pa'i bsgribs pa'o/ /log sred can dag bcad pa gnyis dang ldan pa'i phyir dge ba'i rtsa ba yongs su bcad pa'o zhes ngas gsungs so/ /rigs kyi bu 'di lta ste dper na/ mi zhig ngan skyugs kyi</text></item>
<item><p>186a4</p><section>mdo sde</section><text>dong du lhung nas skra nyag ma gcig tsam las mi snang ngo / /skra nyag ma gcig tsam ma nub mod kyi skra nyag ma gcig tsam gyis lus mi theg go/ /log sred can dag kyang de dang 'dra ste/ ma 'ongs pa'i dus na dge ba'i rtsa ba yod mod kyi sems can</text></item>
<item><p>186a5</p><section>mdo sde</section><text>dmyal ba'i sdug bsngal las thar bar mi 'gyur te/ ma 'ongs pa'i dus na sgrol bar 'gyur yang da ltar gyi dus su ci byar yang med pas bsgrol du mi rung ba zhes bya'o/ /sangs rgyas kyi rang bzhin gyi rgyu dang rkyen gyis sgrol bar yang 'gyur ro/ /</text></item>
<item><p>186a6</p><section>mdo sde</section><text>sangs rgyas kyi rang bzhin zhes bya ba ni 'das pa ma yin/ ma 'ongs pa ma yin/ da ltar gyi ma yin te/ de bas na sangs rgyas kyi rang bzhin ni gcad du med do/ /dper na sa bon rul ba las myu gu mi skye ba ltar log sred can yang de dang 'dra'o</text></item>
<item><p>186a7</p><section>mdo sde</section><text>gsol pa bcom ldan 'das log sred can dag sangs rgyas kyi rang bzhin ma bcad de/ sangs rgyas kyi rang bzhin nyid dge ba lags na ci'i slad du dge ba thams cad bcad do zhes gsungs/ bcom ldan 'das kyis bka' stsal pa/</text></item>
<item><p>186a8</p><section>mdo sde</section><text>rigs kyi bu sems can gang da ltar gyi dus su sangs rgyas kyi rang bzhin dang ldan na de la ni log sred can zhes mi bya ste/ ji ltar 'jig rten na sems can la bdag ces bya ba yod pa dang 'dra'o/ /sangs rgyas kyi rang bzhin de rtag pa yin na ni</text></item>
<item><p>186b1</p><section>mdo sde</section><text>dus gsum la ma gtogs so/ /ji ste dus gsum la gtogs na mi rtag pa zhes bya'o/ /sangs rgyas kyi rang bzhin ni ma 'ongs pa'i dus su mthong bar 'gyur bas sems can thams cad la sangs rgyas kyi rang bzhin yod do zhes gsungs te/</text></item>
<item><p>186b2</p><section>mdo sde</section><text>de bas na sa bcu pa'i byang chub sems dpa' bkod pa phun sum tshogs pa dang ldan pas cung zad cig mthong bar gyur to/ /byang chub sems dpa' 'od srung gis gsol pa/ bcom ldan 'das sangs rgyas kyi rang bzhin ni rtag pa lags te</text></item>
<item><p>186b3</p><section>mdo sde</section><text>nam mkha' dang 'dra na ci'i slad du de bzhin gshegs pas ma 'ongs pa'o zhes gsungs/ de bzhin gshegs pas gal te log sred can dag la dge ba'i chos ma mchis zhes gsung ba ni log sred can gyi slob pa gcig pa dang / slob dpon gcig pa dang /</text></item>
<item><p>186b4</p><section>mdo sde</section><text>pha dang / ma dang / gnyen bshes dang / chung ma dang / bu la byams pa dang / sdug pa'i sems mi skye 'am/ ji ste skye na de nyid dge ba ma lags sam/ bcom ldan 'das kyis bka' stsal pa/ legs so legs so/ /rigs kyi bu shin du</text></item>
<item><p>186b5</p><section>mdo sde</section><text>legs par dris so/ /sangs rgyas kyi rang bzhin zhes bya ba ni nam mkha' dang 'dra ste/ 'das pa yang ma yin/ ma 'ongs pa yang ma yin/ da ltar yang ma yin no/ /sems can thams cad la yang lus rnam pa gsum ste/ 'das pa dang /</text></item>
<item><p>186b6</p><section>mdo sde</section><text>ma 'ongs pa dang / da ltar gyi'o/ /sems can gyis ma 'ongs pa'i dus su bkod pa phun sum tshogs pa rnam par dag pa'i las kyis sangs rgyas kyi rang bzhin mthong bar 'gyur bas na sangs rgyas kyi rang bzhin ma 'ongs pa'o zhes ngas gsungs</text></item>
<item><p>186b7</p><section>mdo sde</section><text>so/ /rigs kyi bu ngas ni so so'i skye bo'i phyir dus kha cig tu ni rgyu 'bras bu yin no zhes kyang gsungs/ dus kha cig tu ni 'bras bu rgyu yin no zhes gsungs te/ de bas na mdo sde las kha zas ni 'tsho ba yin pa dang / gzugs mthong</text></item>
<item><p>186b8</p><section>mdo sde</section><text>ba la reg pa yin no zhes gsungs pa dang 'dra bar ma 'ongs pa'i dus na lus yongs su dag par 'gyur bas sangs rgyas kyi rang bzhin zhes gsungs so/ /gsol pa/ bcom ldan 'das bcom ldan 'das kyis gsungs pa ltar don</text></item>
<item><p>187a1</p><section>mdo sde</section><text>de lta bu lags na ci'i slad du sems can thams cad la sangs rgyas kyi rang bzhin mchis so zhes gsungs/ bcom ldan 'das kyis bka' stsal pa/ rigs kyi bu sems can gyi sangs rgyas kyi rang bzhin ni da ltar gyi dus na med kyang</text></item>
<item><p>187a2</p><section>mdo sde</section><text>med ces byar mi rung ngo / /dper na nam mkha' yang da ltar med mod kyi med ces byar mi rung ngo / /sems can thams cad ni mi rtag pa yin mod kyi/ sangs rgyas kyi rang bzhin ni rtag pa mi 'gyur mi 'pho ba yin te/ de bas na ngas mdo sde 'di las</text></item>
<item><p>187a3</p><section>mdo sde</section><text>sems can gyi sangs rgyas kyi rang bzhin ni rtag pa mi 'gyur mi 'pho ba yin te/ de bas na ngas mdo sde 'di las sems can gyi sangs rgyas kyi rang bzhin ni nang na ma yin/ phyi rol na ma yin te/ nam mkha' ltar nang na ma yin phyi rol na ma yin no/ /</text></item>
<item><p>187a4</p><section>mdo sde</section><text>gal te nam mkha' la nang dang phyi rol yod na nam mkha' la gcig pa 'am/ rtag pa zhes byar mi rung ste/ gnas thams cad na yod do zhes byar yang mi rung ngo / /nam mkha' ni nang na ma yin phyi rol na ma yin mod kyi 'on kyang sems can thams cad</text></item>
<item><p>187a5</p><section>mdo sde</section><text>la yod de/ sems can gyi sangs rgyas kyi rang bzhin yang de dang 'dra'o/ /khyod smra ba ltar log sred can la dge ba'i chos yod do zhes bya ba don de lta ma yin no/ /de ci'i phyir zhe na/ log sred can la lus kyi las dang / ngag gi las</text></item>
<item><p>187a6</p><section>mdo sde</section><text>dang / yid kyi las dang / len pa'i las dang / sbyin pa'i las dang / tshol ba'i las dang / shas pa'i las la sogs pa las thams cad kyang log pa'i las so/ /de ci'i phyir zhe na/ rgyu dang 'bras bu la mi re ba'i phyir ro/ /</text></item>
<item><p>187a7</p><section>mdo sde</section><text>rigs kyi bu 'di lta ste dper na/ a ru ra ni myu gu dang / lo ma dang / sdong bu dang / yal ga dang / ma tog dang / 'bras bu'i bar du kha ba ltar log sred can gyi mi dge ba'i las kyang de dang 'dra'o/ /rigs kyi bu de bzhin gshegs pa ni</text></item>
<item><p>187a8</p><section>mdo sde</section><text>dbang po rnams mkhyen pa'i stobs dang ldan te/ de bas na sems can thams cad kyi dbang po rab dang / 'bring dang tha ma shin du rtogs so/ /sems can gang ni dbang po 'bring las tha mar 'gyur ba dang / sems can gang ni 'bring las rab</text></item>
<item><p>187b1</p><section>mdo sde</section><text>tu 'gyur ba dang / sems can gang ni rab las 'bring du 'gyur ba dang / sems can gang ni 'bring las tha mar 'gyur ba shin du rtogs te/ de bas na sems can gyi dbang po la nges pa med do/ /nges pa med pas kha cig dge ba'i rtsa ba bcad nas phyir skye bar 'gyur ro/ /</text></item>
<item><p>187b2</p><section>mdo sde</section><text>gal te sems can gyi dbang po nges na thogs ma nas kyang bcad pa med la bcad nas kyang phyir skye bar mi 'gyur te/ log sred can dag bskal pa gcig gi bar du sems can dmyal bar ltung ngo zhes gsungs ba'i mi rigs so/ /rigs kyi bu de bas na de bzhin</text></item>
<item><p>187b3</p><section>mdo sde</section><text>gshegs pas ni chos thams cad la nges pa'i mtshan nyid med do zhes gsungs so/ /byang chub sems dpa' 'od srung gis gsol pa/ bcom ldan 'das de bzhin gshegs pa ni dbang po rnams la mkhyen pa'i stobs dang ldan te/ dge slong legs pa'i skar mas dge ba'i rtsa ba</text></item>
<item><p>187b4</p><section>mdo sde</section><text>yongs su bcad par mkhyen na ci'i slad du rab tu byung bar gnang / bcom ldan 'das kyis bka' stsal pa/ rigs kyi bu nga sngon rab tu byung ba na nga'i nu bo dga' bo dang / bsnyen dga' bo dang / lha sbyin dang / sras sgra gcan 'dzin la sogs pa'i thams cad nga'i</text></item>
<item><p>187b5</p><section>mdo sde</section><text>rjes su rab tu byung zhing lam la nan tan byed par gnang ngo / /gal te ngas legs pa'i skar ma rab tu ma phyung na/ rgyal po'i thabs thob par 'gyur te/ mthu dang dbang du ldan pas sangs rgyas kyi chos yongs su 'jig par 'gyur te/ de'i rgyu de'i rkyen gyis ngas</text></item>
<item><p>187b6</p><section>mdo sde</section><text>rab tu phyung nas lam la nan tan byed par gnang ngo / /rigs kyi bu dge slong legs pa'i skar ma gal te rab tu ma byung na yang dge ba'i rtsa ba gcod par 'gyur te/ skye ba tshad med pa'i bar du phan pa dang bde ba'i don du mi 'gyur ro/ /da rab tu byung bas dge ba'i</text></item>
<item><p>187b7</p><section>mdo sde</section><text>rtsa ba bcad mod kyi tshul khrims srung zhing rgan rabs dang / bla ma dang / yon tan can la bsnyen bkur byed cing bsam gtan dang po sgom pa nas bsam gtan bzhi pa'i bar du sgom par 'gyur te/ de yang dge ba'i rgyu zhes bya'o/ /de ltar dge ba'i rgyu de las dge ba'i</text></item>
<item><p>187b8</p><section>mdo sde</section><text>chos skye bar 'gyur ro/ /dge ba'i chos skyes pa na byang chub la nan tan byed par 'gyur ro/ /byang chub la nan tan byas nas bla na med pa yang dag par rdzogs pa'i byang chub thob par 'gyur te/ de bas na dge slong legs pa'i skar ma rab tu byung bar gnang ngo / /</text></item>
<item><p>188a1</p><section>mdo sde</section><text>rigs kyi bu gal te ngas dge slong legs pa'i skar ma rab tu byung zhing tshul khrims srung du ma gnang na/ de bzhin gshegs pa stobs bcu dang ldan no zhes bya bar yang mi 'gyur ro/ /rigs kyi bu sems can gang dge ba'i rtsa ba dang ldan nam/</text></item>
<item><p>188a2</p><section>mdo sde</section><text>mi dge ba'i chos dang ldan na/ gang zag de chos gnyis po dang ldan na yang ring por mi thogs par dge ba'i rtsa ba yongs su bcad de/ mi dge ba'i rtsa ba dang ldan par ngas rtogs so/ /de ci'i phyir zhe na/ sems can de ni dge ba'i bshes gnyen la mi</text></item>
<item><p>188a3</p><section>mdo sde</section><text>sten/ dam pa'i chos nyan par mi byed/ mi dge ba yid la byed cing tshul bzhin du yid la mi byed pas de'i rgyu de'i rkyen gyis dge ba'i rtsa ba gcod cing mi dge ba'i rtsa ba dang ldan par gyur to/ /rigs kyi bu gzhan yang de bzhin gshegs pas gang zag</text></item>
<item><p>188a4</p><section>mdo sde</section><text>de da ltar gyi dus sam/ ma 'ongs pa'i dus na gal te gzhon nu 'am/ lang tsho 'am/ rgas pa'i tshe dge ba'i bshes gnyen la bsten te/ dam pa'i chos sdug bsngal dang / kun 'byung ba dang / 'gog pa dang / lam nyan cing 'dzin na/ de'i dge ba'i rtsa ba</text></item>
<item><p>188a5</p><section>mdo sde</section><text>phyir yang skye bar 'gyur ro/ /rigs kyi bu 'di lta ste dper na grong khyer dang mi ring ba na chu mig zhim po yon tan brgyad dang ldan pa zhig yod na gang skom zhing tsha bas gdungs pa dag chu mig gi dngor 'gro bar gzas na de la mkhas pa shes rab can gyis ni skom pas</text></item>
<item><p>188a6</p><section>mdo sde</section><text>gdungs pa de nges par chu mig gi dngor phyin par the tsom med do/ /de ci'i phyir zhe na/ lam gzhan med pa'i phyir ro/ /sangs rgyas bcom ldan 'das kyis so so'i skye bo la gzigs pa yang de dang 'dra ste/ de bas na de bzhin gshegs pa ni dbang po rnams</text></item>
<item><p>188a7</p><section>mdo sde</section><text>mkhyen pa'i stobs dang ldan pa zhes bya'o/ /de'i tshe bcom ldan 'das kyis sa las sa nyung zhig blangs nas phyag sder gyi steng du bzhag ste/ 'od srung la phyogs bcu'i 'jig rten gyi khams kyi sa mang ngam/ phyag sder gyi steng du bzhag pa'i sa mang zhes</text></item>
<item><p>188a8</p><section>mdo sde</section><text>bka' stsal to/ /byang chub sems dpa' 'od srung gis gsol pa/ bcom ldan 'das phyag sder gyi steng gi sa ni phyogs bcu'i 'jig rten gyi sa dang bsgrun du mi rung ngo / /rigs kyi bu mi'i lus las mi'i lus thob pa dang / ngan song gsum</text></item>
<item><p>188b1</p><section>mdo sde</section><text>gyi lus btang nas mi'i lus thob cing dbang po tshang ba dang / yul gyi dbus su skye ba dang / yang dag pa'i dad pas byang chub la nan tan byed pa dang / byang chub la nan tan byas nas yang dag pa'i lam la nan tan byed pa dang / yang dag pa'i lam la nan tan</text></item>
<item><p>188b2</p><section>mdo sde</section><text>byas nas rnam par grol ba thob pa dang / rnam par grol ba thob nas mya ngan las 'das pa ni phyag sder gyi steng du bzhag pa'i sa dang 'dra'o/ /mi'i lus las ngan song gsum du ltung ba dang / ngan song gsum las ngan song gsum gyi lus su 'gyur</text></item>
<item><p>188b3</p><section>mdo sde</section><text>ba dang / dbang po ma tshang ba dang / mtha' 'khob tu skye ba dang / phyin ci log tu ngan par lta ba la yid ches pa dang / ngan par lta ba'i lam la nan tan byed de/ rnam par grol ba dang / rtag pa dang / bde ba'i mya ngan las 'da' ba mi thob pa ni phyogs bcu'i</text></item>
<item><p>188b4</p><section>mdo sde</section><text>'jig rten gyi khams kyi sa dang mtshungs so/ /rigs kyi bu tshul khrims yongs su dag pa srung zhing brtson 'grus kyis le lo med pa dang / rtsa ba bzhi mi nyams pa dang / mtshams med pa lnga mi byed pa dang / dge 'dun gyi nor la mi spyod pa dang / log</text></item>
<item><p>188b5</p><section>mdo sde</section><text>sred can gyi las mi byed pa dang / dge ba'i rtsa ba mi gcod pa dang / mya ngan las 'das pa'i mdo sde la sogs pa la yid ches pa ni phyag sder gyi steng gi sa dang 'dra'o/ /tshul khrims nyams shing le lo byed pa dang / rtsa ba bzhi nyams pa dang /</text></item>
<item><p>188b6</p><section>mdo sde</section><text>mtshams med pa lnga'i kha na ma tho ba byed pa dang / dge 'dun gyi nor la thugs thub tu spyod pa dang / log sred can gyi las byed pa dang / dge ba'i rtsa ba gcod pa dang / mdo sde 'di la yid mi ches pa ni phyogs bcu'i 'jig rten gyi khams kyi sa dang</text></item>
<item><p>188b7</p><section>mdo sde</section><text>'dra'o/ /rigs kyi bu de bzhin gshegs pa ni sems can thams cad kyi dbang po rab dang / 'bring dang / tha ma la shin du mkhas te/ de bas na de bzhin gshegs pa ni dbang po lnga la mkhas pa'i stobs dang ldan pa zhes bya'o/ /byang</text></item>
<item><p>188b8</p><section>mdo sde</section><text>chub sems dpa' 'od srung gis yang bcom ldan 'das la 'di skad ces gsol to/ /bcom ldan 'das bcom ldan 'das ni dbang po la mkhas pa'i stobs dang ldan pas sems can thams cad kyi dbang po rab dang / 'bring dang / tha ma dang /</text></item>
<item><p>189a1</p><section>mdo sde</section><text>rno rtul gyi khyad par kun mkhyen to/ /da ltar gyi dus kyi sems can rnams kyi dbang po dang / ma 'ongs pa'i dus kyi sems can gyi dbang po rnams kyang mkhyen to/ /sems can de dag ni bcom ldan 'das yongs su mya ngan las 'das</text></item>
<item><p>189a2</p><section>mdo sde</section><text>pa'i 'og tu 'di skad du 'chad do/ /la la ni de bzhin gshegs pa mtha' yun du yongs su mya ngan las 'das so zhes 'chad/ la la ni mtha' yun du yongs su mya ngan las ma 'das so zhes 'chad/ la la ni bdag mchis so zhes 'chad/</text></item>
<item><p>189a3</p><section>mdo sde</section><text>la la ni bdag ma mchis so zhes 'chad/ la la ni lnga phung mchis par 'chad/ la la ni lnga phung ma mchis par 'chad/ la la ni slar ldog pa mchis par 'chad/ la la ni slar ldog pa ma mchis par 'chad/ la la ni de bzhin gshegs</text></item>
<item><p>189a4</p><section>mdo sde</section><text>pa'i sku 'dus byas lags par 'chad/ la la ni de bzhin gshegs pa'i sku 'dus ma byas so zhes 'chad/ la la ni rten cing 'brel te 'byung ba bcu gnyis la 'dus byas kyi chos so zhes 'chad/ la la ni rten cing 'brel te 'byung ba bcu gnyis</text></item>
<item><p>189a5</p><section>mdo sde</section><text>'dus ma byas par 'chad/ la la ni sems rtag go zhes 'chad/ la la ni sems mi rtag go zhes 'chad/ la la ni 'dod pa lnga'i bde bas 'phags pa'i lam sgrib par 'gyur ro zhes 'chad/ la la ni mi sgrib po zhes 'chad/ la la ni</text></item>
<item><p>189a6</p><section>mdo sde</section><text>'jig rten mchog gi chos ni 'dod pa'i khams 'ba' shig go zhes 'chad/ la la ni khams gsum mo zhes 'chad/ la la ni sbyin pa ni yid kyi las 'ba' zhig go zhes 'chad/ la la ni lnga phung nyid do zhes 'chad/ la la ni 'dus ma</text></item>
<item><p>189a7</p><section>mdo sde</section><text>byas pa gsum mchis par 'chad/ la la ni 'dus ma byas pa gsum ma mchis par 'chad/ yang la la ni 'di skad du gzugs ni byas pa'o zhes 'chad/ la la ni gzugs byas pa ma mchis par 'chad/ la la ni byas pa med pa'i</text></item>
<item><p>189a8</p><section>mdo sde</section><text>gzugs mchis par 'chad/ la la ni byas pa med pa'i gzugs ma mchis par 'chad/ la la ni sems las byung ba'i chos mchis par 'chad/ la la ni sems las byung ba'i chos ma mchis par 'chad/ la la ni srid pa rnam pa</text></item>
<item><p>189b1</p><section>mdo sde</section><text>lnga mchis par 'chad/ la la ni srid pa drug mchis par 'chad/ la la ni khrims brgyad dge bsnyen gyis yongs su rdzogs par nod du rung bar 'chad/ la la ni yongs su ma rdzogs kyang nod du rung bar 'chad/ la la ni dge slong gis rtsa ba bzhi bshig kyang dge</text></item>
<item><p>189b2</p><section>mdo sde</section><text>slong gi khrims mchis so zhes 'chad/ la la ni ma mchis so zhes 'chad/ la la ni rgyun du zhugs pa dang / lan gcig phyir ldog pa dang / phyir mi ldog pa dang / dgra bcom pas kyang mngon par byang chub bo zhes 'chad/ la la ni mngon par byang mi</text></item>
<item><p>189b3</p><section>mdo sde</section><text>chub bo zhes 'chad/ la la ni sangs rgyas kyi rang bzhin sems can la mchis par 'chad/ la la ni sangs rgyas kyi rang bzhin sems can las gzhan par 'chad/ la la ni rtsa ba bzhi bshig pa dang / mtshams med pa lnga'i kha na ma tho ba bgyis</text></item>
<item><p>189b4</p><section>mdo sde</section><text>pa dang / log sred can la sogs pa kun la yang sangs rgyas kyi rang bzhin mchis so zhes 'chad/ la la ni ma mchis so zhes 'chad/ la la ni phyogs bcu'i sangs rgyas mchis so zhes 'chad/ la la ni phyogs bcu'i sangs rgyas ma mchis</text></item>
<item><p>189b5</p><section>mdo sde</section><text>so zhes 'chad na/ gal te de bzhin gshegs pa dbang po rnams mkhyen pa'i stobs dang ldan na ci'i slad du nges par ma gsungs/ de nas bcom ldan 'das kyis byang chub sems dpa' 'od srung la bka' stsal pa/ rigs kyi bu don 'di ni mig gi</text></item>
<item><p>189b6</p><section>mdo sde</section><text>rnam par shes pas shes pa ma yin pa nas yid kyi rnam par shes pa'i bar gyis shes pa ma yin te/ de ni shes rab kyis shes par nus so/ /gang mkhas pa shes rab can la ni ngas kyang gnyis su ma gsungs/ des kyang ngas gnyis su ma gsungs</text></item>
<item><p>189b7</p><section>mdo sde</section><text>par shes so/ /gang shes rab med pa la ni ma nges par gsungs te/ shes rab med pa des kyang ngas ma nges par gsungs par shes so/ /rigs kyi bu de bzhin gshegs pa'i dge ba'i chos thams cad ni sems can rnams gdul ba'i phyir</text></item>
<item><p>189b8</p><section>mdo sde</section><text>gsungs te/ dper na sman pa mkhas pa la sman dpyad yod do cog ni kun kyang nad kyis gdungs pa thams cad gso bar byed do/ /rigs kyi bu sangs rgyas bcom ldan 'das ni zhing gi phyir dus kyi phyir/ gzhan la smra ba'i phyir/ phyi rol pa</text></item>
<item><p>190a1</p><section>mdo sde</section><text>la ston pa'i phyir/ dbang po rnams kyi phyir/ chos rnam pa gcig las rnam pa gnyis su 'chad/ chos kyi ming gcig las ming grangs med par 'chad/ don gcig las ming grangs med par 'chad/ don grangs med pa las ming tshad med</text></item>
<item><p>190a2</p><section>mdo sde</section><text>pa snyed 'chad do/ /de la ji ltar na ming gcig las ming grangs med par 'chad pa zhe na/ ji ltar yongs su mya ngan las 'das pa la mya ngan las 'das pa zhes kyang bya/ skye ba med pa zhes kyang bya/ 'byung ba med pa zhes kyang bya/ byed pa med pa zhes</text></item>
<item><p>190a3</p><section>mdo sde</section><text>kyang bya/ 'dus ma byas pa zhes kyang bya/ skyabs su 'gro ba zhes kyang bya/ gnas dang rten zhes kyang bya/ rnam par grol ba zhes kyang bya/ 'od snang ba zhes kyang bya/ sgron ma zhes kyang bya/ mthar phyin pa zhes kyang bya/ 'jigs pa med pa zhes</text></item>
<item><p>190a4</p><section>mdo sde</section><text>kyang bya/ ldog pa med pa zhes kyang bya/ bde ba'i gnas shes kyang bya/ zhi ba zhes kyang bya/ mtshan nyid med pa zhes kyang bya/ gnyis su med pa zhes kyang bya/ spyod pa gcig pa zhes kyang bya/ yongs su bsil ba zhes kyang bya/ mun pa med</text></item>
<item><p>190a5</p><section>mdo sde</section><text>pa zhes kyang bya/ thogs pa med pa zhes kyang bya/ rtsod pa med pa zhes kyang bya/ yangs pa chen po zhes kyang bya/ zil mngar zhes kyang bya/ bkra shis pa zhes kyang bya ste/ de ni ming gcig las ming grangs med par 'byed pa'o/ /de la ji ltar na</text></item>
<item><p>190a6</p><section>mdo sde</section><text>don gcig las ming grangs med pa 'chad pa zhe na/ dper na brgya byin ni brgya byin zhes kyang bya/ ke'u shi ka zhes kyang bya/ ba tsa pa zhes kyang bya/ pu ran da ra zhes kyang bya/ ma ka ba pa zhes kyang bya/ in dra zhes kyang bya/ spyan stong pa zhes kyang</text></item>
<item><p>190a7</p><section>mdo sde</section><text>bya/ yid 'phrog gi khyo zhes kyang bya/ rdo rje zhes kyang bya/ rin po che'i gtsug ces kyang bya/ rin po che'i rgyal mtshan zhes kyang bya ste/ de ni don gcig las ming grangs med pa zhes bya'o/ /de la ji ltar na don grangs med pa las ming grangs med par</text></item>
<item><p>190a8</p><section>mdo sde</section><text>'chad pa zhe na/ dper na sangs rgyas bcom ldan 'das dang mtshungs te/ de bzhin gshegs pa zhes kyang bya la/ don tha dad cing ming yang tha dad pa dang / dgra bcom pa zhes kyang bya/ don tha dad cing ming yang tha dad pa dang / yang dag par rdzogs pa'i</text></item>
<item><p>190b1</p><section>mdo sde</section><text>sangs rgyas zhes kyang bya ste/ don tha dad cing ming yang tha dad pa dang / gru mkhan zhes kyang bya/ ded dpon zhes kyang bya/ sangs rgyas zhes kyang bya/ mkhyen pa dang zhabs su ldan pa zhes kyang bya/ seng ge'i rgyal po zhes kyang bya/ dge sbyong zhes kyang</text></item>
<item><p>190b2</p><section>mdo sde</section><text>bya/ bram ze zhes kyang bya/ zhi ba zhes kyang bya/ sbyin bdag zhes kyang bya/ pha rol du phyin pa zhes kyang bya/ sman pa'i rgyal po chen po zhes kyang bya/ bal glang gi rgyal po chen po zhes kyang bya/ klu'i rgyal po chen po zhes kyang bya/ mig sbyin pa zhes</text></item>
<item><p>190b3</p><section>mdo sde</section><text>kyang bya/ stobs po che zhes kyang bya/ mi 'jigs pa chen po zhes kyang bya/ rin po che'i tshogs shes kyang bya/ tshong dpon zhes kyang bya/ rnam par grol ba thob pa zhes kyang bya/ skyes bu chen po zhes kyang bya/ lha dang mi'i ston pa zhes kyang bya/</text></item>
<item><p>190b4</p><section>mdo sde</section><text>pun da ri ka chen po zhes kyang bya/ gcig pu grogs med pa zhes kyang bya/ bsod nams kyi zhing chen po zhes kyang bya/ shes rab rgya mtsho zhes kyang bya/ mtshan nyid med pa zhes kyang bya/ ye shes brgyad dang ldan pa zhes kyang bya ste/ de dag thams</text></item>
<item><p>190b5</p><section>mdo sde</section><text>cad kyang don tha dad cing ming tha dad do/ /rigs kyi bu 'di ni don grangs med pa las ming grangs med par 'chad pa zhes bya'o/ /gzhan yang don rnam pa gcig las ming grangs med par 'chad pa yod de/ gang zhe na dper na phung po la phung po zhes</text></item>
<item><p>190b6</p><section>mdo sde</section><text>kyang bya/ phyin ci log pa zhes kyang bya/ bden pa zhes kyang bya/ dran pa nye bar gzhag pa bzhi zhes kyang bya/ zas rnam pa bzhi zhes kyang bya/ rnam par shes pa bzhi'i gnas shes kyang bya/ 'dus byas shes kyang bya/ las zhes kyang bya/</text></item>
<item><p>190b7</p><section>mdo sde</section><text>dus shes kyang bya/ sems can zhes kyang bya/ kun rdzob ces kyang bya/ don dam pa zhes kyang bya/ lus dang tshul khrims dang sems sgom pa zhes kyang bya/ rgyu dang 'bras bu zhes kyang bya/ nyon mongs pa zhes kyang bya/ rnam par grol ba zhes</text></item>
<item><p>190b8</p><section>mdo sde</section><text>kyang bya/ rten cing 'brel te 'byung ba bcu gnyis shes kyang bya/ nyan thos dang rang sangs rgyas shes kyang bya/ sems can dmyal ba dang / yi dgas dang / byol song dang / mi dang / lha zhes kyang bya/ 'das pa dang / ma 'ongs pa dang / da ltar</text></item>
<item><p>191a1</p><section>mdo sde</section><text>zhes kyang bya ste/ de ni don gcig las ming grangs med par 'chad pa'o/ /rigs kyi bu sangs rgyas bcom ldan 'das kyis sems can gyi phyir rgyas pa las mdor bsdus te bshad/ mdor bsdus pa las rgyas par 'chad/</text></item>
<item><p>191a2</p><section>mdo sde</section><text>don dam pa ni kun rdzob tu 'chad/ kun rdzob kyi chos ni don dam par 'chad do/ /de la ji ltar na rgyas pa las mdor bsdus te bshad pa zhe na/ dper na dge slong dag la ngas rten cing 'brel te 'byung ba bcu gnyis bshad pa bzhin te/ rten cing 'brel te 'byung ba</text></item>
<item><p>191a3</p><section>mdo sde</section><text>bcu gnyis gang zhe na/ 'di lta ste rgyu dang 'bras bu zhes gsungs pa'o/ /de la ji ltar na mdor bsdus pa las rgyas par 'chad pa zhe na/ dper na dge slong dag la ngas deng sdug bsngal dang / kun 'byung ba dang / 'gog pa dang / lam bshad pa bzhin te/</text></item>
<item><p>191a4</p><section>mdo sde</section><text>de la sdug bsngal ni 'di lta ste/ sdug bsngal tshad med pa rnams so/ /kun 'byung ba ni 'di lta ste/ nyon mongs pa tshad med pa rnams so/ /'gog pa ni 'di lta ste/ rnam par grol ba tshad med pa rnams so/ /lam ni 'di lta ste/ thabs</text></item>
<item><p>191a5</p><section>mdo sde</section><text>mkhas pa tshad med pa'o/ /de la ji ltar na don dam pa la kun rdzob tu 'chad pa zhe na/ dper na dge slong dag la nga'i sku 'di rgas pa dang na ba dang 'chi ba yod do zhes bka' stsal pa'o/ /de la ji ltar na kun rdzob la don dam par bshad pa zhe na/</text></item>
<item><p>191a6</p><section>mdo sde</section><text>dper na kauN+Di n+ya la khyod chos kyi don thos pas/ kauN+Di n+ya zhes gdags so zhes bya ba dang mtshungs te/ gang zag ji lta ba dang / yid ji lta ba dang / dus ji lta ba shes pa'i phyir de bzhin gshegs pa ni dbang po rnams mkhyen pa'i stobs dang ldan pa zhes bya'o/ /</text></item>
<item><p>191a7</p><section>mdo sde</section><text>rigs kyi bu gal te ngas de lta bu'i don de dag la nges par bshad na nga la de bzhin gshegs pa dbang po rnams mkhyen pa'i stobs dang ldan pa zhes bya bar mi 'gyur ro/ /rigs kyi bu mkhas pa dag ni spos kyi bal glang dag gi khal ni bong bus theg pa ma yin</text></item>
<item><p>191a8</p><section>mdo sde</section><text>par shes so/ /sems can thams cad kyi spyod pa grangs med de/ de bas na de bzhin gshegs pas chos grangs med pa rnam pa sna tshogs bstan to/ /de ci'i phyir zhe na/ sems can la nyon mongs pa rnam pa mang po yod pa'i phyir ro/ /gal te de bzhin</text></item>
<item><p>191b1</p><section>mdo sde</section><text>gshegs pas spyod pa gcig tu bshad na de bzhin gshegs pa dbang po rnams mkhyen pa'i stobs dang ldan pa zhes mi bya'o/ /de bas na ngas mdo sde gzhan dag las sems can rnam pa lnga la chos rnam pa lnga ston par mi rung ngo zhes bshad de/ de la ma dad pa la ni</text></item>
<item><p>191b2</p><section>mdo sde</section><text>yang dag pa'i dad par mi bsngags/ tshul khrims ngan pa can la ni tshul khrims sdom par mi bsngags/ ser sna can la ni sbyin par mi bsngags/ le lo can la ni mang du thos par mi bsngags/ gti mug can la shes rab mi bsngags so/ /de ci'i phyir zhe na/</text></item>
<item><p>191b3</p><section>mdo sde</section><text>mkhas pa dag gis gal te gang zag rnam pa de lnga la dngos po de lnga bshad na bshad pa de nyid dbang po rnams shes pa'i stobs dang ldan pa zhes kyang mi bya la sems can la snying brtse ba zhes kyang mi bya'o/ /de ci'i phyir zhe na/ gang zag de lngas dngos po de lnga thos</text></item>
<item><p>191b4</p><section>mdo sde</section><text>nas ma dad pa'i sems dang ngan sems dang khro sems skyes te/ de'i rgyu de'i rkyen gyis tshe rabs tshad med pa'i bar du sdug bsngal gyis 'bras bu rnam par smin par 'gyur te/ de bas na sems can la snying brtse ba dang / dbang po rnams shes pa'i stobs dang ldan pa</text></item>
<item><p>191b5</p><section>mdo sde</section><text>zhes mi bya ste/ de'i phyir ngas sngar mdo sde gzhan las shA ri'i bu la 'di skad du khyod dbang po rnon po la ni chos rgyas par ma 'chad cig /dbang po rtul po la ni chos mdor bsdus te ma 'chad cig ces bka' stsal nas shA ri'i bus gsol pa/ bcom</text></item>
<item><p>191b6</p><section>mdo sde</section><text>ldan 'das bdag ni snying brtse ba'i phyir bshad par bas kyi/ dbang po shes pa'i stobs dang ldan pas bshad pa ni ma lags so zhes bya ba yin no/ /rigs kyi bu chos rgyas pa dang mdor bsdus te bshad pa ni sangs rgyas kyi spyod yul yin gyi/</text></item>
<item><p>191b7</p><section>mdo sde</section><text>nyan thos dang rang sangs rgyas rnams kyis shes pa ma yin no/ /rigs kyi bu khyod kyis smras pa ltar de bzhin gshegs pa yongs su mya ngan las 'das pa'i 'og tu nye gnas rnams so so nas tha dad par 'chad do zhes bya ba de dag ni phyin ci log</text></item>
<item><p>191b8</p><section>mdo sde</section><text>gi rgyus yang dag pa'i lta ba ma thob ste/ de bas na bdag dang gzhan la phan par mi nus so/ /rigs kyi bu sems can de dag ni rang bzhin gcig pa 'am/ spyod pa gcig pa 'am/ dbang po gcig pa 'am/ yul gcig pa 'am/</text></item>
<item><p>192a1</p><section>mdo sde</section><text>dge ba'i bshes gnyen gcig pa ma yin te/ de bas na de bzhin gshegs pas de dag la chos kyi rnam grangs rnam pa sa tshogasna bstan pa yin te/ de'i rgyu de'i rkyen gyis phyogs bcu na dus gsum gyi sangs rgyas bcom ldan 'das</text></item>
<item><p>192a2</p><section>mdo sde</section><text>rnams kyang sems can gyi phyir mdo sde sde bcu gnyis 'byed cing ston pa yin no/ /rigs kyi bu de bzhin gshegs pas mdo sde sde bcu gnyis gsungs pa 'di bdag la phan pa ni ma yin gyi gzhan la phan pa'i phyir te/ de bas na de bzhin gshegs</text></item>
<item><p>192a3</p><section>mdo sde</section><text>pa'i stobs lnga po ni mkhyen pa'i stobs zhes bya'o/ /stobs rnam pa de gnyis kyi phyir de bzhin gshegs pas 'di ni tshe 'di la dge ba'i rtsa ba gcod pa dang / 'di ni tshe phyi ma la dge ba'i rtsa ba gcod pa dang / 'di ni tshe 'di la rnam par grol ba thob pa dang /</text></item>
<item><p>192a4</p><section>mdo sde</section><text>'di ni tshe phyi ma la rnam par grol ba thob par 'gyur ba rab tu rtogs te/ de bas na de bzhin gshegs pa ni bla na med pa'i stobs po che zhes bya'o/ /rigs kyi bu gang gis 'di skad du de bzhin gshegs pa ni mtha' yun du mya ngan las 'das pa dang /</text></item>
<item><p>192a5</p><section>mdo sde</section><text>mtha' yun tu mya ngan las mi 'da'o zhes smra ba de ni de bzhin gshegs pa'i dgongs pa mi shes pa'i phyir de skad ces smra'o/ /rigs kyi bu ri spos kyi ngad can la drang srong lnga khri sum stong rnams 'khod do/ /de dag kun kyang 'das pa'i dus na sangs</text></item>
<item><p>192a6</p><section>mdo sde</section><text>rgyas 'od srung las dge ba'i rtsa ba bskyed pa las/ yang dag pa'i lam dang / sangs rgyas rnams bsnyen bkur ba dang / dam pa'i chos mnyan par ma gyur te/ de bzhin gshegs pas drang srong de dag gi phyir dga' bo la nga da ste zla ba gsum 'das</text></item>
<item><p>192a7</p><section>mdo sde</section><text>nas yongs su mya ngan las 'da'o zhes bka' stsal to/ /lha rnams kyis de skad ces bka' stsal pa thos nas de skad du gcig nas gcig tu grags te/ ri spos kyi ngad can du grags par gyur to/ /drang srong rnams kyis thos nas rab tu 'gyod</text></item>
<item><p>192a8</p><section>mdo sde</section><text>pa'i sems skyes te 'di skad ces smras so/ /ci'i phyir bdag cag mir skyes la sangs rgyas la bsnyen bkur mi bya/ sangs rgyas bcom ldan 'das rnams 'jig rten du 'byung bar rab tu dka' ba ni ji ltar u dum ba ra'i me tog bzhin no/ /bdag</text></item>
<item><p>192b1</p><section>mdo sde</section><text>cag deng bcom ldan 'das kyi spyan sngar 'dong la dam pa'i chos mnyan par bya'o zhes smras par gyur to/ /rigs kyi bu de'i tshe drang srong lnga khri sum stong rnams nga'i spyan sngar lhags te/ ngas de'i tshe de dag la ji lta ji lta ba de lta de ltar chos bstan to/ /kye</text></item>
<item><p>192b2</p><section>mdo sde</section><text>skyes bu chen po dag gzugs ni mi rtag pa'o/ /de ci'i phyir zhe na/ gzugs kyi rgyu dang rkyen mi rtag pa'i phyir ro/ /mi rtag pa'i rgyu las gzugs skyes na gzugs la rtag pa zhes bya bar rung ngam/ de bzhin du rnam par shes pa'i bar du yang rgyas par</text></item>
<item><p>192b3</p><section>mdo sde</section><text>rig par bya'o/ /de nas drang srong de chos de dag thos nas mod la dgra bcom pa'i 'bras bu thob par gyur to/ /rigs kyi bu grong khyer rtswa mchog na stobs po che stong phrag sum bcu snyed yod pa gzhan gyi dbang du ma gyur te/ gzugs dang stobs dang /</text></item>
<item><p>192b4</p><section>mdo sde</section><text>tshe dang / nor snyems shing dregs pas rab tu myos so/ /rigs kyi bu nga stobs po che de dag gdul ba'i phyir maud gal gyi bu la khyod stobs po che dag thul cig ces bka' stsal to/ /de nas maud gal gyi bus nga'i bka' bzhin du lo lnga'i</text></item>
<item><p>192b5</p><section>mdo sde</section><text>bar du thabs rnam pa sna tshogs kyis btul na/ stobs po che gcig kyang chos mnyan pa 'am thul bar ma gyur to/ /de nas ngas stobs po che de dag gi phyir dga' bo la da ste zla ba gsum na nga yongs su mya ngan las 'da'o zhes bka' stsal</text></item>
<item><p>192b6</p><section>mdo sde</section><text>to/ /rigs kyi bu stobs po che de dag de skad ces bka' stsal pa thos nas 'dus te lam 'chos so/ /zla ba gsum 'das nas nga de'i tshe yul yangs pa can nas grong khyer rtswa mchog tu gshegs te lam phyed tsam du phyin pa dang / rgyang nas</text></item>
<item><p>192b7</p><section>mdo sde</section><text>stobs po che rnams mthong nas dge slong gi gzugs shig tu sprul te/ stobs po che thams cad kyi nang du song nas 'di skad ces smras so/ /bus pa dag khyed cag ci byed/ stobs po che rnams kyis de skad ces smras pa thos nas/</text></item>
<item><p>192b8</p><section>mdo sde</section><text>thams cad khros te/ 'di skad du dge slong khyod ji ste nged la bus pa zhes zer ngas smras pa/ khyed bus pa yin mod/ stong phrag sum bcu snyed 'dus te stobs ci yod pa gtugs kyang rdo chung ngu 'di tsam cig bskyod mi nus na bus</text></item>
<item><p>193a1</p><section>mdo sde</section><text>pa zhes byar mi rung ngam/ stobs po che rnams kyis smras pa/ khyod kyis nged la bus pa zhes zer na khyod ni mi chen po yin par shes so/ /rigs kyi bu ngas de'i tshe zhabs kyi sor mo gnyis kyis rdo de phyung ngo / /stobs po che dag de</text></item>
<item><p>193a2</p><section>mdo sde</section><text>lta bu'i dngos po mthong nas bdag nyid kyi lus la zhan pa/ dma' ba/ khor chud pa'i 'du shes bskyed nas yang 'di skad ces smras so/ /dge slong khyod rdo 'di lam gyi g.yas g.yon du dor nus sam/ ngas smras pa/ bus pa</text></item>
<item><p>193a3</p><section>mdo sde</section><text>dag ci'i phyir khyed rnams lam 'di 'chos/ stobs po che rnams kyis smras pa/ dge slong khyod mi shes sam/ de bzhin gshegs pa shAkya thub pa zhes bya ba lam 'dir byung ste/ sa la'i tshal du yongs su mya ngan las 'da'</text></item>
<item><p>193a4</p><section>mdo sde</section><text>bar gshegs pas de'i rgyu de'i rkyen gyis nged lam 'chos so/ /de nas ngas legs so legs so zhes bstod nas bus pa khyed de ltar dge ba'i sems bskyed nas ngas khyed kyi phyir rdo 'di med par bya'o zhes smras nas lag</text></item>
<item><p>193a5</p><section>mdo sde</section><text>pas blangs te srid pa'i rtse mo la thug par 'phangs so/ /de nas stobs po che de dag rdo ba nam mkha' la thug pa mthong nas thams cad 'jigs skrag ste phyogs bzhir bros pa las ngas 'di skad du stobs po che dag khyed 'jigs</text></item>
<item><p>193a6</p><section>mdo sde</section><text>shing skrag pa'i sems ma bskyed par so sor ma bros shig ces smras so/ /stobs po che rnams kyis smras pa/ dge slong gal te bdag cag gi skyabs bya na bdag cag bde bar mchis so/ /de nas ngas lag pas se long du</text></item>
<item><p>193a7</p><section>mdo sde</section><text>blangs nas lag pa g.yas par bzhag go/ /stobs po che rnams kyis mthong nas dga' ba'i sems skyes te/ yang 'di skad ces smras so/ /dge slong rdo 'di rtag pa 'am/ mi rtag pa lags/ ngas de nas kha'i dbugs</text></item>
<item><p>193a8</p><section>mdo sde</section><text>kyis bus pa tsam gyis rdo ba de rdul bzhin du byas so/ /stobs po che rnams kyis de lta bu dag mthong nas dge slong de la rdo 'di ni mi rtag pa'o zhes smras nas ngo tsha zhing rab tu 'gyod pa'i sems skyes nas ci'i phyir bdag cag</text></item>
<item><p>193b1</p><section>mdo sde</section><text>gzugs dang / stobs dang / tshe dang / nor snyems te rgyags shing dregs pa'i sems skyed ces gnong bar gyur to/ /ngas de dag gi sems shes nas lus sprul pa btang ste/ gzugs tha mal par byas nas chos bstan to/ /</text></item>
<item><p>193b2</p><section>mdo sde</section><text>stobs po che rnams kyis mthong nas thams cad kyang byang chub tu sems skyes so/ /rigs kyi bu rtswa mchog gi grong khyer na lag bzo tsun da zhes bya ba zhig sngon sangs rgyas 'od srung la yi dam chen po bcas te/ de bzhin gshegs pa</text></item>
<item><p>193b3</p><section>mdo sde</section><text>shAkya thub pa yongs su mya ngan las 'da' ba na bdag nang gi tha mar mchod pa dbul lo zhes smon lam btab ste/ de bas na ngas grong khyer yangs pa can na dge slong u pa ma na bos te rigs kyi bu zla ba gsum 'das nas nga grong khyer</text></item>
<item><p>193b4</p><section>mdo sde</section><text>rtswa mchog sa'i shing drung du yongs su mya ngan las 'da' bar gshegs kyis/ khyod tsun da sbron la shes par gyis shig /rigs kyi bu rgyal po'i khab na drang srong lnga mngon par shes pa su ba ta zhes bya ba lo brgya nyi shu lon pa zhig</text></item>
<item><p>193b5</p><section>mdo sde</section><text>rtag tu bdag ni thams cad mkhyen pa'o zhes sgrogs shing nga rgyal chen po bskyed do/ /de 'das pa'i dus na sangs rgyas tshad med pa la dge ba'i rtsa ba rnams bskrun pa zhig yin te/ ngas de gdul ba'i phyir dga' bo la nga zla ba gsum</text></item>
<item><p>193b6</p><section>mdo sde</section><text>'das nas yongs su mya ngan las 'da'o zhes bka' stsal to/ /su ba tas thos nas nga ga na bar 'ongs te/ dad pa dang bkur sti'i sems bskyed do/ /ngas de la chos rnam pa sna tshogs bstan nas de thos pa dang zag pa med</text></item>
<item><p>193b7</p><section>mdo sde</section><text>pa thob par gyur to/ /rigs kyi bu rgyal po gzugs can snying po'i bu ma skyes dgra las ngan pa'i rkyen gyis ngan sems skyes te/ rgyal po yab gsad par byas pa las skabs ma rnyed do/ /lha sbyin ma rungs pa de yang sngon gyi</text></item>
<item><p>193b8</p><section>mdo sde</section><text>las kyi rkyen gyis nga la mi dge ba'i sems bskyed nas nga la gnod par bya ba'i phyir mngon par shes pa lnga bsgoms te ring por ma thogs par thob nas rgyal bu ma skyes dgra dang grogs po mdza' bor 'thams nas rgyal bu'i phyir rdzu 'phrul</text></item>
<item><p>194a1</p><section>mdo sde</section><text>rnam pa sna tshogs ston to/ /'di ltar sgo ma yin pa nas byung ste sgo nas 'ong ba dang / sgo nas byung ste sgo ma yin pa nas 'ong ba dang / res 'ga' ni bal glang dang rta dang / ba lang dang lug dang / skyes pa dang / bud med kyi gzugs su ston to/ /</text></item>
<item><p>194a2</p><section>mdo sde</section><text>rgyal bu ma skyes dgras de dag mthong nas/ mos pa dang dga' ba dang rab tu dang ba'i sems skyes so/ /dngos po de lta bu'i phyir mchod pa'i yo byad rnam pa sna tshogs kyis mchod de/ de yang 'di skad du slob dpon 'phags pa bdag gis me tog</text></item>
<item><p>194a3</p><section>mdo sde</section><text>man dA ra ba 'tshal lo zhes gsol pa dang / de nas lha sbyin gyis sum bcu rtsa gsum gnam gyi steng du song nas/ lha de dag la me tog bslangs so/ /lha sbyin bsod nams zad pas sus kyang ma byin no/ /de ltar me tog ma thob nas 'di</text></item>
<item><p>194a4</p><section>mdo sde</section><text>snyam du man dA ra ba'i sdong po ni bdag dang bdag gi ba med kyis bdag gis blangs na nyes pa ci yod snyam bsams nas bsnyen te blang bar gzas pa las mod la rdzu 'phrul stor bar gyur pas bdag gi lus phyir rgyal po'i khab na 'dug par mthong nas</text></item>
<item><p>194a5</p><section>mdo sde</section><text>ngo tsha ba dang 'dzem pa'i sems skyes te rgyal bu ma skyes dgra dang phrad ma nus so/ /yang 'di snyam du bdag da de bzhin gshegs pa gang na bar song la 'khor mang po dag bslang ngo / /gal te sangs rgyas kyis gnang na shA ri'i bu la sogs pa la yid bzhin du chos</text></item>
<item><p>194a6</p><section>mdo sde</section><text>bstan cing bdag go snyam bsams nas/ de nas lha sbyin nga gang na bar 'ongs te 'di skad du de bzhin gshegs pa 'khor mang po 'di dag bdag la gtod cig /bdag gis rnam pa sna tshogs kyis chos bstan cing dul bar bgyi'o zhes gsol to/ /ngas bka'</text></item>
<item><p>194a7</p><section>mdo sde</section><text>stsal pa/ kye glen pha/ shA ri'i bu la sogs pa dbang po rno zhing shes rab chen po dang ldan te/ 'jig rten kun gyis mos kyang ngas 'khor mang po rnams ma gtad na gti mug can ngar snabs za ba khyod la gtad pa lta ci smos/ de nas lha sbyin gyis</text></item>
<item><p>194a8</p><section>mdo sde</section><text>nga la je bas kyang je ngan sems skyes nas 'di skad du gau ta ma khyod da ltar 'khor mang po 'dul mod kyi/ chos nyid kyis ring por mi thogs par med par 'gyur ba mthong ngo zhes smras so/ /de skad du smras nas sa chen po rnam pa drug tu g.yos</text></item>
<item><p>194b1</p><section>mdo sde</section><text>te lha sbyin gyi drung du sa gas nas rlung drag po byung ste rdul la sogs pa bus nas rdul gyis gos par gyur to/ /lha sbyin gyis ltas ngan pa de lta bu mthong nas yang 'di skad du gal te nga'i lus 'di da ltar gyi tshe 'di la gdon mi za bar mtshams med pa'i</text></item>
<item><p>194b2</p><section>mdo sde</section><text>sems can dmyal bar ltung na/ nga'i dgra chen po de la lan blan dgos so zhes smras nas rgyal po ma skyes dgra gang na ba der song ngo / /ma skyes dgras mthong ma thag tu 'phags pa khyod ci ste mdog ngan cing mdangs mi dga' bar gyur ces dris pa dang</text></item>
<item><p>194b3</p><section>mdo sde</section><text>lha sbyin gyis smras pa/ bdag rtag tu de 'dra na khyod mi shes sam/ ma skyes dgras smras pa/ khyod ci sems pa de'i rgyu de'i rkyen bdag la smros shig /lha sbyin gyis smras pa/ bdag khyod dang shin tu mdza' ba yin te/ yul mi dag khyod la mi</text></item>
<item><p>194b4</p><section>mdo sde</section><text>snyen pa zer bas bdag gis mi rigs par bzung ste/ bdag gis thos na dga' ba'i gtam ga la yod/ rgyal bu ma skyes dgras smras pa/ yul mi dag ji skad du bdag la mi snyan par smra/ lha byin gyis smras pa/ yul mi dag khyod la ma skyes</text></item>
<item><p>194b5</p><section>mdo sde</section><text>dgra zhes mi snyan pa zer ro/ /ma skyes dgras smras pa/ ji ltar na ma skyes dgra zhes ming de sus btags/ lha sbyin gyis smras pa/ khyod ma btsas pa na mtshan mkhan thams cad kyis 'di skad du bu 'di btsas nas rgyal po yab gsod par</text></item>
<item><p>194b6</p><section>mdo sde</section><text>'gyur ro zhes zer te de bas na yul mi thams cad kyis khyod la ma skyes dgra zhes btags so/ /nang gi slas thams cad ni khyod kyi sems bsrung ba'i phyir dge mthong ngo zhes 'bod do/ /btsun mo lus 'phags mas de skad ces thos nas khyod</text></item>
<item><p>194b7</p><section>mdo sde</section><text>btsas ma thag tu yang thog mthon po nas bor te khyod kyi sor mo gcig chag par gyur to/ /de'i rgyu de'i rkyen gyis mi rnams kyis yang bar ru tse zhes btags so/ /bdag de skad du smras pa thos nas mi dga' ba'i sems skyes kyang khyod la smra ma nus so/ /</text></item>
<item><p>194b8</p><section>mdo sde</section><text>de nas lha sbyin gyis de lta bu'i mi dge ba'i dngos po rnam pa sna tshogs kyis yab rgyal po gsod cig ces bstan to/ /gal te khyod kyis yab rgyal po shi na ngas kyang dge sbyong gau ta ma gsod do zhes zer ro/ /rgyal bu ma skyes</text></item>
<item><p>195a1</p><section>mdo sde</section><text>dgras blon po chen po gnyis su 'gro ba zhes bya ba la blon po chen po ji ste bdag gi ming ma skyes dgrar btags zhes dris so/ /de nas blon po chen pos sngon ji ltar btags pa'i gtan tshigs smra ba yang lha sbyin smra</text></item>
<item><p>195a2</p><section>mdo sde</section><text>ba dang tha mi dad de rgyal bu ma skyes dgras thos nas blon po chen po dang bgros te/ yab rgyal po bzung nas grong khyer gyi phyi rol du dmag rnam bzhis bskor te chas so/ /btsun mo lus 'phags mas thos nas rgyal po gang na bar song ba</text></item>
<item><p>195a3</p><section>mdo sde</section><text>las srungs ma rnams kyis bkag nas phrad du ma ster to/ /de nas btsun mo khro sems skyes nas srungs ma rnams la spyos so// //'phags pa yongs su mya ngan las 'das pa chen po'i mdo/ bam po bzhi bcu lnga pa/</text></item>
<item><p>195a4</p><section>mdo sde</section><text>de nas srungs ma rnams rgyal po'i btsun mo yab rgyal po la lta 'tshal zhes mchi na gnang ngam mi gnang zhes rgyal bu la zhus so/ /rgyal bus thos nas de bas kyang khros te ma gang na 'dug par song nas ma'i thor tho la bzung ste ral gri phyung</text></item>
<item><p>195a5</p><section>mdo sde</section><text>nas gdab pa las/ 'tsho byed kyis gsol pa/ rgyal po chen pos yul dod tshun chad nongs pa ji ltar che yang bud med la chad pas mi dgum pa lags na rgyal po nyid kyi yum lta ci smos/ rgyal po ma skyes dgras de skad smras pa thos nas</text></item>
<item><p>195a6</p><section>mdo sde</section><text>'tsho byed kyi phyir ma btang nas/ rgyal po yab kyi gos dang / mal cha dang / zas dang / nad kyi rkyen sman la sogs pa bcad de zhag bdun lon nas yab rgyal po tshe'i dus byas par gyur to/ /rgyal po ma skyes dgras yab</text></item>
<item><p>195a7</p><section>mdo sde</section><text>rgyal po tshe 'das pa mthong nas/ 'gyod pa'i sems skyes pa na blon po chen po gnyis su 'gro bas yang chos log pa mi dge ba rnam pa sna tshogs smras te/ 'di skad du rgyal po chen po las thams cad ni kha na ma tho bar 'gyur ba ma mchis</text></item>
<item><p>195a8</p><section>mdo sde</section><text>na ji ste deng khyod 'gyod pa'i sems skyed ces gsol to/ /'tsho byed kyis yang smras pa/ rgyal po chen po 'di ltar mkhyen par mdzod cig /'di ltar las 'di ni kha na ma tho ba'i sdig pa rnam pa gnyis mchis te/ yab rgyal po</text></item>
<item><p>195b1</p><section>mdo sde</section><text>bsad pa dang / rgyun du zhugs pa bsad pa ste/ de lta bu'i sdig ni bcom ldan 'das las gzhan su yang las 'di sbyong nus pa ma mchis so/ /rgyal po ma skyes dgras smras pa/ de bzhin gshegs pa ni rnam par dag pa la rnyog pa ma mchis pa lags</text></item>
<item><p>195b2</p><section>mdo sde</section><text>te/ bdag ni sdig pa can lags na ji ltar mthong bar 'gyur zhes smras so/ /rigs kyi bu nga dngos po de mkhyen nas dga' bo la bka' stsal pa/ da zla ba gsum 'das nas yongs su mya ngan las 'da'o zhes bka' stsal to/ /ma skyes dgras thos</text></item>
<item><p>195b3</p><section>mdo sde</section><text>nas nga gang na bar 'ongs te/ ngas chos bstan nas kha na ma tho ba lci ba yang srab par gyur/ rtsa ba med pa'i dad pa yang thob par gyur to/ /rigs kyi bu nga'i nye gnas rnams de skad du smras pa thos nas nga'i dgongs pa mi shes pas 'di skad du</text></item>
<item><p>195b4</p><section>mdo sde</section><text>de bzhin gshegs pa ni yun du mya ngan las 'das so zhes smra'o/ /rigs kyi bu byang chub sems dpa' la rnam pa gnyis te/ yang dag par don dang ldan pa dang / ming tsam bla dgas su btags pa'o/ /de la ming tsam bla dgas su</text></item>
<item><p>195b5</p><section>mdo sde</section><text>btags pa'i byang chub sems dpa' ni/ nga zla ba gsum na yongs su mya ngan las 'da'o zhes thos nas thams cad phyir ldog pa'i sems skyes te/ 'di skad du ji ste de bzhin gshegs pa ni mi rtag la mi gnas na bdag cag lta ci zhig</text></item>
<item><p>195b6</p><section>mdo sde</section><text>bya/ ci'i phyir dngos po de lta bu'i phyir tshe rabs tshad med pa'i bar du nyon mongs pa'i sdug bsngal chen po myong bar bya/ sangs rgyas bcom ldan 'das bsod nams tshad med pa dang ldan pa yang 'chi bdag gi bdud bcom ma nus na bdag cag lta</text></item>
<item><p>195b7</p><section>mdo sde</section><text>zhig ga la nus zhes zer ro/ /rigs kyi bu de'i phyir ngas byang chub sems dpa' de dag la de bzhin gshegs pa ni rtag tu gnas pa ste mi 'gyur mi 'pho ba'o zhes gsungs so/ /rigs kyi bu nga'i nye gnas rnams de skad du gsungs pa thos</text></item>
<item><p>195b8</p><section>mdo sde</section><text>nas/ nga'i dgongs pa mi shes pas nges par de bzhin gshegs pa ni mthar mya ngan las mi 'da'o zhes zer ro/ /rigs kyi bu sems can kha cig chad par lta ba bskyed nas 'di skad du sems can thams cad lus med pa'i 'og tu dge ba dang mi</text></item>
<item><p>196a1</p><section>mdo sde</section><text>dge ba'i las myong ba ci yang med do zhes smra ste/ ngas de dag gi phyir dge ba dang mi dge ba'i 'bras bu rnam par smin pa ni yang dag par myong bar yod ces gsungs so/ /yod par ji ltar mngon zhe na/ rigs kyi bu sngon</text></item>
<item><p>196a2</p><section>mdo sde</section><text>'das pa'i dus na grong khyer rtswa mchog ces bya ba na rgyal po rab mthong zhes bya ba zhig yod de/ lo brgyad khri bzhi stong gi bar du gzhon nu byas lo brgyad khri bzhi stong gi bar du rgyal tshab byas/ lo brgyad khri bzhi stong gi bar du rgyal po byas te/</text></item>
<item><p>196a3</p><section>mdo sde</section><text>dben par 'dug pa na 'di snyam du sems par gyur to/ /sems can bsod nams chung bas tshe rab tu thung ste/ rtag tu dgra bzhi phyi bzhin 'brang yang mi shes mi tshor te/ 'on kyang bag med par spyod do/ /de bas na bdag rab tu byung ste byang chub</text></item>
<item><p>196a4</p><section>mdo sde</section><text>kyi lam sgom zhing skye ba dang / rga ba dang / na ba dang / 'chi ba'i dgra bzhi yongs su gcad do/ /snyam bsam nas blon po dag la grong khyer gyi phyi rol du rin po che sna bdun gyi gzhal med khang zhig gyis shig ces bka' stsal to/ /gzhal med khang</text></item>
<item><p>196a5</p><section>mdo sde</section><text>byas nas blon po dang / nang gi slas rnams dang / rgyal bu rnams dang / gnyen rnams la bka' stsal pa/ khyod shes par gyis shig /nga ni rab tu 'byung snyam sems na khyed kyis gnang ngam zhes smras so/ /de nas blon po chen po dang / gnyen</text></item>
<item><p>196a6</p><section>mdo sde</section><text>la sogs pa kun kyang dge'o/ /rgyal po chen po deng dus la bab bo zhes gsol to/ /de nas rgyal po rab mthong gis zham ring ba mi gcig dang / gzhal med khang du lo brgyad khri bzhi stong gi bar du gnas te byams pa'i sems bsgoms</text></item>
<item><p>196a7</p><section>mdo sde</section><text>so/ /de'i rkyen gyis lo brgyad khri bzhi stong gi bar du rim gyis 'khor lo sgyur ba'i rgyal po byas so/ /de nas yang tshe rabs sum bcu'i bar du brgya byin lha'i dbang phyug byas so/ /tshe rabs tshad med pa'i bar du rgyal phran byas so/ /</text></item>
<item><p>196a8</p><section>mdo sde</section><text>rigs kyi bu de'i tshe de'i dus na rab mthong zhes bya ba de bzhan yin par ma sems shig /de ni da ltar gyi nga yin no/ /rigs kyi bu nga'i nye gnas rnams de skad du gsungs pa thos nas nga'i dgongs pa mi shes pas 'di skad du/</text></item>
<item><p>196b1</p><section>mdo sde</section><text>de bzhin gshegs pa ni nges par bdag dang bdag gi ba yongs su gsungs so zhes zer ro/ /yang dus gcig na ngas sems can rnams la bdag ces bya ba ni rang bzhin yin no/ /'di lta ste nang dang phyi rol gyi rgyu dang rkyen dang / rten</text></item>
<item><p>196b2</p><section>mdo sde</section><text>cing 'brel te 'byung ba bcu gnyis dang / sems can gyi lnga phung dang sems dang / khams dang / 'jig rten gyi bsod nams dang / las kyi dbang dang / lha dbang sgyur gyi 'jig rten ni bdag yin zhes gsungs so/ /nga'i nye</text></item>
<item><p>196b3</p><section>mdo sde</section><text>gnas rnams de skad du gsungs pa thos nas nga'i dgongs pa mi shes pas 'di skad du/ de bzhin gshegs pas nges par bdag yod par gsungs so zhes zer ro/ /rigs kyi bu yang dus gzhan zhig na dge slong gcig cig nga gang na</text></item>
<item><p>196b4</p><section>mdo sde</section><text>bar 'ongs nas 'di skad du bcom ldan 'das bdag ces bgyi ba ji lta bu bdag ces bgyi ba ni su/ ci'i rkyen gyis bdag ces bgyis zhes zhus so/ /de nas ngas dge slong de la 'di skad ces bka' stsal to/ /dge slong bdag dang bdag</text></item>
<item><p>196b5</p><section>mdo sde</section><text>gi ba med do/ /mig ces bya ba thog ma nas med la da ltar yod do/ /yod pa las kyang phyis med par 'gyur te thog ma skyes pa'i tshe 'ang gang nas kyang ma 'ongs la/ phyis 'gog pa na yang gang du yang song ba med de/ las kyi 'bras bu</text></item>
<item><p>196b6</p><section>mdo sde</section><text>yod mod kyi/ sus kyang ma byas so/ /phung po btang ba yang med la phung po len pa yang med de/ ji ltar khyod kyis bdag ces bya ba ji lta bu zhes zhus pa de bdag ni de kho na yin no/ /bdag su zhes zhus pa de ni las yin no/ /ci'i</text></item>
<item><p>196b7</p><section>mdo sde</section><text>rkyen gyis bdag ces bya ba ni srid pa yin no/ /dge slong dper na lag pa gnyis brdabs pas de'i bar na sgra 'byung ba ltar bdag kyang de dang 'dra ste/ sems dang las dang / srid pa gsum gyi rgyu 'brel pas bdag ces bya'o/ /dge</text></item>
<item><p>196b8</p><section>mdo sde</section><text>slong sems can thams cad kyi gzugs ni bdag ma yin no/ /bdag gi nang na gzugs med la/ gzugs kyi nang na yang bdag med pa nas rnam par shes pa'i bar du yang de bzhin no/ /dge slong mu stegs can la sogs</text></item>
<item><p>197a1</p><section>mdo sde</section><text>pas bdag yod par smra ba yang phung po las gzhan pa ma yin te/ phung po spangs pa'i pha rol na bdag yod do zhes bya ba de lta bu'i gnas med do/ /sems can thams cad kyi 'du byed ni sgyu mas sprul pa dang /</text></item>
<item><p>197a2</p><section>mdo sde</section><text>smig rgyu ba dang mtshungs te/ dge slong phung po lnga ni mi rtag pa/ bde ba med pa/ bdag med pa/ yongs su ma dag pa'o/ /rigs kyi bu de'i tshe na dge slong mang po tshad med pa snyed kyis lnga phung 'di la bdag dang bdag gi ba med par rtogs</text></item>
<item><p>197a3</p><section>mdo sde</section><text>pas dgra bcom pa'i 'bras bu thob par gyur to/ /rigs kyi bu nga'i nye gnas rnams de skad ces gsungs pa thos nas nga'i dgongs pa mi shes pas 'di skad du de bzhin gshegs pas nges par bdag med par gsungs so zhes zer ro/ /</text></item>
<item><p>197a4</p><section>mdo sde</section><text>rigs kyi bu ngas mdo sde las kyang 'di skad du dngos po gsum 'dus pa las lus 'di blangs par gyur to zhes gsungs so/ /de ni pha dang / ma dang / phung po bar ma 'dus pa las lus len par gyur to/ /yang ngas lan cig phyir mi ldog</text></item>
<item><p>197a5</p><section>mdo sde</section><text>pa'i gang zag ni mngon sum du mya ngan las 'das pa dang / gal te na lnga phung bar mas mya ngan las 'da'o/ /zhes gsungs pa yang 'di skad du lnga phung bar ma'i dbang po tshang bar ldan zhing gsal ba ni sngon gyi las yin te/ ji ltar</text></item>
<item><p>197a6</p><section>mdo sde</section><text>mar gyi snying po dngas ma dang mtshungs so zhes gsungs so/ /rigs kyi bu ngas dus gcig na sems can sdig pa can gyi lnga phung bar ma ni ji ltar 'jig rten na ra da rtsub mo dang mtshungs so/ /sems can dge ba 'ba' shig pa'i</text></item>
<item><p>197a7</p><section>mdo sde</section><text>lnga phung bar ma ni yul ser skya'i ras dkar po dang mtshungs so zhes gsungs te/ nga'i nye gnas rnams de skad gsungs pa thos nas/ nga'i dgongs pa mi shes pas 'di skad du de bzhin gshegs pas lnga phung bar ma yod par gsungs so/ /</text></item>
<item><p>197a8</p><section>mdo sde</section><text>zhes zer ro/ /rigs kyi bu ngas yang mtshams med pa'i kha na ma tho ba byas pa'i sems can rnams la 'di skad du mtshams med pa lnga byas na/ mtshams med pa'i sems can dmyal bar ltung ngo zhes gsungs so/ /yang</text></item>
<item><p>197b1</p><section>mdo sde</section><text>ngas dge slong ku ma ru tse zhes bya ba lus 'di dang bral ma thag tu thogs pa med par mtshams med pa'i sems can dmyal bar ltung ngo zhes gsungs so/ /ngas yang kun du rgyu be'u zhes bya ba la 'di skad du kun du rgyu gal te lnga phung</text></item>
<item><p>197b2</p><section>mdo sde</section><text>bar ma yod na/ srid pa drug kyang yod do zhes gsungs so/ /yang 'di skad du gzugs med pa'i sems can la lnga phung bar ma med do zhes gsungs so/ /rigs kyi bu nga'i nye gnas rnams de skad du gsungs pa thos nas/ nga'i dgongs pa mi</text></item>
<item><p>197b3</p><section>mdo sde</section><text>shes pas 'di skad du/ de bzhin gshegs pas nges par lnga phung bar ma med par gsungs so zhes zer ro/ /rigs kyi bu ngas mdo sde las phyir ldog pa yod par gsungs so/ /de ci'i phyir zhe na/ le lo dang snyom las byed pa'i dge slong tshad</text></item>
<item><p>197b4</p><section>mdo sde</section><text>med pa rnams byang chub la nan tan mi byed pas de dag la phyir ldog pa rnam pa 'di lnga gsungs so/ /bya ba mang po la dga' ba dang / 'jig rten gyi smad la mos pa dang / gnyid la mos pa dang / khyim pa la sten par mos pa dang / kun du 'gro bar dga'</text></item>
<item><p>197b5</p><section>mdo sde</section><text>ba ste/ de'i rgyu de'i rkyen gyis dge slong dag phyir ldog par 'gyur ro/ /phyir ldog pa'i rkyen la yang rnam pa gnyis te/ nang dang phyi rol lo/ /dgra bcom pa'i gang zag ni nang gi rkyen spangs mod kyi phyi rol gyi rkyen ma spangs pas phyi rol gyi</text></item>
<item><p>197b6</p><section>mdo sde</section><text>rkyen gyis nyon mongs pa skye'o/ /nyon mongs pa skye bas phyir ldog cing nyams par 'gyur ro zhes gsungs so/ /yang dge slong ku te zhes bya bas lan drug gi bar du phyir ldog par gyur te/ log nas kyang khrel ba dang 'dzem pa'i</text></item>
<item><p>197b7</p><section>mdo sde</section><text>sems la nan tan byed de/ lan bdun gyi tha ma la thob par gyur to/ /thob nas nyams kyis dogs pas mtshon phyung nas bdag gis bdag bsad do/ /ngas yang 'di skad du skabs kha cig tu rnam par grol ba'i dus dang / skabs kha cig</text></item>
<item><p>197b8</p><section>mdo sde</section><text>tu dgra bcom pa rnam pa drug la sogs pa gsungs te/ nga'i nye gnas rnams de skad du gsungs pa thos nas nga'i dgongs pa mi shes pas 'di skad du de bzhin gshegs pas nges par phyir ldog pa yod par gsungs so zhes zer ro/ /rigs</text></item>
<item><p>198a1</p><section>mdo sde</section><text>kyi bu yang mdo sde las 'di skad ces gsungs te/ dper na tshig pa'i sol ba ni phyir shing du mi 'gyur ba dang / bum pa chag na bum par spyad du med pa ltar nyon mongs pa yang de dang mtshungs te/ dgra bcom pas yongs su</text></item>
<item><p>198a2</p><section>mdo sde</section><text>bcad nas phyir mi skye'o zhes gsungs so/ /sems can gyi nyon mongs pa skye ba'i rgyu yang rnam pa gsum yod par gsungs te/ nyon mongs pa ma bcad pa dang / nyon mongs pa'i rgyu dang rkyen ma bcad pa dang / mi dge ba yid la</text></item>
<item><p>198a3</p><section>mdo sde</section><text>byed pa'o/ /dgra bcom pa ni rgyu dang rkyen yang med la/ nyon mongs pa bcad pa'i phyir mi dge ba yid la byed pa yang med do/ /rigs kyi bu nga'i nye gnas rnams de skad du gsungs pa thos nas nga'i dgongs pa mi shes pas 'di skad</text></item>
<item><p>198a4</p><section>mdo sde</section><text>du de bzhin gshegs pas nges par phyir ldog pa med par gsungs so zhes zer ro/ /rigs kyi bu ngas mdo sde las de bzhin gshegs pa'i sku la rnam pa gnyis yod par gsungs te/ skye ba'i sku dang / chos kyi sku'o/ /de la skye ba'i</text></item>
<item><p>198a5</p><section>mdo sde</section><text>sku ni thabs kyis kun du sprul pa'i sku ste/ sku de la ni skye ba dang / rga ba dang / na ba dang / 'chi ba dang / ring ba dang / thung ba dang / gnag pa dang / dkar ba dang / 'di dang / pha bi dang / slob pa dang / mi slob pa med pa'o zhes byar mi rung ste/ nga'i</text></item>
<item><p>198a6</p><section>mdo sde</section><text>nye gnas rnams de skad du smras pa thos nas/ nga'i dgongs pa mi shes pas 'di skad du de bzhin gshegs pas nges par sangs rgyas kyi sku ni 'dus byas kyi chos can du gsungs so zhes zer ro/ /chos kyi sku ni rtag pa dang / bde ba</text></item>
<item><p>198a7</p><section>mdo sde</section><text>dang / bdag dang / yongs su dag pa ste/ skye ba dang / rga ba dang / na ba dang / 'chi ba thams cad med do/ /dkar po ma yin/ nag po ma yin/ ring po ma yin/ thung ngu ma yin/ 'di ma yin/ pha bi ma yin/ slob pa ma yin/ mi slob</text></item>
<item><p>198a8</p><section>mdo sde</section><text>pa ma yin te/ sangs rgyas 'jig rten du byung yang rung / ma byung yang rung ste/ rtag tu gnas la mi 'gyur mi 'pho ba'o zhes gsungs pas/ rigs kyi bu nga'i nye gnas rnams de skad du gsungs pa thos nas/ nga'i dgongs pa mi shes</text></item>
<item><p>198b1</p><section>mdo sde</section><text>pas 'di skad du de bzhin gshegs pas nges par sangs rgyas kyi sku ni 'dus ma byas kyi chos su gsungs so zhes zer ro/ /rigs kyi bu ngas mdo sde las rten cing 'brel te 'byung ba bcu gnyis gsungs pa ni ma rig pa las 'du byed skye/</text></item>
<item><p>198b2</p><section>mdo sde</section><text>'du byed las rnam par shes pa skye/ rnam par shes pa las ming dang gzugs skye/ ming dang gzugs las drug gi skye mched skye/ drug gi skye mched las reg pa skye/ reg pa las tshor ba skye/ tshor ba las sred pa skye/ sred pa las</text></item>
<item><p>198b3</p><section>mdo sde</section><text>len pa skye/ len pa las srid pa skye/ srid pa las skye ba skye/ skye ba las rga shi dang zlos pa'i mya ngan skye'o zhes gsungs so/ /rigs kyi bu nga'i nye gnas rnams de skad du gsungs pa thos nas/ nga'i dgongs pa mi shes pas 'di skad du</text></item>
<item><p>198b4</p><section>mdo sde</section><text>de bzhin gshegs pas rten cing 'brel te 'byung ba bcu gnyis nges par 'dus byas yin par gsungs so zhes zer ro/ /ngas yang dus gcig na dge slong dag la 'di skad ces bka' stsal to/ /rten cing 'brel te 'byung ba bcu</text></item>
<item><p>198b5</p><section>mdo sde</section><text>gnyis ni sangs rgyas rnams byung yang rung / sangs rgyas rnams ma byung yang rung ste/ rang bzhin dang mtshan nyid ni rtag tu gnas so/ /rigs kyi bu rten cing 'brel te 'byung ba bcu gnyis rkyen las skyes pa ma yin pa yang yod/</text></item>
<item><p>198b6</p><section>mdo sde</section><text>rkyen las skyes pa la rten cing 'brel te 'byung ba bcu gnyis ma yin pa yang yod/ rkyen las skyes la rten cing 'brel te 'byung ba bcu gnyis yin pa yang yod/ rkyen las skyes pa yang ma yin la rten cing 'brel bar 'byung ba bcu</text></item>
<item><p>198b7</p><section>mdo sde</section><text>gnyis kyang ma yin pa yang yod do/ /de la rten cing 'brel te 'byung ba bcu gnyis rkyen las skyes pa ma yin pa ni 'di lta ste/ ma 'ongs pa'i dus kyi rten cing 'brel te 'byung ba bcu gnyis so/ /rkyen las skyes la rten cing</text></item>
<item><p>198b8</p><section>mdo sde</section><text>'brel te 'byung ba bcu gnyis ma yin pa ni 'di lta ste/ dgra bcom pa'i lnga phung ngo / /rkyen las kyang skyes la rten cing 'brel te 'byung ba bcu gnyis kyang yin pa ni 'di lta ste/ bus pa ma rabs so so'i skye bo'i lnga phung dang</text></item>
<item><p>199a1</p><section>mdo sde</section><text>bcas pa'i rten cing 'brel te 'byung ba bcu gnyis so/ /rkyen las skyes pa yang ma yin la rten cing 'brel te 'byung ba bcu gnyis kyang ma yin pa ni 'di lta ste/ nam mkha' dang mya ngan las 'das pa'o</text></item>
<item><p>199a2</p><section>mdo sde</section><text>zhes gsungs te/ rigs kyi bu nga'i nye gnas rnams de skad du gsungs pa thos nas/ nga'i dgongs pa mi shes pas 'di skad du de bzhin gshegs pas rten cing 'brel te 'byung ba bcu gnyis la nges par 'dus ma byas pa</text></item>
<item><p>199a3</p><section>mdo sde</section><text>yin par gsungs so zhes zer ro/ /rigs kyi bu ngas mdo sde las sems can thams cad dge ba dang mi dge ba'i las byas pa'i lus 'di spangs nas chen po bzhi po de kho nar zhig ste gyes so/ /dge ba 'ba' zhig byas pa ni</text></item>
<item><p>199a4</p><section>mdo sde</section><text>sems kyi 'du byed mchog tu 'gyur ro/ /mi dge ba'i las 'ba' shig byas pa ni sems kyi 'du byed tha mar 'gyur ro zhes gsungs te/ rigs kyi bu nga'i nye gnas rnams de skad du gsungs pa thos nas nga'i dgongs pa</text></item>
<item><p>199a5</p><section>mdo sde</section><text>mi shes pas 'di skad du de bzhin gshegs pas sems ni nges par rtag go bar gsungs so zhes zer ro/ /rigs kyi bu ngas dus gcig na rgyal po gzugs can snying po la 'di skad ces bka' stsal to/ /rgyal po</text></item>
<item><p>199a6</p><section>mdo sde</section><text>chen po 'di ltar rig par gyis shig /gzugs ni mi rtag pa yin no/ /de ci'i phyir zhe na/ mi rtag pa'i rgyu las skyes par gyur pa'i phyir ro/ /de ltar gzugs de mi rtag pa'i rgyu las skyes na mkhas pa shes rab can</text></item>
<item><p>199a7</p><section>mdo sde</section><text>gyis ci'i phyir rtag par smra/ gal te gzugs rtag pa yin na/ 'jig cing 'gog par mi 'gyur te/ sdug bsngal rnams kyang skye ba'i mi rigs so/ /da gzugs 'di gyes pa dang / 'gog pa dang / chag cing zhig par</text></item>
<item><p>199a8</p><section>mdo sde</section><text>mthong ste/ de bas na gzugs ni mi rtag par rig ste/ de bzhin du rnam par shes pa'i bar du yang de dang 'dra'o/ /rigs kyi bu nga'i nye gnas rnams de skad du gsungs pa thos nas nga'i dgongs pa mi shes pas 'di skad du</text></item>
<item><p>199b1</p><section>mdo sde</section><text>de bzhin gshegs pas sems la nges par chad par gsungs so zhes zer ro/ /rigs kyi bu ngas mdo sde las nga'i nye gnas rnams kyis spos dang / me tog dang / gser dang / dngul dang / rin po che dang / chung ma dang / bu dang / bran pho dang /</text></item>
<item><p>199b2</p><section>mdo sde</section><text>bran mo la sogs pa ma brtags pa'i rdzas rnam pa brgyad la sogs pa bcangs kyang bden pa'i lam thob bo/ /bden pa'i lam thob nas kyang mi spong ngo zhes gsungs te/ nga'i nye gnas rnams de skad du gsungs pa thos nas nga'i dgongs pa mi shes pas</text></item>
<item><p>199b3</p><section>mdo sde</section><text>'di skad du de bzhin gshegs pas nges par 'dod pa lnga la spyod na/ 'phags pa'i lam gyi bar chad du mi 'gyur bar gsungs so zhes zer ro/ /gzhan yang dus gcig na ngas 'di skad du khyim na gnas pas bden pa'i lam thob pa'i gnas med do</text></item>
<item><p>199b4</p><section>mdo sde</section><text>zhes gsungs so/ /rigs kyi bu nga'i nye gnas rnams kyis de skad du gsungs pa thos nas nga'i dgongs pa mi shes pas de bzhin gshegs pas 'dod pa lnga spyod na nges par bden pa'i lam gyi bar chad du 'gyur bar gsungs so zhes zer ro/ /</text></item>
<item><p>199b5</p><section>mdo sde</section><text>rigs kyi bu ngas mdo sde las nyon mongs pa spangs te/ rnam par grol ba ma thob pa ni 'dod pa'i khams na 'jig rten gyi mchog gi chos spyod pa dang mtshungs so zhes gsungs te/ rigs kyi bu nga'i nye gnas rnams de skad du gsungs pa thos</text></item>
<item><p>199b6</p><section>mdo sde</section><text>nas nga'i dgongs pa mi shes pas/ 'di skad du de bzhin gshegs pas 'jig rten mchog gi chos ni 'dod pa'i khams 'ba' shig na yod par gsungs so zhes zer ro/ /yang ngas 'di skad du drod dang spyi bo dang / bzod pa dang / 'jig</text></item>
<item><p>199b7</p><section>mdo sde</section><text>rten mchog gi chos ni bsam gtan dang po nas bsam gtan bzhi pa'i bar la yod do zhes gsungs te/ rigs kyi bu nga'i nye gnas rnams de skad du thos nas nga'i dgongs pa mi shes pas 'di skad du de bzhin gshegs pas chos de dag gzugs</text></item>
<item><p>199b8</p><section>mdo sde</section><text>kyi khams na yod par gsungs so zhes zer ro/ /yang ngas 'di skad du mu stegs can rnams sngar bsam gtan bzhi pa'i nyon mongs pa yongs su bcad nas/ drod dang spyi bo dang / bzod pa dang / 'jig rten mchog gi chos bsgoms te</text></item>
<item><p>200a1</p><section>mdo sde</section><text>bden pa bzhi rtogs nas phyir mi ldog pa'i 'bras bu thob bo zhes gsungs te/ nga'i nye gnas rnams kyis de skad du gsungs pa thos nas nga'i dgongs pa mi shes pas 'di skad du de bzhin gshegs pas 'jig rten mchog gi</text></item>
<item><p>200a2</p><section>mdo sde</section><text>chos ni gzugs med pa'i khams na yod par gsungs so zhes zer ro/ /rigs kyi bu ngas mdo sde las 'di skad du gsungs te/ sbyin pa'i rnam pa bzhi las gsum ni rnam par dag pa ste/ de la sbyin bdag ni rgyu dang 'bras bu dang / sbyin pa la</text></item>
<item><p>200a3</p><section>mdo sde</section><text>yid ches la/ len pa ni rgyu dang 'bras bu dang / sbyin pa la yang yid mi ches pa dang / len pa ni rgyu dang 'bras bu dang / sbyin pa la yid ches la/ sbyin bdag ni rgyu dang 'bras bu dang / sbyin pa la yid mi ches pa dang / sbyin pa dang len pa gnyis</text></item>
<item><p>200a4</p><section>mdo sde</section><text>ka yid ches pa dang / sbyin pa dang len pa gnyis ka yid mi ches pa ste/ sbyin pa rnam pa de bzhi la/ dang po gsum ni rnam par dag go zhes gsungs te/ nga'i nye gnas rnams kyis de skad du gsungs pa thos nas nga'i dgongs pa mi shes pas sbyin</text></item>
<item><p>200a5</p><section>mdo sde</section><text>pa ni yid 'ba' shig yin par de bzhin gshegs pas gsungs so zhes zer ro/ /rigs kyi bu yang ngas dus gcig na 'di skad du sbyin pa byin pa na dngos po rnam pa lnga sbyin pa bya'o/ /lnga gang zhe na/ mdog sbyin pa dang / stobs sbyin pa dang / bde</text></item>
<item><p>200a6</p><section>mdo sde</section><text>ba sbyin pa dang / srog sbyin pa dang / spobs pa sbyin pa ste/ de'i rgyus sbyin bdag gis 'bras bu rnam par smin pa rnam pa lnga thob par 'gyur ro zhes gsungs te/ nga'i nye gnas rnams kyis de thos nas nga'i dgongs pa mi shes pas 'di skad du sbyin</text></item>
<item><p>200a7</p><section>mdo sde</section><text>pa nyid phung po lnga yin par sangs rgyas kyis gsungs so zhes zer ro/ /rigs kyi bu ngas dus gcig na 'di skad du mya ngan las 'das pa ni nyon mongs pa mtha' yun du zad cing lhag ma ma lus par 'gags pa ste/ ji ltar me mar shi nas</text></item>
<item><p>200a8</p><section>mdo sde</section><text>phyir skye ba'i chos med pa ltar mya ngan las 'das pa yang de bzhin no/ /nam mkha' stong pa zhes bya ba nyid ni ci yang med pa'o/ /dper na 'jig rten na ci yang med pa ni nam mkha' stong pa zhes bya ste/ ye shes kyi rkyen gyis 'gog pa ma yin pas</text></item>
<item><p>200b1</p><section>mdo sde</section><text>ci yang med pas yin no/ /ji ste yod pa zhig yin na rgyu dang rkyen yang yod pa'i rigs so/ /rgyu dang rkyen yod na zad pa dang 'gag pa yod pa'i rigs te/ de ltar med pas na zad pa dang 'gog pa med do/ /zhes gsungs te/ nga'i nye gnas</text></item>
<item><p>200b2</p><section>mdo sde</section><text>rnams kyis de skad ces gsungs pa thos nas nga'i dgongs pa mi shes pas 'di skad du bcom ldan 'das kyis 'dus ma byas pa rnam pa gsum med par gsungs so zhes zer ro/ /rigs kyi bu ngas dus gcig na maud gal gyi bu la 'di skad ces bka'</text></item>
<item><p>200b3</p><section>mdo sde</section><text>stsal to/ /maud gal mya ngan las 'das pa zhes bya ba ni tshig gi tha snyad do/ /rkang pa'i rjes so/ /mthar phyin pa'i gnas so/ /'jigs pa med pa'o/ /ston pa chen po'o/ /'bras bu chen po'o/ /mthar phyin pa'i ye shes so/ /bzod</text></item>
<item><p>200b4</p><section>mdo sde</section><text>pa chen po'o/ /thogs pa med pa'i ting nge 'dzin to/ /chos kyi dbyings chen po'o/ /zil ngar gyi ro mthong bar dka' ba yin no/ /maud gal ji ste mya ngan las 'das pa med do zhes gsungs na/ ci'i phyir skur pa de dag sems can dmyal bar</text></item>
<item><p>200b5</p><section>mdo sde</section><text>ltung zhes gsungs so/ /nga'i nye gnas rnams kyis de skad du gsungs pa thos nas nga'i dgongs pa mi shes pas 'di skad du mya ngan las 'das pa yod par de bzhin gshegs pas gsungs so zhes zer ro/ /yang dus gcig na ngas maud</text></item>
<item><p>200b6</p><section>mdo sde</section><text>gal la 'di skad ces bka' stsal to/ /maud gal mig la snying po med pa nas lus gyi bar du thams cad la snying po med do/ /de ltar snying po med pas stong pa zhes bya ste/ kha zas la sogs pa 'gyur zhing 'ju ba dang / sgra thams</text></item>
<item><p>200b7</p><section>mdo sde</section><text>cad kyang stong pa zhes bya'o zhes gsungs te/ nga'i nye gnas rnams kyis de skad ces gsungs pa thos nas/ nga'i dgongs pa mi shes pas 'di skad du nam mkha' stong pa dang 'dus ma byas pa ni nges par yod par sangs rgyas kyis</text></item>
<item><p>200b8</p><section>mdo sde</section><text>gsungs so zhes zer ro/ /yang dus gcig na ngas maud gal la 'di skad ces bka' stsal to/ /maud gal gang la la zhig gis rgyun tu zhugs pa'i 'bras bu ma thob par bzod pa la gnas pa'i tshe ngan song gsum gyi rnam par</text></item>
<item><p>201a1</p><section>mdo sde</section><text>smin pa tshad med pa snyed bcad pa ni ye shes kyi rkyen gyis 'gog pa ma yin par rig par gyis shig ces gsungs te/ nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad</text></item>
<item><p>201a2</p><section>mdo sde</section><text>du ye shes kyi rkyen gyis 'gog pa ma yin par sangs rgyas kyis gsungs so zhes zer ro/ /rigs kyi bu ngas yang dus gcig na dge slong bar pa zhes bya ba la bar pa bshad de/ gal te dge slong gang gzugs la 'das pa'am/ ma 'ongs</text></item>
<item><p>201a3</p><section>mdo sde</section><text>pa 'am/ da ltar ram/ nye ba 'am/ ring ba 'am/ sbom po 'am/ phra mor rtog na de lta bu la sogs pa'i gzugs ni bdag dang bdag gi ba ma yin no/ /gal te dge slong gang de ltar rtogs na gzugs kyi srid pa gcod nus so/ /</text></item>
<item><p>201a4</p><section>mdo sde</section><text>dge slong bar pas gsol pa/ ji ltar na gzugs dang ming zhes bgyi/ bka' stsal pa/ chen po bzhi ni gzugs so/ /phung po bzhi ni ming ngo zhes gsungs te/ nga'i nye gnas rnams kyis de skad ces gsungs pa thos</text></item>
<item><p>201a5</p><section>mdo sde</section><text>nas nga'i dgongs pa mi shes pas 'di skad du gzugs ni nges par chen po bzhi yin par de bzhin gshegs pas gsungs so zhes zer ro/ /rigs kyi bu ngas yang 'di skad du dper na me long gi rkyen gyis gzugs brnyan snang</text></item>
<item><p>201a6</p><section>mdo sde</section><text>bar gyur pa ltar gzugs kyang de dang 'dra ste/ chen po bzhi'i rkyen gyis 'di ltar sbom po dang / phra mo dang / rtsub po dang / 'jam pa dang / sngon po dang / ser po dang / dmar po dang / dkar po dang / ring po dang / thung ngu dang / gru</text></item>
<item><p>201a7</p><section>mdo sde</section><text>bzhi dang / zlum po dang / snrel zhi dang / yang ba dang / lci ba dang / grang ba dang / tsha ba dang / bkres pa dang / skom pa dang / dud pa dang / sprin dang / khug rna 'ang yod de/ de ni byis pa'i gzugs yin pas ji ltar brag cha dang mtshungs so/ /</text></item>
<item><p>201a8</p><section>mdo sde</section><text>zhes gsungs te/ nga'i nye gnas rnams kyis de skad du gsungs pa thos nas nga'i dgongs pa mi shes pas 'di skad du chen po bzhi ni byas pa'i gzugs kyang yin la/ chen po bzhi kha cig ni byas pa'i gzugs med par de bzhin</text></item>
<item><p>201b1</p><section>mdo sde</section><text>gshegs pas gsungs so zhes zer ro/ /rigs kyi bu sngon dus gcig na byang chub kyi shing gi rgyal po'i bus 'di skad du gal te dge slong gang tshul khrims sdom pa gal te mi dge ba'i sems bskyed na/ de'i dus na dge slong gi tshul</text></item>
<item><p>201b2</p><section>mdo sde</section><text>khrims nyams par gyur pa lags so zhes zer ro/ /ngas de'i tshe byang chub kyi shing gi rgyal po'i bu la bka' stsal pa/ tshul khrims la rnam pa bdun yod de/ lus dang ngag las rnam par rig byed ma yin pa'i gzugs yod do/ /</text></item>
<item><p>201b3</p><section>mdo sde</section><text>rnam par rig byed ma yin pa'i gzugs kyi rkyen gyis sems mi dge ba 'am/ lung du mi ston pa la gnas kyang tshul khrims nyams pa zhes mi bya ste/ tshul khrims srung ba'o/ /ci'i rgyu ci'i rkyen gyis rnam par rig byed ma yin pa'i</text></item>
<item><p>201b4</p><section>mdo sde</section><text>gzugs she na/ gzugs tha dad pa'i rkyen gyis gzugs tha dad pa'i rgyu dang 'bras bur 'gyur ba ma yin pa'o zhes gsungs te/ rigs kyi bu nga'i nye gnas rnams kyis de skad ces gsungs pa thos nas/ nga'i dgongs pa mi shes pas 'di</text></item>
<item><p>201b5</p><section>mdo sde</section><text>skad du rnam par rig byed ma yin pa'i gzugs yod par sangs rgyas kyis gsungs so zhes zer ro/ /rigs kyi bu ngas mdo sde gzhan dag las 'di skad du tshul khrims shes bya ba ni mi dge ba'i chos bkag pa yin te/ gal te mi dge</text></item>
<item><p>201b6</p><section>mdo sde</section><text>ba mi byed na tshul khrims srung ba'o zhes gsungs te/ nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du rnam par rig byed ma yin pa'i gzugs nges pa med par de bzhin gshegs</text></item>
<item><p>201b7</p><section>mdo sde</section><text>pas gsungs so zhes zer ro/ /rigs kyi bu ngas mdo sde las 'di skad du gsungs te/ 'phags pa'i gzugs kyi phung po nas rnam par shes pa'i phung po'i bar du ma rig pa'i rgyu dang rkyen las byung ba yin te/ bus pa ma rabs</text></item>
<item><p>201b8</p><section>mdo sde</section><text>thams cad kyang de dang 'dra bar ma rig pa las sred pa skye ste/ sred pa de nyid ma rig pa yin par rig par bya'o/ /sred pa las len pa skye bas na/ len pa de nyid ma rig pa dang sred pa yin par rig par bya'o/ /len pa las</text></item>
<item><p>202a1</p><section>mdo sde</section><text>srid pa skye bas na srid pa de nyid ma rig pa dang sred pa dang len pa yin par rig par bya'o/ /srid pa las tshor ba skye bas na tshor ba de nyid 'du byed dang / srid pa yin par rig par bya'o/ /tshor ba'i rgyu las ming dang /</text></item>
<item><p>202a2</p><section>mdo sde</section><text>gzugs dang / ma rig pa dang / sred pa dang / len pa dang / srid pa dang / 'du byed dang / tshor ba dang / reg pa dang / rnam par shes pa dang / drug gi skye mched la sogs pa skye bas na de'i phyir tshor ba ni rten cing 'brel te 'byung</text></item>
<item><p>202a3</p><section>mdo sde</section><text>ba bcu gnyis yin no zhes gsungs te/ nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du sems las byung ba med par de bzhin gshegs pas gsungs so zhes zer ro/ /</text></item>
<item><p>202a4</p><section>mdo sde</section><text>rigs kyi bu ngas mdo sde las 'di skad ces gsungs so/ /mig dang / gzugs dang / snang ba dang / 'dod pa ngan pa las mig gi rnam par shes pa byung ngo / /'dod pa ngan pa zhes bya ba ni ma rig pa ste/ 'dod pa'i rang bzhin gyis tshol</text></item>
<item><p>202a5</p><section>mdo sde</section><text>ba'i tshe ni sred pa zhes bya'o/ /sred pa'i rkyen gyis len pa ste/ len pa ni las shes bya'o/ /las kyi rkyen gyis rnam par shes pa ste/ rnam par shes pa'i rkyen gyis ming dang gzugs/ ming dang gzugs kyi rkyen gyis</text></item>
<item><p>202a6</p><section>mdo sde</section><text>drug gi skye mched/ drug gi skye mched kyi rkyen gyis reg pa/ reg pa'i rkyen gyis 'du shes dang / tshor ba dang / mos pa dang / dad pa dang / brtson 'grus dang / bsam gtan dang / shes rab ste/ de lta bu'i chos de dag ni tshor</text></item>
<item><p>202a7</p><section>mdo sde</section><text>ba'i rkyen gyis skyes mod kyi tshor ba ni ma yin no/ /rigs kyi bu nga'i nye gnas rnams kyis de skad du gsungs pa thos nas nga'i dgongs pa mi shes pas 'di skad du sems las byung ba yod par de bzhin gshegs pas gsungs so</text></item>
<item><p>202a8</p><section>mdo sde</section><text>zhes zer ro/ /rigs kyi bu ngas skabs kha cig tu ni srid pa gcig pa 'ba' shig yod par gsungs skabs kha cig tu ni srid pa gnyis pa dang / gsum dang / bzhi dang / lnga dang / drug dang / bdun dang / brgyad dang / dgu dang / bcu nas nyi shu</text></item>
<item><p>202b1</p><section>mdo sde</section><text>lnga'i bar du gsungs te/ nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du srid pa lnga dang srid pa drug yod par de bzhin gshegs pas gsungs so zhes zer ro/ /rigs kyi bu nga sngon dus</text></item>
<item><p>202b2</p><section>mdo sde</section><text>gcig na yul ser skyar shing n+ya gro d+ha'i tshal na bzhugs pa'i tshe shAkya ming chen zhes bya ba nga gang na bar 'ongs nas 'di skad du ji ltar na dge bsnyen bgyi zhes gsol to/ /ngas bka' stsal pa gal te rigs kyi bu 'am rigs kyi bu mo gang dbang po rnams</text></item>
<item><p>202b3</p><section>mdo sde</section><text>dang ldan la/ dkon mchog gsum la skyabs su song ba de la ni dge bsnyen zhes bya'o/ /shAkya ming chen gyis gsol pa/ bcom ldan 'das ji ltar na phyogs gcig pa'i dge bsnyen zhes bgyi/ ngas bka' stsal pa/ shAkya ming chen gang</text></item>
<item><p>202b4</p><section>mdo sde</section><text>skyabs su 'gro ba gsum dang / khrims gcig mnos pa ni phyogs gcig pa'i dge bsnyen zhes bya'o/ /nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du dge bsnyen khrims ni thams</text></item>
<item><p>202b5</p><section>mdo sde</section><text>cad dang mi ldan yang rung bar sangs rgyas kyis gsungs so zhes zer ro/ /rigs kyi bu ngas dus gcig na chu bo gang gA'i 'gram na bzhugs te/ de'i tshe kA t+yA ya na nga gang na bar 'ongs nas 'di skad du bcom ldan 'das bdag gis sems</text></item>
<item><p>202b6</p><section>mdo sde</section><text>can la bslab pa'i yan lag gi chos gdugs gcig gam/ zhag gcig gam/ dus gcig gam/ yud tsam thang cig gis nod du stsal na de dag gis slob pa'i yan lag tu 'gyur ram/ bka' stsal pa/ dge slong de ni dge ba thob mod</text></item>
<item><p>202b7</p><section>mdo sde</section><text>kyi/ bslab pa'i yan lag thob pa zhes mi bya'o/ /nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du bslab pa'i yan lag brgyad dang ldan na tshul khrims brgyad mnos pa yin par de</text></item>
<item><p>202b8</p><section>mdo sde</section><text>bzhin gshegs pas gsungs so zhes zer ro/ /rigs kyi bu ngas mdo sde las 'di skad ces gsungs so/ /gal te dge slong gang rtsa ba bzhi nyams na dge slong zhes mi bya ste/ dge slong zhig pa/ dge slong stor cing nyams pa zhes bya/</text></item>
<item><p>203a1</p><section>mdo sde</section><text>dge ba'i 'bras bu'i myu gu mi skye ba ste/ dper na sa bon tshig pa la 'bras bu mi skye ba dang / shing ta la'i mgo bcad na shing tog mi skye ba dang 'dra bar rtsa ba bzhi nyams pa'i dge slong yang de dag 'dra'o zhes gsungs te/</text></item>
<item><p>203a2</p><section>mdo sde</section><text>nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du dge slong rnams kyi rtsa ba bzhi nyams na dge slong gi tshul khrims nyams pa yin par de bzhin gshegs pas gsungs so zhes zer ro/ /</text></item>
<item><p>203a3</p><section>mdo sde</section><text>rigs kyi bu ngas mdo sde'i nang nas tsun dA la dge slong rnam pa bzhi yod do zhes gsungs te/ gang zhe na/ byang chub kyi mthar phyin pa dang / byang chub ston pa dang / byang chub len pa dang / byang chub sme bar byed pa'o/ /de la rtsa ba bzhi nyams</text></item>
<item><p>203a4</p><section>mdo sde</section><text>pa ni byang chub sme bar byed pa'o zhes gsungs te/ nga'i nye gnas rnams kyis de skad ces gsungs pa thos nas/ nga'i dgongs pa mi shes pas 'di skad du dge slong rnams kyi rtsa ba bzhi nyams kyang tshul khrims nyid ma nyams par de bzhin</text></item>
<item><p>203a5</p><section>mdo sde</section><text>gshegs pas gsungs so zhes zer ro/ /rigs kyi bu ngas mdo sde las dge slong rnams la theg pa gcig pa dang / lam gcig pa dang / spyod pa gcig pa dang / dmigs pa gcig pa gsungs te/ de lta bu'i theg pa gcig</text></item>
<item><p>203a6</p><section>mdo sde</section><text>pa nas dmigs pa gcig pa'i bar du de dag gis sems can gyi zhi ba chen po byed cing bcings pa thams cad dang / mya ngan dang sdug bsngal dang / sdug bsngal gyi rgyu yongs su gcod de/ sems can thams cad srid pa gcig tu</text></item>
<item><p>203a7</p><section>mdo sde</section><text>phyin par byed pa'o zhes gsungs te/ nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du rgyun du zhugs pa nas dgra bcom pa'i bar du de dag thams cad kyang mngon par byang chub par de</text></item>
<item><p>203a8</p><section>mdo sde</section><text>bzhin gshegs pas gsungs so zhes zer ro/ /rigs kyi bu ngas mdo sde las rgyun du zhugs pas lha dang mi'i nang du yan man lan bdun skyes nas yongs su mya ngan las 'da'o/ /lan gcig phyir ldog pas ni lha dang mir lan</text></item>
<item><p>203b1</p><section>mdo sde</section><text>gcig skyes nas yongs su mya ngan las 'da'o/ /phyir mi ldog pa la rnam pa lnga ste/ la las ni bar du yongs su mya ngan las 'da' ba nas tha ma la 'dug gi bar du yongs su mya ngan las 'da'o/ /dgra bcom pa la rnam pa gnyis te/ da ltar dang /</text></item>
<item><p>203b2</p><section>mdo sde</section><text>ma 'ongs pa'o/ /da ltar gyi yang nyon mongs pa'i lnga phung gcod do/ /ma 'ongs pa yang nyon mongs pa'i lnga phung gcod do zhes gsungs te/ nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du</text></item>
<item><p>203b3</p><section>mdo sde</section><text>rgyun du zhugs pa nas dgra bcom pa'i bar du de dag mngon par byang chub mi thob par de bzhin gshegs pas gsungs so zhes zer ro/ /rigs kyi bu ngas mdo sde 'di las sangs rgyas kyi rang bzhin ni dngos po drug dang ldan te/ rtag pa dang /</text></item>
<item><p>203b4</p><section>mdo sde</section><text>yang dag pa dang / bden pa dang / dge ba dang / rnam par dag pa dang / mthong ba'o zhes gsungs te/ nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du sems can gyi sangs rgyas kyi rang bzhin ni</text></item>
<item><p>203b5</p><section>mdo sde</section><text>sems can las gzhan pa na yod par de bzhin gshegs pas gsungs so zhes zer ro/ /rigs kyi bu ngas yang 'di skad du sems can gyi sangs rgyas kyi rang bzhin ni nam mkha' dang 'dra ste/ nam mkha' ni 'das pa ma yin/ ma 'ongs</text></item>
<item><p>203b6</p><section>mdo sde</section><text>pa ma yin/ da ltar ma yin/ nang ma yin/ phyi rol ma yin te/ gzugs sgra dri ro reg byas bsdus pa ltar sangs rgyas kyi rang bzhin yang de dang 'dra'o zhes gsungs te/ nga'i nye gnas rnams kyis de skad ces gsungs pa thos nas nga'i</text></item>
<item><p>203b7</p><section>mdo sde</section><text>dgongs pa mi shes pas 'di skad du sems can gyi sangs rgyas kyi rang bzhin ni sems can las gzhan pa na yod par de bzhin gshegs pas gsungs so zhes zer ro/ /rigs kyi bu ngas yang 'di skad du sems can gyi sangs rgyas kyi rang bzhin</text></item>
<item><p>203b8</p><section>mdo sde</section><text>ni dper na bud med dbul mo'i khyim gyi rin po che'i gter dang / stobs po che'i 'phril ba'i rin po che'i nor bu rdo rje dang 'khor los sgyur ba'i rgyal po'i zil mngar gyi chu mig dang mtshungs so zhes gsungs so/ /nga'i nye gnas rnams</text></item>
<item><p>204a1</p><section>mdo sde</section><text>kyis de skad ces gsungs pa thos nas nga'i dgongs pa mi shes pas 'di skad du sems can gyi sangs rgyas kyi rang bzhin ni sems can las gzhan pa na yod par de bzhin gshegs pas gsungs so zhes zer ro/ /rigs kyi bu</text></item>
<item><p>204a2</p><section>mdo sde</section><text>ngas yang 'di skad du rtsa ba bzhi nyams pa dang / log sred can dang / shin du rgyas pa'i mdo la skur pa dang mtshams med pa lnga'i sdig byas pa la yang sangs rgyas kyi rang bzhin yod de/ sems can de dag la dge ba'i chos yod med mod kyi</text></item>
<item><p>204a3</p><section>mdo sde</section><text>sangs rgyas kyi rang bzhin ni dge ba'o zhes gsungs te/ nga'i nye gnas rnams kyis de skad ces gsungs pa thos nas nga'i dgongs pa mi shes pas 'di skad du sems can gyi sangs rgyas kyi rang bzhin ni sems can las gzhan pa na yod par de</text></item>
<item><p>204a4</p><section>mdo sde</section><text>bzhin gshegs pas gsungs so zhes zer ro/ /rigs kyi bu ngas yang 'di skad du sems can nyid sangs rgyas kyi rang bzhin no/ /de ci'i phyir zhe na/ sems can las gzhan pa'i pha rol na bla na med pa yang dag par rdzogs pa'i byang</text></item>
<item><p>204a5</p><section>mdo sde</section><text>chub thob pa med de/ de bas na ngas rgyal po sde rab tu pham byed la bal glang gi dpe bshad pa dang / ji ltar dmus long gis bal glang gi mtshan nyid smra ba dag bal glang kho nar mi 'jebs mod kyi/ bal glang las gzhan pa ma yin pa</text></item>
<item><p>204a6</p><section>mdo sde</section><text>ltar sems can gyi gzugs dang rnam par shes pa'i bar du sangs rgyas kyi rang bzhin yin par smra ba yang de dang mtshungs te/ sangs rgyas kyi rang bzhin ma yin mod kyi/ sangs rgyas kyi rang bzhin ma yin pa yang ma yin no/ /</text></item>
<item><p>204a7</p><section>mdo sde</section><text>ji ltar ngas rgyal po la dgu po rgyud mangs kyi dpe gsungs pa ltar sangs rgyas kyi rang bzhin yang de dang 'dra'o zhes gsungs so/ /rigs kyi bu nga'i nye gnas rnams kyis de skad du gsungs pa thos nas nga'i dgongs pa mi shes</text></item>
<item><p>204a8</p><section>mdo sde</section><text>pas rnam pa sna tshogs su 'chad do/ /ji ltar dmus long gis 'o ma 'dri ba ltar sangs rgyas kyi rang bzhin yang de dang 'dra ste/ de'i rgyu de'i rkyen gyis la la ni rtsa ba bzhi nyams pa dang / shin tu rgyas pa'i mdo la bskur ba dang / mtshams</text></item>
<item><p>204b1</p><section>mdo sde</section><text>med pa lnga'i sdig byas pa dang / log sred can la sogs pa kun kyang sangs rgyas kyi rang bzhin yod do zhes 'chad do/ /la las ni de dag la med do zhes 'chad do/ /rigs kyi bu ngas mdo sde kun las 'di skad du gsungs so/ /</text></item>
<item><p>204b2</p><section>mdo sde</section><text>mi gcig 'jig rten du byung na mi mang po la phan par 'gyur ba dang / yul gcig na 'khor los bsgyur ba'i rgyal po gnyis 'byung ba dang / 'jig rten gyi khams gcig na sangs rgyas gnyis 'byung ba de lta bu'i gnas med do/ /gling bzhi pa</text></item>
<item><p>204b3</p><section>mdo sde</section><text>gcig na mgon po brgyad yod pa nas gzhan 'phrul dbang byed kyi bar du gnyis yod do zhes bya ba de lta bu'i gnas med do/ /ngas 'dzam bu'i gling na mtshams med pa'i sems can dmyal ba nas yar srid pa'i rtse mo la thug par gsungs te/ nga'i</text></item>
<item><p>204b4</p><section>mdo sde</section><text>nye gnas rnams kyis de skad ces gsungs pa thos nas nga'i dgongs pa mi shes pas 'di skad du phyogs bcu'i sangs rgyas med par de bzhin gshegs pas gsungs so zhes zer te/ theg pa chen po'i mdo sde las phyogs bcu'i sangs rgyas yod par</text></item>
<item><p>204b5</p><section>mdo sde</section><text>gsungs so/ /rigs kyi bu de lta bu'i rtsod pa ni bcom ldan 'das kyi spyod yul yin te/ nyan thos dang rang sangs rgyas rnams kyis shes pa ma yin no/ /gal te gang gis de la de ltar the tsom gyis sems skyes na 'on kyang ri rab tsam</text></item>
<item><p>204b6</p><section>mdo sde</section><text>gyi nyon mongs pa tshad med pa snyed gzhig nus so/ /de la gdon mi za bar nges par bskyed na de ni chags shing zhen pa zhes bya'o/ /byang chub sems dpa' 'od srung gis bcom ldan 'das la 'di skad ces gsol to/ /bcom ldan 'das ji ltar</text></item>
<item><p>204b7</p><section>mdo sde</section><text>na chags shing zhen pa zhes bgyi/ bcom ldan 'das kyis bka' stsal pa/ rigs kyi bu gang zag su zhig gal te gzhan las thos sam bdag gis mdo sde la bltas te mthong ngam/ gzhan gyis bstan pa'i rjes su zhugs te chags</text></item>
<item><p>204b8</p><section>mdo sde</section><text>pa'i dngos po rnams la gtong mi nus pa ni chags shing zhen pa zhes bya'o/ /'od srung gis gsol pa/ bcom ldan 'das de ltar chags shing zhen pa de dge ba lags sam/ bka' stsal pa/ rigs kyi bu de ltar chags shing zhen pa de</text></item>
<item><p>205a1</p><section>mdo sde</section><text>ni dge ba zhes mi bya'o/ /de ci'i phyir zhe na/ the tshom gyi dra ba gcod mi nus pa'i phyir ro/ /'od srung gis gsol pa/ bcom ldan 'das gang zag de ni thog ma nas the tshom ma mchis na/ ci'i slad du the tsom</text></item>
<item><p>205a2</p><section>mdo sde</section><text>gyi dra ba gcod mi nus pa zhes bgyi/ bka' stsal pa/ gang the tshom med pa de ni the tshom zhes bya'o gsol pa/ bcom ldan 'das gal te gang zhig rgyun du zhugs pas ngan song gsum du mi ltung ngo zhes mchi ba de yang chags pa dang /</text></item>
<item><p>205a3</p><section>mdo sde</section><text>the tshom za ba zhes bgyi 'am/ rigs kyi bu de ni nges pa zhes bya ste/ the tshom zhes bya bar mi rung ngo / /de ci'i phyir zhe na/ rigs kyi bu dper na mi zhig sngar mi dang shing zhig mthong ste/ phyis mtshan mo song song ba las shing du</text></item>
<item><p>205a4</p><section>mdo sde</section><text>mi zhig rgyang nas mthong na de mi 'am shing yin snyam the tshom skye'o/ /rigs kyi bu ji ltar sngar dge slong dang / kun du rgyu ba mthong ba las/ phyis dus gcig na lam rgyang nas dge slong zhig mthong nas de dge slong ngam/ kun du rgyu yin</text></item>
<item><p>205a5</p><section>mdo sde</section><text>snyam the tshom skye'o/ /rigs kyi bu la la zhig gis sngar ba lang dang / chu glang zhig mthong nas phyis rgyang nas ba lang zhig mthong na/ de ba lang ngam chu glang yin snyam the tshom skye'o/ /rigs kyi bu sems can thams cad ni</text></item>
<item><p>205a6</p><section>mdo sde</section><text>sngar dngos po rnam pa gnyis mthong na phyis the tshom bskyed do/ /de ci'i phyir zhe na/ sems kyis ma rtogs pa'i phyir ro/ /ngas ni rgyun du zhugs pa ngan song gsum du ltung ba dang / ngan song gsum du mi ltung ba ma bshad na des ci'i phyir the</text></item>
<item><p>205a7</p><section>mdo sde</section><text>tshom gyi sems skye bar 'gyur/ 'od srung gis gsol pa/ bcom ldan 'das ji ltar bcom ldan 'das kyis gsungs pa ltar sngar mthong bas phyis the tshom du 'gyur ro zhes bgyi ba kha cig ni dngos po rnam pa gnyis mthong bar the tshom</text></item>
<item><p>205a8</p><section>mdo sde</section><text>du 'gyur ba yang ma mchis so/ /gang zhe na 'di lta ste mya ngan las 'das pa'o/ /bcom ldan 'das dper na mi zhig shul du chab rnyog ma can zhig dang mjal na sngon mthong bas chu 'di zab bam mi zab snyam du the tshom 'tshal te/</text></item>
<item><p>205b1</p><section>mdo sde</section><text>sngon ma mthong na ci'i slad du the tshom skye/ bka' stsal pa/ rigs kyi bu mya ngan las 'das pa zhes bya ba ni sdug bsngal bcad pa'o/ /mya ngan las 'das pa ma yin pa ni sdug bsngal lo/ /sems can thams cad kyis mthong ba la</text></item>
<item><p>205b2</p><section>mdo sde</section><text>rnam pa gnyis te/ sdug bsngal dang / sdug bsngal ma yin par mthong ba'o/ /sdug bsngal dang / sdug bsngal ma yin pa zhes bya ba ni bkres pa dang / skom pa dang / grang ba dang / tsha ba dang / khro ba dang / dga' ba dang / na ba dang / bde ba dang / rgas pa dang / dar ba dang / skye</text></item>
<item><p>205b3</p><section>mdo sde</section><text>ba dang / shi ba dang / bcings pa dang / grol ba dang / mdza' ba sdug pa dang bral ba dang / dgra sdang ba dang phrad pa ste/ sems can gyis mthong nas nam zhig de lta bu'i sdug bsngal gyis gdungs pa'i dngos po dang bral bar 'gyur snyam the tshom bskyed de/ de bas na</text></item>
<item><p>205b4</p><section>mdo sde</section><text>sems can gyis mya ngan las 'das pa la the tshom skye'o/ /khyod kyi yid la mi des chu rnyog ma can sngar ma mthong bar ci'i phyir the tshom za zhes bya ba'i don de ni de lta ma yin no/ /de ci'i phyir zhe na/ mi des sngon gnas gzhan zhig na mthong bas</text></item>
<item><p>205b5</p><section>mdo sde</section><text>de'i phyir sngon ma phyin yang de la the tshom skye'o/ /gsol pa/ bcom ldan 'das mi des sngon zab pa dang mi zab pa'i gnas mthong ba'i tshe yang the tshom ma skyes na de ci'i slad du the tshom skye bar 'gyur/ bcom ldan 'das kyis bka' stsal pa/</text></item>
<item><p>205b6</p><section>mdo sde</section><text>rigs kyi bu sngon ma phyin pa'i phyir the tshom skyes par 'gyur te/ de bas na ma rtogs pa la the tshom skye bo zhes ngas gsungs so/ /byang chub sems dpa' 'od srung gis bcom ldan 'das la 'di skad ces gsol to/ /bcom</text></item>
<item><p>205b7</p><section>mdo sde</section><text>ldan 'das ji ltar bcom ldan 'das kyis gsungs pa ltar the tshom nyid chags la/ chags pa nyid the tshom lags na de gang la bgyi/ bcom ldan 'das kyis bka' stsal pa/ rigs kyi bu dge ba'i rtsa ba bcad pa la bya'o/ /</text></item>
<item><p>205b8</p><section>mdo sde</section><text>'od srung gis gsol pa/ bcom ldan 'das gang dag gis dge ba'i rtsa ba gcod par 'gyur bka' stsal pa/ rigs kyi bu gang shes rab gsal zhing dbang po rno ba/ bye brag la mkhas pa'i dge ba'i bshes gnyen spong zhing dam</text></item>
<item><p>206a1</p><section>mdo sde</section><text>pa'i chos mi nyan bsam pa mi dge zhing tshul bzhin mi gnas pa de dag ni dge ba'i rtsa ba gcad par 'gyur te/ dngos po de bzhi spangs nas rang gi yid la sbyin pa dang zang zing yang med do snyam sems so/ /de ci'i phyir</text></item>
<item><p>206a2</p><section>mdo sde</section><text>zhe na/ sbyin pa ni nor gtong ba ste/ gal te sbyin pa la 'bras bu rnam par smin pa yod pa na lta/ sbyin bdag de rtag tu dbul bar 'gyur ba'i rigs so/ /de ci'i phyir zhe na/ sa bon dang 'bras bu 'dra ba'i phyir te de bas na rgyu dang 'bras</text></item>
<item><p>206a3</p><section>mdo sde</section><text>bu med par smra'o/ /de ltar rgyu dang 'bras bu med par smra ba ni dge ba'i rtsa ba bcad pa zhes bya'o/ /yang 'di snyam du sbyin pa dang / len pa dang / zang zing dang gsum ni mi rtag pa ste/ mi sdod mi gnas so/ /de ltar mi sdod mi gnas na/</text></item>
<item><p>206a4</p><section>mdo sde</section><text>ji ste 'di ni sbyin pa/ 'di ni len pa/ 'di ni zang zing yin no zhes smra/ de ltar len pa yang med na 'bras bu ji ltar smin par 'gyur/ don de lta bas na rgyu dang 'bras bu med do zhes smra'o/ /de ltar rgyu dang 'bras bu med par smra ba de ni dge</text></item>
<item><p>206a5</p><section>mdo sde</section><text>ba'i rtsa ba gcod pa yin par rig par bya'o/ /yang 'di snyam du sbyin pa byin pa na dngos po rnam pa lnga yod de/ len pa des blangs nas dge ba byed dam mi dge ba byed na yang / sbyin bdag de la dge ba dang / mi dge ba'i 'bras bu rnam par smin</text></item>
<item><p>206a6</p><section>mdo sde</section><text>par mi 'gyur te/ ji ltar 'jig rten gyi chos kyang sa bon las 'bras bu skye ste/ 'bras bu yang phyir sa bon du 'gyur ro/ /rgyu ni sbyin bdag go/ /'bras bu ni len pa'o/ /de ltar len pa des dge ba dang mi dge ba'i chos kyis sbyin bdag</text></item>
<item><p>206a7</p><section>mdo sde</section><text>thob par byed mi nus te/ don de lta bas na rgyu dang 'bras bu med do snyam sems so/ /gang de ltar rgyu dang 'bras bu med par smra ba ni dge ba'i rtsa ba gcod pa yin par rig par bya'o/ /yang 'di snyam du sbyin pa'i rdzas de ni med pa'o/ /de ci'i phyir</text></item>
<item><p>206a8</p><section>mdo sde</section><text>zhe na/ sbyin pa'i rdzas ni lung du mi ston pa ste/ de ltar lung du mi ston pa yin na dge ba'i 'bras bu ji ltar rnam par smyin par 'gyur/ gang dge ba dang mi dge ba'i 'bras bu med pa ni lung du mi ston pa yin no/ /de ltar rdzas lung du mi</text></item>
<item><p>206b1</p><section>mdo sde</section><text>ston pa yin pas na/ dge ba dang mi dge ba'i 'bras bu rnam par smin pa med par rig go/ /de bas na sbyin pa yang med/ rgyu dang 'bras bu yang med do snyam sems so/ /gang de ltar bsams nas rgyu dang 'bras bu med par smra ba ni dge ba'i rtsa ba gcod</text></item>
<item><p>206b2</p><section>mdo sde</section><text>pa yin par rig par bya'o// //'phags pa yongs su mya ngan las 'das pa chen po'i mdo/ bam po bzhi bcu drug pa/ yang 'di snyam du sbyin pa ni yid yin te/ gal te yid yin na mi mthong zhing zla med pas gzugs</text></item>
<item><p>206b3</p><section>mdo sde</section><text>kyi chos ma yin no/ /gal te gzugs kyi chos ma yin na sbyin pa byar yang ci zhig yod de de bas na sbyin pa yang med/ rgyu yang med/ 'bras bu yang med do/ /gang de ltar rgyu yang med 'bras bu yang med par smra na de ni dge ba'i rtsa ba gcod pa</text></item>
<item><p>206b4</p><section>mdo sde</section><text>yin par rig par bya'o/ /yang 'di snyam du sbyin bdag gis gal te sangs rgyas kyi gzugs sam/ lha'i gzugs sam/ tshe'i tshad dam/ pha ma 'das pa'i phy-ir sbyin pa byed na len pa med do/ /gal te len pa med na 'bras bu</text></item>
<item><p>206b5</p><section>mdo sde</section><text>rnam par smin pa yang med pa'i rigs so/ /gal te 'bras bu rnam par smin pa med na rgyu med par 'gyur ro/ /gal te rgyu med na 'bras bu med par 'gyur ro snyam sems te/ gang de ltar bsams nas rgyu dang 'bras bu med par smra</text></item>
<item><p>206b6</p><section>mdo sde</section><text>ba ni dge ba'i rtsa ba gcod pa yin par rig par bya'o/ /yang 'di snyam du pha med/ ma yang med do/ /ji ste pha ma gnyis sems can gyi rgyu yin la/ sems can skyes so zhes smra na tshul gyis rgyun mi 'chad par rtag tu skye ba'i rigs so/ /</text></item>
<item><p>206b7</p><section>mdo sde</section><text>de ci'i phyir zhe na/ rgyu ni rtag tu yod pa'i phyir ro/ /de ltar rtag tu mi skye bas na pha ma ni med pa yin par rig go snyam sems so/ /yang 'di snyam du pha yang med/ ma yang med do/ /de ci'i phyir zhe na/ gal te sems can gyi</text></item>
<item><p>206b8</p><section>mdo sde</section><text>lus pha ma'i rkyen gyis yod pa zhig yin na mi gcig la yang pho mo gnyis ka'i mtshan yod pa'i rigs so/ /de ltar gnyis ka med pas na sems can ni pha ma'i rkyen gyis ma byung ba yin par rig go/ /yang 'di snyam du</text></item>
<item><p>207a1</p><section>mdo sde</section><text>pha ma'i rkyen gyis sems can skye ba ma yin te/ de ci'i phyir zhe na/ sems can dag pha ma dang mi 'dra ba yod par mthong ba ni 'di ltar lus dang / gzugs dang / sems dang / spyod lam dang / 'gro ba dang / sdod pa ste/ de bas</text></item>
<item><p>207a2</p><section>mdo sde</section><text>na pha ma ni sems can gyi rgyu ma yin no snyam sems so/ /yang 'di snyam du 'jig rten thams cad na med pa rnam pa bzhi'o/ /'di ltar ma skyes pa na med pa ste/ ji ltar 'jim pa gong po'i tshe rdza ma la sogs pa med pa dang / 'gags</text></item>
<item><p>207a3</p><section>mdo sde</section><text>nas med pa ste ji ltar rdza ma chag nas med pa dang / gcig la gcig med pa ste/ ji ltar ba lang la rta med pa dang / rta la ba lang med pa dang / mthar med pa ste/ ji ltar ri bong gi rwa dang / ru sbal gyi spu'o/ /sems can gyi pha ma yang</text></item>
<item><p>207a4</p><section>mdo sde</section><text>de dang 'dra bar med pa 'di bzhi dang mtshungs so/ /gal te sems can gyi rgyu pha ma yin zhes smra na/ pha ma shi ba'i tshe bu 'chi bar 'gyur ba ma yin te/ de bas na sems can gyi rgyu ni pha ma ma yin no snyam sems so/ /yang 'di snyam</text></item>
<item><p>207a5</p><section>mdo sde</section><text>du gal te pha ma ni sems can gyi rgyu yin no zhes smra na/ pha ma'i rgyu las rtag tu sems can skye ba'i rigs te/ de lta ma yin par brdzus te skye ba dang / drod gsher las skye ba yang yod de/ de bas na pha ma'i rgyu las sems can skye ba</text></item>
<item><p>207a6</p><section>mdo sde</section><text>ma yin par rig go snyam sems so/ /yang 'di snyam du rang bzhin gyis sems can yod de/ pha ma'i rgyu las skye ba ma yin no/ /dper na rma bya ni 'brug gi sgra thos nas mngal yod par 'gyur ba dang / yang ji ltar bye'u sngon po bya pho'i</text></item>
<item><p>207a7</p><section>mdo sde</section><text>mchi ma 'thungs nas mngal yod par 'gyur ba dang / bya 'tsho byed kyang bya pho gar byed pa mthong nas mngal yod par 'gyur ba dang mtshungs so snyam sems te/ de ltar sems pa na dge ba'i bshes gnyen dang ma phrad na de ni dge ba'i rtsa ba gcod pa</text></item>
<item><p>207a8</p><section>mdo sde</section><text>yin par rig par bya'o/ /yang 'di snyam du 'jig rten thams cad na dge ba dang / mi dge ba'i 'bras bu med do snyam sems so/ /de ci'i phyir zhe na/ sems can dag las dge ba bcu dang ldan zhing sbyin pa byed par dga' ste/ bsod</text></item>
<item><p>207b1</p><section>mdo sde</section><text>nams la brtson pa yang nad la sogs pa lus gdung zhing gzhon dar la bab ste/ 'chi ba dang / nor la sogs pa stor te mya ngan dang sdug bsngal mang pos gdungs par gyur pa yod do/ /kha cig ni mi dge ba bcu spyod de/ 'dod chags dang / phrag</text></item>
<item><p>207b2</p><section>mdo sde</section><text>dog dang / le lo dang / snyom las byed de/ dge ba rnams mi spyod kyang / lus bde zhing nad med pa tshe ring ba dang / nor dang rin po che mang ste mya ngan dang sdug bsngal gyis gdungs pa med pa yang yod de/ de bas na dge ba dang / mi dge ba'i 'bras bu med par</text></item>
<item><p>207b3</p><section>mdo sde</section><text>rig go snyam sems so/ /yang 'di snyam du bdag gis sngon 'phags pa rnams la 'di skad du bshad pa thos te/ mi kha cig ni dge ba spyod kyang tshe'i dus byas nas ngan song gsum du ltung ba yang mang / kha cig ni mi dge ba spyod kyang tshe'i dus byas</text></item>
<item><p>207b4</p><section>mdo sde</section><text>nas mtho r-is kyi lha dang mir skye ba yang yod ces thos te/ de bas na dge ba dang / mi dge ba'i 'bras bu med par rig go/ /yang 'di snyam du 'phags pa thams cad ni gnyis su smra ste/ kha cig ni srog bcad na dge ba'i 'bras bu rnam par</text></item>
<item><p>207b5</p><section>mdo sde</section><text>smrin ces smra/ kha cig ni srog bcad na mi dge ba'i 'bras bu rnam par smin par 'gyur ro zhes rnam pa gnyis su smra ste/ de bas na 'phags pa rnams kyis smras pa ni gcig tu ma nges par rig go/ /de ltar 'phags pa rnams kyang</text></item>
<item><p>207b6</p><section>mdo sde</section><text>nges par ma smras na bdag ci'i phyir nges par smra/ de bas na dge ba dang / mi dge ba'i 'bras bu med par rig go snyam sems so/ /yang 'di snyam du 'jig rten thams cad na 'phags pa med do/ /de ci'i phyir zhe na/ gal te 'phags</text></item>
<item><p>207b7</p><section>mdo sde</section><text>pa rnams kyis yang dag pa'i lam thob par 'gyur na sems can thams cad nyon mongs pa dang bcas pa'i tshe yang dag pa'i lam sgom na yang dag pa'i lam dang nyon mongs pa dus gcig tu cig char yod pa'i rigs so/ /gal te dus</text></item>
<item><p>207b8</p><section>mdo sde</section><text>gcig tu yod pa zhig yin na yang dag pa'i lam gyis kun nas nyon mongs pa gzhig mi nus par 'gyur ro/ /gal te nyon mongs pa med par yang dag pa'i lam sgom na yang dag pa'i lam de yang dgos pa med par 'gyur te/ de bas na nyon</text></item>
<item><p>208a1</p><section>mdo sde</section><text>mongs pa dang bcas pa la lam gyis gzhom mi nus la/ nyon mongs pa med na ni lam cir yang mi dgos te/ de bas na 'jig rten thams cad na 'phags pa med par rig go snyam sems so/ /yang 'di snyam du ma rig pa'i rkyen</text></item>
<item><p>208a2</p><section>mdo sde</section><text>gyis 'du byed nas skye ba'i rkyen gyis rga shi'i bar du rten cing 'brel te 'byung ba bcu gnyis po de ni sems can thams cad la mtshungs par yod do/ /'phags pa'i lam brgyad kyang rang bzhin mnyam pas na de dang 'dra ba'i rigs te/ mi gcig gis</text></item>
<item><p>208a3</p><section>mdo sde</section><text>thob pa na thams cad kyis kyang thob pa'i rigs/ mi gcig gis sgom pa na thams cad kyis sdug bsngal 'gog pa'i rigs so/ /de ci'i phyir zhe na/ nyon mongs pa mtshungs mnyam yang da ltar mi thob pa la bltas na bden pa'i</text></item>
<item><p>208a4</p><section>mdo sde</section><text>lam med do snyam sems so/ /yang 'di snyam du 'phags pa la yang bus pa ma rabs dang 'thun pa'i chos yod do/ /'di lta ste za ba dang bcas pa dang / 'gro ba dang / sdod pa dang / 'dug pa dang / nyal ba dang / gnyid dang / dga'</text></item>
<item><p>208a5</p><section>mdo sde</section><text>ba dang / dgod pa dang / bkres pa dang / skom pa dang / grang ba dang / tsha ba dang / mya ngan dang / 'jigs pa'o/ /gal te bus pa ma rabs dang dngos po de dag yod par mtshungs na 'phags pa'i lam thob pa ma yin no/ /gal te 'phags</text></item>
<item><p>208a6</p><section>mdo sde</section><text>pa'i lam thob na dngos po de lta bu dag gtan bcad pa'i rigs so/ /ji ste dngos po de dag ma bcad na lam med par rig go snyam sems so/ /yang 'di snyam du 'phags pa la lus yod de/ 'dod pa lnga'i bde ba la longs spyod cing spyo ba dang /</text></item>
<item><p>208a7</p><section>mdo sde</section><text>bskyengs pa dang / 'tshog rdeg kyang byed/ gzhan la phrag dog dang nga rgyal yang byed de/ sdug bsngal dang bde ba yang myong zhing dge ba dang / mi dge ba'i las kyang byed do/ /de'i rgyu de'i rkyen gyis 'phags pa med par rig go/ /gal te lam yod</text></item>
<item><p>208a8</p><section>mdo sde</section><text>pa zhig yin na dngos po de dag spangs pa'i rigs te/ dngos po de dag ma spangs pas na lam med par rig go snyam sems so/ /yang 'di snyam du snying brtse ba dang ldan pa ni 'phags pa zhes bya'o/ /ci'i rgyu ci'i rkyen gyis 'phags pa zhes bya</text></item>
<item><p>208b1</p><section>mdo sde</section><text>zhe na/ lam gyi rkyen gyis 'phags pa zhes bya ste/ gal te lam gyi rang bzhin brtse ba yin na/ de nyid kyis sems can thams cad la snying brtse bar 'byur te/ sgom pa la bltos pa'i mi rigs so/ /gal te brtse ba med na ci'i phyir 'phags pas 'phags pa'i lam thob pa'i rkyen gyis bsnying brtse</text></item>
<item><p>208b2</p><section>mdo sde</section><text>bar 'gyur/ de lta bas na 'jig rten na 'phags pa'i lam med par rig go snyam sems so/ /yang 'di snyam du chen po bzhi'o cog ni rkyen las skye ba ma yin te/ sems can kun la mtshungs par yod do/ /chen po bzhi'i rang bzhin de ni sems can 'di la 'go'i pha bi la mi 'go snyam mi</text></item>
<item><p>208b3</p><section>mdo sde</section><text>rtog go/ /gal te 'phags pa'i lam yod pa zhig yin la/ rang bzhin gyis de lta bu yin na yang da ltar de lta bur ma gyur pas 'jig rten na 'phags pa med par rig go snyam sems so/ /yang 'di snyam du gal te 'phags pa thams cad la mya ngan las 'das pa gcig pu</text></item>
<item><p>208b4</p><section>mdo sde</section><text>zhig yod na 'phags pa med par rig go/ /de ci'i phyir zhe na/ dmigs su med pa'i phyir te/ rtag tu gnas pa'i chos ni chos nyid kyis dmigs su med pa la blang dor med pa'o/ /gal te 'phags pa rnams mya ngan las 'da' ba mnga' na mi rtag par 'gyur ro/ /de ci</text></item>
<item><p>208b5</p><section>mdo sde</section><text>'i phyir zhe na/ dmigs su rung ba'i phyir ro/ /mya ngan las 'das pa gcig tu zad na mi gcig gis thob pa'i tshe thams cad kyis thob pa'i rigs so/ /gal te mya ngan las 'das pa mang ba zhig yin na mtha' dang bcas par 'gyur ro/ /ji ste mtha' dang</text></item>
<item><p>208b6</p><section>mdo sde</section><text>bcas pa zhig yin na rtag pa'o zhes ji ltar gdags/ gal te la las 'di skad du mya ngan las 'das pa'i ngo bo nyid ni gcig ste/ rnam par grol ba ni mang ngo / /dper na gdugs gcig la khye'u so mang ba dang 'dra'o zhes smra na/ don de yang de lta ma yin no/ /</text></item>
<item><p>208b7</p><section>mdo sde</section><text>de ci'i phyir zhe na/ so so nas thob kyi thams cad kyis thob pa ma yin pas mtha' dang bcas pa'i phyir de yang mi rtag pa'o/ /gal te mi rtag na ji ste mya ngan las 'das pa zhes bya/ gal te mya ngan las 'das pa med na su zhig</text></item>
<item><p>208b8</p><section>mdo sde</section><text>'phags par 'gyur te/ de lta bas na 'phags pa med par rig go snyam sems so/ /yang 'di snyam du 'phags pa'i lam ni rten cing 'brel te 'byung ba las thob pa ma yin no/ /ji ste 'phags pa'i lam rten cing 'brel te 'byung bas thob pa yin na ci'i</text></item>
<item><p>209a1</p><section>mdo sde</section><text>phyir thams cad 'phags par ma gyur gal te thams cad 'phags pa ma yin na 'phags pa dang / 'phags pa'i lam med par rig go snyam sems so/ /yang 'di snyam du 'phags pa'i lam gyi yang dag pa'i lta ba la rgyu rkyen</text></item>
<item><p>209a2</p><section>mdo sde</section><text>gnyis yod do/ /gang zhig na gzhan las chos thos pa dang / rang gis nang du yid la byed pa'o/ /gal te rgyu rkyen de gnyis rkyen las skyes na rkyen las skye ba de nyid kyang rkyen las skye bar 'gyur te/ de ltar gcig gis gcig bskyed pas mthar</text></item>
<item><p>209a3</p><section>mdo sde</section><text>thug pa med pa'i skyon du 'gyur ro/ /gal te dngos po de gnyis rkyen las ma skyes na sems can thams cad kyis ji ste ma thob snyam sems te/ gang de ltar rtogs pa de'i tshe na dge ba'i rtsa ba gcod par 'gyur ro/ /rigs kyi bu</text></item>
<item><p>209a4</p><section>mdo sde</section><text>gal te sems can gang zhig gis de ltar rgyu dang 'bras bu med par shin du lta na gang zag des ni dad pa la sogs pa'i rtsa ba lnga gcod par 'gyur ro/ /rigs kyi bu dge ba'i rtsa ba gcod pa ni dma' ba/ zhan pa/ dbang po rtul zhing rmongs</text></item>
<item><p>209a5</p><section>mdo sde</section><text>pas ma yin/ lha dang ngan song gsum du skyes pas gcod pa ma yin te/ dge 'dun gyi dbyen byed pa yang de dang 'dra'o/ /byang chub sems dpa' 'od srung gis gsol pa/ bcom ldan 'das gang zag de nam zhig gi dus na dge</text></item>
<item><p>209a6</p><section>mdo sde</section><text>ba'i rtsa ba slar skye bar 'gyur/ bcom ldan 'das kyis bka' stsal pa/ rigs kyi bu gang zag des dus gnyis kyi tshe dge ba'i rtsa ba skye bar 'gyur te/ thog ma sems can dmyal bar ltung ba dang / sems can dmyal ba</text></item>
<item><p>209a7</p><section>mdo sde</section><text>las byung ba'i tshe'o/ /rigs kyi bu dge ba la rnam pa gsum ste/ 'das pa dang / da ltar dang / ma 'ongs pa'o/ /de la 'das pa ni rang bzhin gyis 'gags pas rgyu 'gags te zad mod kyi/ 'bras bu rnam par smin pa ma smin te</text></item>
<item><p>209a8</p><section>mdo sde</section><text>de bas na 'das pa'i 'bras bu bcad pa zhes mi bya'o/ /dus gsum gyi rgyu bcad pa ni bcad pa zhes bya'o/ /byang chub sems dpa' 'od srung gis bcom ldan 'das la 'di skad ces gsol to/ /bcom ldan 'das gal te</text></item>
<item><p>209b1</p><section>mdo sde</section><text>dus gsum gyi rgyu bcad pa la dge ba'i rtsa ba bcad pa zhes bgyi na/ dge ba'i rtsa ba bcad pa de nyid la sangs rgyas kyi rang bzhin mchis na sangs rgyas kyi rang bzhin de 'das pa lags sam/ da ltar lags sam/ ma 'ongs pa</text></item>
<item><p>209b2</p><section>mdo sde</section><text>lags sam 'on te dus gsum kun du khyab pa lags/ gal te 'das pa lags na/ ji ltar rtag pa zhes bgyi/ sangs rgyas kyi rang bzhin ni rtag par 'gyur te/ de bas na 'das pa ma lags so/ /'on te ma 'ongs pa lags na ji ltar</text></item>
<item><p>209b3</p><section>mdo sde</section><text>rtag par 'gyur/ ji ste bcom ldan 'das kyis sems can thams cad kyis gdon mi za bar thob bo zhes gsungs gal te gdon mi za bar thob na ci'i slad du bcad pa zhes bgyi/ 'on te da ltar gyi lags na yang ji ltar rtag pa zhes bgyi/ yang ci'i</text></item>
<item><p>209b4</p><section>mdo sde</section><text>slad du gdon mi za bar mthong bar 'gyur ro zhes gsungs/ de bzhin gshegs pas sangs rgyas kyi rang bzhin la yang rnam pa drug mchis par gsungs te/ rtag pa dang / yang dag pa dang / bden pa dang / dge ba dang / rnam par dag pa dang /</text></item>
<item><p>209b5</p><section>mdo sde</section><text>bltar rung ba'o/ /gal te dge ba'i rtsa ba bcad pa la sangs rgyas kyi rang bzhin mchis na dge ba'i rtsa ba bcad pa zhes byar mi rung ngo / /gal te sangs rgyas kyi rang bzhin ma mchis na ci'i slad du sems can thams cad la sangs rgyas kyi</text></item>
<item><p>209b6</p><section>mdo sde</section><text>rang bzhin mchis zhes gsungs gal te sangs rgyas kyi rang bzhin mchis pa yang lags la/ gcad du yang rung na ci'i slad du bcom ldan 'das kyis rtag go zhes gsungs/ bcom ldan 'das kyis bka' stsal pa/ rigs kya bu sangs</text></item>
<item><p>209b7</p><section>mdo sde</section><text>rgyas bcom ldan 'das ni sems can gyi phyir 'dri ba'i lan btab pa la rnam pa bzhi'o/ /gang zhe na/ nges par lan btab pa dang / rnam par phye ste lan btab pa dang / ji ltar dris pa de ltar lan btab pa dang / bzhag nas lan mi</text></item>
<item><p>209b8</p><section>mdo sde</section><text>'debs pa'o/ /rigs kyi bu de la ji ltar na nges par lan btab pa zhe na/ gal te las ngan pa byed pas dge ba'i 'bras bu thob bam/ mi dge ba'i 'bras bu thob ces 'dri na/ de la ni nges par mi dge ba'i 'bras bu</text></item>
<item><p>210a1</p><section>mdo sde</section><text>thob bo zhes lan 'debs te/ dge ba yang de bzhin no/ /gal te de bzhin gshegs pa la thams cad mkhyen pa'i ye shes mnga' ba yin nam/ ma yin zhes 'dri na/ de la ni nges par thams cad mkhyen pa yin no zhes</text></item>
<item><p>210a2</p><section>mdo sde</section><text>lan 'debs so/ /gal te gang gis sangs rgyas kyi chos rnam par dag pa yin nam zhes 'dri na/ de la ni nges par rnam par dag pa yin no zhes lan 'debs so/ /gal te gang gis sangs rgyas kyi nye gnas rnams chos bzhin du gnas</text></item>
<item><p>210a3</p><section>mdo sde</section><text>pa yin nam zhes 'dri na/ de la ni nges par chos bzhin du gnas pa yin no zhes lan 'debs pa de ni nges par lan btab pa zhes bya'o/ /rnam par phye nas lan btab pa gang zhe na/ ji ltar ngas bden pa bzhi gsungs pa ste/ bzhi gang zhe na</text></item>
<item><p>210a4</p><section>mdo sde</section><text>sdug bsngal dang / kun 'byung ba dang / 'gog pa dang / lam mo/ /de la sdug bsngal gyi bden pa gang zhe na/ sdug bsngal rnam pa brgyad yod pa'i phyir sdug bsngal gyi bden pa zhes bya'o/ /kun 'byung gi bden pa gang zhe na/ lnga phung gi rgyu</text></item>
<item><p>210a5</p><section>mdo sde</section><text>yod pa'i phyir kun 'byung gi bden pa zhes bya'o/ /'gog pa'i bden pa gang zhe na/ 'dod chags dang / zhe sdang dang / gti mug mthar ma lus par bgags pa ni 'gog pa'i bden pa zhes bya'o/ /lam gyi bden pa gang zhe na/ byang chub</text></item>
<item><p>210a6</p><section>mdo sde</section><text>kyi phyogs kyi chos sum bcu rtsa bdun ni lam gyi bden pa'o zhes bya ba ni rnam par phye nas lan btab pa zhes bya'o/ /de la ji ltar na dris pa de ltar lan btab pa zhe na/ ji ltar ngas chos thams cad mi rtag go zhes bshad pa bzhin te/</text></item>
<item><p>210a7</p><section>mdo sde</section><text>yang la las 'di skad du sangs rgyas bcom ldan 'das kyis chos gang gi phyir mi rtag pa gsungs zhes dris na/ de la ni de bzhin gshegs pas 'dus byas kyi chos kyi phyir mi rtag go zhes bshad de/ bdag med pa yang de bzhin no/ /ji ltar</text></item>
<item><p>210a8</p><section>mdo sde</section><text>ngas chos thams cad ni tshig pa'o zhes gsungs pa las gzhan zhig gis de bzhin gshegs pas chos gang gi phyir chos thams cad tshig par gsungs zhes dris na/ de la ni de bzhin gshegs pas 'dod chags dang zhe sdang dang gti mug gi</text></item>
<item><p>210b1</p><section>mdo sde</section><text>phyir tshig par gsungs so/ /zhes lan 'debs so/ /rigs kyi bu de bzhin gshegs pa'i stobs bcu dang / mi 'jigs pa bzhi dang / byams pa chen po dang / thugs rje chen po dang / dran pa nye bar gzhag pa gsum dang / dpa'</text></item>
<item><p>210b2</p><section>mdo sde</section><text>bar 'gro ba la sogs pa'i ting nge 'dzin gyi rnam grangs bye ba phrag brgyad khri rnams dang / mtshan sum bcu rtsa gnyis dang / dpe' byad bzang po brgyad bcu dang / ye shes kyi phyag rgya lnga la sogs pa'i ting nge 'dzin gyi rnam grangs sum khri</text></item>
<item><p>210b3</p><section>mdo sde</section><text>lnga stong rnams dang / rdo rje lta bu'i ting nge 'dzin la sogs pa'i ting nge 'dzin gyi rnam grangs bzhi stong lnga brgya rnams dang / thabs kyi ting nge 'dzin tshad med mtha' yas pa snyed dang / de lta bu la sogs pa'i chos ni de bzhin gshegs pa'i</text></item>
<item><p>210b4</p><section>mdo sde</section><text>sangs rgyas kyi rang bzhin no/ /de ltar sangs rgyas kyi rang bzhin de ni dngos po rnam pa bdun dang ldan te/ rtag pa dang / bdag dang / bde ba dang / yongs su dag pa dang / yang dag pa dang / bden pa dang / dge ba ste/ de ni rnam par phye</text></item>
<item><p>210b5</p><section>mdo sde</section><text>nas lan btab pa'o/ /zhes bya'o/ /rigs kyi bu byang chub sems dpa' tshe gcig gis thogs pa'i sangs rgyas kyi rang bzhin ni rnam pa drug dang ldan te/ rtag pa dang / yongs su dag pa dang / yang dag pa dang / bden pa dang / dge ba</text></item>
<item><p>210b6</p><section>mdo sde</section><text>dang / cung zad mthong ba ste/ de ni rnam par phye nas lan btab pa zhes bya'o/ /ji ltar khyod kyis sngar dge ba'i rtsa ba bcad pa de la sangs rgyas kyi rang bzhin yod dam zhes dris pa ni de la de bzhin gshegs pa'i sangs rgyas kyi</text></item>
<item><p>210b7</p><section>mdo sde</section><text>rang bzhin yang yod/ byang chub sems dpa' skye ba gcig gis thogs pa'i sangs rgyas kyi rang bzhin yang yod de/ sangs rgyas kyi rang bzhin de gnyis kyis ma 'ongs pa la sgrib pa'i phyir med pa zhes bya'o/ /mthar gdon mi</text></item>
<item><p>210b8</p><section>mdo sde</section><text>za bar thob pa'i phyir yod pa zhes bya ste/ de ni rnam par phye nas lan btab pa zhes bya'o/ /de bzhin gshegs pa'i sangs rgyas kyi rang bzhin ni 'das pa ma yin/ da ltar ma yin/ ma 'ongs pa ma yin no/ /skye ba</text></item>
<item><p>211a1</p><section>mdo sde</section><text>gcig gis thogs pa'i sangs rgyas kyi rang bzhin ni da ltar dang ma 'ongs pa'i dus na cung zad mthong ba'i phyir da ltar zhes bya'o/ /rdzogs par ma mthong ba'i phyir ma 'ongs pa zhes bya'o/ /de bzhin gshegs</text></item>
<item><p>211a2</p><section>mdo sde</section><text>pas bla na med pa yang dag par rdzogs pa'i byang chub ma thob pa nas sangs rgyas kyi rang bzhin ni 'das pa dang / da ltar dang / ma 'ongs pa zhes kyang bya ste/ 'bras bu ni de lta ma yin te dus gsum yin pa yang yod dus gsum ma yin pa yang yod do/ /skye ba</text></item>
<item><p>211a3</p><section>mdo sde</section><text>gcig gis thogs pa'i byang chub sems dpa'i sangs rgyas kyi rang bzhin gyi rgyu ni 'das pa dang / da ltar dang / ma 'ongs pa yin te/ 'bras bu yang de dang 'dra ste/ de ni rnam par phye nas lan btab pa zhes bya'o/ /byang chub</text></item>
<item><p>211a4</p><section>mdo sde</section><text>sems dpa' sa dgu pa'i sangs rgyas kyi rang bzhin ni rnam pa drug ste/ rtag pa dang / dge ba dang / yang dag pa dang / bden pa dang / yongs su dag pa dang / bltar yod pa'o/ /de ltar sangs rgyas kyi rang bzhin gyi rgyu ni 'das pa</text></item>
<item><p>211a5</p><section>mdo sde</section><text>dang / da ltar dang / ma 'ongs pa yang yin la 'bras bu yang de bzhin te/ de ni rnam par phye nas lan btab pa zhes bya'o/ /byang chub sems dpa' sa brgyad pa nas sa drug pa'i bar gyi sangs rgyas kyi rang bzhin ni rnam pa lnga ste/ yang</text></item>
<item><p>211a6</p><section>mdo sde</section><text>dag pa dang / bden pa dang / yongs su dag pa dang / dge ba dang / bltar rung ba ste/ de yang sangs rgyas kyi rang bzhin gyi rgyur gyur pas 'das pa dang / da ltar dang / ma 'ongs pa yang yin la/ 'bras bu yang de dang 'dra ste/ de ni</text></item>
<item><p>211a7</p><section>mdo sde</section><text>rnam par phye nas lan btab pa zhes bya'o/ /byang chub sems dpa' sa lnga pa nas sa dang po yan chad kyi sangs rgyas kyi rang bzhin ni rnam pa lnga ste/ yang dag pa dang / bden pa dang / yongs su dag pa dang / bltar rung ba dang / dge</text></item>
<item><p>211a8</p><section>mdo sde</section><text>ba dang / mi dge ba'o/ /rigs kyi bu sangs rgyas kyi rang bzhin lnga pa de dang / sangs rgyas kyi rang bzhin drug pa dang / sangs rgyas kyi rang bzhin bdun pa de ni dge ba'i rtsa ba ma bcad pas gdon mi za bar thob pa'i phyir yod pa zhes</text></item>
<item><p>211b1</p><section>mdo sde</section><text>bya ste/ de ni rnam par phye nas lan btab pa zhes bya'o/ /de la gang gis 'di skad du dge ba'i rtsa ba bcad pa la nges par sangs rgyas kyi rang bzhin yod dam/ nges par sangs rgyas kyi rang bzhin med ces 'dri ba la ni bzhag ste lan</text></item>
<item><p>211b2</p><section>mdo sde</section><text>mi gdab bo/ /byang chub sems dpa' 'od srung gis gsol pa/ bcom ldan 'das bdag gis thos pa lan mi 'debs pa la ni bzhag ste lan mi 'debs pa zhes bgyi na deng de bzhin gshegs pas ci'i rgyu ci'i rkyen gyis lan</text></item>
<item><p>211b3</p><section>mdo sde</section><text>btab pa la bzhag ste lan mi btab pa'o zhes gsungs/ bcom ldan 'das kyis bka' stsal pa/ rigs kyi bu ngas bzhag ste lan ma btab pa la/ bzhag ste lan ma btab pa'o zhes ma gsungs so/ /rigs kyi bu bzhag</text></item>
<item><p>211b4</p><section>mdo sde</section><text>ste lan ma btab pa de la rnam pa gnyis te/ bzlog pa dang / ma chags pa ste/ don de lta bas na bzhag ste lan ma btab pa zhes bya'o/ /byang chub sems dpa' 'od srung gis bcom ldan 'das la 'di skad ces gsol</text></item>
<item><p>211b5</p><section>mdo sde</section><text>to/ /bcom ldan 'das ji ltar bcom ldan 'das kyis gsungs pa ltar ji ltar rgyu la 'das pa dang / da ltar dang / ma 'ongs pa zhes kyang bgyi la/ 'bras bu yang 'das pa dang / da ltar dang / ma 'ongs pa yang lags</text></item>
<item><p>211b6</p><section>mdo sde</section><text>la/ 'das pa dang / da ltar dang / ma 'ongs pa yang ma lags so zhes bgyi/ bcom ldan 'das kyis bka' stsal pa/ rigs kyi bu phung po lnga la rnam pa gnyis te/ rgyu dang 'bras bu'o/ /rgyu'i phung po lnga ni 'das pa dang / da</text></item>
<item><p>211b7</p><section>mdo sde</section><text>ltar dang / ma 'ongs pa yang yin no/ /'bras bu'i phung po lnga ni 'das pa dang / da ltar dang / ma 'ongs pa yang yin la/ 'das pa dang / da ltar dang / ma 'ongs pa yang ma yin no/ /rigs kyi bu ma rig pa'i kun nas</text></item>
<item><p>211b8</p><section>mdo sde</section><text>nyon mongs pa thams cad ni sangs rgyas kyi rang bzhin yin no/ /de ci'i phyir zhe na/ sangs rgyas kyi rang bzhin gyi rgyur 'gyur ba'i phyir te/ ma rig pa dang / 'du byed la sogs pa nyon mongs pa rnams las dge ba'i phung po lnga</text></item>
<item><p>212a1</p><section>mdo sde</section><text>thob pas sangs rgyas kyi rang bzhin zhes bya'o/ /dge ba'i phung po lnga las bla na med pa yang dag par rdzogs pa'i byang chub kyi bar du thob par 'gyur bas de bas na ngas mdo sde las sngar sems can gyi sangs rgyas kyi rang bzhin ni</text></item>
<item><p>212a2</p><section>mdo sde</section><text>khrag dang 'o ma 'dres pa dang 'dra'o zhas gsungs so/ /khrag ces bya ba ni ma rig pa dang / 'du byed la sogs pa nyon mongs pa rnams so/ /'o ma zhes bya ba ni dge ba'i phung po lnga ste/ de bas na ngas nyon mongs pa rnams dang / dge ba'i phung po lnga las</text></item>
<item><p>212a3</p><section>mdo sde</section><text>bla na med pa yang dag par rdzogs pa'i byang chub thob par gyur te/ ji ltar sems can gyi lus ni khu ba dang khrag las gyur pa ltar sangs rgyas kyi rang bzhin yang de dang 'dra'o/ /rgyun du zhugs pa dang / lan gcig phyir ldog pas nyon mongs pa cung zad chod</text></item>
<item><p>212a4</p><section>mdo sde</section><text>pa'i phyir sangs rgyas kyi rang bzhin ni 'o ma dang mtshungs so/ /phyir mi ldog pa'i sangs rgyas kyi rang bzhin ni zho dang mtshungs so/ /dgra bcom pa'i sangs rgyas kyi rang bzhin ni mar dang mtshungs so/ /rang sangs rgyas nas byang chub sems dpa'</text></item>
<item><p>212a5</p><section>mdo sde</section><text>sa bcu'i bar gyi sangs rgyas kyi rang bzhin ni zhun mar dang mtshungs so/ /de bzhin gshegs pa'i sangs rgyas kyi rang bzhin ni mar gyi snying khu dang mtshungs te/ rigs kyi bu da ltar gyi nyon mongs pas bsgribs pa'i phyir mi mthong ngo / /dper na</text></item>
<item><p>212a6</p><section>mdo sde</section><text>ri spos kyi ngad can la rtswa bzod pa zhes bya ba yod pa de la ba lang thams cad kyis mi zos pa ltar sangs rgyas kyi rang bzhin yang de dang 'dra ste/ de ni rnam par phye nas lan btab pa zhes bya'o/ /byang chub sems dpa' 'od srung gis gsol pa/ bcom</text></item>
<item><p>212a7</p><section>mdo sde</section><text>ldan 'das sangs rgyas kyi rang bzhin rnam pa lnga dang / drug dang / bdun te/ gal te ma 'ongs pa la mchis pa zhig lags na/ dge ba'i rtsa ba bcad pa'i mi la sangs rgyas kyi rang bzhin mchis zhes bgyir rung ngam/ bcom ldan 'das kyis bka'</text></item>
<item><p>212a8</p><section>mdo sde</section><text>stsal pa/ rigs kyi bu ji ltar sems can rnams la sngon gyi las yod pas las de'i rgyus na da ltar tshe 'di la 'bras bu rnam par smin par 'gyur ro/ /ma 'ongs pa'i las yod pa ma skyes pa'i phyir 'bras bu mi skye'o/ /da ltar gyi nyon</text></item>
<item><p>212b1</p><section>mdo sde</section><text>mongs pa yod de gal te nyon mongs pa med na sems can thams cad kyis sangs rgyas kyi rang bzhin da ltar mngon par mthong ba'i rigs te/ de bas na dge ba'i rtsa ba bcad pa'i mi ni da ltar gyi dus kyi nyon mongs pa'i rkyen gyis dge ba'i rtsa ba</text></item>
<item><p>212b2</p><section>mdo sde</section><text>bcad kyang ma 'ongs pa'i sangs rgyas kyi rang bzhin gyi mthus dge ba'i rtsa ba phyin yang skye bar 'gyur ro/ /'od srung gis gsol pa/ bcom ldan 'das ma 'ongs pas ji ltar na dge ba'i rtsa ba bskyed par 'gyur/ rigs kyi bu dper na sgron</text></item>
<item><p>212b3</p><section>mdo sde</section><text>ma dang nyi ma ni ma byung yang mun pa gsal bar nus te/ ma 'ongs pa'i rang bzhin gyis sems can gyi ma 'ongs pa'i sangs rgyas kyi rang bzhin skye bar byed pa yang de dang 'dra ste/ de ni rnam par phye nas lan btab pa zhes bya'o/ /byang chub sems</text></item>
<item><p>212b4</p><section>mdo sde</section><text>dpa' 'od srung gis gsol pa/ bcom ldan 'das gal te phung po lnga sangs rgyas kyi rang bzhin lags na ci'i slad du sems can gyi sangs rgyas kyi rang bzhin ni nang na ma yin/ phyi rol na ma yin zhes gsungs/ bcom ldan 'das</text></item>
<item><p>212b5</p><section>mdo sde</section><text>kyis bka' stsal pa/ rigs kyi bu khyod ci'i phyir de ltar yid gol bar gyur/ ngas sngar sems can gyi sangs rgyas kyi rang bzhin ni lam dbu ma yin no zhes ma gsungs sam/ 'od srung gis gsol pa/ bcom ldan 'das bdag gis ni</text></item>
<item><p>212b6</p><section>mdo sde</section><text>yi ma gol mod kyi/ sems can dag lam dbu ma 'di la shes par mi nus pas de'i slad du 'di ltar zhus pa lags so/ /rigs kyi bu gang sems can gyis mi shes pa de ni lam dbu ma yin te/ de la shes pa yang yod la/ mi shes pa yang</text></item>
<item><p>212b7</p><section>mdo sde</section><text>yod do/ /rigs kyi bu ngas sems can mi shes pa shes par bya ba'i phyir sangs rgyas kyi rang bzhin ni nang na ma yin/ phyi rol na ma yin zhes gsungs so/ /de ci'i phyir zhe na/ sems can ma rabs so so'i skye bor gyur pa dag gis la la ni</text></item>
<item><p>212b8</p><section>mdo sde</section><text>sangs rgyas kyi rang bzhin phung po lnga'i nang na gnas te/ ji ltar snod kyi nang na shing tog yod pa dang mtshungs so zhes zer/ la la ni 'di skad du phung po las gzhan pa na yod de/ dper na nam mkha' stong pa dang mtshungs so zhes zer te/</text></item>
<item><p>213a1</p><section>mdo sde</section><text>de bas na de bzhin gshegs pas lam dbu ma gsungs so/ /sems can gyi sangs rgyas kyi rang bzhin ni nang gi skye mched drug ma yin/ phyi rol gyi skye mched drug ma yin te/ phyi nang 'dus pa las lam dbu ma zhes bya ste/</text></item>
<item><p>213a2</p><section>mdo sde</section><text>de'i phyir de bzhin gshegs pas sangs rgyas kyi rang bzhin nyid ni lam dbu ma'o/ /zhes gsungs so/ /nang na ma yin phyi rol na ma yin pa de ni dbu ma zhes bya ste/ de ni rnam par phye nas lan btab pa zhes bya'o/ /gzhan yang rigs kyi bu ji ltar na nang na ma yin</text></item>
<item><p>213a3</p><section>mdo sde</section><text>phyi rol na ma yin zhe na/ rigs kyi bu kha cig ni 'di skad du sangs rgyas kyi rang bzhin nyid ni mu stegs can zhes bya'o/ /de ci'i phyir zhe na/ byang chub sems dpa' sems dpa' chen pos bskal pa tshad med pa'i bar du mu stegs can gyi</text></item>
<item><p>213a4</p><section>mdo sde</section><text>chos kyis nyon mongs pa rnams gcod cing sems rab tu btul te/ sems can gyi don byas nas gdod bla na med pa yang dag par rdzogs pa'i byang chub thob par 'gyur te/ de bas na sangs rgyas kyi rang bzhin ni mu stegs can yin no zhes smra'o/ /kha</text></item>
<item><p>213a5</p><section>mdo sde</section><text>cig ni 'di skad du sangs rgyas kyi rang bzhin ni nang gi slob pa la zhugs pa ste/ de ci'i phyir zhe na/ byang chub sems dpas bskal pa tshad med pa'i bar du mu stegs can gyi chos sgom du zin yang / gal te nang gi chos spangs na bla na med pa yang</text></item>
<item><p>213a6</p><section>mdo sde</section><text>dag par rdzogs pa'i byang chub thob par mi 'gyur te/ de bas na sangs rgyas kyi rang bzhin nyid ni nang gi slob pa la zhugs pa yin no zhes smra'o/ /de bas na de bzhin gshags pas mtha' gnyis las bzlog pa'i phyir sangs rgyas kyi</text></item>
<item><p>213a7</p><section>mdo sde</section><text>rang bzhin ni nang na ma yin phyi rol na ma yin la/ phyi dang nang yin no zhes kyang gsungs te/ de ni lam dbu ma zhes bya'o/ /gzhan yang rigs kyi bu kha cig ni 'di skad du sangs rgyas kyi rang bzhin nyid de bzhin gshegs pa'i rdo rje lta bu'i</text></item>
<item><p>213a8</p><section>mdo sde</section><text>sku/ mtshan sum bcu rtsa gnyis dang / dpe byad bzang po brgyad bcu yin no zhes smras te/ de ci'i phyir zhe na/ mi slu ba'i phyir ro/ /yang 'di skad du sangs rgyas kyi rang bzhin ni stobs bcu dang / mi 'jigs pa bzhi dang / byams pa</text></item>
<item><p>213b1</p><section>mdo sde</section><text>chen po dang / snying rje chen po dang / dran pa nye bar gzhag pa gsum dang / dpa' bar 'gro ba'i ting nge 'dzin la sogs pa'i ting nge 'dzin thams cad yin no/ /de ci'i phyir zhe na/ ting nge 'dzin de dag las rdo rje lta bu'i sku mtshan sum bcu rtsa gnyis</text></item>
<item><p>213b2</p><section>mdo sde</section><text>dang dpe byad bzang po brgyad bcus brgyan pa skye bar 'gyur ro zhes smras te/ de bas na de bzhin gshegs pas mtha' gnyis las bzlog pa'i phyir sangs rgyas kyi rang bzhin ni nang na ma yin phyi rol na ma yin la/ nang dang phyi rol yang yin no</text></item>
<item><p>213b3</p><section>mdo sde</section><text>no zhes gsungs te/ de ni lam dbu ma zhes bya'o/ /gzhan yang rigs kyi bu kha cig ni 'di skad du sangs rgyas kyi rang bzhin ni nang na shin du yid la byed pa yin no/ /de ci'i phyir zhe na/ nang na shin du yid la byed pa spangs pa'i pha rol na bla na</text></item>
<item><p>213b4</p><section>mdo sde</section><text>med pa yang dag par rdzogs pa'i byang chub thob par mi nus te/ de bas na sangs rgyas kyi rang bzhin ni nang na shin du yid la byed pa yin no zhes smra'o/ /kha cig ni 'di skad du sangs rgyas kyi rang bzhin ni gzhan las chos thos pa yin no/ /</text></item>
<item><p>213b5</p><section>mdo sde</section><text>de ci'i phyir zhe na/ gzhan las chos thos pas nang na shin du yid la byed par 'gyur te/ gal te chos ma thos na yid la byed par mi 'gyur ro/ /de lta bas na sangs rgyas kyi rang bzhin ni gzhan las chos thos pa yin no zhes smra'o/ /</text></item>
<item><p>213b6</p><section>mdo sde</section><text>de bas na de bzhin gshegs pas mtha' gnyis las bzlog pa'i phyir/ sangs rgyas kyi rang bzhin ni nang na ma yin phyi rol na ma yin la nang dang phyi rol zhes kyang gsungs te/ de ni lam dbu ma zhes bya'o/ /gzhan yang rigs</text></item>
<item><p>213b7</p><section>mdo sde</section><text>kyi bu kha cig 'di skad du sangs rgyas kyi rang bzhin ni phyi rol yin te/ sbyin pa'i pha rol tu phyin pa yin no/ /sbyin pa'i pha rol tu phyin pa las bla na med pa yang dag par rdzogs pa'i byang chub thob par 'gyur te/ de lta bas na sbyin pa'i</text></item>
<item><p>213b8</p><section>mdo sde</section><text>pha rol du phyin pa ni sangs rgyas kyi rang bzhin yin no zhes smra'o/ /kha cig ni 'di skad du sangs rgyas kyi rang bzhin ni nang yin te/ de yang pha rol du phyin pa lhag ma lnga yin no zhes smra'o/ /de ci'i phyir zhe na/ dngos po de lnga spangs pa'i</text></item>
<item><p>214a1</p><section>mdo sde</section><text>phyi rol na sangs rgyas kyi rang bzhin gyi rgyu dang 'bras bu zhes bya ba med par shes te/ de lta bas na pha rol tu phyin pa lnga ni sangs rgyas kyi rang bzhin no zhes smra'o/ /de bas na de bzhin gshegs pas mtha' gnyis las bzlog</text></item>
<item><p>214a2</p><section>mdo sde</section><text>pa'i phyir sangs rgyas kyi rang bzhin ni nang na ma yin phyi rol na ma yin la/ nang dang phyi rol kyang yin no zhes gsungs pa ni lam dbu ma zhes bya'o/ /gzhan yang rigs kyi bu kha cig 'di skad du sangs rgyas kyi rang bzhin ni nang na gnas te/</text></item>
<item><p>214a3</p><section>mdo sde</section><text>dper na stobs po che'i dpral ba'i nor bu rin po che dang mtshungs so/ /de ci'i phyir zhe na/ rtag pa dang / bde ba dang / bdag dang / yongs su dag pa ni nor bu dang mtshungs te/ de bas na sangs rgyas kyi rang bzhin ni nang na yod do zhes smra'o/ /</text></item>
<item><p>214a4</p><section>mdo sde</section><text>kha cig ni 'di skad du sangs rgyas kyi rang bzhin ni phyi rol na yod de/ dper na dbul po'i khyim na rin po che'i gter yod pa dang mtshungs so/ /de ci'i phyir zhe na/ thabs kyis mthong bar 'gyur ba'i phyir te/ sangs rgyas kyi rang bzhin</text></item>
<item><p>214a5</p><section>mdo sde</section><text>yang de dang 'dra bar sems can gyi phyi rol na yod de thabs kyis mthong bar 'gyur ro zhes smra'o/ /de bas na de bzhin gshegs pas mtha' gnyis las bzlog pa'i phyir sangs rgyas kyi rang bzhin ni nang na ma yin phyi rol na ma yin la/</text></item>
<item><p>214a6</p><section>mdo sde</section><text>nang dang phyi rol kyang ma yin no zhes gsungs te/ de ni dbu ma'i lam zhes bya'o/ /rigs kyi bu sems can gyi sangs rgyas kyi rang bzhin ni yod pa ma yin med pa yang ma yin no/ /de ci'i phyir zhe na/ sangs rgyas kyi rang bzhin yod</text></item>
<item><p>214a7</p><section>mdo sde</section><text>mod kyi/ nam mkha' dang 'dra ba ni ma yin no/ /de ci'i phyir zhe na/ 'jig rten gyi nam mkha' stong pa ni thabs mkhas pa tshad med pa byas kyang dmigs su med de/ sangs rgyas kyi rang bzhin ni dmigs su yod pas/ de'i phyir yod</text></item>
<item><p>214a8</p><section>mdo sde</section><text>mod kyi/ nam mkha' stong pa dang mtshungs pa ni ma yin no/ /sangs rgyas kyi rang bzhin med mod kyi/ ri bong gi rwa dang mtshungs pa ma yin te/ de ci'i phyir zhe na/ ru sbal gyi spu dang / ri bong gi rwa ni thabs tshad med pa rnam pa sna tshogs kyis</text></item>
<item><p>214b1</p><section>mdo sde</section><text>kyang skye bar mi nus te/ sangs rgyas kyi rang bzhin ni skye bar nus pas/ de'i phyir med mod kyi/ ri bong gi rwa dang mi mtshungs so/ /de bas na sangs rgyas kyi rang bzhin ni yod pa ma yin med pa ma yin la/ yod pa dang med pa yang yin no/ /</text></item>
<item><p>214b2</p><section>mdo sde</section><text>ji ltar na yod pa zhe na/ thams cad la yod pa'i byir sems can rnams kyis gcod pa 'am/ dgag par mi nus te/ me mar gyi me lce dang 'dra bar bla na med pa yang dag par rdzogs pa'i bar du thob par 'gyur te/ de bas na yod pa zhes bya'o/ /</text></item>
<item><p>214b3</p><section>mdo sde</section><text>ji ltar na med ce na/ sems can thams cad la da ltar sangs rgyas kyi chos thams cad kyi rtag pa dang / bde ba dang / bdag dang / yongs su dag pa da ltar gyi dus na med pa'i phyir med pa zhes bya'o/ /yod pa dang med pa 'dus pa la ni dbu ma zhes bya</text></item>
<item><p>214b4</p><section>mdo sde</section><text>ste de bas na sems can gyi sangs rgyas kyi rang bzhin ni yod pa ma yin med pa ma yin no zhes bcom ldan 'das kyis gsungs so/ /rigs kyi bu mi la las 'di skad du sa bon gyi nang na 'bras bu yod dam med ces 'dri na/ nges par yod ces kyang</text></item>
<item><p>214b5</p><section>mdo sde</section><text>bya la/ med ces kyang lan gdab bo/ /de ci'i phyir zhe na/ sa bon spangs pa'i pha rol na 'bras bu skye bar mi 'gyur te/ de bas na yod ces kyang bya'o/ /sa bon la myu gu ma byung bas med ces bya ste/ de lta bas na yod pa zhes kyang bya la/ med pa</text></item>
<item><p>214b6</p><section>mdo sde</section><text>zhes kyang bya'o/ /de ci'i phyir zhe na/ dus kyis tha dad mod kyi/ ngo bo ny-id ni gcig ste/ de bzhin du sems can gyi sangs rgyas kyi rang bzhin yang de dang 'dra ste/ gal te sems can las gzhan pa na sangs rgyas kyi rang bzhin yod do zhes</text></item>
<item><p>214b7</p><section>mdo sde</section><text>bya ba de ni de ltar mi rung ngo / /de ci'i phyir zhe na/ sems can nyid sangs rgyas kyi rang bzhin yin la/ sangs rgyas kyi rang bzhin nyid sems can yin te/ dus tha dad pa'i phyir rnam par dag pa dang / ma dag pa yod du zad do/ /rigs kyi</text></item>
<item><p>214b8</p><section>mdo sde</section><text>bu gal te la la zhig gis 'di skad du sa bon gyis 'bras bu skye bar nus sam/ 'bras bus skye bar mi nus zhes 'dri na/ de la 'di skad du skye ba yang yin la mi skye ba yang yin zhes lan gdab bo/ /gsol pa/ bcom ldan 'das dper na</text></item>
<item><p>215a1</p><section>mdo sde</section><text>'jig rten pas 'o ma'i nang na zho mchis so zhes bgyi ba'i don ji lta bu lags bka' stsal pa/ rigs kyi bu gal te gang gis 'o ma'i nang na zho yod do zhes zer ba ni zhen pa'o/ /gang zho med do zhes zer ba ni brdzun du</text></item>
<item><p>215a2</p><section>mdo sde</section><text>smra ba'o/ /dngos po de gnyis ma gtogs par yod ces kyang bya la/ med ces kyang bya'o zhes nges par smra'o/ /de ci'i phyir yod ce na/ 'o ma la zho 'byung ste/ rgyu ni 'o ma/ 'bras bu ni zho ste/ de bas na yod ces bya'o/ /ji ltar med ce</text></item>
<item><p>215a3</p><section>mdo sde</section><text>na/ dbyibs dang ro tha dad pa de/ btung ba dang / spyod pa mi mtshungs so/ /tsha ba'i nad la ni 'o ma gtong / 'khru ba'i nad la zho gtong ngo / /'o ma ni grang nad skye bar byed/ zho ni tsha ba'i nad slong bar byed do/ /rigs kyi bu gang 'di skad du 'o ma'i</text></item>
<item><p>215a4</p><section>mdo sde</section><text>nang na zho'i rang bzhin yod do zhes smra na 'o ma nyid zho yin la zho nyid 'o ma ste/ rang bzhin gcig tu 'gyur na/ ci'i rgyu ci'i rkyen gyis 'o ma sngar 'byung la zho sngar mi 'byung / gal te rgyu dang rkyen yod na ci'i phyir 'jig rten pa thams cad kyis sngar ma smras/ gal te</text></item>
<item><p>215a5</p><section>mdo sde</section><text>rgyu dang rkyen med na ci'i phyir zho sngar ma byung / de ltar zho sngar ma byung bas na/ 'o ma dang / zho dang / mar dang / zhun mar dang / mar gyi snying po zhes go rims su byas/ de bas na zho ni thog ma med la/ da yod pa yin par rig par bya'o/ /gal te thog ma med la da yod</text></item>
<item><p>215a6</p><section>mdo sde</section><text>pa zhig na ni mi rtag pa'i chos su 'gyur ro/ /rigs kyi bu gang gis 'di skad du 'o ma la zho'-i rang bzhin yod pas zho 'byung bar 'gyur gyi/ chu dang rtswa la zho'-i rang bzhin med pas zho mi 'byung ngo zhes smra na/ de yang de lta ma yin no/ /de ci'i phyir</text></item>
<item><p>215a7</p><section>mdo sde</section><text>zhe na/ chu dang rtswa la yang 'o ma dang zho'i rang bzhin yod do/ /gang zhe na/ chu dang rtswa las 'o ma dang zho 'byung ste/ gang gis 'di skad du 'o ma'i nang na ni nges par zho'i rang bzhin yod la/ chu dang rtswa la med do zhes smra na de ni brdzun du</text></item>
<item><p>215a8</p><section>mdo sde</section><text>smra ba yin no/ /de ci'i phyir zhe na/ sems mi mnyam pa'i phyir brdzun du smra ba zhes bya'o/ /rigs kyi bu gal te la la zhig gis 'o ma'i nang na ni nges par zho yod do zhes smra na/ zho'i nang na yang nges par 'o ma 'byung ba'i rigs</text></item>
<item><p>215b1</p><section>mdo sde</section><text>na/ ci'i rgyu ci'i rkyen gyis 'o ma las zho 'byung la zho las 'o ma mi 'byung / gal te rgyu dang rkyen med na zho de ni thog ma med la da yod pa yin par shes te/ de bas na mkhas pa dag ni 'di skad du 'o ma'i nang na zho'-i rang bzhin yod pa yang ma yin med</text></item>
<item><p>215b2</p><section>mdo sde</section><text>pa yang ma yin no zhes smra'o/ /rigs kyi bu de bas na de bzhin gshegs pas mdo 'di las 'di skad du sems can thams cad la nges par sangs rgyas kyi rang bzhin yod do zhes smra na de ni zhen pa zhes bya'o/ /med do zhes smra na de ni brdzun du smra</text></item>
<item><p>215b3</p><section>mdo sde</section><text>ba zhes bya ste/ mkhas pa shes rab can dag gis ni sangs rgyas kyi rang bzhin yod pa yang ma yin med pa yang ma yin zhes smra bar bya'o/ /rigs kyi bu dngos po bzhi 'dus pa las mig gi rnam par shes pa skye ste/ bzhi gang zhe na/ mig dang /</text></item>
<item><p>215b4</p><section>mdo sde</section><text>gzugs dang / snang ba dang chags pa ste/ mig gi rnam par shes pa'i rang bzhin de ni mig ma yin/ gzugs ma yin/ snang ba ma yin/ chags pa ma yin yang 'dus pa las skye bar 'gyur te/ de ltar mig gi rnam par shes pa ni</text></item>
<item><p>215b5</p><section>mdo sde</section><text>thog ma med la da yod par gyur to/ /yod nas kyang phyis med par 'gyur bas de'i phyir thog ma'i rang bzhin zhes bya ba med par rig ste/ de bzhin du 'o ma'i nang na zho'-i rang bzhin yod pa yang de dang 'dra'o/ /gang la las 'di skad</text></item>
<item><p>215b6</p><section>mdo sde</section><text>du chu la zho'i rang bzhin med pas zho mi 'byung gi 'o ma'i nang na nges par zho'i rang bzhin yod do zhes zer na de yang de ltar mi rung ngo / /de ci'i phyir zhe na/ rigs kyi bu chos thams cad ni rgyu tha dad la 'bras bu tha dad de/ rgyu gcig</text></item>
<item><p>215b7</p><section>mdo sde</section><text>las 'bras bu thams cad skye ba yang ma yin la/ 'bras bu thams cad rgyu gcig las 'byung ba yang ma yin no/ /rigs kyi bu dngos po rnam pa bzhi po de las mig gi rnam par shes pa skyes pas dngos po de bzhi las rna ba'i rnam</text></item>
<item><p>215b8</p><section>mdo sde</section><text>par shes pa yang skye'o zhes byar mi rung ngo / /rigs kyi bu thabs spangs te 'o ma las zhor gyur pa dang / zho las mar 'byung mi srid de/ de ltar mi srid pa la bltas na thabs mkhas pa dgos so/ /rigs kyi bu thabs mkhas pa dag ni</text></item>
<item><p>216a1</p><section>mdo sde</section><text>thabs spangs pa'i pha rol na 'o ma las zhor gyur pa mi blta ste/ mar gyi bar du thabs spangs pa'i pha rol na mar du gyur par mi blta'o/ /rigs kyi bu de bas na ngas mdo sde 'di las rgyu skye bas chos yod la/ rgyu 'gags pas chos med</text></item>
<item><p>216a2</p><section>mdo sde</section><text>do zhes gsungs so/ /rigs kyi bu dper na lan tshwa'i mtshan nyid ni lan tshwa mi bro ba thams cad la lan tshwa bro bar byed do/ /gal te lan tshwa mi bro ba rnams la thog ma nas lan tshwa'i rang bzhin yod pa zhig yin na/ ci'i phyir 'jig rten pas lan tshwa</text></item>
<item><p>216a3</p><section>mdo sde</section><text>tshol bar byed/ ji ste thog ma nas med pa zhig yin na thog ma nas med la da yod par rig go/ /'on te rkyen gzhan gyis lan tshwa bro bar gyur tam/ gang yang 'di skad du lan tshwa mi bro ba thams cad la lan tshwa'i rang bzhin yod de/ shas chung</text></item>
<item><p>216a4</p><section>mdo sde</section><text>bas mi shes kyi/ shas chung zad yod pa'i rang bzhin des na lan tshwas lan tshwa bro bar byed do/ /gal te thog ma nas rang bzhin med na lan tshwa yod du zin kyang lan tshwa bro bar mi 'gyur te/ dper na sa bon nyid la chen po bzhi yod</text></item>
<item><p>216a5</p><section>mdo sde</section><text>pas phyi rol gyi chen po bzhi'i rkyen gyis myu gu dang / sdong bu dang / yal ga dang / lo ma skye bar 'gyur ba ltar lan tshwa'i rang bzhin yang de dang 'dra'o zhes smra na de yang de ltar mi rung ngo / /de ci'i phyir zhe na/ lan tshwa mi bro ba la thog ma nas lan</text></item>
<item><p>216a6</p><section>mdo sde</section><text>tshwa'i rang bzhin yod na lan tshwa la yang lan tshwa mi bro ba'i shas yod pa'i rigs so/ /gal te lan tshwa la de ltar rang bzhin gnyis yod na ci'i phyir lan tshwa mi bro ba dgos par spyod par ma gyur/ de bas na lan tshwa la thog ma nas rang bzhin gnyis</text></item>
<item><p>216a7</p><section>mdo sde</section><text>med par shes te/ ji ltar lan tshwa dang 'dra bar lan tshwa mi bro ba thams cad kyang de dang 'dra'o/ /gal te phyi rol gyi chen po bzhi'i mthus nang gi chen po bzhi skye bar 'gyur ro zhes bya ba de yang de ltar mi rung ngo / /de ci'i phyir zhe na/ thabs</text></item>
<item><p>216a8</p><section>mdo sde</section><text>mkhas pa ma yin gyi/ rim gyis bshad pa'i phyir ro/ /'o ma las zho 'byung ba nas mar gyi bar du chos thams cad kyang thabs med par grub pa med pa ltar chen po bzhi yang de dang 'dra'o/ /de ltar phyi rol gyi chen po bzhi las nang gi chen po</text></item>
<item><p>216b1</p><section>mdo sde</section><text>bzhi skyes na ci'i phyir nang gi chen po bzhi las phyi'i chen po bzhi skye bar mi mthong / dper na shing thog shi ri sha zhes bya ba dang mtshungs te/ dbyibs med snying po med mod kyi/ skar ma pa ba sangs mthong ba na 'bras bu sor lnga skye bar 'gyur te/</text></item>
<item><p>216b2</p><section>mdo sde</section><text>de ltar 'bras bu de yang dag par phyi rol gyi chen po bzhi las skyes pa ma yin no/ /rigs kyi bu ji ltar ngas mdo sde bcu gnyis gsungs pa yang / la la ni bdag gi yid dang sbyar te bshad/ la la ni gzhan gyi yid dang sbyar te bshad/ la la ni bdag</text></item>
<item><p>216b3</p><section>mdo sde</section><text>dang gzhan gyi yid dang sbyar te bshad do/ /de la ji ltar na bdag gi yid dang sbyar te bshad pa zhe na/ ji ltar dge slong lnga brgyas shA ri'i bu la 'di skad dris pa dang 'dra ste/ btsun pa bcom ldan 'das kyis lus kyi rgyur gsungs pa ji lta bu lags/ shA</text></item>
<item><p>216b4</p><section>mdo sde</section><text>ri'i bus smras pa/ btsun pa khyed so so nas yang dag par rnam par grol ba thob pas shes pa'i rigs na ci'i rkyen gyis de skad ces 'dri/ de la dge slong kha cig ni 'di skad du btsun pa bdag yang dag pa'i rnam par grol ba ma thob pa na 'di snyam du ma rig pa ni</text></item>
<item><p>216b5</p><section>mdo sde</section><text>lus kyi rgyu'o snyam bsams te/ de ltar yid la byed pa na dgra bcom pa'i 'bras bu thob par gyur to/ /de la kha cig ni 'di skad du btsun pa bdag yang dag pa'i rnam par grol ba ma thob pa na sred pa dang ma rig pa ni lus kyi rgyu'o snyam bsams te</text></item>
<item><p>216b6</p><section>mdo sde</section><text>de ltar yid la byed pa na dgra bcom pa'i 'bras bu thob par gyur to/ /de la kha cig ni 'di skad du 'du byed dang / rnam par shes pa dang / ming dang gzugs dang / drug gi skye mched dang / reg pa dang / tshor ba dang / sred pa dang / len pa dang / srid pa dang / skye</text></item>
<item><p>216b7</p><section>mdo sde</section><text>ba dang / bza' ba dang / bca' ba dang / 'dod pa lnga ni lus kyi rgyu yin no snyam sems so/ /de nas dge slong lnga brgya po so so nas bdag bdag gi shes pa smras nas bcom ldan 'das gang na ba der dong ste/ bcom ldan 'das kyi zhabs la phyag 'tshal</text></item>
<item><p>216b8</p><section>mdo sde</section><text>nas g.yas su lan gsum bskor te/ phyag byas zin nas phyogs gcig tu 'khod de/ so so nas ji ltar bdag bdag gis rig pa'i don bcom ldan 'das la gsol pa dang / de nas shA ri'i bus bcom ldan 'das la gsol pa/ bcom ldan</text></item>
<item><p>217a1</p><section>mdo sde</section><text>'das dge slong de dag la gang ni yang dag par smra ba lags/ gang ni yang dag par smra ba ma lags/ bcom ldan 'das kyis bka' stsal pa/ shA ri'i bu legs so legs so/ /dge slong dag ni yang dag par ma smras pa ni gcig kyang</text></item>
<item><p>217a2</p><section>mdo sde</section><text>med do/ /shA ri'i bus gsol pa/ bcom ldan 'das bcom ldan 'das kyis thugs la ci dgongs/ bcom ldan 'das kyis bka' stsal pa/ shA ri'i bu ngas 'dod pa'i khams kyi sems can rnams kyi phyir pha ma ni lus kyi rgyu yin no zhes gsungs</text></item>
<item><p>217a3</p><section>mdo sde</section><text>te/ de ltar mdo sde gsungs pa de ni bdag gi yid dang sbyar te bshad pa zhes bya'o/ /de la ji ltar na gzhan gyi yid dang sbyar te bshad pa zhe na/ dper na khyim bdag pa ta la zhes bya ba de gang na bar 'ongs nas 'di skad du kye gau ta ma khyod sgyu ma shes sam/ gal te</text></item>
<item><p>217a4</p><section>mdo sde</section><text>sgyu ma shes na sgyu ma chen po yin no/ /gal te sgyu ma mi shes na thams cad mkhyen pa'i ye shes can ma yin no zhes smras so/ /ngas smras pa/ khyim bdag sgyu ma shes pa'i mi la sgyu ma zhes bya 'am/ khyim bdag gis smras pa/ legs so legs so/ /</text></item>
<item><p>217a5</p><section>mdo sde</section><text>gang sgyu ma shes pa de ni sgyu ma zhes bya'o/ /bcom ldan 'das kyis bka' stsal pa/ khyim bdag mnyan du yod pa'i rgyal po rab tu sde pham byed ces bya ba la rigs ngan dbugs 'phrog ces bya ba yod par khyod kyis shes sam/ khyim bdag gis smras</text></item>
<item><p>217a6</p><section>mdo sde</section><text>pa/ gau ta ma bdag snga nas shes so/ /bcom ldan 'das kyis bka' stsal pa/ khyod snga nas shes na khyod la rigs ngan zhes byar rung ngam/ khyim bdag gis smras pa/ gau ta ma bdag gis rigs ngan yin par ni shes mod kyi/ 'on kyang</text></item>
<item><p>217a7</p><section>mdo sde</section><text>bdag gi lus 'di ni rigs ngan ma yin no/ /bcom ldan 'das kyis bka' stsal pa/ khyim bdag khyod kyis rigs ngan shes kyang rigs ngan ma yin par gtogs na/ nga ci'i phyir sgyu ma shes na sgyu ma yin par 'gyur/ khyim bdag nga ni</text></item>
<item><p>217a8</p><section>mdo sde</section><text>yang dag par na rgyu ma yang shes la/ sgyu ma'i rgyu yang shes/ sgyu ma'i rnam par smyin pa yang shes/ sgyu ma'i sgyu rtsal yang shes/ da ni gsod pa yang shes/ gsod pa'i mi yang shes/ gsod pa'i 'bras bu rnam par smin pa yang shes/ gsod</text></item>
<item><p>217b1</p><section>mdo sde</section><text>pa'i rnam par grol ba nas ngan par lta ba'i bar du yang shes/ ngan par lta ba'i mi yang shes/ ngan par lta ba'i 'bras bu rnam par smin pa yang shes/ ngan par lta ba'i rnam par grol ba yang shes so/ /khyim bdag gal te sgyu ma ma yin pa la</text></item>
<item><p>217b2</p><section>mdo sde</section><text>sgyu ma yin no zhes smras sam/ ngan par lta ba ma yin pa la ngan par lta'o zhes smras na/ kha na ma tho ba'i sdig tshad med pa snyed thob par 'gyur ro/ /khyim bdag gis smras pa/ gau ta ma de ltar khyod kyis smras pa ltar na bdag nyes pa chen po</text></item>
<item><p>217b3</p><section>mdo sde</section><text>thob par gyur gyis/ bdag la da ltar bdog pa thams cad 'bul gyis/ bdag de skad ces smras pa de rgyal po sde rab tu pham byed kyis thos par ma byed cig /bcom ldan 'das kyis bka' stsal pa/ khyim bdag nyes pa de'i rkyen gyis nor stor</text></item>
<item><p>217b4</p><section>mdo sde</section><text>ba ma yin te/ de'i rkyen gyis ngan song gsum du lhung bar 'gyur ro/ /de nas khyim bdag de ngan song gsum gyi ming thos nas sngangs skrag pa'i sems skyes te/ bcom ldan 'das la 'di skad ces gsol to/ /'phags pa bdag deng sems stor</text></item>
<item><p>217b5</p><section>mdo sde</section><text>bas sdig pa chen po thob par gyur na/ 'phags pa ni thams cad mkhyen pa lags te/ rnam par grol ba ji ltar thob pa 'ang shin du mkhyen pa'i rigs na/ bdag gis ji ltar na sems can dmyal ba dang / yi dgas dang / byol song gi skye gnas</text></item>
<item><p>217b6</p><section>mdo sde</section><text>las rnam par thar par 'gyur/ de nas de'i tshe de la bden pa bzhi'i chos bstan to/ /khyim bdag gis thos nas rgyun du zhugs pa'i 'bras bu thob par gyur nas khrel ba dang mdzes pa'i sems skyes te/ bdag rmongs pa'i phyir bcom ldan</text></item>
<item><p>217b7</p><section>mdo sde</section><text>'das sgyu ma ma lags pa la sgyu ma'o zhes bgyis te/ bdag deng bcom ldan 'das la 'gyod tshangs gsol zhing dkon mchog gsum la skyabs su mchi'o zhes gsol to/ /bcom ldan 'das kyis legs so legs so zhes bka'</text></item>
<item><p>217b8</p><section>mdo sde</section><text>stsal te/ de ni gzhan gyi yid dang sbyar te bshad pa zhes bya'o/ /de la ji ltar na bdag dang gzhan gyi yid dang sbyar te bshad pa zhe na/ ji ltar ngas gsungs pa las 'jig rten thams cad kyi mkhas pa shes rab can dag yod par 'chad na</text></item>
<item><p>218a1</p><section>mdo sde</section><text>ngas kyang yod par bshad/ 'jig rten gyi mkhas pa shes rab can gyis 'dod pa lnga'i bde ba ni mi rtag pa dang / sdug bsngal ba dang / bdag med pa ste gcad par bya'o zhes bshad na/ nga yang yod par bshad/ 'jig rten gyi</text></item>
<item><p>218a2</p><section>mdo sde</section><text>mkhas pa shes rab can gyis 'dod pa lnga'i bde ba la rtag pa dang / bde ba dang / bdag dang / yongs su dag pa'i gnas med do zhes bshad na/ nga yang de ltar de lta bu'i gnas med do zhes bshad de/ de ni bdag dang gzhan gyi yid dang sbyar te bshad pa zhes</text></item>
<item><p>218a3</p><section>mdo sde</section><text>bya'o/ /rigs kyi bu ji ltar ngas byang chub sems dpa' sa bcu pas sangs rgyas kyi rang bzhin cung zad cig mthong ngo zhes gsungs pa ni gzhan gyi yid dang sbyar te bshad pa zhes bya'o/ /ci'i phyir cung zad cig mthong ba zhe na/ byang chub sems</text></item>
<item><p>218a4</p><section>mdo sde</section><text>dpa' sa bcu pas dpa' bar 'gro ba'i ting nge 'dzin la sogs pa chos kyi rnam grangs sum stong thob pa'i phyir bdag bla na med pa yang dag par rdzogs pa'i byang chub mngon par thob par shes kyi/ sems can thams cad bla na med pa yang dag par rdzogs pa'i</text></item>
<item><p>218a5</p><section>mdo sde</section><text>byang chub gdon mi za bar thob par mi mthong ste/ de bas na byang chub sems dpa' sa bcu pas sangs rgyas kyi rang bzhin phyogs cung zad cig mthong ngo zhes gsungs so/ /rigs kyi bu ngas rtag tu sems can kun la sangs rgyas kyi rang bzhin yod do</text></item>
<item><p>218a6</p><section>mdo sde</section><text>zhes gsungs pa ni bdag gi yid dang sbyar te bshad pa'o/ /sems can thams cad ni chad pa ma yin 'gog pa ma yin te/ bla na med pa yang dag par rdzogs pa'i byang chub thob par 'gyur ro zhes bya ba ni bdag gi sems dang sbyar te bshad pa'o/ /</text></item>
<item><p>218a7</p><section>mdo sde</section><text>sems can thams cad la sangs rgyas kyi rang bzhin yod ste nyon mongs pas yongs su khebs pas mi mthong ngo zhes ngas kyang de skad gsungs/ khyod kyang de skad 'chad de/ de ni bdag dang gzhan gyi sems dang sbyar te bshad pa zhes bya'o// //</text></item>
<item><p>218a8</p><section>mdo sde</section><text>'phags pa yongs su mya ngan las 'das pa chen po'i mdo/ bam po bzhi bcu bdun pa/ rigs kyi bu de bzhin gshegs pas skabs kha cig tu rnam pa gcig gis chos grangs med pa gsungs te/ ji ltar</text></item>
<item><p>218b1</p><section>mdo sde</section><text>mdo sde las tshangs par spyod pa thams cad kyi rgyu ni dge ba'i bshes gnyen yin no zhes gsungs pa dang 'dra ste/ tshangs par spyod pa thams cad kyi rgyu grangs med mod kyi/ dge ba'i bshes gnyen bshad pa'i nang du thams cad 'dus so/ /</text></item>
<item><p>218b2</p><section>mdo sde</section><text>ji ltar ngas 'di skad du mi dge ba thams cad kyi rgyu ni ngan par lta ba'o zhes gsungs pa dang mtshungs te/ mi dge ba spyod pa thams cad kyi rgyu grangs med mod kyi/ ngan par lta ba bshad pa'i nang du thams cad 'dus so/ /yang 'di skad</text></item>
<item><p>218b3</p><section>mdo sde</section><text>du bla na med pa yang dag par rdzogs pa'i byang chub kyi rgyu ni dad pa'i sems so zhes gsungs te/ byang chub kyi rgyur 'gyur ba grangs med mod kyi/ thams cad dad pa'i sems bshad pa'i nang du 'dus so/ /rigs kyi bu de bzhin gshegs pas</text></item>
<item><p>218b4</p><section>mdo sde</section><text>chos grangs med pa bshad pa la/ sangs rgyas kyi rang bzhin yin par gsungs mod kyi/ de yang phung po dang / khams dang / skye mched las gzhan pa ma yin no/ /rigs kyi bu de bzhin gshegs pas sems can gyi phyir chos gsungs pa la</text></item>
<item><p>218b5</p><section>mdo sde</section><text>tshig rnam pa bdun du gsungs te/ rgyu'i tshig dang / 'bras bu'i tshig dang / rgyu dang 'bras bu'i tshig dang / dpe'i tshig dang / smra ba'i mi rigs pa'i tshig dang / 'jig rten kun du spel ba'i tshig dang / yid bzhin gyi tshig go/ /de la ji ltar na rgyu'i tshig</text></item>
<item><p>218b6</p><section>mdo sde</section><text>ce na/ da ltar gyi rgyu las ma 'ongs pa'i 'bras bu bshad pa ste/ ngas 'di skad du rigs kyi bu khyod mthong ngam/ sems can gang gsod pa la dga' ba nas ngan par lta ba'i bar du dga' ba de ni sems can dmyal ba pa yin par rig go/ /</text></item>
<item><p>218b7</p><section>mdo sde</section><text>rigs kyi bu sems can gang gsod pa nas ngan par lta ba'i bar du mi dga' ba de ni lha dang mi yin par rig go zhes gsungs te/ de ni rgyu'i tshig go/ /ji ltar na 'bras bu'i tshig ce na/ da ltar gyi 'bras bu las 'das pa'i rgyu bshad pa ste/</text></item>
<item><p>218b8</p><section>mdo sde</section><text>ji ltar mdo sde las rigs kyi bu khyod kyis ji ltar mthong ba ltar/ sems can dbul phongs pa bzhin mdog mi sdug cing mdangs med pa de ni gdon mi za bar tshul khrims bshig pa'i dri ma'i sems dang / zhe sdang gi sems dang /</text></item>
<item><p>219a1</p><section>mdo sde</section><text>khrel ba dang 'dzem pa med pa'i sems dang bcas pa yin par rig go/ /gal te sems can gang nor mang la rab tu phyug cing dbang po dang ldan te gzi brjid dang rang dbang yod pa de ni gdon mi za bar tshul khrims dang / sbyin pa dang /</text></item>
<item><p>219a2</p><section>mdo sde</section><text>brtson 'grus dang / khrel ba dang / 'dzem pa yod de/ phrag dog dang zhe sdang med pa yin par rig ste/ de ni 'bras bu'i tshig go/ /ji ltar rgyu dang 'bras bu'i tshig ce na/ ji ltar mdo sde las bshad pa dang mtshungs te/ rigs kyi bu sems can gyi da</text></item>
<item><p>219a3</p><section>mdo sde</section><text>ltar gyi skye mched drug dang / reg bya'i rgyu ni 'das pa'i las kyi 'bras bu yin la/ de bzhin gshegs pa yang las so zhes gsungs te/ las de'i rgyu de'i rkyen kyis ma 'ongs pa'i 'bras bu thob pa de ni rgyu dang 'bras bu'i tshig go/ /ji ltar na</text></item>
<item><p>219a4</p><section>mdo sde</section><text>dpe'i tshig ce na/ ji ltar seng ge'i rgyal po la nga'i sku'i dper len pa ltar bal glang gi rgyal po chen po dang / klu'i rgyal po chen po dang / shing ba ri tsi tra dang / rin po che sna bdun gyi phung po dang / rgya mtsho dang / ri rab dang / sa chen po dang /</text></item>
<item><p>219a5</p><section>mdo sde</section><text>char chen po dang / gru mkhan dang / ded dpon dang / skyes bu 'dul ba dang / stobs po che dang / khyu mchog dang / bram ze dang / dge sbyong dang / grong khyer chen po dang / shing ta la dang / dpe'i mdo de lta bu dag ni dpe'i tshig go/ /ji ltar na smra ba'i</text></item>
<item><p>219a6</p><section>mdo sde</section><text>mi rigs pa'i tshig ce na ngas mdo sde las gnam sa gnyis 'byar bar 'gyur ba dang / rgyal po sde rab tu pham byed la phyogs bzhi'i ri 'ong ngo zhes bshad pa dang / ji ltar dge bsnyen ma khri sna sa la'i ma la gal te shing sA la 'di khrims</text></item>
<item><p>219a7</p><section>mdo sde</section><text>brgyad srung nus na/ lha dang mi'i bde ba yang myong bar 'gyur ro zhes bshad pa dang / byang chub sems dpa' sa bcu pa la phyir ldog pa'i sems yod do zhes bshad kyang bla'i/ de bzhin gshegs pa la tshig rnam pa gnyis yod do zhes mi smra ba</text></item>
<item><p>219a8</p><section>mdo sde</section><text>dang / rgyun du zhugs pa ngan song gsum du ltung ngo zhes smra ba yang bla'i/ sa bcu pa la phyir ldog pa'i sems yod do zhes smra ba de ni smra ba'i mi rigs pa'i tshig go/ /ji ltar na 'jig rten spel ba'i tshig ce na/ ji ltar bcom ldan 'das kyis</text></item>
<item><p>219b1</p><section>mdo sde</section><text>gsungs pa las skyes pa dang / bud med dang / chen po dang / chung ngu dang / song ba dang / 'ong ba dang / 'dug pa dang / nyal ba dang / shing rta dang / theg pa dang / gnas khang dang / khang pa dang / bum pa dang / gos dang / sems can dang / rtag pa dang / bde ba dang / bdag dang /</text></item>
<item><p>219b2</p><section>mdo sde</section><text>yongs su dag pa dang / dmag gi tshogs dang nags tshal dang / grong dang grong khyer dang / dge 'dun dang / sgyu ma dang / 'dus pa dang / gyes pa de dag ni 'jig rten spel ba'i tshig go/ /ji ltar na yid bzhin gyi tshig ce na/ ji ltar ngas sdom pa nyams pa la spyos</text></item>
<item><p>219b3</p><section>mdo sde</section><text>nas bdag 'gyod de tshul khrims sdom par 'gyur ba dang / ngas rgyun du zhugs pa la bstod pas bus pa ma rabs dge ba'i sems skyed par gyur pa dang / byang chub sems dpa' la bstod pas sems can rnams byang chub tu sems bskyed pa dang /</text></item>
<item><p>219b4</p><section>mdo sde</section><text>dge ba'i chos rnams bsgom par bya ba'i phyir ngan song gsum gyi sdug bsngal bshad pa dang / 'dus byas kyi chos rnams kyi phyir chos thams cad tshig pa zhes bshad pa dang / bdag med pa yang de dang 'dra bar thams cad bag med pa dang / le lo</text></item>
<item><p>219b5</p><section>mdo sde</section><text>med par bya ba'i phyir sems can thams cad la sangs rgyas kyi rang bzhin yod do zhes bshad pa de dag ni yid bzhin gyi tshig ces bya'o/ /rigs kyi bu gzhan yang de bzhin gshegs pa la bdag gi yid dang sbyar te bshad pa'i gsung yod</text></item>
<item><p>219b6</p><section>mdo sde</section><text>do/ /de bzhin gshegs pa'i sangs rgyas kyi rang bzhin ni rnam pa gnyis te/ yod pa dang med pa'o/ /de la yod pa ni 'di lta ste/ mtshan sum bcu rtsa gnyis dang / dpe byad bzang po brgyad bcu dang / stobs bcu dang / mi 'jigs pa bzhi dang /</text></item>
<item><p>219b7</p><section>mdo sde</section><text>dran pa nye bar gzhag pa gsum dang / byams pa chen po dang / snying rje chen po dang / dpa' bar 'gro ba'i ting nge 'dzin la sogs pa ting nge 'dzin tshad med pa snyed dang / rdo rje lta bu'i ting nge 'dzin la sogs pa tshad med pa snyed dang / thabs</text></item>
<item><p>219b8</p><section>mdo sde</section><text>mkhas pa la sogs pa'i ting nge 'dzin tshad med pa snyed dang / ye shes lnga la sogs pa'i ting nge 'dzin tshad med pa snyed ni yod pa zhes bya'o/ /de la med pa ni 'di lta ste/ de bzhin gshegs pa'i 'das pa'i dge ba rnams dang / mi dge ba dang /</text></item>
<item><p>220a1</p><section>mdo sde</section><text>lung du mi ston pa dang / las dang / rgyu dang / 'bras bu dang / rnam par smin pa dang / nyon mongs pa dang / phung po lnga dang / rten cing 'brel te 'byung ba bcu gnyis ni med pa zhes bya'o/ /rigs kyi bu ji ltar yod pa dang med</text></item>
<item><p>220a2</p><section>mdo sde</section><text>pa dang 'dra bar dge ba dang mi dge ba dang / zag pa dang bcas pa dang zag pa med pa dang / 'jig rten dang / 'jig rten ma yin pa dang / 'phags pa dang 'phags pa ma yin pa dang / 'dus byas dang 'dus ma byas dang / yang dag pa dang yang dag</text></item>
<item><p>220a3</p><section>mdo sde</section><text>pa ma yin pa dang / zhi ba dang ma zhi ba dang / rtsod pa dang rtsod pa ma yin pa dang / khams dang khams ma yin pa dang / nyon mongs pa dang nyon mongs pa ma yin pa dang / len pa dang len pa ma yin pa dang / lung ston pa dang lung ston pa ma yin pa dang / yod</text></item>
<item><p>220a4</p><section>mdo sde</section><text>pa dang yod pa ma yin pa dang / dus gsum dang dus gsum ma yin pa dang / dus dang dus ma yin pa dang / rtag pa dang mi rtag pa dang / bdag dang bdag med pa dang / bde ba dang bde ba med pa dang / yongs su dag pa dang yongs su ma dag pa dang / gzugs</text></item>
<item><p>220a5</p><section>mdo sde</section><text>dang / tshor ba dang / 'du shes dang / 'du byed dang / rnam par shes pa dang / gzugs dang / tshor ba dang / 'du shes dang / 'du byed dang / rnam par shes pa ma yin pa dang / nang gi skye mched dang nang gi skye mched ma yin pa dang / phyi'i skye mched dang</text></item>
<item><p>220a6</p><section>mdo sde</section><text>phyi'i skye mched ma yin pa dang / rten cing 'brel te 'byung ba bcu gnyis dang rten cing 'brel te 'byung ba bcu gnyis ma yin pa ni de bzhin gshegs pa'i sangs rgyas kyi rang bzhin yod pa dang med pa zhes bya ste/ log sred can gyi sangs</text></item>
<item><p>220a7</p><section>mdo sde</section><text>rgyas kyi rang bzhin yod pa dang med pa'i bar du de dang 'dra'o/ /rigs kyi bu ngas sems can thams cad la sangs rgyas kyi rang bzhin yod do zhes gsungs mod kyi/ sems can rnams kyis de bzhin gshegs pas bdag gi yid dang sbyar</text></item>
<item><p>220a8</p><section>mdo sde</section><text>te bshad pa'i gsung yin par mi shes so/ /rigs kyi bu tshig de dag ni skye ba gcig gis thogs pa'i byang chub sems dpas kyang shes par mi nus na theg pa gnyis dang / byang chub sems dpa' gzhan dag gis shes</text></item>
<item><p>220b1</p><section>mdo sde</section><text>pa lta ci smos/ rigs kyi bu nga sngon dus gcig na bya rgod spungs pa'i ri la bzhugs te/ byang chub sems dpa' byams pa dang / kun rdzob kyi bden pa'i gtam byas pa na shA ri'i bu la sogs pa nyan thos lnga brgyas dngos po de</text></item>
<item><p>220b2</p><section>mdo sde</section><text>dag shes par ram/ rig par ma gyur na 'jig rten las 'das pa'i don dam pa'i bden pa lta ci smos/ rigs kyi bu sangs rgyas kyi rang bzhin la la ni log sred can la yod de dge ba'i rtsa ba can la med do/ /sangs rgyas kyi rang bzhin</text></item>
<item><p>220b3</p><section>mdo sde</section><text>la la ni dge ba'i rtsa ba can la yod de log sred can la med do/ /sangs rgyas kyi rang bzhin la la ni gnyis ka la yod de/ sangs rgyas kyi rang bzhin la la ni gnyis ka la med do/ /rigs kyi bu nga'i nye gnas rnams las gang tshig rnam pa</text></item>
<item><p>220b4</p><section>mdo sde</section><text>bzhi po dag gi don shes pa ni log sred can la nges par sangs rgyas kyi rang bzhin yod dam/ nges par sangs rgyas kyi rang bzhin med ces dri bar mi bya'o/ /gang sems can thams cad la sangs rgyas kyi rang bzhin yod ces bya ba</text></item>
<item><p>220b5</p><section>mdo sde</section><text>ni de bzhin gshegs pas bdag gi yid dang sbyar te gsungs pa'i tshig ces bya ste/ de ltar de bzhin gshegs pas kyang bdag gi yid dang sbyar te gsungs na/ ci'i phyir sems can gyis phyogs gcig tu lta bar byed/ rigs kyi</text></item>
<item><p>220b6</p><section>mdo sde</section><text>bu dper na gang gA'i klung gi nang gi sems can rnam pa bdun po n-i rtag tu nub pa dang / skad cig byung nas phyir nub pa dang / byung nas gnas par gyur pa dang / byung nas phyogs bzhi kun du lta ba dang / kun du bltas nas song ba dang /</text></item>
<item><p>220b7</p><section>mdo sde</section><text>song nas sdod pa dang / chu dang skam sa gnyis kar 'gro ba'o/ /de la rtag tu nub pa zhes bya ba ni 'di lta ste/ nya chen po mi dge ba'i las chen po rnam par smin te lus lci bas chu'i gting na gnas te/ de'i phyir rtag tu nub pa'o/ /skad</text></item>
<item><p>220b8</p><section>mdo sde</section><text>cig byung nas phyir yang nub pa ni nya chen po dag mi dge ba'i las rnam par smin te/ lus lci bas mi zab par gnas te/ skad cig tsam snang ba'i 'od mthong bar gyur to/ /snang ba'i rkyen gyis skad cig tsam byung yang lus lci bas</text></item>
<item><p>221a1</p><section>mdo sde</section><text>phyir yang nub bo/ /byung nas gnas pa ni nya ti byid ces bya ba chu mi zab pa la gnas shing snang ba'i 'od mthong bar dga'o/ /byung nas phyogs kun du lta ba ni nya tshag gu zhes bya ba zas tshol ba'i phyir phyogs bzhi</text></item>
<item><p>221a2</p><section>mdo sde</section><text>kun du lta'o/ /bltas nas song ba ni nya chag gu zhes bya ba rgyang nas zas ci mthong yang zas yin snyam ste/ myur bar 'gro ba ni bltas nas song ba'o/ /song nas sdad pa ni nya de der phyin nas bzar rung ba zhig rnyed na sdod pa ni song nas sdod</text></item>
<item><p>221a3</p><section>mdo sde</section><text>pa'o/ /chu dang skam sa gnyis kar 'gro ba ni rus sbal lo/ /rigs kyi bu yongs su mya ngan las 'das pa chen po'-i chu klung dam pa'i nang na yang sems can rnam pa bdun yod de/ rtag tu nub pa nas bdun pa la thug gi bar du bar 'ga' ni nub</text></item>
<item><p>221a4</p><section>mdo sde</section><text>bar 'ga' ni phyir 'byung ngo / /de la rtag tu nub pa zhes bya ba ni gang la la zhig gis yongs su mya ngan las 'das pa chen po'i mdo 'di las de bzhin gshegs pa ni rtag tu gnas pa/ 'gyur zhing 'pho ba med pa ste/ rtag pa dang / bde ba dang /</text></item>
<item><p>221a5</p><section>mdo sde</section><text>bdag dang yongs su dag pa mthar yongs su mya ngan las mi 'da'o/ /sems can thams cad la sangs rgyas kyi rang bzhin yod de/ log sred can dang / shin du rgyas pa'i mdo la skur pa dang / mtshams med pa lnga'i kha na ma tho ba</text></item>
<item><p>221a6</p><section>mdo sde</section><text>byas pa dang / rtsa ba bzhi nyams pa/ gdon mi za bar byang chub tu mngon par 'tshang rgya'o/ /rgyun du zhugs pa dang / lan gcig phyir ldog pa dang / phyir mi ldog pa dang / dgra bcom pa dang / rang sangs rgyas dag kyang gdon mi za bar bla na med</text></item>
<item><p>221a7</p><section>mdo sde</section><text>pa yang dag par rdzogs pa'i byang chub tu 'gyur ro zhes gsungs pa thos na dad pa'i sems mi skye ste/ de 'di snyam du bsams nas 'di skad ces smra'o/ /yongs su mya ngan las 'das pa'i mdo 'di ni mu stegs can gyi yi ge ste/ sangs</text></item>
<item><p>221a8</p><section>mdo sde</section><text>rgyas kyis gsungs pa ma yin no zhes smras nas de'i tshe dge ba'i bshes gnyen dang bral te dam pa'i chos ma thos so/ /ci ste res 'ga' thos na yang yid la byed mi nus so/ /ji ltar yid la byed na yang dge ba yid la mi byed do/ /</text></item>
<item><p>221b1</p><section>mdo sde</section><text>dge ba yid la mi byed pas mi dge ba'i chos la gnas par 'gyur ro/ /mi dge ba'i chos la gnas pa la rnam pa drug ste/ 'di ltar mi dge ba dang / dge ba med pa dang / chos sme bar byed pa dang / srid pa skyed pa dang / nyon mongs pas gdungs pa dang /</text></item>
<item><p>221b2</p><section>mdo sde</section><text>mi dge ba'i 'bras bu myong ba ste/ de ni nub pa zhes bya'o/ /de la ji ltar nub ce na dge ba'i sems med pa dang / rtag tu mi dge ba spyod pa dang / gnyen po la nan tan mi byed pa ni nub pa zhes bya'o/ /de la mi dge ba zhes bya ba ni 'phags pa rnams</text></item>
<item><p>221b3</p><section>mdo sde</section><text>kyis smod pa dang / 'jigs pa'i sems skye ba dang / dge ba'i bshes gnyen gyis spong ba dang / sems can la phan pa'i don du mi 'gyur ba'i phyir mi dge ba zhes bya'o/ /dge ba med pa zhes bya ba ni mi dge ba'i 'bras bu tshad med pa snyed skye bar</text></item>
<item><p>221b4</p><section>mdo sde</section><text>byed pa dang / ma rig pas rtag tu glags pa dang / mi ngan pa la sten cing mdza' bar byed pa dang / dge ba la nan tan byed pa'i thabs med pa dang / sems phyin ci log tu gyur te rtag tu nor ba'i phyir dge ba med pa zhes bya'o/ /de la chos sme bar</text></item>
<item><p>221b5</p><section>mdo sde</section><text>byed pa zhes bya ba ni lus dang ngag rtag tu sme bar byed pa dang / sems can rnam par dag pa sme bar byed pa dang / mi dge ba'i las skyed pa dang / dge ba'i chos spong bar byed pa'i phyir chos sme bar byed pa zhes bya'o/ /de la sred pa skyed pa zhes</text></item>
<item><p>221b6</p><section>mdo sde</section><text>bya ba ni ji ltar gong ma gsum po ltar byas na sems can dmyal ba dang / byol song gi skye gnas dang / yi dgas su skye bar 'gyur te/ rnam par grol ba'i chos la nan tan mi byed cing lus dang / ngag dang yid kyi las srid pa rnams la mi skyo</text></item>
<item><p>221b7</p><section>mdo sde</section><text>ba ni srid pa skyed pa zhes bya'o/ /nyon mongs pas gdungs pa zhes bya ba ni ji ltar gong ma bzhi po ltar rdzogs par byas pas lus dang sems nyon mongs par gyur te/ zhi ba spong ba'i phyir gdung ba zhes bya/ sems can dmyal ba'i rnam par smin pa myong ba'i</text></item>
<item><p>221b8</p><section>mdo sde</section><text>phyir gdung ba zhes bya/ sems can rnams tshig pa'i phyir gdung ba zhes bya/ dge ba'i chos thams cad tshig pa'i phyir gdung ba zhes bya'o/ /rigs kyi bu dad pa'i sems ni bsil zhing tshim pa ste/ de dang mi ldan pa'i phyir gdung ba zhes bya'o/ /mi dge ba'i</text></item>
<item><p>222a1</p><section>mdo sde</section><text>'bras bu myong ba zhes bya ba ni ji ltar gong ma lnga po ltar rdzogs par byas pas shi nas sems can dmyal ba dang / byol song gi skye gnas dang / yi dgas kyi khams su ltung ba'o/ /rigs kyi bu gzhan yang mi dge ba'i dngos</text></item>
<item><p>222a2</p><section>mdo sde</section><text>po rnam pa gsum gyis mi dge ba'i 'bras bu myong ba zhes bya'o/ /gsum gang zhe na/ nyon mongs pa mi dge ba dang / las mi dge ba dang / rnam par smin pa mi dge ba ste/ de ni mi dge ba'i 'bras bu rnam par smin pa myong ba zhes bya'o/ /</text></item>
<item><p>222a3</p><section>mdo sde</section><text>rigs kyi bu gang zag la la gong ma'i dngos po rnam pa drug dang ldan na dge ba'i rtsa ba gcod par 'gyur te/ mtshams med pa lnga'i kha na ma tho ba byed pa dang / rtsa ba bzhi'i sdom pa 'jig pa dang / dkon mchog gsum la skur pa 'debs pa</text></item>
<item><p>222a4</p><section>mdo sde</section><text>dang / dge 'dun gyi nor la thugs thub tu spyod pa dang / chos ma yin pa'i dngos po rnam pa sna tshogs byed par 'gyur te/ de'i rgyu de'i rkyen gyis mtshams med pa'i sems can dmyal bar nub ste/ lus myong ba yang chu zheng dpag tshad brgyad khri</text></item>
<item><p>222a5</p><section>mdo sde</section><text>bzhi stong snyed do/ /de'i lus dang / ngag dang / yid kyi las rab tu lci bas 'byung bar mi nus so/ /de ci'i phyir zhe na/ sems la dge ba'i chos bskyed mi nus pa'i phyir ro/ /de bzhin gshegs pa grangs med pa rnams 'jig rten du byung yang mi mthong</text></item>
<item><p>222a6</p><section>mdo sde</section><text>mi thos te/ de bas na klung gang gA'i nya chen po dang mtshungs te nub pa zhes bya'o/ /rigs kyi bu ngas log sred can dag ni rtag tu nub pa yin no zhes gsungs mod kyi/ rtag tu nub pa yin la log sred can ma yin pa yin pa yang yod do/ /</text></item>
<item><p>222a7</p><section>mdo sde</section><text>gang zhe na/ gang srid pa'i phyir sbyin pa dang / tshul khrims srung ba'i dge ba spyod pa ni rtag tu nub pa zhes bya'o/ /rigs kyi bu dge ba rnam pa 'di bzhis ni mi dge ba'i 'bras bu thob par 'gyur ro/ /bzhi gang zhe na/ gzhan las 'phags par 'dod pa'i</text></item>
<item><p>222a8</p><section>mdo sde</section><text>phyir mdo sde dang yi ge klog cing 'don pa dang / rnyed pa dang grags pa'i phyir tshul khrims sdom pa dang / gzhan gyi dbang byed par 'dod pa'i phyir sbyin pa byed pa dang / 'du shes med 'du shes med min skye mched kyi phyir rtse gcig tu yid la byed</text></item>
<item><p>222b1</p><section>mdo sde</section><text>pa ste/ dge ba'i dngos po de bzhis ni mi dge ba'i 'bras bu rnam par smin par 'gyur ro/ /gang de lta bu'i dngos po bzhi ltar spyod pa ni nub nas phyir byung la byung nas phyir nub pa zhes bya'o/ /ci'i phyir nub pa zhe na srid pa gsum la mos pa'i</text></item>
<item><p>222b2</p><section>mdo sde</section><text>phyir ro/ /ci'i phyir byung ba zhe na/ snang ba'i 'od mthong ba'i phyir ro/ /de la snang ba'i 'od ni thos pa dang / tshul khrims dang / sbyin pa dang / ting nge 'dzin no/ /ci'i phyir nub ce na/ ngan par lta ba dang / nga rgyal bskyed pa'i phyir te/ de bas na ngas</text></item>
<item><p>222b3</p><section>mdo sde</section><text>mdo sde las tshigs su bcad pa 'di dag gsungs so/ /sems can gang gis srid pa la mos te/ /srid pas dge dang mi dge'i las byed na/ /de ni mya ngan lam las bslad pa ste/ /skad cig byung nas phyir yang nub pa'o/ /'khor ba'i</text></item>
<item><p>222b4</p><section>mdo sde</section><text>rgya mtsho mun par 'gro ba dag /rnam par grol yang nyon mongs bcas pa yin/ /des ni mi dge'i 'bras bu phyir len te/ /skad cig byung nas phyir yang nub par gyur/ /rigs kyi bu nya chen po ni snang ba'i 'od mthong ba'i phyir skad</text></item>
<item><p>222b5</p><section>mdo sde</section><text>cig phyir byung yang lus lci bas phyir nub pa dang 'dra bar/ gong ma'i gang zag rnam pa gnyis kyang de dang 'dra'o/ /rigs kya bu gal te gang zhig srid pa gsum la chags pa ni nub pa zhes bya'o/ /yongs su mya ngan las 'das pa'i mdo sde 'di thos</text></item>
<item><p>222b6</p><section>mdo sde</section><text>nas dad pa'i sems bskyed pa ni byung ba zhes bya'o/ /ci'i rgyu ci'i rkyen gyis byung ba zhe na/ mdo sde 'di thos nas mi dge ba'i chos thams cad spangs te/ dge ba'i chos sgom pa ni byung ba zhes bya ba ste/ dad pa yod mod kyi/ ldan pa zhes mi bya'o/ /</text></item>
<item><p>222b7</p><section>mdo sde</section><text>ci'i rgyu ci'i rkyen gyis dad pa dang mi ldan pa zhes bya zhe na/ gang zag des yongs su mya ngan las 'das pa chen po rtag pa dang / bde ba dang / bdag dang / yongs su dag pa yin par dad mod kyi/ de bzhin gshegs pa'i sku ni mi rtag pa dang / bde ba med</text></item>
<item><p>222b8</p><section>mdo sde</section><text>pa dang / bdag med pa dang / yongs su dag pa med pa zhes zer te/ de bzhin gshegs pa mya ngan las 'das pa la rnam pa gnyis te/ 'dus byas dang / 'dus ma byas pa'o/ /'dus byas kyi mya ngan las 'das pa la ni rtag pa dang / bde ba dang / bdag</text></item>
<item><p>223a1</p><section>mdo sde</section><text>dang / yongs su dag pa med do/ /'dus ma byas kyi mya ngan las 'das pa la ni rtag pa dang / bde ba dang / bdag dang / yongs su dag pa yod do zhes sems can la sangs rgyas kyi rang bzhin yod par yid ches mod kyi/ nges par thams cad</text></item>
<item><p>223a2</p><section>mdo sde</section><text>la yod par yid mi ches te/ de bas na dad pa dang mi ldan pa zhes bya'o/ /rigs kyi bu dad pa la rnam pa gnyis te/ dad pa dang / tshol ba'o/ /gang zag de la dad pa yod mod kyi tshol zhing rtsol mi nus te/ de bas na dad pa dang mi ldan pa zhes mi bya'o/ /yang rnam</text></item>
<item><p>223a3</p><section>mdo sde</section><text>pa gnyis te/ thos pa las skyes pa dang / bsams pa las skye ba'o/ /de'i dad pa thos pa las skyes te/ bsams pa las ma skyes pas na dad pa dang mi ldan pa zhes bya'o/ /yang rnam pa gnyis te/ byang chub yod par dad pa dang / thob pa yod par dad pa'o/ /de'i dad</text></item>
<item><p>223a4</p><section>mdo sde</section><text>pa'i sems ni byang chub yod par dad mod kyi/ thob pa yod par yid mi ches pa ni dad pa dang mi ldan pa zhes bya'o/ /yang rnam pa gnyis te/ yang dag pa la dad pa dang / log pa la dad pa'o/ /gang rgyu dang 'bras bu yang yod/ sangs rgyas dang / chos dang / dge</text></item>
<item><p>223a5</p><section>mdo sde</section><text>'dun yang yod do zhes smra ba ni yang dag pa la dad pa'o/ /gang rgyu dang 'bras bu yang med/ dkon mchog gsum gyi mtshan nyid kyang tha dad do zhes smra ste/ 'od srung rdzogs byed la sogs pa'i ngan par lta ba la yid ches pa ni log pa la dad pa zhes bya'o/ /gang</text></item>
<item><p>223a6</p><section>mdo sde</section><text>zag des sangs rgyas dang / chos dang / dge 'dun la dad mod kyi/ dkon mchog gsum gyi mtshan nyid gcig par yid mi ches pa dang / rgyu dang 'bras bu yod par dad mod kyi/ thob par yid mi ches pa ni dad pa dang mi ldan pa zhes bya ste/ gang dad pa dang mi ldan pa</text></item>
<item><p>223a7</p><section>mdo sde</section><text>ni tshul khrims mnos pa dang yang ldan pa ma yin no/ /ci'i rgyu ci'i rkyen kyis mi ldan pa zhes bya zhe na/ rgyu dang mi ldan pa'i phyir tshul khrims dang ldan pa ma yin no/ /yang ci'i phyir mi ldan pa zhes bya zhe na/ tshul khrims la rnam pa gnyis te/ cho ga'i</text></item>
<item><p>223a8</p><section>mdo sde</section><text>tshul khrims dang / tshul khrims kyi tshul khrims so/ /gang cho ga'i tshul khrims 'ba' shig dang ldan te/ tshul khrims kyi tshul khrims dang mi ldan pa ni tshul khrims dang mi ldan pa zhes bya'o/ /yang rnam pa gnyis te/ byed pa'i tshul khrims dang /</text></item>
<item><p>223b1</p><section>mdo sde</section><text>mi byed pa'i tshul khrims so/ /gang byed pa'i tshul khrims 'ba' shig dang ldan la/ mi byed pa'i tshul khrims dang mi ldan pa ni tshul khrims dang mi ldan pa zhes bya'o/ /yang rnam pa gnyis te/ lus dang ngag gis yang dag pa'i 'tsho ba thob pa dang / lus</text></item>
<item><p>223b2</p><section>mdo sde</section><text>dang ngag gis yang dag pa'i 'tsho ba ma thob pa'o/ /gang lus dang ngag gis yang dag pa'i 'tsho ba ma thob pa ni tshul khrims dang mi ldan pa zhes bya'o/ /yang rnam pa gnyis te/ tshol ba'i tshul khrims dang / gtong ba'i tshul khrims so/ /gang srid pa tshol</text></item>
<item><p>223b3</p><section>mdo sde</section><text>ba'i tshul khrims 'ba' shig dang ldan te/ gtong ba'i tshul khrims dang mi ldan pa ni tshul khrims dang mi ldan pa zhes bya'o/ /yang rnam pa gnyis te/ srid pa la gzhol ba'i tshul khrims dang / byang chub la gzhol ba'i tshul khrims so/ /gang srid pa</text></item>
<item><p>223b4</p><section>mdo sde</section><text>'ba' zhig la gzhol ba'i tshul khrims dang ldan zhing / byang chub la gzhol ba'i tshul khrims dang mi ldan pa ni tshul khrims dang mi ldan pa zhes bya'o/ /tshul khrims la rnam pa gnyis te/ dge ba'i tshul khrims dang / mi dge ba'i tshul khrims so/ /</text></item>
<item><p>223b5</p><section>mdo sde</section><text>de la lus dang ngag dang yid dge ba ni dge ba'i tshul khrims so/ /ba lang gi brtul zhugs dang khyi'i brtul zhugs ni mi dge ba'i tshul khrims te/ gang zhig tshul khrims de gnyis la dge ba'i 'bras bu yod par yid ches pa ni tshul khrims dang mi</text></item>
<item><p>223b6</p><section>mdo sde</section><text>ldan pa zhes bya ste/ de ltar dad pa dang tshul khrims kyi dngos po de gnyis dang mi ldan pa ni mang du thos pa la nan tan byed pa dang yang mi ldan par 'gyur ro/ /de la ji ltar na thos pa dang mi ldan pa zhe na/ gang de bzhin gshegs pas gsungs pa'i mdo</text></item>
<item><p>223b7</p><section>mdo sde</section><text>sde bcu gnyis la/ sde drug la dad de sde drug la ma dad pa ni thos pa dang mi ldan pa zhes bya'o/ /de ltar mdo sde sde drug 'dzin kyang klog pa dang / 'don pa dang / gzhan la ston mi nus te/ phan pa'i don byed mi nus pa ni thos pa dang mi ldan pa zhes bya'o/ /de</text></item>
<item><p>223b8</p><section>mdo sde</section><text>ltar yang mdo sde sde drug 'dzin pa yang rtsod pa'i phyir ram/ gzhan las rgyal ba 'am/ rnyed pa dang grags pa'i phyir ram/ srid pa rnams kyi phyir 'dzin tam/ klog gam/ 'don tam/ 'chad pa ni thos pa dang mi ldan pa zhes bya'o/ /rigs kyi bu ngas mdo</text></item>
<item><p>224a1</p><section>mdo sde</section><text>sde las thos pa dang ldan pa bshad de/ ldan pa gang zhe na/ gal te dge slong gang lus dang ngag dang / yid dge la/ mkhan po dang slob dpon rnams dang / yon tan can dag la sngar mchod par bya'o/ /de ltar mchod pa byas na slob dpon de dag gis</text></item>
<item><p>224a2</p><section>mdo sde</section><text>de la byams pa'i sems skye bar 'gyur te/ de'i rkyen gyis mdo sde dang chos ston par 'gyur ro/ /des kyang sems rtse gcig tu 'dzin cing 'don pa dang goms par byed do/ /'dzin cing 'don pa dang goms par byed pas shes par 'gyur ro/ /de ltar</text></item>
<item><p>224a3</p><section>mdo sde</section><text>shes rab thob nas shin tu yid la byed cing chos bzhin du gnas par 'gyur ro/ /shin du yid la byas te gnas nas yang dag pa'i don thob par 'gyur ro/ /yang dag pa'i don thob nas lus dang sems dben par 'gyur ro/ /lus dang sems dben par</text></item>
<item><p>224a4</p><section>mdo sde</section><text>gyur nas dga' ba'i sems skye bar 'gyur ro/ /de ltar sems dga' ba'i rkyen gyis ting nge 'dzin gyi sems thob par 'gyur ro/ /ting nge 'dzin thob pa'i phyir yang dag pa'i shes pa dang mthong ba thob par 'gyur ro/ /yang dag pa'i shes pa dang mthong</text></item>
<item><p>224a5</p><section>mdo sde</section><text>ba thob nas srid pa rnams la skyo ba'i sems skye bar 'gyur ro/ /srid pa rnams la skyo ba'i phyir rnam par grol ba thob par 'gyur te/ gang de lta bu'i dngos po dag med pa ni thob pa dang mi ldan pa zhes bya'o/ /gang dngos po rnam pa gsum po de dang mi</text></item>
<item><p>224a6</p><section>mdo sde</section><text>ldan pa ni sbyin pa dang yang mi ldan par 'gyur ro/ /de la sbyin pa la rnam pa gnyis te/ zang zing gi sbyin pa dang / chos kyi sbyin pa'o/ /des zang zing gi sbyin pa byed mod kyi/ srid pa tshol lo/ /chos kyi sbyin pa byed mod kyi/ ldan par yang mi 'gyur</text></item>
<item><p>224a7</p><section>mdo sde</section><text>te/ de ci'i phyir zhe na/ bdag pas lhag par 'gyur gyis dogs te bcabs nas thams cad mi ston pa ni sbyin pa dang mi ldan pa zhes bya'o/ /zang zing dang chos kyi sbyin pa gnyis ka la rnam pa gnyis gnyis yod de 'phags pa dang / 'phags pa</text></item>
<item><p>224a8</p><section>mdo sde</section><text>ma yin pa'o/ /de la 'phags pa ni sbyin pa byas nas 'bras bu rnam par smin pa la mi re'o/ /'phags pa ma yin pa ni sbyin pa byas nas 'bras bu rnam par smin pa la re'o/ /'phags pa ni chos 'phel bar bya ba'i phyir chos kyi sbyin pa byed do/ /</text></item>
<item><p>224b1</p><section>mdo sde</section><text>'phags pa ma yin pa ni srid pa rnams 'phel bar bya ba'i phyir chos kyi sbyin pa byed de/ de ltar zang zing 'phel bar bya ba'i phyir zang zing gi sbyin pa byed pa dang / srid pa 'phel bar bya ba'i phyir chos kyi sbyin pa byed pa ni sbyin pa dang mi ldan pa zhes bya'o/ /</text></item>
<item><p>224b2</p><section>mdo sde</section><text>gzhan yang skye bo de mdo sde sde drug 'dzin te/ gang chos 'dzin pa la ni dgos pa rnams sbyin par byed/ chos mi 'dzin pa la ni dgos pa sbyin par mi byed de/ de bas na sbyin pa dang mi ldan pa zhes bya'o/ /de ltar gang zag des gong ma'i dngos po bzhi dang</text></item>
<item><p>224b3</p><section>mdo sde</section><text>mi ldan pa ni shes rab la nan tan byas pa dang yang ldan par mi 'gyur ro/ /shes rab kyi mtshan nyid ni rang bzhin gyis rnam par 'byed pa ste/ gang zag des de bzhin gshegs pa rtag pa yin nam/ mi rtag pa yin pa bye brag mi phyed la/ de bzhin gshegs</text></item>
<item><p>224b4</p><section>mdo sde</section><text>pas yongs su mya ngan las 'das pa'i mdo sde las/ de bzhin gshegs pa ni rnam par grol ba'o/ /rnam par grol ba ni de bzhin gshegs pa'o/ /de bzhin gshegs pa nyid mya ngan las 'das pa'o/ /mya ngan las 'das pa nyid rnam par grol ba'o zhes</text></item>
<item><p>224b5</p><section>mdo sde</section><text>gsungs te/ don de dag gi bye brag mi phyed pa dang / rtogs par mi nus tshangs par spyod pa nyid de bzhin gshegs pa'o/ /de bzhin gshegs pa nyid byams pa dang / snying rje dang / btang snyoms dang / dga' ba'o/ /byams pa dang / snying rje dang btang snyoms</text></item>
<item><p>224b6</p><section>mdo sde</section><text>dang / dga' ba nyid rnam par grol ba'o/ /rnam par grol ba nyid yongs su mya ngan las 'das pa'o/ /yongs su mya ngan las 'das pa nyid tshad med pa bzhi'o zhes gsungs te/ don de dag kyang bye brag mi phyed pa ni shes rab dang mi ldan pa zhes bya'o/ /</text></item>
<item><p>224b7</p><section>mdo sde</section><text>gzhan yang rnam par 'byed mi nus pa ni sangs rgyas kyi rang bzhin nyid de bzhin gshegs pa'o/ /de bzhin gshegs pa nyid ma 'dres pa'i chos thams cad do/ /ma 'dres pa'i chos nyid rnam par grol ba'o/ /rnam par grol ba nyid yongs su mya ngan</text></item>
<item><p>224b8</p><section>mdo sde</section><text>las 'das pa'o/ /yongs su mya ngan las 'das pa nyid ma 'dres pa'i chos so zhes gsungs te/ don de dag kyang bye brag mi phyed pa ni shes rab dang mi ldan pa zhes bya'o/ /gzhan yang rnam par mi phyed pa ni bden pa bzhi ste/ sdug bsngal dang /</text></item>
<item><p>225a1</p><section>mdo sde</section><text>kun 'byung dang / 'gog pa dang / lam mo/ /de ltar bden pa bzhi'i bye brag mi byed pa'i phyir 'phags pa'i spyod pa mi shes so/ /'phags pa'i spyod pa mi shes pas de bzhin gshegs pa mi shes so/ /de bzhin gshegs pa mi shes pas de</text></item>
<item><p>225a2</p><section>mdo sde</section><text>bzhin gshegs pa'i rnam par grol ba mi shes so/ /rnam par grol ba mi shes pas mya ngan las 'das pa mi shes te/ de bas na shes rab dang mi ldan pa zhes bya'o/ /so so'-i skye bo dag gong ma'i dngos po rnam pa lnga dang mi ldan pa ni rnam pa gnyis kyi phyir te/ dge</text></item>
<item><p>225a3</p><section>mdo sde</section><text>ba'i chos bskyed pa dang / mi dge ba'i chos bskyed pa'o/ /de la ji ltar na mi dge ba'i chos skyed pa zhe na/ gang zag de bdag mi ldan pa mi mthong bas bdag gi ni ldan pa can no zhes zhen pa'i sems bskyed nas/ bslab pa mtshungs pa'i nang na bdag ni mchog yin</text></item>
<item><p>225a4</p><section>mdo sde</section><text>no snyam ste/ de'i phyir bdag dang 'dra ba mi dge ba'i grogs dang sten to/ /de ltar bsten pas gzhan yang mi ldan pa'i chos thos par 'gyur ro/ /thos nas sems dga' zhing zhen par 'gyur te/ rgyags pa dang dregs pa bskyed nas bag med pa mang du byed do/ /</text></item>
<item><p>225a5</p><section>mdo sde</section><text>bag med pa'i rkyen gyis khyim pa dang sten cing khyim pa'i las bya ba dag smra ba dang thos pa la mos te/ rab tu byung ba'i chos rnam par dag pa spong bar 'gyur/ de'i rgyu de'i rkyen gyis mi dge ba'i chos skyed par 'gyur ro/ /mi dge ba'i chos bskyed pa'i phyir lus</text></item>
<item><p>225a6</p><section>mdo sde</section><text>dang ngag dang / yid kyi sgo nas rnam par ma dag pa'i las bskyed do/ /las gsum yongs su ma dag pas sems can dmyal ba dang / byol song gi skye gnas dang / yi dgas kyi khams bskyed par 'gyur te/ de ni skad cig byung nas phyir nub pa zhes bya'o/ /</text></item>
<item><p>225a7</p><section>mdo sde</section><text>de skad cig byung nas phyir nub ces bya ba de'i chos la gang dag yin zhe na 'di lta ste/ lha sbyin dang / dge slong ku ka li dang / dge slong a+wan shu dang / dge slong legs pa'i skar ma dang / dge slong te sha dang / dge slong skar ma rgyas dang / dge slong ma byams</text></item>
<item><p>225a8</p><section>mdo sde</section><text>ma'i sa dang / dge slong ma dgon ma dang / dge slong ma phyogs ma dang / dge slong ma dregs ma dang / khyim bdag rab gcang dang / dge bsnyen srid tshol dang / shag rings sha li dang / khyim bdag ba glang dang / dge bsnyen ma grags ma dang / dge bsnyen ma 'od</text></item>
<item><p>225b1</p><section>mdo sde</section><text>snang dang / dge bsnyen ma dga' mo dang / dge bsnyen ma tshogs sde dang / dge bsnyen ma dril bu zhes bya ba de dag la sogs pa ni skad cig byung nas phyir nub pa zhes bya ste/ ji ltar nya chen po snang ba'i 'od mthong ba'i phyir byung la/ lus lci ba'i phyir phyir nub</text></item>
<item><p>225b2</p><section>mdo sde</section><text>pa dang 'dra'o/ /skyes bu de'i 'og mas ni bdag gi mthong ba dang spyod pa mi ldan par rtogs nas/ de ltar mi ldan par rtogs pa'i phyir dge ba'i bshes gnyen tshol zhing sten to/ /dge ba'i bshes gnyen la bsten pa'i phyir ma thos pa rnams 'di 'dri bar</text></item>
<item><p>225b3</p><section>mdo sde</section><text>mos so/ /thos nas 'dzin par mos so/ /gzung nas rab tu yid la byed par dga'o/ /rab tu yid la byas nas chos bzhin du gnas par 'gyur ro/ /chos bzhin du gnas nas dge ba'i chos 'phel bar byed do/ /dge ba'i chos 'phel ba'i phyir nam du</text></item>
<item><p>225b4</p><section>mdo sde</section><text>yang nub par mi 'gyur te/ de ni gnas pa zhes bya'o/ /sangs rgyas kyi chos la gnas pa rnams gang dag yin zhe na/ 'di lta ste shA ri'i bu dang / maud gal gyi bu chen po dang / kun shes kauN+D-i n+yas la sogs pa lnga dang / dge slong ya sha la la sogs pa lnga dang /</text></item>
<item><p>225b5</p><section>mdo sde</section><text>ma 'gags pa dang / 'od srung gzhon nu dang / 'od srung chen po dang / 'od srung stobs bcu dang / dge slong ma skye dgu'i bdag mo dang / dge slong ma pa ta la'i me tog dang / dge slong ma dam pa dang / dge slong ma yang dag don dam dang / dge slong ma blo gros ma dang /</text></item>
<item><p>225b6</p><section>mdo sde</section><text>dge slong ma pa ta la dang / dge slong ma gtsang ma dang / dge slong ma phyir mi ldog ma dang / rgyal po gzugs can snying po dang / khyim bdag drag po dang / khyim bdag mgon med zas sbyin dang / shAkya ming chen dang / skyabs med zas sbyin dbul po dang / khyim bdag</text></item>
<item><p>225b7</p><section>mdo sde</section><text>sre mo'i bu dang / khyim bdag grags pa dang / khyim bdag phun sum tshogs dang / blon po seng ge dang / khyim bdag u pa li dang / khyim bdag ral gri dang / dge bsnyen ma 'jigs med dang / dge bsnyen ma dge gnas dang / dge bsnyen ma chos mos dang / dge bsnyen</text></item>
<item><p>225b8</p><section>mdo sde</section><text>ma dpa' ba dang / dge bsnyen ma lha sbyin dang / dag bsnyen ma legs par skyes dang / dge bsnyen ma gzugs ldan dang / dge bsnyen ma khyu mchog thob dang / dge bsnyen ma dben ma dang / dge bsnyen ma ma hA sin la sogs pa dge slong dang / dag slong ma dang / dge</text></item>
<item><p>226a1</p><section>mdo sde</section><text>bsnyen dang / dge bsnyen ma de dag ni gnas pa zhes bya'o/ /ci'i phyir gnas pa zhes bya zhe na/ rtag tu dge ba'i 'od snang ba mthong bar mos pa ste/ de'i rgyu de'i rkyen gyis gal te sangs rgyas 'jig rten du byung yang rung / ma byung yang rung</text></item>
<item><p>226a2</p><section>mdo sde</section><text>ste/ skyes bu de dag ni nams kyang sdig pa mi byed pas de ni gnas pa zhes bya ste/ ji ltar nya ti byi zhes bya ba snang ba'i 'od mthong bar dga' bas mi 'bying mi nub pa ltar de dag kyang de dang 'dra ste/ de bas na ngas mdo sde las tshigs su bcad pa 'di dag</text></item>
<item><p>226a3</p><section>mdo sde</section><text>gsungs so/ /gang gis don la rnam par 'byed mkhas shing / /rtse gcig dge sbyong 'bras bu rab tshol te/ /srid pa thams cad yongs su smod pa ni/ /de ni chos bzhin gnas pa zhes bya'o/ /gang gis bcom ldan tshad med la mchod na/ /skye ba</text></item>
<item><p>226a4</p><section>mdo sde</section><text>grangs med bar du lam sgom 'gyur/ /'jig rten bde ba myong la bag byed na/ /de ni chos bzhin gnas pa zhes bya'o/ /dge ba'i bshes la brten cing dam chos nyan/ /yid la byed de chos bzhin gnas pa ni/ /'od zer mthong bar mos shing lam</text></item>
<item><p>226a5</p><section>mdo sde</section><text>sgom ste/ /rnam par grol ba'i bde gnas thob par 'gyur/ /rigs kyi bu shes rab dang mi ldan pa la dngos po rnam pa lnga ste/ skyes bu des de ltar shes nas dge ba'i bshes gnyen tshol lo/ /dge ba'i bshes gnyen des kyang / 'dod chags dang / zhe</text></item>
<item><p>226a6</p><section>mdo sde</section><text>sdang dang / gti mug dang / rnam par rtog pa'i shas gang che ba brtags te/ gal te 'dod chags kyi shas che na mi gtsang ba'i rtog pa'i chos ston to/ /zhe sdang gi shas che na byams pa'i chos ston to/ /gti mug gi shas che na rten cing 'brel te 'byung</text></item>
<item><p>226a7</p><section>mdo sde</section><text>ba ston to/ /rnam par rtog pa'i shas che na dbugs bgrang ba ston to/ /bdag tu lta ba la chags pa'i shas che na khams bcwa brgyad la sogs pa ston to/ /de nas des thos nas sems rtse gcig tu gzungs su 'dzin to/ /sems kyis gzung nas</text></item>
<item><p>226a8</p><section>mdo sde</section><text>chos bzhin du nan tan byed par 'gyur ro/ /chos bzhin du nan tan byas pas rim gyis dran pa nye bar gzhag pa bzhi thob par gyur nas lus dang / tshor ba dang / sems dang / chos la rjes su rtog par 'gyur ro/ /de ltar rjes su rtogs nas rim gyis</text></item>
<item><p>226b1</p><section>mdo sde</section><text>rten cing 'brel te 'byung ba bcu gnyis la rtog par 'gyur ro/ /de ltar rtogs nas drod kyi chos thob par 'gyur ro/ /byang chub sems dpa' 'od srung gis bcom ldan 'das la 'di skad ces gsol to/ /bcom ldan 'das sems can thams cad</text></item>
<item><p>226b2</p><section>mdo sde</section><text>la drod kyi chos mchis so/ /de ci'i slad du zhe na/ ji ltar bcom ldan 'das kyis chos rnam pa gsum 'dus pa la 'di lta ste/ 'tsho ba dang drod dang rnam par shes pa 'dus pa las sems can zhes bya'o zhes gsungs te/ de lta bas na sems can</text></item>
<item><p>226b3</p><section>mdo sde</section><text>thams cad la thog ma nas drod ces bgyi ba mchis na/ ci'i slad du de bzhin gshegs pas drod kyi chos ni dge ba'i bshes gnyen gyi rkyen gyis skye'o zhes gsungs/ bcom ldan 'das kyis bka' stsal pa/ rigs kyi bu khyod kyis ji ltar drod kyi</text></item>
<item><p>226b4</p><section>mdo sde</section><text>chos yod do zhes bya ba ni sems can thams cad dang log sred can gyi bar du kun la yod do/ /ji ltar ngas drod kyi chos gsungs pa ni thabs mkhas pa'i rkyen gyis gdod thob par 'gyur ro zhes gsungs te/ thog ma med pa la da yod par</text></item>
<item><p>226b5</p><section>mdo sde</section><text>'gyur ro/ /de bas na sems can thams cad la thog ma nas yod pa ma yin gyis/ khyod kyis sems can thams cad la drod kyi chos yod do zhes smra ba'i mi rigs so/ /rigs kyi bu de ltar drod kyi chos de ni gzugs kyi khams kyi chos yin te/</text></item>
<item><p>226b6</p><section>mdo sde</section><text>'dod pa'i khams na yod pa ma yin no/ /gal te sems can thams cad la yod ces byar ni 'dod pa'i khams kyi sems can la 'ang yod pa'i rigs te/ 'dod pa'i khams na med pa la bltas na thams cad la yod pa ma yin par rig par bya'o/ /</text></item>
<item><p>226b7</p><section>mdo sde</section><text>rigs kyi bu gzugs kyi khams na yod mod kyi/ thams cad la yod pa ma yin no/ /de ci'i phyir zhe na/ nga'i nye gnas la ni yod kyi mu stegs can la ni med de/ de lta bas na sems can thams cad la yod pa ma yin no/ /rigs kyi</text></item>
<item><p>226b8</p><section>mdo sde</section><text>bu mu stegs can thams cad ni spyod pa rnam pa drug 'ba' zhig la rtog go/ /nga'i nye gnas rnams ni spyod pa bcu drug dang ldan te/ spyod pa bcu drug po de ni sems can kun la yod pa ma yin no/ /byang chub sems dpa' 'od srung gis</text></item>
<item><p>227a1</p><section>mdo sde</section><text>gsol pa/ bcom ldan 'das drod kyi chos shes gsungs pa de ji ltar na drod ces bgyi/ rang bzhin gyis dro 'am/ gzhan gyi dbang gis dro bar 'gyur/ bcom ldan 'das kyis bka' stsal pa/ rigs kyi bu de ltar drod kyi chos</text></item>
<item><p>227a2</p><section>mdo sde</section><text>de ni rang bzhin gyis dro ba yin te/ gzhan gyi dbang gis dro ba ma yin no/ /byang chub sems dpa' 'od srung gis gsol pa/ bcom ldan 'das kyis sngar rtag la dang skar ma rgyas gnyis la drod kyi chos ma mchis so zhes gsungs so/ /de ci'i slad du</text></item>
<item><p>227a3</p><section>mdo sde</section><text>zhe na/ dkon mchog gsum la dad pa'i sems ma mchis pa'i slad du drod ces bgyi ba ma mchis te/ de bas na dad pa'i sems nyid drod kyi chos dpags par 'tshal to/ /bka' stsal pa/ rigs kyi bu dad pa ni drod kyi chos ma yin no/ /de ci'i</text></item>
<item><p>227a4</p><section>mdo sde</section><text>phyir zhe na/ dad pa'i sems kyi rkyen gyis phyis drod thob pa'i phyir ro/ /rigs kyi bu drod kyi chos shes bya ba ni shes rab yin no/ /de ci'i phyir zhe na/ bden pa bzhi rtogs pa'i phyir ro/ /de bas na spyod pa bcu drug ces bya ste/ spyod pa nyid shes rab bo/ /</text></item>
<item><p>227a5</p><section>mdo sde</section><text>rigs kyi bu ji ltar khyod kyis ci'i rgyu ci'i rkyen gyis drod ces bya ba ni rigs kyi bu drod ces bya ba nyid ni 'phags pa'i lam gyi yan lag brgyad kyi me'i mtshan nyid yin pas drod ces bya'o/ /rigs kyi bu dper na me gtsubs pa na thog ma drod 'byung</text></item>
<item><p>227a6</p><section>mdo sde</section><text>ste/ de nas me 'byung la/ phyis gdod dud pa 'byung ba ltar zag pa med pa'i lam yang de dang 'dra ste/ de la drod ces bya ba ni spyod pa bcu drug go/ /me zhes bya ba ni rgyun du zhugs pa'i 'bras bu lta bu'o/ /dud pa ni lam bsgoms pas kun nas nyon mongs pa bcad</text></item>
<item><p>227a7</p><section>mdo sde</section><text>pa lta bu'o/ /byang chub sems dpa' 'od srung gis bcom ldan 'das la 'di skad ces gsol to/ /bcom ldan 'das de ltar drod kyi chos de ni srid pa'i chos kyang lags la/ 'dus byas kyi chos kyang lags so/ /chos de'i rnam par smin pa ni gzugs</text></item>
<item><p>227a8</p><section>mdo sde</section><text>kyi khams kyi lnga phung thob par 'gyur ba de'i phyir srid pa zhes bgyi ste/ de'i rgyu de'i rkyen gyis 'dus byas shes kyang bgyi'o/ /gal te 'dus byas lags na zag pa ma mchis pa'i lam gyi mtshan nyid du ji ltar 'gyur/ bcom ldan 'das kyis bka'</text></item>
<item><p>227b1</p><section>mdo sde</section><text>stsal pa/ rigs kyi bu de de bzhin no/ /de de bzhin te/ khyod kyis ji ltar smras pa bzhin te/ rigs kyi bu de ltar drod kyi chos de ni 'dus byas dang srid pa'i chos yin mod kyi/ 'dus byas dang srid pa'i chos kyang 'jig par nus te/ de bas na zag pa</text></item>
<item><p>227b2</p><section>mdo sde</section><text>med pa'i lam gyi mtshan nyid du 'gyur ro/ /rigs kyi bu ji ltar mi rta la zhon pa byams kyang byams la gzhu bar yang byed pa ltar/ drod kyi sems kyang de dang 'dra ste/ srid pa'i phyir skye ba len la/ skye ba'i phyir 'du byed rtogs te/ de bas na</text></item>
<item><p>227b3</p><section>mdo sde</section><text>srid pa'i chos dang 'dus byas yin mod kyi/ yang dag pa'i lam gyi mtshan nyid du yang 'gyur ro/ /drod kyi chos thob pa'i gang zag ni bdun bcu rtsa gsum mo/ /de la 'dod pa'i khams ni rnam pa bcu ste/ gang zag nyon mongs pa thams cad dang</text></item>
<item><p>227b4</p><section>mdo sde</section><text>ldan pa de cha gcig gcod pa nas cha dgu pa'i bar du gcod de/ 'dod pa'i khams ji lta ba bzhin du bsam gtan dang po nas cung zad med pa'i bar yang de dang 'dra'o/ /de ni rnam pa bdun bcu rtsa gsum zhes bya ste/ gang zag de dag ni drod kyi chos thob</text></item>
<item><p>227b5</p><section>mdo sde</section><text>pas dge ba'i rtsa ba gcod pa dang / mtshams med pa'i kha na ma tho ba byed pa dang / tshul khrims kyi rtsa ba bzhi nyams par mi 'gyur ro/ /de yang rnam pa gnyis te/ dge ba'i bshes gnyen dang phrad pa dang / mi dge ba'i bshes gnyen dang phrad pa'o/ /de la mi dge</text></item>
<item><p>227b6</p><section>mdo sde</section><text>ba'i bshes gnyen dang phrad pa ni skad cig byung nas phyir yang nub bo/ /dge ba'i bshes gnyen dang phrad pa ni phyogs bzhi kun du lta'o/ /de la phyogs bzhir lta ba ni spyi bo'i chos shes bya ste/ spyi bo'i chos kyi rang bzhin nyid lnga phung ma yin mod kyi/ de yang bden pa</text></item>
<item><p>227b7</p><section>mdo sde</section><text>bzhi la dmigs pas na de bas na phyogs bzhi kun du lta ba zhes bya ste/ de ltar spyi bo'i chos thob nas rim gyis bzod pa thob bo/ /bzod pa de yang de dang 'dra bar rang bzhin nyid lnga phung yin yang / bden pa bzhi la dmigs te/ des rim gyis 'jig</text></item>
<item><p>227b8</p><section>mdo sde</section><text>rten mchog gi chos thob bo/ /chos de'i rang bzhin yang lnga phung ma yin mod kyi/ bden pa bzhi la dmigs te/ des rim gyis sdug bsngal la bzod pa'i chos thob bo/ /bzod pa'i rang bzhin ni shes rab ste/ bden pa gcig la dmigs so/ /de ltar</text></item>
<item><p>228a1</p><section>mdo sde</section><text>bzod pa'i chos kyis bden pa gcig la dmigs nas mthong ste spong ba'i nyon mongs pa chod de/ rgyun du zhugs pa'i 'bras bu thob pa de ni phyogs bzhi kun du lta ba zhes bya'o/ /de la phyogs bzhi zhes bya ba ni bden pa bzhi la bya'o/ /</text></item>
<item><p>228a2</p><section>mdo sde</section><text>byang chub sems dpa' 'od srung gis gsol pa/ bcom ldan 'das ji ltar bcom ldan 'das kyis sngar gsungs pa las/ rgyun du zhugs pa nyon mongs pa yongs su bcad pa ni dper na chu zheng gab par li bzhi bcur gang ba'i chu dang 'dra'o/ /lhag ma ni</text></item>
<item><p>228a3</p><section>mdo sde</section><text>spu'i nyag ma gcig gi thigs pa dang 'dra'o zhes gsungs na/ ci'i slad du bdag tu lta ba dang / rgyu ma yin pa la ni rgyur lta ba dang / the tsom gyi kun nas nyon mongs pa dang / 'di gsum bcad na rgyun du zhugs pa'o zhes gsungs/ bcom ldan 'das ci'i</text></item>
<item><p>228a4</p><section>mdo sde</section><text>rgyu ci'i rkyen gyis rgyun du zhugs pas phyogs bzhi kun du lta bar 'gyur/ yang ci'i rgyu ci'i rkyen gyis rgyun du zhugs pa zhes bgyi/ yang ci'i rgyu ci'i rkyen gyis rgyun du zhugs pa ni dper na nya tshag gu zhes bgyi ba dang 'dra'o zhes gsungs/ bcom</text></item>
<item><p>228a5</p><section>mdo sde</section><text>ldan 'das kyis bka' stsal pa/ rigs kyi bu rgyun du zhugs pas nyon mongs pa tshad med pa snyed bcad mod kyi/ rnam pa 'di gsum lci bas rgyun du zhugs pa thams cad kyis nyon mongs pa bcad pa thams cad rnam pa 'di gsum gyi</text></item>
<item><p>228a6</p><section>mdo sde</section><text>nang du 'dus so/ /rigs kyi bu dper na rgyal po chen po 'chags cing 'gro ba na dmag gi tshogs rnam pa bzhi dang bcas mod kyi/ 'jig rten pas rgyal po 'ongs so song ngo zhes zer ro/ /de ci'i phyir zhe na/ 'jig rten na btsun par bya ba'i phyir te/</text></item>
<item><p>228a7</p><section>mdo sde</section><text>nyon mongs pa rnam pa gsum po de yang de dang 'dra'o/ /ci'i phyir lci ba zhes bya zhe na/ sems can thams cad kyis rtag tu bskyed pa'i phyir phra zhing shes rab dka' ba'i phyir lci ba zhes bya'o/ /nyon mongs pa de gsum shin du gcod dka' ba ni nyon</text></item>
<item><p>228a8</p><section>mdo sde</section><text>mongs pa thams cad kyi rgyur 'gyur ba dang / tshul khrims dang ting nge 'dzin dang shes rab kyi gnyen po'i rgyur 'gyur ba'i phyir ro/ /rigs kyi bu sems can kha cig ni rgyun du zhugs pas nyon mongs pa tshad med pa snyed yongs su bcad do zhes thos</text></item>
<item><p>228b1</p><section>mdo sde</section><text>nas phyir ldog pa'i sems skye ste/ 'di skad du sems can gyis ji ltar nyon mongs pa tshad med pa snyed gcod nus zhes zer te/ de bas na de bzhin gshegs pas thabs kyis rnam pa gsum du gsungs so/ /ji ltar khyod kyis ci'i rgyu ci'i rkyen gyis</text></item>
<item><p>228b2</p><section>mdo sde</section><text>rgyun du zhugs pas phyogs bzhir lta ba yin zhes bya ba ni/ rigs kyi bu rgyun du zhugs pas bden pa bzhi brtags nas dngos po rnam pa bzhi thob bo/ /gang zhe na/ rab tu brtan pa'i lam la gnas pa dang / kun du rtog pa dang / yang dag pa ji lta</text></item>
<item><p>228b3</p><section>mdo sde</section><text>ba bzhin mthong ba dang / dgra chen po gzhom nus pa'o/ /de la brtan pa'i lam ni rgyun du zhugs pa'o/ /dbang po lnga la sus kyang bskyod mi nus pa'i phyir brtan pa'i lam la gnas pa zhes bya'o/ /kun du rtog pa zhes bya ba ni nang dang phyi rol</text></item>
<item><p>228b4</p><section>mdo sde</section><text>gyi nyon mongs pa thams cad la smod pa'o/ /yang dag pa ji lta ba bzhin du mthong ba ni bzod pa'i ye shes so/ /dgra chen po gzhom pa ni 'di lta ste phyin ci log bzhi'o/ /ci ltar khyod kyis ci'i rgyu ci'i rkyen gyis rgyun du zhugs pa zhes bya ba ni/</text></item>
<item><p>228b5</p><section>mdo sde</section><text>rigs kyi bu rgyun du zhes bya ba ni zag pa med pa'o/ /zhugs pa zhes bya ba ni sgom pa ste/ zag pa med pa sgom pa'i phyir rgyun du zhugs pa zhes bya'o/ /rigs kyi bu yang rgyun du zhes bya ba ni 'bab pa'o/ /'bab pa la rnam pa gnyis te/ thur du 'bab pa dang /</text></item>
<item><p>228b6</p><section>mdo sde</section><text>gyen du 'bab pa ste/ de ltar gyen du 'bab pa'i phyir rgyun du zhugs pa zhes bya'o/ /byang chub sems dpa' 'od srung gis gsol pa/ bcom ldan 'das gal te don de lta na/ ci'i slad du lan cig phyir ldog pa dang / phyir mi ldog pa dang / dgra bcom pa dag la</text></item>
<item><p>228b7</p><section>mdo sde</section><text>yang rgyun du zhugs pa zhes mi bgyi/ rigs kyi bu rgyun du zhugs pa nas sangs rgyas kyi bar du rgyun du zhugs pa zhes kyang bya'o/ /gal te lan gcig phyir ldog pa nas sangs rgyas kyi bar du rgyun du zhugs pa med na/ ji ltar lan gcig phyir ldog pa nas sangs</text></item>
<item><p>228b8</p><section>mdo sde</section><text>rgyas kyi bar du gdags par 'gyur/ sems can thams cad la ming rnam pa gnyis te/ rnying pa dang / bla dgas su btags pa'o/ /bus pa ma rabs kyi tshe na 'jig rten gyi ming yod do/ /lam thob nas bla dgas su ming 'dogs pas rgyun du zhugs pa zhes bya ste/</text></item>
<item><p>229a1</p><section>mdo sde</section><text>sngar thob pa'i phyir rgyun du zhugs pa zhes bya/ phyis thob pa'i phyir lan gcig phyir ldog pa zhes bya ste/ de nyid rgyun du zhugs pa zhes kyang bya la/ lan cig phyir ldog pa zhes kyang bya ba nas sangs rgyas zhes bya ba'i bar du btags so/ /</text></item>
<item><p>229a2</p><section>mdo sde</section><text>rigs kyi bu rgyun la rnam pa gnyis te/ rnam par grol ba dang / mya ngan las 'das pa'o/ /'phags pa thams cad la rnam pa de gnyis yod pa'i phyir rgyun du zhugs pa dang / lan cig phyir ldog pa zhes bya ba nas sangs rgyas kyi bar du de dang 'dra'o/ /rigs kyi</text></item>
<item><p>229a3</p><section>mdo sde</section><text>bu byang chub sems dpa' la yang rgyun du zhugs pa zhes bya'o/ /de ci'i phyir zhe na/ byang chub sems dpa' ni zad pa'i ye shes dang / mi skye ba'i ye shes yin te/ rgyun du zhugs pa yang ye shes rnam pa de gnyis tshol bas na rgyun du zhugs pa la yang byang</text></item>
<item><p>229a4</p><section>mdo sde</section><text>chub sems dpa' zhes gdags su rung ngo / /rgyun du zhugs pa la sangs rgyas shes byar yang rung ste/ /de ci'i phyir zhe na/ yang dag par lam mthong zhing nyon mongs pa yongs su gcod pa dang / yang dag par rdzogs pa'i rgyu dang 'bras bur 'gyur ba dang /</text></item>
<item><p>229a5</p><section>mdo sde</section><text>yang dag par rdzogs pa'i lam 'dres pa dang ma 'dres pa dang 'thun pa'i phyir te/ lan gcig phyir ldog pa nas dgra bcom pa'i bar du yang de dang 'dra'o/ /rigs kyi bu rgyun du zhugs pa la don rnam pa gnyis ste/ dbang po rno ba dang / dbang po rtul ba'o/ /</text></item>
<item><p>229a6</p><section>mdo sde</section><text>de la dbang po rtul bas ni lha dang mir yan man lan bdun du 'gro'o/ /dbang po rtul ba la yang rnam pa lnga ste/ la las ni yan man lan drug dang / lnga dang / bzhi dang / gsum dang / gnyis so/ /dbang po rnon pos ni da ltar gyi dus su rgyun du zhugs pa'i</text></item>
<item><p>229a7</p><section>mdo sde</section><text>'bras bu nas dgra bcom pa'i bar du thob par 'gyur ro/ /rigs kyi bu khyod kyis ci'i phyir rgyun du zhugs pa'i dpe nya tshag gu zhes bya ba la len ces bya ba ni rigs kyi bu nya de la dngos po rnam pa bzhi yod pa'i phyir ro/ /gang zhe na/ rus pa phra ba'i phyir</text></item>
<item><p>229a8</p><section>mdo sde</section><text>yang ba dang / 'dab ma yod pa'i phyir yang ba dang / snang ba'i 'od mthong bar dga' ba dang / dam por 'dzin pa'o/ /rgyun du zhugs pa la yang dngos po rnam pa bzhi ste/ de la rus pa phra ba zhes bya ba ni nyon mongs pa'i shas phra ba'i dpe'o/ /'dab ma yod pa zhes</text></item>
<item><p>229b1</p><section>mdo sde</section><text>bya ba ni lhag mthong dang zhi gnas lta bu'i dpe'o/ /snang ba'i 'od la mthong bar dga' ba ni lam mthong ba lta bu'i dpe'o/ /dam por 'dzin pa zhes bya ba ni de bzhin gshegs pas mi rtag pa dang / sdug bsngal ba dang / bdag med pa dang / yongs su ma dag pa</text></item>
<item><p>229b2</p><section>mdo sde</section><text>bshad pa thos nas brtan par 'dzin cing mi spong ba lta bu ste/ dper na bdud kyi rgyal pos sangs rgyas kyi gzugs lta bur sprul pa las/ khyim bdag drag shul zhes bya bas mthong nas dngangs te/ bdud kyis khyim bdag gi sems g.yengs pa mthong nas khyim bdag</text></item>
<item><p>229b3</p><section>mdo sde</section><text>la 'di skad ces smras so/ /ngas sngon bden pa bzhi bshad pa ni de yang yang dag pa ma yin te/ da khyod la gdod bden pa lnga dang phung po drug dang / skye mched bcu gsum dang / khams bcu dgu bstan par bya'o zhes smras kyang / khyim bdag gis de thos nas chos kyi</text></item>
<item><p>229b4</p><section>mdo sde</section><text>mtshan nyid kun la bltas na/ de lta bu'i don med par gyur te/ de'i phyir sems mi g.yo bar rab tu 'dzin pa dang 'dra'o// //'phags pa yongs su mya ngan las 'das pa chen po'-i mdo/ bam po bzhi bcu brgyad pa/ byang chub sems dpa'</text></item>
<item><p>229b5</p><section>mdo sde</section><text>'od srung gis bcom ldan 'das la 'di skad ces gsol to/ /bcom ldan 'das rgyun du zhugs pa de sngar lam thob pa'i phyir rgyun du zhugs pa zhes bgyi 'am/ 'bras bu thog ma thob pa la rgyun du zhugs pa zhes bgyi/ ji ste sngar lam thob pas rgyun du</text></item>
<item><p>229b6</p><section>mdo sde</section><text>zhugs pa zhes bgyi na/ sdug bsngal la bzod pa'i chos thob pa na ci'i slad du rgyun du zhugs pa zhes mi bgyi bar phyogs pa zhes bgyi/ gal te 'bras bu thog ma thob pa la rgyun du zhugs pa zhes bgyi na/ mu stegs can gyis sngar nyon mongs pa</text></item>
<item><p>229b7</p><section>mdo sde</section><text>bcad de cung zad med pa'i skye mched du phyin nas zag pa med pa'i lam bsgoms te phyir mi ldog pa'i 'bras bu thob pa na ci'i slad du rgyun du zhugs pa zhes mi bgyi/ bka' stsal pa/ rigs kyi bu 'bras bu thog ma thob pa la rgyun du zhugs pa</text></item>
<item><p>229b8</p><section>mdo sde</section><text>zhes bya ste/ ji ltar khyod kyis mu stegs can sngar nyon mongs pa bcad de/ cung zad med pa'i skye mched du phyin nas zag pa med pa'i lam bsgoms te phyir mi ldog pa'i 'bras bu thob pa la/ ci'i phyir rgyun du zhugs pa zhes mi bya zhes dris pa ni/</text></item>
<item><p>230a1</p><section>mdo sde</section><text>rigs kyi bu de ltar 'bras bu thog ma thob pa la rgyun du zhugs pa zhes bya ste/ des de'i tshe ye shes brgyad dang spyod pa bcu drug dang ldan no/ /'od srung gis gsol pa/ bcom ldan 'das phyir mi ldog pa thob pa yang de dang 'dra bar ye shes brgyad</text></item>
<item><p>230a2</p><section>mdo sde</section><text>dang spyod pa bcu drug dang ldan na ci'i slad du rgyun du zhugs pa zhes mi bgyi/ rigs kyi bu zag pa dang bcas pa'i spyod pa rnam pa bcu drug la rnam pa gnyis te/ 'dres pa dang / ma 'dres pa'o/ /zag pa med pa'i spyod pa rnam pa bcu drug la yang rnam pa</text></item>
<item><p>230a3</p><section>mdo sde</section><text>gnyis te/ 'bras bu la phyogs pa dang / 'bras bu thob pa'o/ /ye shes brgyad la yang rnam pa gnyis te/ 'bras bu la phyogs pa dang / 'bras bu thob pa'o/ /rgyun du zhugs pa ni 'dres pa'i spyod pa bcu drug spangs te/ ma 'dres pa'i spyod pa bcu drug</text></item>
<item><p>230a4</p><section>mdo sde</section><text>thob bo/ /'bras bu la phyogs pa'i ye shes brgyad spangs te/ ye shes kyi 'bras bu brgyad thob bo/ /phyir mi ldog pa ni de lta ma yin te/ de bas na 'bras bu thog ma thob pa la rgyun du zhugs pa zhes bya'o/ /rigs kyi bu rgyun du zhugs pa ni bden pa bzhi la</text></item>
<item><p>230a5</p><section>mdo sde</section><text>dmigs so/ /lan gcig phyir ldog pa ni bden pa gcig pa 'ba' shig la dmigs te/ de bas na 'bras bu thog ma thob pa la rgyun du zhugs pa zhes bya'o/ /de'i rgyu de'i rkyen gyis nya tshag gu lta bur gsungs so/ /kun du bltas nas 'gro ba zhes bya</text></item>
<item><p>230a6</p><section>mdo sde</section><text>ba ni lan cig phyir ldog pa'o/ /rtse gcig tu lam la nan tan byed pa ni 'dod chags dang / zhe sdang dang / gti mug dang / nga rgyal gcod pa'i phyir te/ ji ltar nya tshag gu phyogs kun du bltas nas zas kyi phyir 'gro ba dang 'dra'o/ /'gro ba las sdod pa</text></item>
<item><p>230a7</p><section>mdo sde</section><text>ni phyir mi ldog pas zas rnyed nas sdod pa lta bu'o/ /phyir mi ldog pa de la yang mdor na rnam pa gnyis te/ da ltar gyi dus su phyir mi ldog pa'i 'bras bu thob nas de bas kyang brtson 'grus su nan tan byas pas dgra bcom pa'i 'bras bu thob pa dang / gzugs</text></item>
<item><p>230a8</p><section>mdo sde</section><text>kyi khams dang / gzugs med pa'i khams kyi zhi ba'i ting nge 'dzin la chags nas 'dod pa'i khams su phung po mi len pa'i phyir phyir mi ldog pa zhes bya'o/ /yang phyir mi ldog pa la rnam pa lnga ste/ bar du yongs su mya ngan las 'da' ba dang /</text></item>
<item><p>230b1</p><section>mdo sde</section><text>lus blangs nas yongs su mya ngan las 'da' ba dang / spyod pas mya ngan las 'da' ba dang / spyod pa med pas mya ngan las 'da' ba dang / rgyun rab kyis mya ngan las 'da' ba'o/ /yang rnam pa drug ste da ltar mya ngan las 'da' ba dang / lnga ni</text></item>
<item><p>230b2</p><section>mdo sde</section><text>gong ma dang 'dra'o/ /yang rnam pa bdun te/ gzugs med pa'i khams su mya ngan las 'da' ba dang / drug ni gong ma dang 'dra'o/ /spyod pas yongs su mya ngan las 'da' ba la rnam pa gnyis te/ skye ba gnyis len pa dang / skye ba bzhi len pa'o/ /de la</text></item>
<item><p>230b3</p><section>mdo sde</section><text>gang skye ba gnyis len pa ni dbang po rno ba'o/ /gang skye ba bzhi len pa ni dbang po rtul ba'o/ /yang rnam pa gnyis te/ brtson 'grus che zhing dbang gi ting nge 'dzin med pa dang / le lo can dag dbang gi ting nge 'dzin yod pa'o/ /yang rnam pa gnyis te/ brtson</text></item>
<item><p>230b4</p><section>mdo sde</section><text>'grus kyi ting nge 'dzin dang ldan pa dang / de gnyis ka dang mi ldan pa'o/ /rigs kyi bu 'dod pa'i khams dang gzugs kyi khams kyi sems can rnams la las rnam pa gnyis yod de/ byed pa'i las dang / skye ba len pa'i las so/ /bar du mya ngan</text></item>
<item><p>230b5</p><section>mdo sde</section><text>las 'da' ba ni byed pa'i las 'ba' shig yod de/ skye ba len pa'i las med do/ /de bas na bar du yongs su mya ngan las 'da' ba zhes bya ste/ 'dod pa'i khams kyi phung po ni bor/ dbang po rno ba'i phyir gzugs kyi khams su ma phyin par mya ngan las</text></item>
<item><p>230b6</p><section>mdo sde</section><text>'da' bar 'gyur te/ de ni bar du mya ngan las 'da' ba'o/ /phyir mi ldog pa la bsam pa rnam pa bzhi yod de/ slob pa ma yin slob pa med pa ma yin pa dang / slob pa dang / slob pa med pa dang / slob pa med slob pa yang ma yin par mya ngan las 'da'</text></item>
<item><p>230b7</p><section>mdo sde</section><text>ba'o/ /yang ji ltar na bar du mya ngan las 'da' ba zhe na/ rigs kyi bu phyir mi ldog pa'i sems rnam pa bzhi las gnyis ni mya ngan las 'das pa'o/ /gnyis ni mya ngan las 'das pa ma yin te/ de bas na bar du yongs su mya ngan las</text></item>
<item><p>230b8</p><section>mdo sde</section><text>'da' ba zhes bya'o/ /phung po blangs nas mya ngan las 'das pa la yang rnam pa gnyis te/ byed pa'i las dang / skye ba'i las so/ /des 'dod pa'i khams kyi phung po bor nas gzugs kyi khams kyi phung po len te/ lam la brtson 'grus su</text></item>
<item><p>231a1</p><section>mdo sde</section><text>nan tan byed pas tshe'i dus byas nas mya ngan las 'das pa'o/ /byang chub sems dpa' 'od srung gis gsol pa/ bcom ldan 'das gal te tshe'i dus bgyis pa la mya ngan las 'das pa zhes bgyi na/ ci'i slad du phung po blangs</text></item>
<item><p>231a2</p><section>mdo sde</section><text>nas mya ngan las 'da'o zhes gsungs/ bcom ldan 'das kyis bka' stsal pa/ rigs kyi bu des phung po blangs nas gdod khams gsum gyi nyon mongs pa bcod do/ /de bas na phung po blangs nas mya ngan las 'da'o zhes bya'o/ /rigs kyi</text></item>
<item><p>231a3</p><section>mdo sde</section><text>bu spyod pas yongs su mya ngan las 'das pa ni rtag tu lam la nan tan byed de/ 'dus byas kyi ting nge 'dzin gyi shugs kyis nyon mongs pa yongs su bcad nas mya ngan las 'das pa'i spyod pas mya ngan las 'das pa zhes bya'o/ /spyod pa tshad med pas</text></item>
<item><p>231a4</p><section>mdo sde</section><text>yongs su mya ngan las 'das pa ni des nges par mya ngan las 'da' bar 'gyur bar shes nas de'i phyir le lo byed de/ des kyang 'dus byas kyi ting nge 'dzin gyi shugs kyis tshe'i dus byas nas mya ngan las 'da' bar 'gyur te/ de bas na spyod pa med pas</text></item>
<item><p>231a5</p><section>mdo sde</section><text>yongs su mya ngan las 'das pa zhes bya'o/ /rgyun rab kyis yongs su mya ngan las 'das pa zhes bya ba ni gang zhig bsam gtan bzhi pa thob nas bsam gtan dang po dga' ba'i sems skyes te/ de'i rgyus phyir bsam gtan dang por skye'o/ /rgyun</text></item>
<item><p>231a6</p><section>mdo sde</section><text>la rnam pa gnyis te/ nyon mongs pa'i rgyun dang / lam gyi rgyun no/ /des lam gyi rgyun gyis tshe'i dus byas nas bsam gtan gnyis pa la dga' ba'i sems skyes te/ dga' ba'i rkyen gyis bsam gtan gnyis par skye'o/ /de bzhin du bsam</text></item>
<item><p>231a7</p><section>mdo sde</section><text>gtan bzhi pa'i bar du yang de dang 'dra'o/ /bsam gtan bzhi pa de la yang rnam pa gnyis te/ gzugs med pa'i khams su 'gro ba dang / gnas gtsang ma'i ris lngar 'gro ba'o/ /de ltar de gnyis kyang gcig ni ting nge 'dzin la dga'/</text></item>
<item><p>231a8</p><section>mdo sde</section><text>gcig ni shes rab la dga'o/ /de la shes rab la dga' ba ni gnas gtsang ma'i ris lngar 'gro'o/ /ting nge 'dzin la dga' ba ni gzugs med pa'i khams su 'gro'o/ /de ltar de gnyis kyang gcig ni bsam gtan bzhi pa la khyad par rnam</text></item>
<item><p>231b1</p><section>mdo sde</section><text>pa lngar sgom mo/ /gcig ni mi sgom mo/ /lnga gang zhe na/ tha ma dang / 'bring dang / rab dang / rab kyi 'bring dang / rab kyi yang rab bo/ /de la rab kyi yang rab sgom pa ni 'og min gyi gnam du gnas so/ /rab kyi 'bring sgom pa ni gya nom snang</text></item>
<item><p>231b2</p><section>mdo sde</section><text>ba gnam du gnas so/ /rab sgom pa ni shin du mthong ba gnam du gnas so/ /'bring sgom pa ni mi gdung gnam du gnas so/ /tha ma sgom pa ni mi che gnam du gnas so/ /de ltar de gnyis kyang gcig ni smra ba la dga'/ gcig ni zhi ba</text></item>
<item><p>231b3</p><section>mdo sde</section><text>la dga'o/ /de la zhi ba la dga' ba ni gzugs med pa'i khams su 'gro'o/ /smra ba la dga' ba ni gnas gtsang ma'i ris lngar gnas so/ /yang rnam pa gnyis te/ 'dris pa'i bsam gtan sgom pa dang / 'dris pa mi sgom pa'o/ /</text></item>
<item><p>231b4</p><section>mdo sde</section><text>de la 'dris pa'i bsam gtan sgom pa ni gnas gtsang ma'i ris lngar 'gro'o/ /'dris pa mi sgom pa ni gzugs med pa'i khams su skye ste/ tshe'i dus byas nas yongs su mya ngan las 'das te/ de ni rgyun rab kyis mya ngan las 'das pa</text></item>
<item><p>231b5</p><section>mdo sde</section><text>zhes bya'o/ /gang gzugs med pa'i khams su 'gro 'dod pa ni bsam gtan bzhi dang / khyad par lnga sgom mi nus so/ /gang bsam gtan bzhi dang / khyad par lnga sgom pa ni gzugs med pa'i bsam gtan la mi spyod do/ /byang chub sems dpa'</text></item>
<item><p>231b6</p><section>mdo sde</section><text>'od srung gis gsol pa/ bcom ldan 'das bar du mya ngan las 'das pa de dbang po rnon po lags sam/ gal te dbang po rnon po lags na ci'i slad du da ltar gyi dus su mya ngan las mi 'da'/ ci'i slad du 'dod pa'i khams na bar gyi mya ngan las</text></item>
<item><p>231b7</p><section>mdo sde</section><text>'das pa mchis la/ gzugs kyi khams na ma mchis/ bcom ldan 'das kyis bka' stsal pa/ rigs kyi bu de ni da ltar gyi dus na chen po bzhi zhan pas lam sgom mi nus te/ dge slong dag chen po bzhi de yang gnas khang dang / bsod snyoms</text></item>
<item><p>231b8</p><section>mdo sde</section><text>dang / gos dang / mal cha dang / nad kyi rkyen sman la sogs pa yo byad rnams dang mi ldan na/ da ltar gyi dus su mya ngan las 'da' bar mi 'gyur ro/ /rigs kyi bu ngas sngon dus gcig na yul mnyan du yod par gzhal med khang an gyi der</text></item>
<item><p>232a1</p><section>mdo sde</section><text>bzhugs pa las/ dge slong gcig nga gang na ba der 'ongs nas 'di skad ces gsol to/ /bcom ldan 'das bdag gis rtag tu lam bsgoms kyang rgyun du zhugs pa nas dgra bcom pa'i 'bras bu'i bar du thob par ma gyur to/ /</text></item>
<item><p>232a2</p><section>mdo sde</section><text>ngas de'i tshe dga' bo la khyod kyis dge slong 'di'i dgos pa thams cad sbyor cig ces bka' stsal to/ /de nas dga' bos dge slong de khrid de/ skyabs med zas sbyin gyi kun dga' ra bar song nas gnas khang bzang po byin no/ /de nas dge slong</text></item>
<item><p>232a3</p><section>mdo sde</section><text>des dga' bo la smras pa/ btsun pa bdag gi phyir gnas khang yongs su dag par byas te/ rin po che sna bdun gyis brgyan cing dar gyi cod pan dang / ba dan dang / gdugs la sogs pas brgyan du gsol/ dga' bos smras pa/ 'jig rten na</text></item>
<item><p>232a4</p><section>mdo sde</section><text>dbul ba ni dge sbyong zhes bya ste/ bdag gis de dag ga la 'byor/ dge slong des smras pa/ btsun pa gal te bdag gi phyir de dag sbyar na legs so/ /gal te mi sbyor na bdag slar bcom ldan 'das gang na bar mchi'o/ /de nas dga' bo</text></item>
<item><p>232a5</p><section>mdo sde</section><text>bcom ldan 'das gang na ba der song nas 'di skad ces gsol to/ /bcom ldan 'das dge slong de bdag la rin po che sna bdun gyi rgyan dang / cod pan dang / ba dan dang / gdugs la sogs pa rnam pa sna tshogs 'tshal lo zhes mchi na/ bdag gis</text></item>
<item><p>232a6</p><section>mdo sde</section><text>ji lta bur bgyi zhes gsol to/ /ngas de'i tshe yang dga' bo khyod song la dge slong de'i yid bzhin du dgos pa'i yo byad thams cad sbyor cig ces bka' stsal to/ /de nas dga' bo phyir song nas dge slong de'i phyir yo byad thams cad chog par sbyar to/ /</text></item>
<item><p>232a7</p><section>mdo sde</section><text>dge slong des thob nas rtse gcig tu bsgoms nas ring po ma thogs par rgyun du zhugs pa'i 'bras bu nas dgra bcom pa'i 'bras bu'i bar du thob par gyur to/ /rigs kyi bu sems can tshad med pa snyed yongs su mya ngan las 'das pa thob pa'i rigs pa</text></item>
<item><p>232a8</p><section>mdo sde</section><text>las phongs brel bas sems 'khrugs pa'i phyir thob par ma gyur to/ /rigs kyi bu gzhan yang sems can dag phan pa'i don mang po byed pa la dga' bas brel te/ ting nge 'dzin thob par ma gyur pas da ltar mya ngan las 'das par ma gyur to/ /</text></item>
<item><p>232b1</p><section>mdo sde</section><text>rigs kyi bu ji ltar na 'di skad du ci'i rgyu ci'i rkyen gyis 'dod pa'i khams kyi phung po spangs nas bar du mya ngan las 'das pa yod la/ gzugs kyi khams na med ces bya ba ni/ rigs kyi bu gang zag des 'dod pa'i khams kyi nyon mongs pa rtog pa'i rgyu dang</text></item>
<item><p>232b2</p><section>mdo sde</section><text>rkyen rnam pa gnyis te/ nang dang phyi rol lo/ /de la gzugs kyi khams na phyi rol gyi rgyu dang rkyen med do/ /'dod pa'i khams na sred pa'i sems rnam pa gnyis te/ 'dod pa la sred pa dang / gzugs la sred pa'o/ /sred pa de gnyis rtogs nas/</text></item>
<item><p>232b3</p><section>mdo sde</section><text>sems rtse gcig tu smod par 'gyur te/ de ltar smad nas yongs su mya ngan las 'da' bar 'gyur ro/ /'dod pa'i khams na nyon mongs pa sbom po rnams smod par byed pa ni 'di lta ste/ 'dod chags dang / zhe sdang dang / khrel ba med pa dang / 'dzem pa</text></item>
<item><p>232b4</p><section>mdo sde</section><text>med pa ste/ de'i rgyu de'i rkyen gyis mya ngan las 'da' ba thob par 'gyur ro/ /yang 'dod pa'i khams kyi lam gyi rang bzhin ni dpa' ba ste/ de ci'i phyir zhe na/ 'bras bu bzhi thob pa'i phyir ro/ /de bas na 'dod pa'i khams na bar du mya ngan las 'das</text></item>
<item><p>232b5</p><section>mdo sde</section><text>pa yod la/ gzugs kyi khams na med do/ /rigs kyi bu bar du mya ngan las 'das pa la mdo rnam pa gsum ste/ rab dang 'bring dang / tha ma'o/ /de la rab ni phung po spangs nas 'dod pa'i khams dang ma bral bar yongs su mya ngan las 'da' ba'o/ /'bring</text></item>
<item><p>232b6</p><section>mdo sde</section><text>ni 'dod pa'i khams dang bral ma thag la/ gzugs kyi khams su ma phyin par yongs su mya ngan las 'da' ba'o/ /tha ma 'dod pa'i khams dang bral nas/ gzugs kyi khams la bsnyen nas gdod mya ngan las 'da' ba ste/ dper na nya tshag gu zas thob</text></item>
<item><p>232b7</p><section>mdo sde</section><text>nas sdod pa ltar gang zag de yang de dang 'dra'o/ /ji ltar na sdod pa zhe na/ gzugs kyi khams dang / gzugs med pa'i khams su phung po blangs nas gnas pa'i phyir sdod pa zhes bya/ 'dod pa'i khams kyi lha dang / mi dang / sems can dmyal ba</text></item>
<item><p>232b8</p><section>mdo sde</section><text>dang / byol song gi skye gnas dang / yi dgas kyi lus mi len pa'i phyir sdod pa zhes bya/ kun nas nyon mongs pa tshad med pa yongs su bcad nas lhag ma cung zad lus pa'i phyir song ba zhes bya'o/ /gzhan yang ci'i rgyu ci'-i rkyen gyis sdod pa zhes bya zhe na/</text></item>
<item><p>233a1</p><section>mdo sde</section><text>bus pa ma rabs dang 'thun pa'i las mi byed pa'i phyir sdod pa zhes bya/ bdag 'jigs pa med pas gzhan 'jigs par mi byed pa'i phyir sdod pa zhes bya/ 'dod chags dang zhe sdang gnyis kyi sred pa spong ba'i phyir sdod pa zhes bya'o/ /</text></item>
<item><p>233a2</p><section>mdo sde</section><text>rigs kyi bu pha rol gyi 'gram du phyin pa ni dgra bcom pa dang / rang sangs rgyas dang / byang chub sems dpa' dang / sangs rgyas kyi dpe ste/ ji ltar ru sbal chu dang skam sa gnyis kar 'gro nus pa lta bu'o/ /de yang ci'i rgyu ci'-i rkyen gyis ru sbal las dpe len</text></item>
<item><p>233a3</p><section>mdo sde</section><text>zhe na/ des yan lag lnga shin du sbed nus pa'i phyir te/ dgra bcom pa nas sangs rgyas rnams kyi bar du yang de dang 'dra bar dbang po lnga rab tu sbed nus pa'i phyir ru sbal las dpe blangs pa yin no/ /chu dang skam sa zhes bya ba chu ni 'jig rten gyi dpe'o/ /skam</text></item>
<item><p>233a4</p><section>mdo sde</section><text>sa ni 'jig rten las 'das pa lta bu ste/ 'phags pa de dag kyang de dang 'dra bar sdig pa mi dge ba'i nyon mongs pa thams cad shin du rtogs nas pha rol du phyin pa'i phyir chu dang skam sa gnyis ka la 'gro nus pa las dper blangs so/ /rigs kyi bu ji ltar klung</text></item>
<item><p>233a5</p><section>mdo sde</section><text>gang ga'i nang na sems can rnam pa bdun yod de/ nya dang ru sbal zhes ming so sor btags pa yod mod kyi/ chu las gzhan pa ma yin te/ de bzhin du yongs su mya ngan las 'das pa dam pa chen po'-i nang na yang log sred can nas/ sangs rgyas</text></item>
<item><p>233a6</p><section>mdo sde</section><text>rnams kyi bar du ming so sor btags pa yod mod kyi/ sangs rgyas kyi rang bzhin gyi chu las gzhan pa ma yin no/ /rigs kyi bu sems can rnam pa bdun po de dag gi dge ba 'am/ mi dge ba 'am/ thabs kyi lam 'am/ rnam par grol ba'i</text></item>
<item><p>233a7</p><section>mdo sde</section><text>lam rim gyis 'jug pa'i lam 'am rgyu 'am/ 'bras bu 'am/ thams cad kyang sangs rgyas kyi rang bzhin te/ de ni de bzhin gshegs pas bdag gi yid dang sbyar te gsungs pa'i tshig go/ /byang chub sems dpa' 'od srung gis gsol</text></item>
<item><p>233a8</p><section>mdo sde</section><text>pa/ bcom ldan 'das ji tsam du rgyu mchis na 'bras bu yang mchis par 'gyur te/ gal te rgyu ma mchis na 'bras bu yang ma mchis so/ /mya ngan las 'das pa ni 'bras bu zhes bgyi ste/ rtag pa'i slad du rgyu ma mchis so/ /gal</text></item>
<item><p>233b1</p><section>mdo sde</section><text>te rgyu ma mchis na ji ltar 'bras bu zhes bgyi/ mya ngan las 'das pa de nyid dge sbyong zhes kyang bgyi/ dge sbyong gi 'bras bu zhes kyang bgyi na/ dge sbyong zhes bgyi ba ni ji lta bu/ dge sbyong gi 'bras bu ni gang lags/ bka' stsal pa/</text></item>
<item><p>233b2</p><section>mdo sde</section><text>rigs kyi bu 'jig rten thams cad na 'bras bu rnam pa bdun yod do/ /gang zhe na/ thabs kyi 'bras bu dang / drin la lan blan pa'i 'bras bu dang / bsnyen bkur byed pa'i 'bras bu dang / lhag ma'i 'bras bu dang / mnyam pa'i 'bras bu</text></item>
<item><p>233b3</p><section>mdo sde</section><text>dang / 'bras bu rnam par smin pa'i 'bras bu dang / spong ba'i 'bras bu'o/ /de la thabs kyi 'bras bu ni ji ltar 'jig rten pas ston khre 'bras mang du 'dus pas gcig la gcig thabs kyi 'bras bu rnyed par gyur to zhes smra ste/ thabs</text></item>
<item><p>233b4</p><section>mdo sde</section><text>kyi 'bras bu zhes bya ba nyid las byas pa'i 'bras bu zhes bya'o/ /'bras bu de la rgyu rnam pa gnyis te/ nye ba'i rgyu dang / ring ba'i rgyu'o/ /de la nye ba'i rgyu ni 'di lta ste/ sa bon no/ /ring ba'i rgyu ni chu dang / rmed pa dang / myis las su byas pa ste/</text></item>
<item><p>233b5</p><section>mdo sde</section><text>de ni thabs kyi 'bras bu zhes bya'o/ /de la drin la lan blan pa'i 'bras bu ni ji ltar 'jig rten pa dag pha ma la mchod pa byas pas/ pha mas 'di skad du bdag gis gso ba'i drin thob par gyur to zhes smra ste/ bus drin la lan blan pa'i phyir 'bras</text></item>
<item><p>233b6</p><section>mdo sde</section><text>bu zhes bya'o/ /'bras bu de la yang rgyu rnam pa gnyis te/ nye ba'i rgyu dang ring ba'i rgyu'o/ /de la nye ba'i rgyu ni pha ma'i sngon gyi dge ba'i las 'ba' shig byas pa'o/ /ring ba'i rgyu ni bu srid zhu can skye ste/ de ni drin la lan blan pa'i 'bras bu zhes bya'o/ /</text></item>
<item><p>233b7</p><section>mdo sde</section><text>bsnyen bkur byas pa'i 'bras bu zhes bya ba ni dper na la la zhig dge ba'i bshes gnyen la bsnyen bkur byas na/ rgyun du zhugs pa'i 'bras bu nas dgra bcom pa'i 'bras bu'i bar du thob par 'gyur bas/ de 'di skad du bdag gis bsnyen bkur byas pa'i 'bras</text></item>
<item><p>233b8</p><section>mdo sde</section><text>bu thob par gyur to zhes smra ba ste/ 'bras bu de la yang rgyu rnam pa gnyis te/ nye ba'i rgyu dang / ring ba'i rgyu'o/ /de la nye ba'i rgyu ni dad pa'i sems so/ /ring ba'i rgyu ni dge ba'i bshes gnyen te/ de ni bsnyen bkur bya ba'i 'bras bu zhes bya'o/ /</text></item>
<item><p>234a1</p><section>mdo sde</section><text>de la lhag ma'i 'bras bu zhes bya ba ni ji ltar srog mi gcod pa'i rgyus skye ba gsum pa la tshe ring bar 'gyur ba bzhin te/ de ni lhag ma'i 'bras bu'o/ /'bras bu de la yang rgyu rnam pa gnyis te/ nye ba'i rgyu dang / ring ba'i rgyu'o/ /</text></item>
<item><p>234a2</p><section>mdo sde</section><text>de la nye ba'i rgyu ni lus dang / ngag dang yid dag pa'o/ /ring ba'i rgyu ni tshe'i tshad ring ba ste/ de na lhag ma'i 'bras bu zhes bya'o/ /de la mnyam pa'i 'bras bu zhes bya ba ni snod kyi 'jig rten la bya ste/ 'bras bu de la yang rgyu rnam pa gnyis te/ nye ba'i</text></item>
<item><p>234a3</p><section>mdo sde</section><text>rgyu dang / ring ba'i rgyu'o/ /de la nye ba'i rgyu ni 'di ltar sems can rnams dge ba bcu'i las spyod pa'o/ /ring ba'i rgyu ni bskal pa gsum pa ste/ de ni mnyam pa'i 'bras bu zhes bya'o/ /de la 'bras bu rnam par smin pa'i 'bras bu zhes bya ba ni gang zag</text></item>
<item><p>234a4</p><section>mdo sde</section><text>gis rnam par dag pa'i lus thob na/ lus dang / ngag dang / yid rnam par dag pa'i las byed de/ de la 'di skad du bdag rnam par smin pa'i 'bras bu thob par gyur to/ /zhes smra ba dang mtshungs te/ 'bras bu de la yang rgyu rnam pa gnyis te/ nye ba'i</text></item>
<item><p>234a5</p><section>mdo sde</section><text>rgyu dang / ring ba'i rgyu'o/ /de la nye ba'i rgyu ni da ltar gyi lus dang / ngag dang / yid yongs su dag pa'o/ /ring ba'i rgyu ni sngon 'das pa'i lus dang / ngag dang / yid rnam par dag pa ste/ de ni 'bras bu rnam par smin pa'i 'bras bu zhes bya'o/ /spong ba'i</text></item>
<item><p>234a6</p><section>mdo sde</section><text>'bras bu zhes bya ba ni yongs su mya ngan las 'das pas nyon mongs pa rnams spangs pa ste/ dge ba'i las thams cad ni mya ngan las 'das pa'i rgyu'o/ /de la yang rnam pa gnyis te/ nye ba'i rgyu dang / ring ba'i rgyu'o/ /de la nye ba'i rgyu ni rnam par</text></item>
<item><p>234a7</p><section>mdo sde</section><text>grol ba'i sgo gsum mo/ /ring ba'i rgyu ni skye ba grangs med pa'i bar du dge ba'i chos bsgoms pa'o/ /rigs kyi bu ji ltar 'jig rten gyi chos la skye ba'i rgyu yang yod la/ gsal ba'i rgyu yang yod par 'chad pa ltar/ 'jig rten las 'das pa'i chos</text></item>
<item><p>234a8</p><section>mdo sde</section><text>kyang de dang 'dra bar skye ba'i rgyu yang yod la/ gsal ba'i rgyu yang yod par 'chad do/ /rigs kyi bu rnam par grol ba'i sgo gsum dang / byang chub kyi phyogs sum bcu rtsa bdun ni nyon mongs pa thams cad mi skye ba'i rgyur yang 'gyur la/ mya ngan las</text></item>
<item><p>234b1</p><section>mdo sde</section><text>'das pa'i gsal ba'i rgyu yang byed par 'gyur ro/ /rigs kyi bu nyon mongs pa spangs na/ gdod mya ngan las 'das pa gsal bar mthong bar 'gyur te/ de bas na mya ngan las 'das pa la gsal ba'i rgyu 'ba' zhig yod kyi skye ba'i rgyu ni med do/ /rigs kyi</text></item>
<item><p>234b2</p><section>mdo sde</section><text>bu khyod kyis ji ltar na dge sbyong zhes bya/ ji ltar dge sbyong gi 'bras bu yin zhes bya ba ni/ rigs kyi bu dge sbyong zhes bya ba ni/ yang dag pa'i lam brgyad do/ /dge sbyong gi 'bras bu zhes bya ba ni 'phags pa'i lam gyis 'dod chags dang / zhe sdang dang / gti</text></item>
<item><p>234b3</p><section>mdo sde</section><text>mug yongs su bcad pa ste/ de ni dge sbyong dang / dge sbyong gi 'bras bu zhes bya'o/ /byang chub sems dpa' 'od srung gis gsol pa/ bcom ldan 'das ci'i rgyu ci'i rkyen gyis yang dag pa'i lam brgyad la dge sbyong gi lam zhes bgyi/ bka' stsal pa rigs</text></item>
<item><p>234b4</p><section>mdo sde</section><text>kyi bu 'jig rten pas dge ba la ni mi chog pa zhes bya/ sbyong ba la ni lam zhes bya ste/ de ltar lam des mi chog pa thams cad dang / lam thams cad gcod par byed de/ de lta bas na 'phags pa'i lam gyi yan lag brgyad ni dge sbyong zhes bya'o/ /</text></item>
<item><p>234b5</p><section>mdo sde</section><text>lam de las 'bras bu thob pa'i phyir dge sbyong gi 'bras bu zhes bya'o/ /rigs kyi bu yang dge sbyong zhes bya ba ni ji ltar 'jig rten pa dben par dga' ba la yang dge sbyong zhes bya ste/ lam de yang de dang 'dra bar rnal 'byor pa dag lus dang ngag dang yid kyi mi dge ba'i log</text></item>
<item><p>234b6</p><section>mdo sde</section><text>par 'tsho ba la sogs pa spangs te/ zhi ba'i dben pa la dga' ba thob pa'i phyir dge sbyong zhes bya'o/ /rigs kyi bu yang ji ltar 'jig rten na mi'i nang na tha ma dag mi'i rab du 'gyur bar byed pas dge sbyong zhes bya'o/ /lam de yang de dang 'dra bar mi'i nang na tha ma dag mi'i</text></item>
<item><p>234b7</p><section>mdo sde</section><text>rab du 'gyur bar byed pas dge sbyong zhes bya'o/ /rigs kyi bu dgra bcom pa yang lam de bsgoms na dge sbyong gi 'bras bu thob par 'gyur te/ de bas na pha rol du phyin pa zhes bya'o/ /dgra bcom pa'i 'bras bu zhes bya ba ni slob pa med pa ste/ tshul khrims</text></item>
<item><p>234b8</p><section>mdo sde</section><text>dang / ting nge 'dzin dang / shes rab dang / rnam par grol ba dang / rnam par grol ba mkhyen cing gzigs pa ste/ chos kyi sku'i yan lag lnga'o/ /yan lag lnga po de'i rkyen gyis pha rol tu phyin par 'gyur te/ de bas na pha rol tu phyin pa zhes bya'o/ /</text></item>
<item><p>235a1</p><section>mdo sde</section><text>de ltar pha rol du phyin pa'i phyir 'di skad du bdag ni skye ba zad do/ /tshangs par spyod pa rdzogs so/ /bya ba byas so/ /srid pa phyi ma mi len no zhes smra'o/ /rigs kyi bu dgra bcom pa des dus gsum gyi skye ba'i rgyu yongs su bcad</text></item>
<item><p>235a2</p><section>mdo sde</section><text>pa'i phyir 'di skad du bdag skye ba zad do zhes smra'o/ /khams gsum gyi lnga phung gi lus bcad pa'i phyir bdag skye ba zad do zhes smra'o/ /tshangs par spyad pa mthar thug pa'i phyir tshangs par spyod pa rdzogs so zhes zer ro/ /slob pa'i lam spong</text></item>
<item><p>235a3</p><section>mdo sde</section><text>ba'i phyir yang tshangs par spyod pa rdzogs so zhes smra'o/ /ji ltar thog ma tshol ba'i rnams da thob pa'i phyir bya ba byas so zhes smra'o/ /lam bsgoms nas 'bras bu thob pa'i phyir yang bya ba byas so zhes smra'o/ /zad la mi skye ba'i ye shes thob pa'i</text></item>
<item><p>235a4</p><section>mdo sde</section><text>phyir bdag gis srid pa'i kun nas nyon mongs pa thams cad ma lus par byang bar byas so zhes smra'o/ /de bas dgra bcom pa dag pha rol du phyin pa zhes bya'o/ /dgra bcom pa ji lta ba de ltar rang sangs rgyas kyang de bzhin no/ /byang chub sems dpa' dang /</text></item>
<item><p>235a5</p><section>mdo sde</section><text>sangs rgyas bcom ldan 'das ni pha rol du phyin pa drug yongs su rdzogs pas pha rol tu phyin pa zhes bya ste/ sangs rgyas dang byang chub sems dpa' bla na med pa yang dag par rdzogs pa'i byang chub thob pas/ pha rol du phyin pa drug yongs su</text></item>
<item><p>235a6</p><section>mdo sde</section><text>rdzogs pa zhes bya'o/ /de ci'i phyir zhe na/ pha rol du phyin pa drug gi 'bras bu thob pa'i phyir te/ de ltar 'bras bu thob pa'i phyir rdzogs pa zhes bya'o/ /rigs kyi bu sems can rnam pa bdun po des lus mi sgom/ tshul khrims mi sgom/ sems</text></item>
<item><p>235a7</p><section>mdo sde</section><text>mi sgom/ shes rab mi sgom ste/ de ltar dngos po rnam pa de bzhi sgom mi nus pa'i phyir mtshams med pa lnga'i kha na ma tho bas dge ba'i rtsa ba gcod pa dang / rtsa ba bzhi nyams pa dang / sangs rgyas dang / chos dang / dge 'dun la skur pa 'debs par 'gyur te/</text></item>
<item><p>235a8</p><section>mdo sde</section><text>de bas na rtag tu nub pa zhes bya'o/ /rigs kyi bu sems can rnam pa de bdun las/ gang dge ba'i bshes gnyen dang sten par byed pa des sems rtse gcig tu de bzhin gshegs pa'i dam pa'i chos mnyan cing bzung nas nang du shin du yid la byas te/ chos</text></item>
<item><p>235b1</p><section>mdo sde</section><text>bzhin du gnas shing / lus dang / tshul khrims dang / sems dang / shes rab sgom pa la rab tu brtson pa ni 'khor ba'i klung las rgal te/ pha rol gyi 'gram du phyin pa zhes bya'o/ /gal te gang gis log sred can dag bla na med pa yang dag par rdzogs</text></item>
<item><p>235b2</p><section>mdo sde</section><text>pa'i byang chub thob bo zhes smra ba ni chags shing zhen pa'o/ /gang mi thob pa'o zhes smra ba ni yang dag par ma yin pa'o/ /rigs kyi bu gang zag rnam pa bdun po de ni/ kha cig bdun car dang ldan pa yang yod la/ kha cig ni re re dang ldan pa yang yod</text></item>
<item><p>235b3</p><section>mdo sde</section><text>do/ /rigs kyi bu gal te gang sems dang / ngag tha dad la smra ba yang tha dad par 'di skad du log sred can dag bla na med pa yang dag par rdzogs pa'i byang chub thob par mi 'gyur ro zhes smra na/ sangs rgyas dang / chos dang / dge 'dun la skur pa yin par</text></item>
<item><p>235b4</p><section>mdo sde</section><text>rig par bya'o/ /gang sems dang / ngag tha dad la smra ba yang tha dad par 'di skad du log sred can dag bla na med pa yang dag par rdzogs pa'i byang chub thob par mi 'gyur ro zhes smra na/ de yang sangs rgyas dang / chos dang / dge 'dun la skur pa'o/ /rigs</text></item>
<item><p>235b5</p><section>mdo sde</section><text>kyi bu gal te gang 'phags pa'i lam gyi yan lag brgyad ni skye bo ma rabs kyis thob par 'gyur ro zhes smra na/ de yang sangs rgyas dang / chos dang / dge 'dun la skur pa'o/ /rigs kyi bu gal te gang zhig sems can thams cad la nges par</text></item>
<item><p>235b6</p><section>mdo sde</section><text>sangs rgyas kyi rang bzhin yod do zhes 'am/ nges par sangs rgyas kyi rang bzhin med do zhes smra na/ de yang sangs rgyas dang / chos dang / dge 'dun la skur pa'o/ /rigs kyi bu de'i phyir des mdo sde las/ mi rnam pa gnyis kyis sangs rgyas</text></item>
<item><p>235b7</p><section>mdo sde</section><text>dang / chos dang / dge 'dun la skur bar 'gyur ro zhes gsungs te/ de la gnyis ni mi dad pa zhe sdang gi sems dang bcas pa dang / dad kyang don mi shes pa'o/ /rigs kyi bu gal te gang dad pa'i sems yod kyang shes rab med na/ des ma</text></item>
<item><p>235b8</p><section>mdo sde</section><text>rig pa skye bar byed do/ /gal te shes rab yod la dad pa'i sems med na des ngan par lta ba skye bar byed do/ /rigs kyi bu mi dad pa ni zhe sdang gi sems kyis sangs rgyas dang / chos dang / dge 'dun dkon mchog med do zhes smra'o/ /dad</text></item>
<item><p>236a1</p><section>mdo sde</section><text>pa la shes rab med pa ni don log par go bas chos thos pa rnams sangs rgyas dang / chos dang / dge 'dun la skur bar byed do/ /rigs kyi bu de'i phyir ma dad pa zhe sdang can dang / dad pa shes rab med pa ni sangs rgyas dang chos dang / dge</text></item>
<item><p>236a2</p><section>mdo sde</section><text>'dun dkon mchog la skur par 'gyur ro zhes ngas gsungs so/ /rigs kyi bu gal te gang 'di skad du log sred can dag dge ba'i chos ma skyes par bla na med pa yang dag par rdzogs pa'i byang chub thob bo zhes smra na/ de yang sangs rgyas dang / chos dang /</text></item>
<item><p>236a3</p><section>mdo sde</section><text>dge 'dun la skur pa'o/ /yang 'di skad du log sred can gyis log sred spangs nas phung po gzhan gyis bla na med pa yang dag par rdzogs pa'i byang chub thob bo zhes smra na/ de yang sangs rgyas dang / chos dang / dge 'dun la skur pa'o/ /yang kha cig 'di</text></item>
<item><p>236a4</p><section>mdo sde</section><text>skad du log sred can gyis dge ba'i rtsa ba skyed nus te/ dge ba'i rtsa ba bskyed nas gcig gis gcig bsabs te rgyun mi 'chad pas bla na med pa yang dag par rdzogs pa'i byang chub thob pa'i phyir log sred can gyis bla na med pa yang dag par rdzogs pa'i byang</text></item>
<item><p>236a5</p><section>mdo sde</section><text>chub thob bo zhes smra na/ de ni dkon mchog gsum la skur pa ma yin par rig par bya'o/ /rigs kyi bu gal te kha cig 'di skad du sems can thams cad la nges par sangs rgyas kyi rang bzhin yod la/ rtag pa dang / bde ba dang / bdag</text></item>
<item><p>236a6</p><section>mdo sde</section><text>dang yongs su dag pa yod de/ ma byas na mi skye'o zhes smra ste/ nyon mongs pa'i rkyen gyis mi mthong ngo zhes smra na/ de yang sangs rgyas dang / chos dang / dge 'dun la skur pa'o/ /gang 'di skad du sems can thams cad la sangs rgyas kyi rang</text></item>
<item><p>236a7</p><section>mdo sde</section><text>bzhin med de/ ri bong gi rwa bzhin no/ /thabs las skyes pa'i phyir thog ma med la da yod de/ yod nas phyir med par 'gyur ro zhes smra na/ de yang sangs rgyas dang / chos dang dge 'dun la skur pa'o/ /gang 'di skad du sems can gyi sangs</text></item>
<item><p>236a8</p><section>mdo sde</section><text>rgyas kyi rang bzhin ni yod pa ma yin te/ nam mkha' dang 'dra'o/ /med pa yin te ri bong gi rwa dang 'dra'o/ /de ci'i phyir zhe na/ nam mkha' ni rtag pa'i phyir/ ri bong gi rwa ni med pa'i phyir te/ de bas na yod pa zhes kyang</text></item>
<item><p>236b1</p><section>mdo sde</section><text>bya la/ med pa zhes kyang bya'o/ /yod pa'i phyir ni ri bong gi rwa lta bu ma yin/ med pa'i phyir ni nam mkha' lta bu ma yin no zhes de ltar bshad pa de ni dkon mchog gsum la skur pa ma yin no/ /rigs kyi bu sangs rgyas kyi rang bzhin</text></item>
<item><p>236b2</p><section>mdo sde</section><text>zhes bya ba ni chos gcig ma yin/ chos gnyis ma yin/ chos bcu ma yin/ chos brgya ma yin/ chos stong ma yin/ chos khri ma yin te/ bla na med pa yang dag par rdzogs pa'i byang chub ma thob pa'i tshe ni dge ba dang / mi dge</text></item>
<item><p>236b3</p><section>mdo sde</section><text>ba dang lung du mi ston pa thams cad kyang sangs rgyas kyi rang bzhin zhes bya ste/ de bzhin gshegs pas kha cig gi dus su ni rgyu las 'bras bur gsungs/ 'bras bu las rgyur gsungs te/ de ni de bzhin gshegs pas bdag gi yid</text></item>
<item><p>236b4</p><section>mdo sde</section><text>dang sbyar te gsungs pa'i tshig go/ /bdag gi yid dang sbyar ba'i tshig gsungs pa'i phyir de bzhin gshegs pa'o/ /de bzhin gshegs pas yid dang sbyar ba'i tshig gsungs pas na dgra bcom pa'o/ /yid dang sbyar ba'i tshig gsungs pas</text></item>
<item><p>236b5</p><section>mdo sde</section><text>na yang dag par rdzogs pa'i sangs rgyas zhes bya'o/ /de nas byang chub sems dpa' 'od srung gis gsol pa/ bcom ldan 'das ji ltar bcom ldan 'das kyis gsungs pa ltar/ sems can gyi sangs rgyas kyi rang bzhin ni nam</text></item>
<item><p>236b6</p><section>mdo sde</section><text>mkha' dang mtshungs so zhes bgyi ba ji ltar nam mkha' dang mtshungs pa lags/ bka' stsal pa/ rigs kyi bu nam mkha'i rang bzhin ni 'das pa ma yin/ ma 'ongs pa ma yin/ da ltar ma yin te/ sangs rgyas kyi rang bzhin yang de dang</text></item>
<item><p>236b7</p><section>mdo sde</section><text>'dra'o/ /rigs kyi bu nam mkha' ni 'das pa ma yin no/ /de ci'i phyir zhe na/ da ltar med pa'i phyir te/ chos rnams la gal te da ltar yod na/ 'das pa yang brjod du rung ngo / /de ltar med pa'i phyir 'das pa yang med pa'o/ /da ltar</text></item>
<item><p>236b8</p><section>mdo sde</section><text>yang med do/ /de ci'-i phyir zhe na/ ma 'ongs pa med pa'i phyir ro/ /gal te chos la ma 'ongs pa yod na/ da ltar yang brjod du rung ngo / /de ltar ma 'ongs pa med pa'i phyir da ltar med pa'o/ /ma 'ongs pa yang med do/ /de ci'i phyir zhe na/ da ltar</text></item>
<item><p>237a1</p><section>mdo sde</section><text>dang 'das pa med pa'i phyir ro/ /gal te da ltar dang 'das pa yod na/ ma 'ongs pa yang yod par 'gyur te/ de ltar 'das pa dang da ltar med pa'i phyir ma 'ongs pa med do/ /de lta bas na nam mkha'i rang bzhin ni dus gsum du</text></item>
<item><p>237a2</p><section>mdo sde</section><text>gtogs pa ma yin no/ /rigs kyi bu nam mkha' med pa'i phyir dus gsum med kyi/ yod pa'i phyir dus gsum med pa ni ma yin no/ /dper na nam mkha'i me tog dang 'dra ste/ yod pa ma yin pa yin pa'i phyir dus gsum med pa ltar nam</text></item>
<item><p>237a3</p><section>mdo sde</section><text>mkha' yang de dang 'dra bar yod pa ma yin pa'i phyir dus gsum med do/ /rigs kyi bu ci yang med pa ni nam mkha' zhes bya ste/ sangs rgyas kyi rang bzhin yang de dang 'dra'o/ /rigs kyi bu nam mkha' ni med pa'i phyir dus gsum du</text></item>
<item><p>237a4</p><section>mdo sde</section><text>gtogs pa ma yin la/ sangs rgyas kyi rang bzhin yang rtag pa'i phyir dus gsum du gtogs pa ma yin no/ /rigs kyi bu de bzhin gshegs pas bla na med pa yang dag par rdzogs pa'i byang chub thob pas sangs rgyas kyi rang bzhin dang /</text></item>
<item><p>237a5</p><section>mdo sde</section><text>sangs rgyas kyi chos thams cad ni rtag ste/ mi 'gyur mi 'pho ba'o/ /de lta bas na nam mkha' dang 'dra bar dus gsum med pa'o/ /rigs kyi bu nam mkha' med pa'i phyir nang ma yin/ phyi rol ma yin no/ /sangs rgyas kyi rang bzhin</text></item>
<item><p>237a6</p><section>mdo sde</section><text>yang rtag pa'i phyir nang ma yin/ phyi rol ma yin te/ de bas na sangs rgyas kyi rang bzhin ni nam mkha' dang mtshungs so zhes gsungs so/ /rigs kyi bu ji ltar 'jig rten na thogs pa med pa'i gnas ni nam mkha'o zhes gdags</text></item>
<item><p>237a7</p><section>mdo sde</section><text>pa ltar de bzhin gshegs pa yang bla na med pa yang dag par rdzogs pa'i byang chub thob nas sangs rgyas thams cad kyi chos la thogs pa med pa'i phyir sangs rgyas kyi rang bzhin ni nam mkha' dang mtshungs so zhes bya ste/ de'i rgyu de'i rkyen gyis</text></item>
<item><p>237a8</p><section>mdo sde</section><text>sangs rgyas kyi rang bzhin ni nam mkha' dang 'dra'o zhes ngas gsungs so/ /yang byang chub sems dpa' 'od srung gis bcom ldan 'das la 'di skad ces gsol to/ /bcom ldan 'das sangs rgyas kyi rang bzhin dang / mya ngan las</text></item>
<item><p>237b1</p><section>mdo sde</section><text>'das pa ni dus gsum la gtogs pa ma lags kyang mchis pa zhes bgyi na nam mkha' yang dus gsum la gtogs pa ma lags na/ ci'i slad du mchis pa zhes mi bgyi/ bcom ldan 'das kyis bka' stsal pa/ rigs kyi bu mya ngan las 'das pa ma yin</text></item>
<item><p>237b2</p><section>mdo sde</section><text>pa'i phyir mya ngan las 'das pa zhes bya/ de bzhin gshegs pa ma yin pas de bzhin gshegs pa zhes bya/ sangs rgyas kyi rang bzhin ma yin pas/ sangs rgyas kyi rang bzhin zhes bya'o/ /de la ji ltar na mya ngan las 'das pa ma yin zhe na/ 'di lta ste/</text></item>
<item><p>237b3</p><section>mdo sde</section><text>nyon mongs pa thams cad dang / 'dus byas kyi chos thams cad yin te/ 'dus byas kyi nyon mongs pa de dag bcom pa'i phyir mya ngan las 'das pa zhes bya'o/ /de bzhin gshegs pa ma yin pa de ni 'di lta ste/ log sred can nas rang sangs rgyas kyi bar du</text></item>
<item><p>237b4</p><section>mdo sde</section><text>ste/ log sred can dang rang sangs rgyas kyi bar du bcom pa'i phyir de bzhin gshegs pa zhes bya'o/ /sangs rgyas kyi rang bzhin ma yin pa de ni 'di lta ste/ gyeng dang / brtsig pa dang / gyo mo dang / gseg ma dang / rnam par shes pa med pa'i rdzas thams cad de/ de</text></item>
<item><p>237b5</p><section>mdo sde</section><text>ltar rnam par shes pa med pa'i rdzas de dag spong ba ni sangs rgyas kyi rang bzhin zhes bya'o/ /rigs kyi bu 'jig rten thams cad na nam mkha' ma yin par nam mkha'i zlar 'gyur ba med do/ /byang chub sems dpa' 'od srung gis gsol pa/ bcom</text></item>
<item><p>237b6</p><section>mdo sde</section><text>ldan 'das 'jig rten na chen po bzhi ma lags par chen po bzhi'i zlar 'gyur ba ma mchis kyang / chen po bzhi ni mchis shes bgyir rung na/ nam mkha' yang zla ma mchis na ci'-i slad du mchis zhes mi bgyi/ bcom ldan 'das kyis</text></item>
<item><p>237b7</p><section>mdo sde</section><text>bka' stsal pa/ rigs kyi bu mya ngan las 'das pa dus gsum du gtogs pa ma yin pas nam mkha' yang de dang 'dra'o zhes bya ba de ni de ltar ma yin no/ /de ci'i phyir zhe na/ mya ngan las 'das pa ni yod pa yin te/ bltar rung / rtogs par rung / gzugs</text></item>
<item><p>237b8</p><section>mdo sde</section><text>kyi rjes shul yin/ rjod pa'i tshig yin/ yod pa'i mtshan nyid yin/ dmigs pa yin/ skyabs su 'gro ba'i gnas yin/ zhi ba'i 'od snang ba bde ba'i 'gram yin te/ de bas na dus gsum du gtogs pa ma yin no/ /nam mkha'i rang bzhin</text></item>
<item><p>238a1</p><section>mdo sde</section><text>la ni de lta bu med de/ de bas na med pa zhes bya'o/ /'di dag la sogs pa ma gtogs par pha rol na chos gzhan yod na de ni dus gsum du gtogs par 'gyur ro/ /gal te nam mkha' yang yod pa'i chos de dang 'dra na/ dus gsum du</text></item>
<item><p>238a2</p><section>mdo sde</section><text>gtogs pa ma yin no zhes byar mi rung ngo / /rigs kyi bu ji ltar 'jig rten pas smra ba ltar na nam mkha' ni gzugs med pa/ gnyen po med pa/ bltar med pa'o zhes rjod do/ /gal te gzugs dang gnyen po med la bltar med na sems las byung ba'i</text></item>
<item><p>238a3</p><section>mdo sde</section><text>chos su 'gyur ro/ /gal te nam mkha' de sems las byung ba'i chos dang 'thun na/ dus gsum du gtogs pa ma yin no/ /zhes byar mi rung ngo / /de ltar dus gsum du gtogs pa yin na/ phung po bzhi yin par 'gyur te/ de bas na phung po bzhi las gzhan</text></item>
<item><p>238a4</p><section>mdo sde</section><text>pa'i pha rol na nam mkha' zhes bya ba med do/ /gzhan yang rigs kyi bu mu stegs can rnams ni 'di skad du nam mkha' zhes bya ba ni snang ba yin no zhes zer ro/ /gal te snang ba yin na gzugs kyi chos su 'gyur te/ nam mkha' de ltar gzugs kyi chos</text></item>
<item><p>238a5</p><section>mdo sde</section><text>yin na mi rtag par 'gyur ro/ /de ltar mi rtag pa'i phyir dus gsum du gtogs par 'gyur na ci'i phyir mu stegs can gyis dus gsum du gtogs pa ma yin no zhes smra/ gal te dus gsum du gtogs na nam mkha' ma yin te/ nam mkha' la</text></item>
<item><p>238a6</p><section>mdo sde</section><text>rtag pa yin no zhes byar mi rung ngo / /rigs kyi bu yang kha cig 'di skad du nam mkha' ni 'dug pa'i gnas yin no zhes zer ro/ /ji tsam du 'dug pa'i gnas yod pa ni de tsam du gzugs kyi chos su 'gyur te/ chos thams cad kyi gnas ni</text></item>
<item><p>238a7</p><section>mdo sde</section><text>kun kyang mi rtag pa ste/ dus gsum du gtogs so/ /nam mkha' ni rtag pa ste dus gsum du gtogs pa ma yin no/ /gal te gnas yod par smra na/ nam mkha' ni med par rig par bya'o/ /yang kha cig 'di skad du nam mkha' ni rim</text></item>
<item><p>238a8</p><section>mdo sde</section><text>pa yin no zhes zer ro/ /gal te rim pa yi bgrang ba'i chos su 'gyur te/ ji tsam du bgrang du rung ba ni dus gsum du gtogs par 'gyur ro/ /de ltar dus gsum du gtogs na/ ci'i phyir rtag pa zhes bya/ rigs kyi bu gal te yang</text></item>
<item><p>238b1</p><section>mdo sde</section><text>kha cig 'di skad du nam mkha' zhes bya ba ni stong pa dang / mi stong pa dang / stong pa dang / mi stong pa ste/ 'di gsum dang mi bral lo zhes zer ro/ /gal te stong pa yin no zhes smra na/ nam mkha' mi rtag pa'i chos yin par rig go/ /de ci'i phyir zhe na/</text></item>
<item><p>238b2</p><section>mdo sde</section><text>mi stong pa na med pa'i phyir ro/ /gal te mi stong pa yin zhes smra na/ nam mkha' yang mi rtag pa yin par rig go/ /de ci'i phyir zhe na/ stong pa'i dus na med pa'i phyir ro/ /gal te stong pa dang / mi stong pa yin no zhes smra na/ nam mkha' yang mi</text></item>
<item><p>238b3</p><section>mdo sde</section><text>rtag pa ma yin par rig go/ /de ci'i phyir zhe na/ gnyis ka'i gnas na med pa'i phyir te/ de bas na nam mkha' ni med pa zhes bya'o/ /rigs kyi bu yang 'di skad du nam mkha' ni byar rung ba ste/ ji ltar shing dang / khang pa med par byas na/ nam</text></item>
<item><p>238b4</p><section>mdo sde</section><text>mkha' byas pa yin zhe 'am/ bsnyams na nam mkhar 'gyur zhe'am/ nam mkha' 'gebs pa dang / nam mkha' la 'dzegs pa dang / nam mkha'i kha dog rgya mtsho'i chu dang 'dra bar ri mor 'dri ba ste/ de bas na nam mkha' ni byar rung ba'i chos</text></item>
<item><p>238b5</p><section>mdo sde</section><text>so zhes smra na/ ji tsam du byas pa'i chos thams cad mi rtag pa ste rdza ma dang mtshungs so/ /gal te nam mkha' yang de dang 'dra na mi rtag pa yin par 'gyur ro/ /rigs kyi bu 'jig rten pa dag gang thams cad la thogs pa med pa'i</text></item>
<item><p>238b6</p><section>mdo sde</section><text>chos ni nam mkha' yin no zhes smra na/ thogs pa med pa de chos gcig la thams cad rdzogs par yod dam/ phyogs tsam zhig yod/ gal te rdzogs par yod pa zhig yin na/ gnas gzhan na nam mkha' med par rig go/ /</text></item>
<item><p>238b7</p><section>mdo sde</section><text>gal te phyogs tsam zhig yod na 'di dang pha bi zhes bgrang ba'i chos su 'gyur ro/ /ji ste bgrang ba yin na mi rtag par rig go/ /rigs kyi bu yang kha cig 'di skad du nam mkha' ni thogs pa med de/ yod pa dang 'brel bar 'gyur</text></item>
<item><p>238b8</p><section>mdo sde</section><text>ro/ /yang kha cig nam mkha' ni rdzas kyi nang na yod de/ ji ltar snod kyi nang du 'bras bu bzhag pa dang 'dra'o zhes zer te/ de gnyis ka yang bden pa ma yin no/ /de ci'i phyir zhe na/ gal te 'brel pa yin no zhes bya ba ni rnam pa</text></item>
<item><p>239a1</p><section>mdo sde</section><text>gsum du 'gyur te/ las tha dad pas 'brel pa ste/ ji ltar bya dag shing la 'dus pa dang 'dra'o/ /las thun mong ba myong bas 'brel pa ste/ lag pa gnyis gcig la gcig reg pa dang 'dra'o/ /'brel pas thun mong bar</text></item>
<item><p>239a2</p><section>mdo sde</section><text>'brel pa ste/ sor mo gnyis lhan cig tu bsdams pa dang 'dra'o/ /gal te las tha dad pa thun mong dang 'brel lo zhes byar ni tha dad pa la rnam pa gnyis te/ rdzas kyi las dang / nam mkha'i las so/ /gal te nam mkha'i las</text></item>
<item><p>239a3</p><section>mdo sde</section><text>rdzas dang 'brel par gyur na/ nam mkha' ni mi rtag par mi 'gyur ro/ /gal te rdzas kyi las nam mkha' dang 'brel par gyur na/ rdzas kun du khyab par mi 'gyur ro/ /gal te kun du ma khyab na de yang mi rtag pa'o/ /gal te nam mkha' ni</text></item>
<item><p>239a4</p><section>mdo sde</section><text>rtag pa yin te/ rang bzhin gyis mi g.yo ba yin yang g.yo ba'i rdzas dang 'brel bar 'gyur ro zhes smra na/ de yang de lta ma yin no/ /de ci'i phyir zhe na/ gal te nam mkha' rtag na rdzas kyang rtag pa'i rigs so/ /gal te rdzas mi rtag na nam</text></item>
<item><p>239a5</p><section>mdo sde</section><text>mkha' yang mi rtag go/ /gal te nam mkha' ni rtag pa yin la/ mi rtag pa yang yir ro zhe smra na de ni gnas med do/ /gal te thun mong ba'i las dang 'brel lo zhes smra na/ de yang de lta ma yin no/ /de ci'i phyir zhe na/ nam mkha' ni kun</text></item>
<item><p>239a6</p><section>mdo sde</section><text>du khyab pa ste gal te las dang 'brel pa zhig yin na/ las kyang kun du khyab pa'i rigs so/ /gal te kun du khyab pa yin na/ thams cad du khyab par 'gyur ro/ /thams cad du khyab par gyur na thams cad dang 'brel pa'i rigs kyi 'brel pa dang mi 'brel ba yod ces</text></item>
<item><p>239a7</p><section>mdo sde</section><text>byar ni mi rung ngo / /'brel pas thun mong dang 'brel bar 'gyur te/ 'dzub mo gnyis lhan cig bsdams pa dang 'dra'o zhes bya ba de yang de lta ma yin no/ /de ci'i phyir zhe na/ thog ma nas 'brel pa med par phyis 'brel par 'gyur ba'i phyir te/ de ltar</text></item>
<item><p>239a8</p><section>mdo sde</section><text>thog ma med la phyis yod pa zhig yin na/ de yang mi rtag pa'i chos su 'gyur te/ de bas na 'jig rten pa'i chos ltar thog ma med la phyis yod de/ nam mkha' ni 'brel pas thun mong dang 'brel to zhes byar mi rung ngo / /rdzas mi rtag pa</text></item>
<item><p>239b1</p><section>mdo sde</section><text>ltar nam mkha' yang de dang 'dra na de yang mi rtag par 'gyur ro/ /gzhan yang nam mkha' ni rdzas kyi nang na yod de/ ji ltar snod kyi nang du 'bras bu bzhag pa dang 'dra'o zhes smra na/ de yang de ltar ma yin no/ /de ci'i phyir zhe na/ de ltar nam mkha' de snod</text></item>
<item><p>239b2</p><section>mdo sde</section><text>med pa'i snga rol na gang du gnas/ gal te gnas yod na nam mkha' yang rnam pa mang por 'gyur ro/ /de ltar mang ba yin na/ ci'i phyir rtag pa dang / gcig pa dang khyab pa zhes bya/ gal te nam mkha' de stong pa spangs pa'i pha rol na gnas yod</text></item>
<item><p>239b3</p><section>mdo sde</section><text>pa zhig yin na/ srid pa'i rdzas kyang nam mkha' spangs pa'i pha rol na gnas pa'i rigs te/ de bas na nam mkha' med par rig go/ /rigs kyi bu gang 'dzub mo bsgreng ba'i gnas la nam mkha' yin zhes byar ni/ nam mkha' mi rtag pa'i chos</text></item>
<item><p>239b4</p><section>mdo sde</section><text>yin par 'gyur ro/ /de ci'i phyir zhe na/ mdzub mo la phyogs bzhi yod do/ /gal te phyogs bzhi yod na nam mkha' yang phyogs bzhi yod pa'i rigs so/ /rtag pa'i chos thams cad ni phyogs med de/ de ltar phyogs cha yod pa'i phyir nam mkha'</text></item>
<item><p>239b5</p><section>mdo sde</section><text>mi rtag pa'o/ /de ltar mi rtag pa yin na phung po lnga dang mi 'brel te/ phung po lnga spangs pa'i pha rol na srid pa med pa zhes bya ba yin par 'gyur ro/ /rigs kyi bu gal te srid pa'i chos rten cing 'brel pa la gnas na/ chos de ni mi rtag pa yin par</text></item>
<item><p>239b6</p><section>mdo sde</section><text>rig par bya'o/ /rigs kyi bu dper na sems can thams cad dang / shing dang / nags tshal thams cad sa la rten cing gnas te/ sa nyid mi rtag pa'i phyir sa la rten pa'i rdzas kyang rim gyis mi rtag go/ /rigs kyi bu sa ni chu la rten te chu mi</text></item>
<item><p>239b7</p><section>mdo sde</section><text>rtag pa'i phyir sa yang mi rtag go/ /chu ni rlung la rten te rlung mi rtag pa'i phyir chu yang mi rtag go/ /rlung ni nam mkha' la rten te/ nam mkha' mi rtag pa'i phyir rlung yang mi rtag go/ /de ltar mi rtag na ci'i phyir nam mkha' ni rtag pa yin te/ thams cad</text></item>
<item><p>239b8</p><section>mdo sde</section><text>du khyab bo zhes smra/ nam mkha' med pa'i phyir 'das pa dang / ma 'ongs pa dang / da ltar ma yin no/ /ri bong gi rwa dang yang 'dra bar med pa'i rdzas yin pas 'das pa dang / ma 'ongs pa dang / da ltar ma yin te/ de bas na sangs rgyas kyi rang bzhin ni rtag pa'i</text></item>
<item><p>240a1</p><section>mdo sde</section><text>phyir dus gsum du gtogs pa ma yin no/ /nam mkha' ni med pa'i phyir dus gsum du gtogs pa ma yin no zhes gsungs so/ /rigs kyi bu nga ni 'jig rten dang mi rtsod do/ /de ci'i phyir zhe na/ mkhas pa shes rab can gyis yod par smra na nga yang</text></item>
<item><p>240a2</p><section>mdo sde</section><text>yod par gsung ngo / /mkhas pa shes rab can gyis med par smra na nga yang med par gsung ngo / /byang chub sems dpa' 'od srung gis gsol pa/ bcom ldan 'das byang chub sems dpa' sems dpa' chen po chos du dang ldan na/ 'jig rten dang mi</text></item>
<item><p>240a3</p><section>mdo sde</section><text>rtsod cing 'jig rten gyi chos kyis mi gos par 'gyur/ bcom ldan 'das kyis bka' stsal pa/ rigs kyi bu byang chub sems dpa' sems dpa' chen po chos bcu dang ldan na/ 'jig rten dang mi rtsod cing 'jig rten gyi chos kyis mi gos par 'gyur ro/ /bcu gang</text></item>
<item><p>240a4</p><section>mdo sde</section><text>zhe na/ 'di ltar dad pa dang / tshul khrims dang / dge ba'i bshes gnyen la sten pa dang / nang du yid la byed pa dang / brtson 'grus dang ldan pa dang / yang dag pa'i dran pa dang ldan pa dang / shes rab dang ldan pa dang / yang dag pa'i ngag dang ldan pa dang / dam pa'i</text></item>
<item><p>240a5</p><section>mdo sde</section><text>chos la mos pa dang / sems can la snying brtse ba'o/ /rigs kyi bu byang chub sems dpa' chos bcu po de dang ldan na 'jig rten pa dang mi rtsod de/ u dum ba ra'i me tog ltar 'jig rten gyi chos kyis mi gos so/ /byang chub sems dpa' 'od srung gis gsol</text></item>
<item><p>240a6</p><section>mdo sde</section><text>pa/ bcom ldan 'das ji ltar bcom ldan 'das kyis gsungs pa ltar/ 'jig rten gyi mkhas pa shes rab can gyis yod par smra na/ nga yang yod par gsung ngo / /'jig rten gyi mkhas pa shes rab can gyis med par smra na/ nga yang med par</text></item>
<item><p>240a7</p><section>mdo sde</section><text>gsung ngo zhes gsungs pa de/ ji ltar na 'jig rten gyi mkhas pa shes rab can gyis yod pa dang med par smra lags/ bcom ldan 'das kyis bka' stsal pa/ rigs kyi bu ji ltar 'jig rten gyi mkhas pa shes rab can gyis gzugs la mi rtag pa dang / sdug</text></item>
<item><p>240a8</p><section>mdo sde</section><text>bsngal ba dang / stong pa dang / bdag med pa yin no zhes smra ba nas rnam par shes pa'i bar du yang de bzhin du smra na/ rigs kyi bu de ni 'jig rten gyi mkhas pa shes rab can gyis yod par smra ba yin te/ nga yang yod par gsung ngo / /rigs kyi bu 'jig rten gyi mkhas pa shes</text></item>
<item><p>240b1</p><section>mdo sde</section><text>rab can gyis gzugs la rtag pa med pa dang / bde ba med pa dang / bdag med pa dang / yongs su dag pa med pa'o zhes smra ba nas/ tshor ba dang / 'du shes dang / 'du byed dang / rnam par shes pa'i bar du yang de dang 'dra bar smra na/ rigs kyi bu de ni 'jig rten gyi</text></item>
<item><p>240b2</p><section>mdo sde</section><text>mkhas pa shes rab can gyis med par smra ba yin te/ nga yang med par gsung ngo / /byang chub sems dpa' 'od srung gis gsol pa/ bcom ldan 'das 'jig rten gyi mkhas pa shes rab can ni sangs rgyas dang / byang chub sems dpa' dang / 'phags pa thams</text></item>
<item><p>240b3</p><section>mdo sde</section><text>cad lags so/ /gal te 'phags pa rnams kyis gzugs mi rtag pa dang / sdug bsngal ba dang / stong pa dang / bdag med pa lags na/ ci'i slad du bcom ldan 'das kyis sangs rgyas kyi gzugs kyi sku ni rtag pa ther zug mi 'gyur ba'o zhes gsungs/ 'jig</text></item>
<item><p>240b4</p><section>mdo sde</section><text>rten gyi mkhas pa shes rab can ni chos thams cad med pa'o zhes 'chad na/ ci'i slad du bcom ldan 'das kyis yod par gsungs/ de ltar sangs rgyas bcom ldan 'das kyis de skad gsungs na/ ji ltar 'jig rten dang mi rtsod cing 'jig rten gyi chos</text></item>
<item><p>240b5</p><section>mdo sde</section><text>kyis mi gos pa zhes bgyi/ bcom ldan 'das kyis ni 'di ltar 'du shes log pa dang / sems log pa dang / lta ba log pa dang / 'di gsum yongs su spangs pas sangs rgyas kyi gzugs ni yang dag par mi rtag pa yin no zhes gsungs la/ nga yang 'di ltar</text></item>
<item><p>240b6</p><section>mdo sde</section><text>rtag go zhes gsungs na/ ji ltar phyin ci log spangs shing 'jig rten dang / mi rtsod pa zhes bgyi/ bcom ldan 'das kyis bka' stsal pa/ rigs kyi bu bus pa ma rabs kyi gzugs ni nyon mongs pa las skye bas/ de'i phyir mkhas pa shes rab can gyis</text></item>
<item><p>240b7</p><section>mdo sde</section><text>gzugs ni mi rtag pa dang / sdug bsngal ba dang / stong pa dang / bdag med do zhes bshad do de bzhin gshegs pa'i gzugs ni nyon mongs pa dang yongs su bral bas de'i phyir rtag pa ther zug mi 'gyur mi 'pho ba'o zhes gsungs so/ /byang chub sems</text></item>
<item><p>240b8</p><section>mdo sde</section><text>dpa' 'od srung gis gsol pa/ bcom ldan 'das ji ltar na gzugs nyon mongs pa las skye bar 'gyur ba lags/ bcom ldan 'das kyis bka' stsal pa/ rigs kyi bu nyon mongs pa la rnam pa gsum ste/ 'di ltar 'dod pa'i zag pa dang /</text></item>
<item><p>241a1</p><section>mdo sde</section><text>srid pa'i zag pa dang / ma rig pa'i zag pa'o/ /mkhas pa shes rab can gyis zag pa gsum gyi skyon rnams shin du rtogs par bya'o/ /de ci'i phyir zhe na/ nyes pa'i skyon shes nas spong bar 'gyur ba'i phyir ro/ /dper na sman pas</text></item>
<item><p>241a2</p><section>mdo sde</section><text>sngar nad pa'i rtsa bltas te/ nad kyi rgyu shes nas gdod sman gtong ba dang 'dra'o/ /rigs kyi bu dper na dmus long zhig khrid de/ tsher ma g.yon can gyi nang du bor nas phyir log na dmus long de 'byung bar shin du dka'o/ /ji ste byung bar gyur na yang</text></item>
<item><p>241a3</p><section>mdo sde</section><text>lus thams cad dang bral bar 'gyur ba dang 'dra bar 'jig rten gyi bus pa ma rabs kyang de dang mtshungs te/ zag pa gsum gyi nyes pa'i skyon mi mthong mi shes pas phyi bzhin 'brang ngo / /gang mthong ba ni spong bar byed de nyes pa'i skyon shes nas 'bras</text></item>
<item><p>241a4</p><section>mdo sde</section><text>bu rnam par smin pa yang yang zhing chung bar 'gyur ro/ /rigs kyi bu gang zag la rnam pa bzhi ste/ gcig ni las byed pa'i tshe lci la/ rnam par smin pa myong ba'i tshe yang ba'o/ /gcig ni las byed pa'i tshe yang la/ rnam par smin pa myong ba'i tshe</text></item>
<item><p>241a5</p><section>mdo sde</section><text>lci ba'o/ /yang gcig ni las byed pa'i tshe yang lci la/ rnam par smin pa len pa'i tshe yang lci ba'o/ /yang gcig ni las byed pa'i tshe yang yang la/ rnam par smin pa'i tshe yang yang ba'o/ /rigs kyi bu gang nyon mongs pa'i skyon rtogs pa ni las byas pa dang</text></item>
<item><p>241a6</p><section>mdo sde</section><text>'bras bu smin pa gnyis ka yang yang ngo / /rigs kyi bu mkhas pa shes rab can gyis 'di snyam du bdag gis de lta bu'i zag pa de dag spang ngo / /sdig pa mi dge ba'i dngos po de dag kyang mi bya'o snyam sems so/ /de ci'i phyir zhe na/ bdag da dung sems can</text></item>
<item><p>241a7</p><section>mdo sde</section><text>dmyal ba dang / byol song gi skye gnas dang / yi dgas dang / lha dang / mi'i rnam par smin pa las ma thar te/ gal te bdag gis spyod pa la nan tan byas na de'i mthus sdug bsngal thams cad yongs su bcom par 'gyur ro zhes des de ltar brtags</text></item>
<item><p>241a8</p><section>mdo sde</section><text>nas/ 'dod chags dang / zhe sdang dang / gti mug nyam dma' bar 'gyur ro/ /'dod chags dang / zhe sdang dang / gti mug nyam dma' bar 'gyur bar mthong nas/ sems rab tu dga' bar 'gyur te/ yang 'di snyam du deng bdag 'di ltar gyur pa</text></item>
<item><p>241b1</p><section>mdo sde</section><text>yang nan tan du spyod pa'i mthus bdag ni mi dge ba'i chos dang bral te/ dge ba'i chos dang bsnyen par gyur to/ /de bas na yang dag pa'i lam mngon sum du mthong bar gyur gyis brtson 'grus bskyed de bsgom mo snyam sems so/ /des der</text></item>
<item><p>241b2</p><section>mdo sde</section><text>brtson par bsgom pa'i mthus mi dge ba'i nyon mongs pa tshad med pa snyed dang / sems can dmyal ba dang / byol song gi skye gnas dang / yi dgas dang / mi dang / lha'i 'bras bu rnam par smin pa spong bar 'gyur te/ de bas na ngas mdo sde</text></item>
<item><p>241b3</p><section>mdo sde</section><text>las srid pa'i zag pa'i nyon mongs pa dang / srid pa'i zag pa'i rgyu la brtag par bya'o zhes gsungs so// //'phags pa yongs su mya ngan las 'das pa chen po'-i mdo/ bam po bzhi bcu dgu pa/ de ci'i</text></item>
<item><p>241b4</p><section>mdo sde</section><text>phyir zhe na/ mkhas pa shes rab can dag gis gal te zag pa la rtog cing zag pa'i rgyu ma brtags na/ nyon mongs pa thams cad chod par mi 'gyur ro/ /de ci'i phyir zhe na/ mkhas pa shes rab can dag gis zag pa ni rgyu de las</text></item>
<item><p>241b5</p><section>mdo sde</section><text>skye bar 'gyur ro snyam rtogs nas bdag gis rgyu de yongs su bcad na zag pa mi skye bar 'gyur ro snyam rtog go/ /rigs kyi bu de yang ji ltar sman pas nad kyi rgyu yongs su bcad na nad skye bar mi 'gyur ba ltar mkhas pa shes rab can dag gis sngar nyon mongs</text></item>
<item><p>241b6</p><section>mdo sde</section><text>pa'i rgyu bcad pa yang de dang 'dra ste/ mkhas pa shes rab can ni sngar rgyu rtog ste/ de'i 'og tu 'bras bu rtog go/ /dge ba'i rgyu las dge ba'i 'bras bu skye ba dang / mi dge ba'i rgyu las mi dge ba'i 'bras bu skye bar shin du rtogs so/ /'bras</text></item>
<item><p>241b7</p><section>mdo sde</section><text>bu rtogs nas mi dge ba'i rgyu spong bar byed do/ /de ltar 'bras bu brtags nas rim gyis nyon mongs pa srab pa dang stug po rtog go/ /srab pa dang stug pa brtags nas sngar stug po spong ngo / /de ltar stug po spangs nas srab mo yang rang med par 'gyur ro/ /</text></item>
<item><p>241b8</p><section>mdo sde</section><text>rigs kyi bu mkhas pa shes rab can dag gis de ltar nyon mongs pa dang / nyon mongs pa'i rgyu dang / nyon mongs pa'i 'bras bu dang / nyon mongs pa srab pa dang / stug po shes nas des de'i tshe nyon mongs pa de dag dgag pa'i phyir byang chub kyi lam la mi</text></item>
<item><p>242a1</p><section>mdo sde</section><text>sdod/ mi 'gyod par rab tu brtson zhing dge ba'i bshes gnyen la bsten te/ sems rtse gcig tu chos nyan no/ /rigs kyi bu dper na nad pa zhig bdag gi nad yang zhing gdon mi za bar 'tsho bar shes nas sman kha ba rnyed kyang 'gyod pa med par</text></item>
<item><p>242a2</p><section>mdo sde</section><text>'thung ba ltar mkhas pa shes rab can dag kyang de dang 'dra ste/ 'phags pa'i lam la rab tu brtson par mos shing mya ngan mi byed rgyun mi 'chad de 'gyod par mi byed do/ /rigs kyi bu gang nyon mongs pa dang / nyon mongs pa'i rgyu dang / nyon mongs pa'i</text></item>
<item><p>242a3</p><section>mdo sde</section><text>'bras bu rnam par smin pa dang / nyon mongs pa srab mo dang stug po shes nas nyon mongs pa de dag bsal ba'i phyir 'phags pa'i lam sgom pa la rab tu brtson te/ des ni nyon mongs pa las gzugs skye ba ma yin pa nas/ tshor ba dang / 'du shes dang / 'du</text></item>
<item><p>242a4</p><section>mdo sde</section><text>byed dang / rnam par shes pa'i bar du yang de dang 'dra'o/ /gal te gang nyon mongs pa dang / nyon mongs pa'i rgyu dang / nyon mongs pa'i 'bras bu rnam par smin pa dang / nyon mongs pa srab mo dang / stug po m-i shes shing 'phags pa'i lam la mi brtson pa de ni nyon</text></item>
<item><p>242a5</p><section>mdo sde</section><text>mongs pa las gzugs skye ba ma yin pa nas tshor ba dang / 'du shes dang / 'du byed dang / rnam par shes pa'i bar du yang de dang 'dra'o/ /rigs kyi bu gang nyon mongs pa dang / nyon mongs pa'i rgyu dang / nyon mongs pa'i 'bras bu rnam par smin pa dang / nyon mongs</text></item>
<item><p>242a6</p><section>mdo sde</section><text>pa srab mo dang / stug po shes shing nyon mongs pa bcad pa'i phyir/ byang chub la nan tan byed pa ni de bzhin gshegs pa yin te/ de bas na de bzhin gshegs pa'i gzugs ni rtag pa ste/ rnam par shes pa'i bar du rtag pa'o/ /rigs kyi bu gang nyon mongs pa dang /</text></item>
<item><p>242a7</p><section>mdo sde</section><text>nyon mongs pa'i rgyu dang / nyon mongs pa'i 'bras bu rnam par smin pa dang / nyon mongs pa srab mo dang stug po mi shes shing / byang chub la nan tan mi byed pa ni bus pa ma rabs so so'i skye bo ste/ de bas na bus pa ma rabs so so'i skye bo'-i gzugs mi rtag</text></item>
<item><p>242a8</p><section>mdo sde</section><text>pa nas tshor ba dang / 'du shes dang / 'du byed dang / rnam par shes pa'i bar du yang mi rtag go/ /rigs kyi bu 'jig rten gyi mkhas pa shes rab can dang / 'phags pa dang / byang chub sems dpa' dang / sangs rgyas thams cad kyis kyang don de</text></item>
<item><p>242b1</p><section>mdo sde</section><text>ltar gnyis su bshad de/ nga yang de ltar gnyis su gsung ngo / /de bas na ngas bshad pa ni 'jig rten gyi mkhas pa dang nga mi rtsod de/ 'jig rten gyi chos kyis mi gos so/ /byang chub sems dpa' 'od srung gis/ bcom ldan 'das la 'di skad ces</text></item>
<item><p>242b2</p><section>mdo sde</section><text>gsol to/ /bcom ldan 'das ji ltar bcom ldan 'das kyis srid pa zag pa rnam pa gsum gsungs pa la ji ltar na 'dod pa'i zag pa dang / sred pa'i zag pa dang / ma rig pa'i zag pa lags/ bcom ldan 'das kyis bka' stsal pa/ rigs kyi bu 'dod pa'i zag</text></item>
<item><p>242b3</p><section>mdo sde</section><text>pa zhes bya ba ni nang gi mi dge bar rnam par rtog pa dang / phyi rol gyi rkyen gyis bskyod pas 'dod pa'i zag pa skye bar 'gyur te/ de bas na ngas sngon grong khyer rgyal po'i khab na dga' bo la 'di skad ces bka' stsal to/ /dga' bo khyod bu mo 'dis smras pa'i tshigs su</text></item>
<item><p>242b4</p><section>mdo sde</section><text>bcad pa 'di zung shig /tshigs su bcad pa 'di ni sngon 'das pa'i de bzhin gshegs pa rnams kyis gsungs pa yin no/ /de bas na nang gi mi dge bar rnam par rtog pa dang / phyi rol gyi rkyen rnams ni 'dod pa zhes bya ste/ de ni 'dod pa'i zag pa'o/ /de la srid</text></item>
<item><p>242b5</p><section>mdo sde</section><text>pa'i zag pa ni gzugs dang gzugs med pa'i khams kyi nang gi mi dge ba'i chos rnams dang / phyi rol gyi rgyu rkyen rnams te/ 'dod pa'i khams kyi phyi rol gyi rkyen rnams dang / nang gi mi dge bar rnam par rtog pa ma gtogs pa de dag ni srid pa'i zag pa'o/ /</text></item>
<item><p>242b6</p><section>mdo sde</section><text>ma rig pa'i zag pa ni bdag dang bdag gi ba mi shes shing / nang dang phyi rol gyi bye brag mi phyed pa ni ma rig pa'i zag pa'o/ /rigs kyi bu ma rig pa ni zag pa thams cad kyi rtsa ba'o/ /de ci'i phyir zhe na/ sems can thams cad ni ma rig pa'i</text></item>
<item><p>242b7</p><section>mdo sde</section><text>rgyu dang rkyen gyis phung po dang / skye mched dang khams la 'du shes shing / 'du shes 'jog pas sems can zhes bya ste/ de ni 'du shes log pa dang / bsam pa log pa dang / lta ba log pa ste/ de'i rgyu de'i rkyen gyis zag pa thams cad</text></item>
<item><p>242b8</p><section>mdo sde</section><text>bskyed do/ /de bas na ngas mdo sde bcu gnyis las/ ma rig pa ni 'dod chags dang / zhe sdang dang / gti mug gi rgyu yin no zhes gsungs so/ /byang chub sems dpa' 'od srung gis gsol pa/ bcom ldan 'das de bzhin gshegs pas</text></item>
<item><p>243a1</p><section>mdo sde</section><text>sngon mdo sde bcu gnyis las mi dge bar rnam par rtog pa'i rgyu dang rkyen gyis 'dod chags dang / zhe sdang dang / gti mug skye'o zhes gsungs na/ de ci'i rgyu ci'i rkyen gyis ma rig pa las skyes so zhes gsungs/ bka' stsal pa/ rigs kyi bu 'di ltar chos de gnyis ni gcig gi rgyu gcig</text></item>
<item><p>243a2</p><section>mdo sde</section><text>yin la/ gcig gi 'bras bu gcig ste/ gcig gis gcig bskyed do/ /mi dge bar rnam par rtog pas ma rig pa bskyed do/ /ma rig pa'i rkyen gyis mi dge ba'i rtog pa skye'o/ /rigs kyi bu gang nyon mongs pa rnams bskyed pa ni kun kyang nyon mongs pa'i rgyur 'gyur te/</text></item>
<item><p>243a3</p><section>mdo sde</section><text>de ltar nyon mongs pa'i rgyu dang nye ba'i rgyu ni ma rig pa dang / mi dge ba'i rtog pa zhes bya ste/ ji ltar 'bras bu las myu gu skye ba bzhin du 'bras bu ni nye ba'i rgyu'o/ /chen po bzhi ni ring ba'i rgyur gyur pa ltar nyon mongs pa yang de dang 'dra'o/ /byang chub sems dpa' 'od srung gis</text></item>
<item><p>243a4</p><section>mdo sde</section><text>yang bcom ldan 'das la 'di skad ces gsol to/ /bcom ldan 'das ji ltar bcom ldan 'das kyis gsungs pa ltar na/ ma rig pa nyid zag pa'o zhes gsungs na/ ci'i slad du ma rig pa'i rkyen gyis zag pa rnams skye'o zhes gsungs/ bcom ldan 'das kyis bka'</text></item>
<item><p>243a5</p><section>mdo sde</section><text>stsal pa/ rigs kyi bu ji ltar ngas ma rig pa nyid zag par gsungs pa ni nang gi ma rig pa'o/ /ma rig pa'i rgyu las zag pa rnams skye ba ni nang dang phyi rol gyi rgyu'o/ /gang ma rig pa nyid zag par 'chad pa ni nang gi phyin ci log pa zhes bya ste/ mi rtag pa dang / sdug bsngal</text></item>
<item><p>243a6</p><section>mdo sde</section><text>ba dang / stong pa dang / bdag med pa mi shes pa'o/ /gang nyon mongs pa thams cad kyi rgyur 'chad pa ni phyi rol gyi bdag dang / bdag gi ba mi shes pa'o/ /gang ma rig pa nyid zag par 'chad pa ni thog ma dang tha ma med par 'gyur ro/ /ji ltar zhe na ma rig pa las phung</text></item>
<item><p>243a7</p><section>mdo sde</section><text>po dang / skye mched dang / khams la sogs pa skye ba'i phyir ro/ /byang chub sems dpa' 'od srung gis yang bcom ldan 'das la 'di skad ces gsol to/ /bcom ldan 'das ji ltar bcom ldan 'das kyis gsungs pa ltar mkhas pa shes rab can gyis zag pa'i rgyu shes so/ /</text></item>
<item><p>243a8</p><section>mdo sde</section><text>zhes bgyi ba ji ltar na zag pa'i rgyu shes pa lags/ bcom ldan 'das kyis bka' stsal pa/ rigs kyi bu mkhas pa shes rab can ni 'di ltar rtog go/ /ci'i rgyu ci'i rkyen las nyon mongs pa 'di skye bar 'gyur/ las ci zhig byas pa las nyon mongs pa 'di skye bar 'gyur/ gang gi</text></item>
<item><p>243b1</p><section>mdo sde</section><text>tshe na nyon mongs pa 'di skye bar 'gyur/ su dang lhan cig tu gnas pa'i tshe na nyon mongs pa 'di skye bar 'gyur/ gang na gnas pa na nyon mongs pa 'di skye bar 'gyur/ dngos po ci la brtags pas nyon mongs pa 'di skye bar 'gyur/ su'i gnas khang dang /</text></item>
<item><p>243b2</p><section>mdo sde</section><text>mal cha dang / bsod snyoms dang / gos dang / nad kyi rkyen sman la sogs pa bslangs pas nyon mongs pa 'di skye bar 'gyur/ ci'i rgyu ci'i rkyen gyis tha ma las 'bring du 'gyur/ 'bring las rab tu 'gyur/ las tha ma las 'bring du 'gyur/ las 'bring</text></item>
<item><p>243b3</p><section>mdo sde</section><text>las rab tu gyur snyam yongs su rtog go/ /byang chub sems dpa' sems dpa' chen pos de ltar rtog pa dang / skye ba'i zag pa'i rgyu dang / rkyen yongs su spong bar 'gyur ro/ /de ltar rtogs pa na nyon mongs pa ma skyes pa ni bkag nas skye bar mi byed/</text></item>
<item><p>243b4</p><section>mdo sde</section><text>nyon mongs pa skyes pa ni thabs kyis 'gag par byed de/ de bas na ngas mdo sde las mkhas pa shes rab can gyis nyon mongs pa skye ba'i rgyu brtag par bya'o zhes gsungs so/ /byang chub sems dpa' 'od srung gis yang bcom ldan 'das la 'di skad ces gsol to/ /</text></item>
<item><p>243b5</p><section>mdo sde</section><text>bcom ldan 'das ji ltar sems can gyi lus gcig las nyon mongs pa rnam pa sna tshogs skye bar 'gyur/ bcom ldan 'das kyis bka' stsal pa/ rigs kyi bu dper na snod gcig gi nang na sa bon sna tshogs yod na/ chu 'am char pa dang phrad nas so sor skye ba ltar</text></item>
<item><p>243b6</p><section>mdo sde</section><text>sems can yang de dang 'dra ste/ snod gcig mod kyi sred pa'i rgyu dang rkyen gyis nyon mongs pa rnam pa sna tshogs skye bar 'gyur ro/ /byang chub sems dpa' 'od srung gis yang bcom ldan 'das la 'di skad ces gsol to/ /bcom ldan 'das mkhas pa shes rab</text></item>
<item><p>243b7</p><section>mdo sde</section><text>can gyis ji ltar 'bras bu rnam par smin pa la rtog /bka' stsal pa/ rigs kyi bu mkhas pa shes rab can ni 'di ltar zag pa rnams kyi rgyu dang rkyen gyis/ sems can dmyal ba dang / byol song gi skye gnas dang / yi dgas su skye bar 'gyur la/ zag</text></item>
<item><p>243b8</p><section>mdo sde</section><text>pa med pa'i rgyu dang rkyen gyis lha dang mi'i lus thob ste/ de dag kyang mi rtag pa dang / sdug bsngal ba dang / stong pa dang / bdag med pa yin no/ /lus kyi snod 'di las sdug bsngal rnam pa gsum dang / mi rtag pa rnam pa gsum thob ste/ zag pa 'di'i rgyu dang rkyen gyis</text></item>
<item><p>244a1</p><section>mdo sde</section><text>sems can rnams mtshams med pa lnga'i kha na ma tho ba byed cing ngan song gi 'bras bu rnam par smin pa myong ba dang / dge ba'i rtsa ba gcod cing rtsa ba bzhi 'jig pa dang / dkon mchog gsum la skur par 'gyur ro zhes yongs su rtog go/ /mkhas</text></item>
<item><p>244a2</p><section>mdo sde</section><text>pa shes rab can ni 'di ltar bdag gi lus thob pa 'dis nyon mongs pa bskyed de/ ngan song gi 'bras bu rnams len pa'i mi rigs so snyam yongs su rtog go/ /byang chub sems dpa' 'od srung gis yang gsol pa/ bcom ldan 'das zag pa med pa'i 'bras bu</text></item>
<item><p>244a3</p><section>mdo sde</section><text>mchis shes kyang gsungs la/ mkhas pa shes rab can gyis 'bras bu rnam par smin pa rnams yongs su gcod do zhes kyang gsungs na/ zag pa med pa'i 'bras bu yongs su bcad pa la gtogs sam/ byang chub thob pa rnams la zag pa med pa'i 'bras bu</text></item>
<item><p>244a4</p><section>mdo sde</section><text>mchis pas mkhas pa shes rab can gyis zag pa med pa'i 'bras bu tshol na/ ci'i slad du bcom ldan 'das kyis mkhas pa shes rab can rnams kyis rnam par smin pa'i 'bras bu gcad par bya'o zhes gsungs/ de ltar gcad pa zhig lags na/ da</text></item>
<item><p>244a5</p><section>mdo sde</section><text>ltar gyi 'phags pa rnams mchis shes bgyir rung ngam/ bka' stsal pa/ rigs kyi bu de bzhin gshegs pas ched 'ga' ni rgyu la 'bras bur gsungs/ ched 'ga' ni 'bras bu la rgyur gsungs te/ ji ltar 'jig rten pas 'jim pa nyid rdza</text></item>
<item><p>244a6</p><section>mdo sde</section><text>ma'o/ /skud pa nyid gos so zhes zer ba dang mtshungs te/ de ni rgyu la 'bras bur bshad pa'o/ /'bras bu la rgyur bshad pa ni ba lang nyid chu dang rtswa ste/ mi yang zas yin no zhes bshad pa lta bu'o/ /ngas kyang de ltar rgyu la 'bras bur bshad de/</text></item>
<item><p>244a7</p><section>mdo sde</section><text>sngar mdo sde las 'di skad du/ ngas lus dang sems kyis tshangs pa'i gnas su 'gro'o zhes bya ba ni rgyu la 'bras bur bshad pa'o/ /'bras bu la rgyur bshad pa ni skye mched drug po 'di nyid sngon gyi las yin no zhes bya ba ni 'bras bu la rgyur bshad pa'o/ /rigs</text></item>
<item><p>244a8</p><section>mdo sde</section><text>kyi bu 'phags pa thams cad la yang dag par na zag pa med pa'i 'bras bu med de/ 'phags pa thams cad kyis yongs su bsgoms pa'i 'bras bu zag pa mi skye ste/ de bas na zag pa med pa'i 'bras bu zhes bya'o/ /rigs kyi bu mkhas pa shes rab</text></item>
<item><p>244b1</p><section>mdo sde</section><text>can gyis de ltar rtog pa na nyon mongs pa'i 'bras bu rnam par smin pa yongs su zad par 'gyur ro/ /rigs kyi bu mkhas pa shes rab can gyis de ltar nyon mongs pa'i 'bras bu yongs su bcad pa'i phyir 'phags pa'i lam bsgom mo/ /de la 'phags pa'i lam ni</text></item>
<item><p>244b2</p><section>mdo sde</section><text>stong pa nyid dang / mtshan ma med pa dang / smon pa med pa'o/ /'phags pa'i lam de dag bsgoms na/ nyon mongs pa'i 'bras bu thams cad yongs su zad par 'gyur ro/ /byang chub sems dpa' 'od srung gis yang bcom ldan 'das la 'di skad ces</text></item>
<item><p>244b3</p><section>mdo sde</section><text>gsol to/ /bcom ldan 'das sems can thams cad ni nyon mongs pa las 'bras bu rnam par smin par 'gyur te/ nyon mongs pa ni mi dge ba'o/ /mi dge ba'i nyon mongs pa las nyon mongs pa skye ba yang mi dge ba zhes bya ste/ de ltar nyon mongs pa de la</text></item>
<item><p>244b4</p><section>mdo sde</section><text>rgyu dang 'bras bu ste/ rnam pa gnyis yod do/ /rgyu mi dge ba'i phyir 'bras bu mi dge ba la/ 'bras bu mi dge ba'i phyir sa bon mi dge ste/ ji ltar cim pa zhes bya ba 'bras bu kha ba'i phyir sa bon dang / me tog dang / sdong bu dang / lo ma la sogs pa thams cad kha'o/ /</text></item>
<item><p>244b5</p><section>mdo sde</section><text>ji ltar dug gi sdong po sa bon gdug pas 'bras bu yang gdug pa bzhin du/ rgyu yang sems can lags la/ 'bras bu yang sems can lags te/ rgyu yang nyon mongs pa lags la/ 'bras bu yang nyon mongs pa lags te/ nyon mongs pa'i rgyu</text></item>
<item><p>244b6</p><section>mdo sde</section><text>dang 'bras bu nyid sems can lags la/ sems can nyid kyang nyon mongs pa'i rgyu dang 'bras bu lags te/ de lta bu lags na/ ci'i slad du de bzhin gshegs pas ri kha ba can la rtswa gdug pa dang / sman gyi rgyal po dam pa yang mchis so zhes gsungs/ gal</text></item>
<item><p>244b7</p><section>mdo sde</section><text>te nyon mongs pa nyid sems can lags la/ sems can nyid nyon mongs pa lags na ci'i slad du sems can gyi lus la sman gyi rgyal po dam pa mchis so zhes gsungs/ bcom ldan 'das kyis bka' stsal pa/ legs so legs so/ /rigs</text></item>
<item><p>244b8</p><section>mdo sde</section><text>kyi bu sems can tshad med pa snyed kyang de ltar the tshom za ste/ khyod kyis the tshom dgrol bar gsol na/ ngas kyang gcod nus kyis shin du yid la byas te brtags par nyon cig dang / rab tu phye ste dgrol bar bya'o/ /rigs kyi bu ri kha ba can zhes bya</text></item>
<item><p>245a1</p><section>mdo sde</section><text>ba ni sems can lta bu'o/ /rtswa gdug pa zhes bya ba ni nyon mongs pa lta bu'o/ /sman gyi rgyal po dam pa zhes bya ba ni tshangs par spyad pa lta bu ste/ rigs kyi bu sems can gang de ltar tshangs par spyod pa ni lus la sman gyi rgyal po dam pa</text></item>
<item><p>245a2</p><section>mdo sde</section><text>yod pa zhes bya'o/ /byang chub sems dpa' 'od srung gis yang gsol pa/ bcom ldan 'das sems can la tshangs par spyod pa mchis shes bgyi ba ji lta bu lags/ bka' stsal pa/ rigs kyi bu ji ltar 'jig rten na sa bon las 'bras bu skye'o</text></item>
<item><p>245a3</p><section>mdo sde</section><text>'bras bu de la kha cig ni sa bon dang rgyur 'gyur ba yang yod la/ mi 'gyur ba yang yod de/ gang sa bon gyi rgyur 'gyur ba ni 'bras bu dang sa bon zhes bya'o/ /gang mi 'gyur ba ni 'bras bu zhes bya ste/ sa bon zhes mi bya ba ltar sems can thams cad kyang</text></item>
<item><p>245a4</p><section>mdo sde</section><text>de dang 'dra bar rgyu rnam pa gnyis te/ gang zhe na/ nyon mongs pa'i 'bras bu kha cig nyon mongs pa'i rgyur 'gyur ba dang / nyon mongs pa'i 'bras bu kha cig nyon mongs pa'i rgyur mi 'gyur ba ste/ gang nyon mongs pa'i 'bras bu yin la/ nyon mongs pa'i</text></item>
<item><p>245a5</p><section>mdo sde</section><text>rgyur mi 'gyur ba de ni tshangs par spyod pa zhes bya'o/ /rigs kyi bu sems can rnams kyis tshor ba ni zag pa thams cad kyi nye ba'i rgyu yin par rtogs shing shes so/ /'di lta ste/ nang dang phyi rol gyi zag pa'o/ /tshor ba'i rkyen gyis zag pa thams</text></item>
<item><p>245a6</p><section>mdo sde</section><text>cad gcod par mi nus te/ khams gsum gyi btson ra las kyang thar bar mi nus so/ /sems can rnams ni tshor ba'i rkyen gyis bdag dang bdag gi ba la chags pas sems phyin ci log dang / 'du shes phyin ci log dang / lta ba phyin ci</text></item>
<item><p>245a7</p><section>mdo sde</section><text>log pa skye bar 'gyur te/ de bas na sems can rnams kyis sngar tshor ba brtag go/ /de ltar tshor ba de ni sred pa thams cad kyi nye ba'i rgyur 'gyur te/ de bas na mkhas pa shes rab can gyis sred pa gcod par 'dod na/ sngar tshor ba brtag go/ /</text></item>
<item><p>245a8</p><section>mdo sde</section><text>rigs kyi bu sems can thams cad rten cing 'brel te 'byung ba bcu gnyis kyis dge ba dang mi dge ba byed pa thams cad ni tshor ba'i dus la byas te/ de bas na ngas dga' bo la 'di skad ces bka' stsal to/ /dga' bo sems can thams</text></item>
<item><p>245b1</p><section>mdo sde</section><text>cad kyis dge ba dang mi dge ba byed pa ni kun kyang tshor ba'i dus la byas te/ de bas na mkhas pa shes rab can gyis thog ma tshor ba brtag go/ /tshor ba rtogs nas gzhan yang tshor ba 'di ci'i rgyu ci'i rkyen las skye ba brtag go/ /gal te rgyu dang rkyen las skyes na/ rgyu</text></item>
<item><p>245b2</p><section>mdo sde</section><text>dang rkyen de nyid kyang ci las skyes/ gal te skye ba'i rgyu med na/ rgyu med pa las ci'i phyir tshor ba med pa ma skyes/ gzhan yang tshor ba 'di ni dbang phyug gi rgyu las ma skyes/ skyes bu las ma skyes/ rdul phra rab las ma skyes/ dus kyis skye ba ma yin/</text></item>
<item><p>245b3</p><section>mdo sde</section><text>'du shes las ma skyes/ rang bzhin las ma skyes/ bdag las ma skyes/ gzhan las ma skyes/ bdag dang gzhan las skye ba ma yin/ rgyu med pa las skye ba ma yin te/ tshor ba de ni rkyen tshogs pa las skye bar 'gyur te/ rgyu rkyen de ni sred pa'o/ /</text></item>
<item><p>245b4</p><section>mdo sde</section><text>rkyen tshogs pa de la tshor ba yod pa ma yin/ med pa ma yin par rtogs te/ de bas na ngas rkyen tshogs pa bcad do/ /rkyen tshogs pa bcad pa'i phyir tshor ba mi skye'o snyam rtog go/ /rigs kyi bu mkhas pa shes rab can gyis rgyu rtogs na/ 'bras</text></item>
<item><p>245b5</p><section>mdo sde</section><text>bu rnam par smin pa la rtog ste/ sems can rnams ni tshor ba'i rkyen gyis sems can dmyal ba dang / byol song gi skye gnas dang / yi dgas kyi lus myong ste/ khams gsum na sdug bsngal tshad med pa snyed len to/ /tshor ba'i rkyen gyis mi rtag pa'i</text></item>
<item><p>245b6</p><section>mdo sde</section><text>bde ba len to/ /tshor ba'i rkyen gyis bde ba'i rtsa ba gcod do/ /tshor ba'i rkyen gyis rnam par grol ba thob par 'gyur te/ de ltar rtog pa na tshor ba'i rkyen mi byed do/ /ji ltar na tshor ba'i rkyen mi byed pa zhe na/ 'di lta ste/ tshor ba gang dag ni sred pa byed</text></item>
<item><p>245b7</p><section>mdo sde</section><text>par 'gyur/ sred pa gang dag ni tshor ba byed par 'gyur ba rnam par 'byed pa'o/ /rigs kyi bu sems can gang de ltar srid pa'i rgyu dang / tshor ba'i rgyu rab tu rtogs na/ bdag dang bdag gi ba yongs su gcod par 'gyur ro/ /rigs kyi bu gang gis de ltar</text></item>
<item><p>245b8</p><section>mdo sde</section><text>rab tu rtogs pa ni sred pa dang / tshor ba gnyis gang nas gang du 'gog par rab tu rtogs te/ tshor ba dang sred pa chung zad 'gog pa'i gnas mthong bas mthar 'gog pa yang yod par rig nas/ de'i tshe rnam par grol ba la dad pa skye'o/ /</text></item>
<item><p>246a1</p><section>mdo sde</section><text>dad pa'i sems bskyed nas rnam par grol ba'i gnas ci'i rgyu las thob par 'gyur snyam rtog ste/ de ni 'phags pa'i lam brgyad kyis thob par rig nas/ de nas rab tu sgom par byed do/ /ji ltar na 'phags pa'i lam brgyad ce na/ lam</text></item>
<item><p>246a2</p><section>mdo sde</section><text>des tshor ba la rtog pa na mtshan nyid rnam pa gsum ste/ sdug bsngal dang / bde ba dang / sdug bsngal ma yin pa bde ba ma yin pa ste/ rnam pa de gsum car yang lus dang sems skyed par nus so/ /ci'i rgyu ci'i rkyen gyis skyed par 'gyur zhe na/ reg pa'i</text></item>
<item><p>246a3</p><section>mdo sde</section><text>rkyen las so/ /reg pa de las yang rnam pa gsum mo/ /ma rig pa'i reg pa dang / rig pa'i reg pa dang / rig pa ma yin ma rig pa ma yin pa'i reg pa'o/ /de la rig pa'i reg pa zhes bya ba ni 'phags pa'i lam brgyad do/ /reg pa lhag ma gnyis</text></item>
<item><p>246a4</p><section>mdo sde</section><text>ni lus dang sems dang / tshor ba rnam pa gsum skyed pa ste/ de bas na ngas reg pa'i rgyu rnam pa gnyis gcad par bya'o/ /reg pa bcad na tshor ba rnam pa gsum yang mi skye'o/ /rigs kyi bu de ltar tshor ba de ni rgyu zhes kyang bya la/ 'bras bu zhes kyang bya ste/</text></item>
<item><p>246a5</p><section>mdo sde</section><text>mkhas pa shes rab can gyis kyang rgyu dang 'bras bur rtog go/ /de ji ltar rgyu zhe na/ tshor ba'i rgyu las sred pa skye ba ni rgyu zhes bya'o/ /ji ltar 'bras bu zhe na/ reg pa las skye ba'i phyir 'bras bu zhes bya ste/ de bas na tshor ba 'di ni rgyu yang</text></item>
<item><p>246a6</p><section>mdo sde</section><text>yin la 'bras bu yang yin no/ /mkhas pa shes rab can gyis tshor ba de la de brtags nas rim gyis sred pa rtog ste/ tshor ba'i 'bras bu rnam par smin pa ni sred pa zhes bya'o/ /mkhas pa shes rab can gyis sred pa rtog pa la yang rnam pa gnyis te/</text></item>
<item><p>246a7</p><section>mdo sde</section><text>zas sna tshogs dang / zas med pa'o/ /de la zas sna tshogs kyi sred pa ni skye ba dang / rga ba dang / na ba dang / 'chi ba dang / sred pa thams cad kyi rgyur 'gyur ro/ /zag pa med pa'i sred pa ni skye ba dang / rga ba dang / na ba dang / 'chi ba dang / sred</text></item>
<item><p>246a8</p><section>mdo sde</section><text>pa thams cad gcod par 'gyur te/ zag pa med pa'i las la sred cing chags so/ /mkhas pa shes rab can gyis kyang 'di snyam du gal te/ bdag gis zas sna tshogs kyi sred pa bskyed na/ skye ba dang / rga ba dang / na ba dang /</text></item>
<item><p>246b1</p><section>mdo sde</section><text>'chi ba gcod par mi nus te/ bdag gis zag pa med pa'i lam la chags kyang tshor ba'i rgyu ma bcad na/ zag pa med pa'i lam gyi 'bras bu thob par mi 'gyur te/ de bas na ngas reg pa gcad par bya'o snyam sems so/ /reg pa bcad</text></item>
<item><p>246b2</p><section>mdo sde</section><text>nas tshor ba yang rang 'gog go/ /tshor ba 'gags nas sred pa yang yongs su 'gag go snyam sems te/ de ni 'phags pa'i lam brgyad ces bya'o/ /rigs kyi bu gal te sems can gang de ltar rtogs na lus gdug pa dang bcas mod kyi/ de</text></item>
<item><p>246b3</p><section>mdo sde</section><text>la sman gyi rgyal po dam pa yang yod de/ ji ltar ri kha ba can la rtswa gdug pa yod mod kyi sman dam pa yang yod pa bzhin no/ /rigs kyi bu de ltar sems can dag kyang nyon mongs pa las 'bras bu rnam par smin pa thob mod kyi/ 'bras bu rnam par smin pa de</text></item>
<item><p>246b4</p><section>mdo sde</section><text>phyir nyon mongs pa'i rgyur mi 'gyur bar byed de/ de ni tshangs par spyod pa zhes bya'o/ /gzhan yang rigs kyi bu mkhas pa shes rab can gyis tshor ba dang / sred pa gnyis ci'i rgyu las skye snyam brtags na/ 'du shes kyi rgyu las skye bar shes</text></item>
<item><p>246b5</p><section>mdo sde</section><text>so/ /de ci'i phyir zhe na/ sems can gyis gzugs mthong na yang 'dod pa mi skye/ tshor ba rtogs pa'i tshe yang 'dod pa mi skye la/ gal te gzugs la phyin ci log tu 'du shes bskyed de/ gzugs la ni rtag pa dang /</text></item>
<item><p>246b6</p><section>mdo sde</section><text>bde ba dang / bdag dang / yongs su dag par lta/ tshor ba la ni rtag pa/ mi 'gyur mi 'pho bar lta ba'o/ /de ltar 'du shes log pa'i phyir 'dod chags dang / zhe sdang dang / gt-i mug skye bar 'gyur te/ de bas na mkhas pa shes</text></item>
<item><p>246b7</p><section>mdo sde</section><text>rab can gyis 'du shes brtag par bya'o/ /de la 'du shes ji ltar brtag ce na/ 'di snyam du sems can thams cad 'phags pa'i lam ma thob pas/ kun la 'du shes log pa yod do snyam du sems so/ /ji ltar 'du shes log pa</text></item>
<item><p>246b8</p><section>mdo sde</section><text>zhe na/ rtag pa ma yin pa la rtag pa'i 'du shes bskyed pa dang / bde ba med pa la bde ba'i 'du shes bskyed pa dang / ma dag pa la dag pa'i 'du shes bskyed pa dang / stong pa'i chos la bdag tu 'du shes bskyed pa dang / skyes</text></item>
<item><p>247a1</p><section>mdo sde</section><text>pa dang / bud med dang / chen po dang / chung ngu dang / nyin mtshan dang / lo dang / zla ba dang / gos dang / gnas khang dang / mal cha ma yin pa la skyes pa dang / bud med dang / mal cha'i bar du 'du shes bskyed</text></item>
<item><p>247a2</p><section>mdo sde</section><text>pa'o/ /'du shes de yang rnam pa gsum ste/ chung ngu dang / chen po dang / mtha' med pa'o/ /de la chung ba'i rgyus ni 'du shes chung ngur bskyed / che ba'i rgyus ni 'du shes chen por bskyed/ mtha' yas pa'i rgyus ni 'du shes mtha'</text></item>
<item><p>247a3</p><section>mdo sde</section><text>yas par bskyed do/ /yang 'du shes chung ngu yod de/ 'di ltar ting nge 'dzin du ma zhugs pa'o/ /'du shes chen po ni ting nge 'dzin du zhugs pa'o/ /yang mtha' yas pa'i 'du shes ni kun du 'gro ba bcu'o/ /yang 'du shes chung</text></item>
<item><p>247a4</p><section>mdo sde</section><text>ngu ni 'di lta ste/ 'dod pa'i khams kyi 'du shes la sogs pa'o/ /yang 'du shes chen po ni gzugs kyi khams kyi 'du shes la sogs pa'o/ /yang mtha' yas pa'i 'du shes ni gzugs med pa'i khams kyi 'du shes la sogs pa ste/</text></item>
<item><p>247a5</p><section>mdo sde</section><text>'du shes rnam pa gsum 'gags na tshor ba yang rang 'gag go/ /'du shes dang / tshor ba 'gags pas rnam par grol ba zhes bya'o/ /byang chub sems dpa' 'od srung gis yang / bcom ldan 'das la 'di skad ces gsol to/ /</text></item>
<item><p>247a6</p><section>mdo sde</section><text>bcom ldan 'das chos thams cad 'gags pas rnam par grol ba zhes bgyi na/ de bzhin gshegs pas ci'i slad du 'du shes dang tshor ba 'gags na rnam par grol ba'o zhes gsungs/ bcom ldan 'das kyis bka' stsal pa/ rigs kyi</text></item>
<item><p>247a7</p><section>mdo sde</section><text>bu de bzhin gshegs pas bar bar ni sems can gyi rkyen gyis chos bstan de/ gang thos pas chos shes so/ /bar bar ni chos kyi rkyen gyis sems can bstan te/ gang thos pas sems can bshad par shes so/ /de la ji ltar na sems</text></item>
<item><p>247a8</p><section>mdo sde</section><text>can gyi rkyen gyis bstan te/ gang thos pas chos shes pa zhe na/ ji ltar ngas sngon 'od srung chen po la bshad pa bzhin te/ 'od srung sems can 'gags pa na dge ba'i chos kyang 'gag go zhes bya ba ni sems can gyi rkyen gyis bstan pas/</text></item>
<item><p>247b1</p><section>mdo sde</section><text>gang thos pas chos shes pa zhes bya'o/ /ji ltar na chos kyi rkyen gyis sems can bstan te/ gang thos pas sems can bstan par shes pa zhe na/ ji ltar ngas sngon dga' bo la 'di skad du/ chos thams cad la bsnyen par yang ma bshad/</text></item>
<item><p>247b2</p><section>mdo sde</section><text>chos thams cad la mi bsnyen par yang ma bshad de/ chos gang bsnyen pas dge ba'i chos ni rgud par 'gyur la/ mi dge ba ni dar bar 'gyur na/ de lta bu'i chos la ni bsnyen par mi bya'o/ /chos gang bsnyen pas mi dge ba ni rgud cing med par 'gyur la/ dge</text></item>
<item><p>247b3</p><section>mdo sde</section><text>ba'i chos ni dge zhing 'phel bar 'gyur na/ de lta bu'i chos la ni bsnyen par bya'o zhes gsungs te/ de ni chos kyi rkyen gyis sems can bstan pa ste/ gang thos pas sems can bshad par shes pa'o/ /rigs kyi bu de bzhin gshegs pas 'du shes</text></item>
<item><p>247b4</p><section>mdo sde</section><text>dang tshor ba gnyis bkag go zhes gsungs mod kyi/ de la thams cad kyang dgag par bya'o zhes gsungs so/ /mkhas pa shes rab can gyis 'du shes de la de ltar brtags nas/ rim gyis 'du shes kyi rgyu ni 'du shes mtha' yas pa ma</text></item>
<item><p>247b5</p><section>mdo sde</section><text>yin par rtogs so/ /ci las skye bar 'gyur ces brtags na/ reg pa'i rgyu las skye bar rig go/ /reg pa de yang rnam pa gnyis te/ nyon mongs pa'i rgyus reg pa dang / rnam par grol ba'i rgyus reg pa'o/ /de la ma rig pa'i rgyu las skye</text></item>
<item><p>247b6</p><section>mdo sde</section><text>ba ni nyon mongs pa'i reg pa zhes bya/ rig pa'i rgyu las skye ba ni rnam par grol ba'i reg pa zhes bya ste/ nyon mongs pa'i rgyu las reg pa ni 'du shes log pa skye'o/ /rnam par grol ba'i rgyu las reg pa ni ma log pa'i 'du shes skye'o/ /</text></item>
<item><p>247b7</p><section>mdo sde</section><text>de ltar 'du shes kyi rgyu rtogs nas rim gyis 'bras bu rnam par smin pa rtog go/ /de nas byang chub sems dpa' 'od srung gis yang bcom ldan 'das la 'di skad ces gsol to/ /bcom ldan 'das gal te nyon mongs pa'i 'du shes kyi</text></item>
<item><p>247b8</p><section>mdo sde</section><text>rkyen gyis 'du shes log par skye bar 'gyur na 'phags pa thams cad la log pa'i 'du shes ni mchis la/ nyon mongs pa ma mchis na/ de'i don ci lta bu lags/ bcom ldan 'das kyis bka' stsal pa/ rigs kyi bu</text></item>
<item><p>248a1</p><section>mdo sde</section><text>ji ltar na 'phags pa rnams la log pa'i 'du shes yod pa zhes bya/ byang chub sems dpa' 'od srung gis gsol pa/ bcom ldan 'das 'phags pa thams cad ni ba lang la ba lang du 'du shes bskyed de/ ba lang</text></item>
<item><p>248a2</p><section>mdo sde</section><text>ngo zhes smra la/ rta la yang rta ru 'du shes bskyed de/ rta'o zhes smra ba nas skyes pa dang / bud med dang / chen po dang / chung ngu dang / khang pa dang / shing rta dang / theg pa dang / song ba dang / 'ong ba'i bar du yang de bzhin te/ de ni</text></item>
<item><p>248a3</p><section>mdo sde</section><text>log pa'i 'du shes zhes bgyi'o/ /rigs kyi bu bus pa ma rabs so so'i skye bo thams cad la 'du shes gnyis yod de/ 'jig rten na grags pa'i 'du shes dang / chags pa'i 'du shes so/ /'phags pa thams cad la</text></item>
<item><p>248a4</p><section>mdo sde</section><text>ni 'jig rten na grags pa'i 'du shes 'ba' shig yod kyi/ chags pa'i 'du shes med do/ /bus pa ma rabs so so'-i skye bo thams cad la ni mi dge ba'i rtog pa yod pa'i phyir 'jig rten grags pa la chags pa'i 'du shes skyed do/ /'phags</text></item>
<item><p>248a5</p><section>mdo sde</section><text>pa rnams ni dge ba la rtog pa'i phyir 'jig rten grags pa la chags pa'i 'du shes mi skye ste/ de bas na bus pa ma rabs ni log pa'i 'du shes can zhes bya'i/ 'phags pa rnams ni shes su zin kyang log pa'i 'du shes zhes mi bya'o/ /mkhas pa shes</text></item>
<item><p>248a6</p><section>mdo sde</section><text>rab can gyis de ltar 'du shes kyi rgyu rtogs nas rim gyis 'bras bu'i rnam par smin pa la rtog go/ /mi dge ba'i 'du shes kyi 'bras bu ni/ sems can dmyal ba dang / yi dgas dang / byol song gi skye gnas dang / mi dang lhar myong bar 'gyur te/ ji ltar ngas</text></item>
<item><p>248a7</p><section>mdo sde</section><text>mi dge bar rtog pa'i rgyu bcad pas ma rig pa'i reg pa chod de/ de bas na 'du shes chad par gyur to/ /'du shes chad pa'i phyir 'bras bu rnam par smin pa yang yongs su chad do/ /mkhas pa shes rab can gyis 'du shes kyi rgyu de dag bcad pa'i phyir</text></item>
<item><p>248a8</p><section>mdo sde</section><text>'phags pa'i lam yan lag brgyad bsgom mo/ /rigs kyi bu de ltar rtog pa ni tshangs par spyod pa yongs su dag pa zhes bya'o/ /rigs kyi bu de ni sems can gyi gdug pa'i lus kyi nang na sman gyi rgyal po dam pa yod pa zhes bya ste/</text></item>
<item><p>248b1</p><section>mdo sde</section><text>ji ltar ri kha ba can la rtswa gdug pa yod du zin kyang / sman dam pa yang yod pa bzhin no/ /gzhan yang rigs kyi bu mkhas pa shes rab can gyis 'dod pa la brtags na/ 'dod pa ni gzugs dang / sgra dang / dri dang / ro dang / reg bya yin par rig ste/</text></item>
<item><p>248b2</p><section>mdo sde</section><text>rigs kyi bu de ni de bzhin gshegs pas rgyu las 'bras bur gsungs so/ /dngos po lnga po de las 'dod pa skye ste/ yang dag par na 'dod pa ma yin no/ /rigs kyi bu gti mug can ni tshor ba la chags pas gzugs la log pa'i 'du shes bskyed</text></item>
<item><p>248b3</p><section>mdo sde</section><text>pa nas reg bya'i bar du log pa'i 'du shes bskyed do/ /log pa'i 'du shes kyi rkyen gyis tshor ba skye bar byed de/ de bas na 'jig rten gyi 'du shes log pa'i rgyus 'du shes rnam pa bcu skye'o zhes 'chad do/ /'dod pa'i rgyu dang rkyen gyis 'jig</text></item>
<item><p>248b4</p><section>mdo sde</section><text>rten du 'bras bu ngan pa myong bar 'gyur te/ pha ma dang / dge sbyong dang / bram ze dag la ngan du byed de/ byed pa'i mi rigs pa lus dang srog mi phangs par byed do/ /de bas na mkhas pa shes rab can gyis mi dge ba'i 'du shes kyi rgyu dang rkyen gyis</text></item>
<item><p>248b5</p><section>mdo sde</section><text>'dod pa'i sems skye bar 'gyur bar rtog go/ /mkhas pa shes rab can gyis de ltar 'dod pa'i rgyu rtogs nas/ rim gyis 'bras bu rnam par smin pa rtog go/ /'dod pa de la mi dge ba'i 'bras bu smin pa ni sems can dmyal ba dang / byol song</text></item>
<item><p>248b6</p><section>mdo sde</section><text>gi skye gnas dang / yi dgas dang / mi dang lha la sogs par 'gyur te/ de ni 'bras bu rnam par smin pa la rtog pa zhes bya'o/ /gal te mi dge ba'i 'du shes 'gog par 'gyur na/ nam du yang 'dod pa'i sems de skye bar mi 'gyur ro/ /</text></item>
<item><p>248b7</p><section>mdo sde</section><text>'dod pa'i sems med pa'i phyir mi dge ba'i 'bras bu mi myong ngo / /mi dge ba'i 'bras bu ma myong ba'i phyir mi dge ba'i 'bras bu med par 'gyur te/ de bas na bdag gis sngar mi dge ba'i 'du shes gcad par bya'o/ /mi dge ba'i 'du shes chod na</text></item>
<item><p>248b8</p><section>mdo sde</section><text>chos de dag kyang rang 'gog par 'gyur ro/ /de bas na mkhas pa shes rab can gyis mi dge ba'i 'du shes dgag pa'i phyir 'phags pa'i lam yan lag brgyad bsgom ste/ de ni tshangs par spyod pa rnam par dag pa zhes kyang bya/ de ni ji ltar ri</text></item>
<item><p>249a1</p><section>mdo sde</section><text>kha ba can na rtswa gdug pa yod du zin kyang / sman dam pa yang yod pa ltar/ sems can gyi lus gdug pa la sman gyi rgyal po dam pa yod pa zhes bya'o/ /gzhan yang rigs kyi bu mkhas pa shes rab can gyis de ltar 'dod pa rtogs</text></item>
<item><p>249a2</p><section>mdo sde</section><text>nas rim gyis las la rtog go/ /de ci'i phyir zhe na/ mkhas pa shes rab can gyis 'di snyam du tshor ba dang / 'du shes dang / reg pa dang / 'dod pa ni nyon mongs pa ste/ nyon mongs pa de ni skye ba'i las byed kyi myong ba'i las mi byed do/ /</text></item>
<item><p>249a3</p><section>mdo sde</section><text>nyon mongs pa de ni las dang lhan cig 'gro ba na/ skye ba'i las dang myong ba'i las te/ rnam pa gnyis su 'gyur ro snyam du sems so/ /de bas na mkhas pa shes rab can gyis las la yongs su brtag go/ /las de yang rnam pa gsum ste/ lus</text></item>
<item><p>249a4</p><section>mdo sde</section><text>dang ngag dang yid do/ /rigs kyi bu lus dang ngag gi las gnyis ni las shes kyang bya la/ las kyi 'bras bu zhes kyang bya'o/ /yid 'ba' shig ni las shes bya ste/ 'bras bu zhes mi bya'o/ /de ltar las kyi rkyen gyis las shes bya'o/ /rigs</text></item>
<item><p>249a5</p><section>mdo sde</section><text>kyi bu lus dang ngag gi las gnyis ni phyi rol gyi las shes kyang bya'o/ /yid ni nang gi las shes kyang bya ste/ las rnam pa de gsum nyon mongs pa dang 'grogs pa'i phyir skye ba'i las dang myong ba'i las gnyis su 'gyur ro/ /rigs kyi bu</text></item>
<item><p>249a6</p><section>mdo sde</section><text>las yang dag pa ni yid kyi las so/ /dus kyi las ni lus dang ngag gi las so/ /de la sngar byung ba ni yid kyi las so/ /yid kyi las las byung ba ni lus dang ngag gi las so/ /de bas na yid kyi las ni las yang dag pa zhes bya'o/ /</text></item>
<item><p>249a7</p><section>mdo sde</section><text>mkhas pa shes rab can gyis las yongs su rtogs nas rim gyis las kyi rgyu brtag go/ /de la las kyi rgyu ni ma rig pa dang reg pa'o/ /ma rig pa dang / reg pa'i rkyen gyis sems can rnams srid pa tshol lo/ /srid pa tshol ba'i rkyen ni sred pa</text></item>
<item><p>249a8</p><section>mdo sde</section><text>yin no/ /sred pa'i rkyen gyis lus dang ngag dang / yid kyi las rnam pa gsum byed do/ /rigs kyi bu mkhas pa shes rab can gyis de ltar las kyi rgyu rtogs nas rim gyis 'bras bu rnam par smin par rtog go/ /'bras bu rnam par smin pa</text></item>
<item><p>249b1</p><section>mdo sde</section><text>la rnam pa bzhi ste/ nag po'i yang nag po'-i 'bras bu rnam par smin pa dang / dkar po'i yang dkar po'i 'bras bu rnam par smin pa dang / 'dres pa yang 'dres pa'i 'bras bu rnam par smin pa dang / mi dkar mi gnag pa'i yang mi dkar</text></item>
<item><p>249b2</p><section>mdo sde</section><text>mi gnag pa'i 'bras bu rnam par smin pa'o/ /de la nag po'i yang nag po'i 'bras bu rnam par smin pa ni las byed pa na yang dri ma dang bcas pa la/ 'bras bu rnam par smin pa yang dri ma dang bcas pa'o/ /dkar po'i yang dkar po'i 'bras</text></item>
<item><p>249b3</p><section>mdo sde</section><text>bu rnam par smin pa ni las byed pa na yang rnam par dag la/ 'bras bu rnam par smin pa yang rnam par dag pa'o/ /'dres pa'i yang 'dres pa'i 'bras bu rnam par smin pa ni las byed pa na yang 'dres la/ 'bras bu rnam par smin pa yang 'dres pa'o/ /</text></item>
<item><p>249b4</p><section>mdo sde</section><text>mi dkar mi gnag pa'i yang mi dkar mi gnag pa'i 'bras bu rnam par smin pa ni zag pa med pa'i las shes bya'o/ /byang chub sems dpa' 'od srung gis yang bcom ldan 'das la 'di skad ces gsol to/ /bcom ldan 'das sngar ni zag pa ma</text></item>
<item><p>249b5</p><section>mdo sde</section><text>mchis pa la 'bras bu rnam par smin pa yang ma mchis shes gsungs na/ de ni ci'i slad du mi dkar mi gnag pa'i 'bras bu rnam par smin pa mchis shes gsungs/ bcom ldan 'das kyis bka' stsal pa/ rigs kyi bu don de la rnam pa</text></item>
<item><p>249b6</p><section>mdo sde</section><text>gnyis te/ 'bras bu yin la rnam par smin pa yang yin pa dang / 'bras bu 'ba' shig ste rnam par smin pa ma yin pa'o/ /nag po'i yang nag po'i 'bras bu rnam par smin pa ni 'bras bu zhes kyang bya la/ rnam par smin pa zhes kyang bya'o/ /</text></item>
<item><p>249b7</p><section>mdo sde</section><text>de la nag po'i rgyu las skye ba'i 'bras bu zhes bya la/ rgyur 'gyur bar byed pas rnam par smin pa zhes kyang bya ste/ 'dres pa dang rnam par dag pa yang de bzhin no/ /zag pa med pa'i 'bras bu ni zag pa dang bcas pa'i rgyu las skye ba'i phyir 'bras</text></item>
<item><p>249b8</p><section>mdo sde</section><text>bu zhes bya ste/ gzhan gyi rgyur mi 'gyur bas rnam par smin pa zhes mi bya'o/ /de bas na 'bras bu zhes bya'i rnam par smin pa zhes mi bya'o/ /byang chub sems dpa' 'od srung gis yang / bcom ldan 'das la 'di skad ces gsol to/ /</text></item>
<item><p>250a1</p><section>mdo sde</section><text>bcom ldan 'das zag pa ma mchis pa'i las de chos nag po ma lags na/ ci'i slad du dkar po zhes mi bgyi/ bka' stsal pa/ rigs kyi bu rnam par smin pa med pa'i phyir dkar po zhes mi bya'i/ nag po'i gnyen po</text></item>
<item><p>250a2</p><section>mdo sde</section><text>yin pas dkar po zhes bya'o/ /ngas skabs 'dir ni 'bras bu rnam par smin pa myong ba la nag po dang dkar po zhes gsungs so/ /zag pa med pa'i las ni rnam par smin pa mi myong bas dkar po zhes mi bya'i/ zhi ba zhes bya'o/ /de ltar las de'i nges</text></item>
<item><p>250a3</p><section>mdo sde</section><text>par rnam par smin pa myong ba'i gnas yod de/ dper na mi dge ba bcu byas na/ nges par sems can dmyal ba dang / byol song gi skye gnas dang / yi dgas su skye la/ dge ba bcu byas na/ nges par lha dang mir skye'o/ /mi dge ba bcu'i las la</text></item>
<item><p>250a4</p><section>mdo sde</section><text>rab dang 'bring dang tha ma yod de/ rab byas pa ni sems can dmyal ba'i lus myong ngo / /'bring byas pa ni byol song gi lus myong ngo / /tha ma byas pa ni yi dgas kyi lus myong ngo / /mi'i las kyi nang du dge ba bcu la yang rnam pa bzhi ste/ rab dang /</text></item>
<item><p>250a5</p><section>mdo sde</section><text>'bring dang / tha ma dang / rab kyi yang rab bo/ /de la tha ma ni byang gi sgra mi snyan du skye'o/ /'bring ni shar gyi lus 'phags gling du skye'o/ /rab ni nub kyi bal glang spyod du skye'o/ /rab kyi yang rab ni 'dzam bu'i gling du skye ste/ mkhas pa shes rab can</text></item>
<item><p>250a6</p><section>mdo sde</section><text>gyis de ltar rtogs nas/ 'di snyam du bdag gis 'bras bu rnam par smin pa de ji ltar bcad par bya snyam bsams nas/ yang 'di snyam du las de'i rgyu dang rkyen ni ma rig pa dang reg pa ste/ gal te bdag gis ma rig pa dang / reg pa yongs su bcad na las kyi</text></item>
<item><p>250a7</p><section>mdo sde</section><text>'bras bu de dag 'gog cing mi skye bar 'gyur ro snyam sems so/ /de bas na mkhas pa shes rab can gyis ma rig pa dang reg pa yongs su bcad pa'i phyir 'phags pa'i lam gyi yan lag brgyad bsgom ste/ de ni tshangs par spyod pa yongs su dag pa zhes bya'o/ /</text></item>
<item><p>250a8</p><section>mdo sde</section><text>rigs kyi bu de ltar na sems can gyi gdug pa'i lus la/ sman gyi rgyal po dam pa yod pa ni ji ltar ri kha ba can la rtswa gdug pa yod du zin kyang sman dam pa yang yod pa dang 'dra'o/ /gzhan yang rigs kyi bu mkhas pa shes rab can gyi las dang nyon mongs pa</text></item>
<item><p>250b1</p><section>mdo sde</section><text>rtogs nas rim gyis 'bras bu rnam par smin pa gnyis la brtag go/ /de ltar de gnyis kyi 'bras bu rnam par smin pa ni sdug bsngal yin te/ de ltar sdug bsngal bar shes nas skye ba len pa thams cad yongs su spong ngo / /mkhas pa shes rab</text></item>
<item><p>250b2</p><section>mdo sde</section><text>can ni gzhan yang nyon mongs pa'i rgyu las nyon mongs pa skye ba dang / las kyi rgyu las nyon mongs pa skye la/ nyon mongs pa'i rgyu las kyang las skye ba dang / las kyi rgyu las sdug bsngal skye la/ sdug bsngal gyi rgyu las nyon mongs pa skye'o/ /nyon mongs</text></item>
<item><p>250b3</p><section>mdo sde</section><text>pa'i rgyu las srid pa skye ste/ srid pa'i rgyu las sdug bsngal skye'o/ /srid pa'i rgyu las srid pa skye ste/ srid pa'i rgyu las las skye'o/ /las kyi rgyu las nyon mongs pa skye la/ nyon mongs pa'i rgyu las sdug bsngal skye ste/ sdug bsngal gyi rgyu las</text></item>
<item><p>250b4</p><section>mdo sde</section><text>kyang sdug bsngal skye bar rtogs so/ /rigs kyi bu mkhas pa shes rab can gyis de ltar rtogs pa ni las kyi sdug bsngal rtogs pa yin par rig par bya'o/ /de ci'i phyir zhe na/ ji ltar gong ma dang 'dra bar rtog pa de dag ni 'khor ba'i rgyu rkyen bcu gnyis</text></item>
<item><p>250b5</p><section>mdo sde</section><text>te/ gal te gang gis 'khor ba'i rgyu rkyen bcu gnyis de la de ltar rtog na de ni las gsar mi byed cing / las rnying bcom pa yin par rig par bya'o/ /rigs kyi bu mkhas pa shes rab can gyis sems can dmyal ba'i gcig nas sems can dmyal</text></item>
<item><p>250b6</p><section>mdo sde</section><text>ba brgya sum bcu rtsa drug gi bar gyi sems can dmyal ba re re'i sdug bsngal rnam pa sna tshogs ji snyed yod pa brtags na kun kyang nyon mongs pa'i las kyis bskyed pa yin par rtogs so/ /de ltar sems can dmyal ba'i sdug bsngal rtogs nas rim</text></item>
<item><p>250b7</p><section>mdo sde</section><text>gyis yi dgas dang byol song la sogs pa'i sdug bsngal brtag go/ /de ltar rtogs nas yang mi dang lha'i sdug bsngal ji snyed yod pa rnams rtog ste/ de ltar sdug bsngal mang po de dag kun kyang nyon mongs pa'i las las skye ba yin par rtogs so/ /</text></item>
<item><p>250b8</p><section>mdo sde</section><text>rigs kyi bu mtho ris kyi lha la sdug bsngal chen pos gzir ba'i dngos po med de/ lus mnyen zhing 'jam yang ltas lnga mngon du byung ba'i tshe sdug bsngal chen po myong ba ni sems can dmyal ba'i sdug bsngal dang 'dra ste/ khyad par med do/ /rigs</text></item>
<item><p>251a1</p><section>mdo sde</section><text>kyi bu mkhas pa shes rab can gyis ni khams gsum gyi sdug bsngal thams cad nyon mongs pa'i las kyi rgyu dang rkyen las skye bar shin du rtogs so/ /rigs kyi bu dper na rdza ma so ma btang ba ni shin du yang 'chag sla'o/ /sems</text></item>
<item><p>251a2</p><section>mdo sde</section><text>can gyi lus blangs pa yang de dang 'dra ste/ lus de ni sdug bsngal mang po'i snod yin no/ /'di lta ste/ dper na me tog dang / 'bras bu'i shing shin du rgyas pa ni bya mang pos ma rung bar byed do/ /dper na rtswa skam po mang du spungs kyang me chung</text></item>
<item><p>251a3</p><section>mdo sde</section><text>ngus 'tshig par 'gyur ba dang 'dra bar sems can gyi lus myong ba yang sdug bsngal gyis 'jig par 'gyur ro/ /rigs kyi bu mkhas pa shes rab can gyis sdug bsngal rnam pa brgyad ni 'phags pa'i spyod pa ltar rtogs na/ gang zag des ni sdug bsngal</text></item>
<item><p>251a4</p><section>mdo sde</section><text>yongs su chod par rig par bya'o/ /rigs kyi bu mkhas pa shes rab can gyis sdug bsngal brgyad shin du rtogs nas rim gyis sdug bsngal gyi rgyu la rtog go/ /sdug bsngal gyi rgyu zhes bya ba ni sred pa dang ma rig pa'o/ /sred pa dang ma rig pa la rnam pa</text></item>
<item><p>251a5</p><section>mdo sde</section><text>gnyis te/ lus tshol ba dang / zang zing tshol ba'o/ /lus dang zang zing tshol ba gnyis ka la yang sdug bsngal ba ste/ de bas na sred pa dang ma rig pa ni sdug bsngal gyi rgyur 'gyur bar rig par bya'o/ /rigs kyi bu sred pa dang / ma rig pa las</text></item>
<item><p>251a6</p><section>mdo sde</section><text>gzhan yang rnam pa gnyis te/ nang dang phyi rol lo/ /de la nang gis lus su 'gyur bar byed do/ /phyi rol gyis ni skye zhing 'phel bar byed do/ /gzhan yang nang gis las su 'gyur bar byed de/ phyi rol ni las kyi 'bras bur 'gyur bar</text></item>
<item><p>251a7</p><section>mdo sde</section><text>byed pas/ nang gi sred pa bcad na las chod par 'gyur gyi/ phyi rol gyi sred pa bcad pas 'bras bu chod par 'gyur ro/ /de la nang gi sred pas ni ma 'ongs pa'i dus kyi sdug bsngal skye bar byed la phyi rol gyi sred pas ni da ltar gyi dus kyi</text></item>
<item><p>251a8</p><section>mdo sde</section><text>sdug bsngal skye bar byed de/ de bas na mkhas pa shes rab can gyis sred pa ni sdug bsngal gyi rgyur 'gyur bar rtogs so/ /de ltar sdug bsngal gyi rgyu rtogs nas rim gyis sdug bsngal gyi 'bras bu rnam par smin pa la rtog go/ /</text></item>
<item><p>251b1</p><section>mdo sde</section><text>sdug bsngal gyi 'bras bu zhes bya ba ni len pa yin no/ /sred pa'i 'bras bu la len pa zhes bya ste/ len pa'i rgyu dang rkyen gyis phyi nang la sred par 'gyur te/ sred pa de'i sdug bsngal myong bar 'gyur ro/ /rigs kyi bu mkhas pa shes</text></item>
<item><p>251b2</p><section>mdo sde</section><text>rab can gyis ni sred pa'i rkyen gyis len pa/ len pa'i rkyen gyis srid pa yin par rtogs so/ /gang gis sred pa dang / len pa'i dngos po gnyis bcad na/ las kyang mi byed de/ sdug bsngal mang po myong bar yang mi 'gyur ro/ /</text></item>
<item><p>251b3</p><section>mdo sde</section><text>de bas na mkhas pa shes rab can ni sred pa'i sdug bsngal gcad pa'i phyir 'phags pa'i lam brgyad la nan tan byed do/ /rigs kyi bu gang zhig de ltar shin du rtogs na/ de ni ngas tshangs pa'i spyod pa rnam par dag pa zhes bya ste/ de ni sems</text></item>
<item><p>251b4</p><section>mdo sde</section><text>can gyi gdug pa'i lus la sman dam pa'i rgyal po yod pa zhes bya ste/ ji ltar ri kha ba can la dug yod du zin kyang / sman dam pa yang yod pa bzhin no/ /byang chub sems dpa' 'od srung gis yang gsol pa/ bcom ldan 'das ji ltar na yongs</text></item>
<item><p>251b5</p><section>mdo sde</section><text>su dag pa'i tshangs par spyod pa zhes bgyi/ bcom ldan 'das kyis bka' stsal pa/ rigs kyi bu chos thams cad ces bya ba yin no/ /byang chub sems dpa' 'od srung gis yang gsol pa/ bcom ldan 'das chos thams cad</text></item>
<item><p>251b6</p><section>mdo sde</section><text>ces bgyi ba'i don ma nges pa lags so/ /de ci'i slad du zhe na/ de bzhin gshegs pas bar bar ni dge ba dang / mi dge ba lags shes gsungs/ bar bar ni dran pa nye bar gzhag pa bzhi la rjes su rtogs pa lags so zhes gsungs/</text></item>
<item><p>251b7</p><section>mdo sde</section><text>bar bar ni skye mched bcu gnyis lags so zhes gsungs/ bar bar ni dge ba'i bshes gnyen lags so zhes gsungs/ bar bar ni rten cing 'brel te 'byung ba bcu gnyis lags so zhes gsungs/ bar bar ni sems can lags so zhes</text></item>
<item><p>251b8</p><section>mdo sde</section><text>gsungs/ bar bar ni yang dag par lta ba dang ngan par lta ba lags so zhes gsungs/ bar bar ni mdo sde bcu gnyis lags so zhes gsungs/ bar bar ni bden pa gnyis lags so zhes/ nga yang 'dir yongs su dag pa'i tshangs par spyod</text></item>
<item><p>252a1</p><section>mdo sde</section><text>pa ni chos thams cad do zhes gsungs na gang dag la sogs pa la chos thams cad ces bgyi/ bcom ldan 'das kyis bka' stsal pa/ legs so shin du legs so/ /rigs kyi bu yongs su mya ngan las 'das pa chen po'i mdo sde</text></item>
<item><p>252a2</p><section>mdo sde</section><text>dam pa'i chos 'di ni chos thams cad kyi rin po che'i gter zhes bya'o/ /dper na rgya mtsho ni rin po che thams cad kyi 'byung gnas yin pa dang 'dra bar/ yongs su mya ngan las 'das pa'i mdo sde 'di yang de dang 'dra ste/ tshig gi don thams cad kyi dgongs te</text></item>
<item><p>252a3</p><section>mdo sde</section><text>gsungs pa'i snying po'o/ /rigs kyi bu dper na ri rab ri'i rgyal po ni sman mang po thams cad kyi 'byung gnas yin pa dang 'dra bar/ mdo sde 'di yang de dang 'dra ste/ byang chub sems dpa'i tshul khrims kyi 'byung gnas yin no/ /rigs kyi bu dper na nam mkha'</text></item>
<item><p>252a4</p><section>mdo sde</section><text>ni dngos po thams cad kyi gnas yin pa ltar/ mdo sde 'di yang de dang 'dra ste/ dge ba'i chos thams cad kyi gnas yin no/ /rigs kyi bu dper na rlung drag po ni sus kyang bcing mi nus pa ltar/ byang chub sems dpa' mdo sde 'di la nan tan byed</text></item>
<item><p>252a5</p><section>mdo sde</section><text>pa thams cad kyang de dang 'dra ste/ nyon mongs pa'i mi dge ba'i chos thams cad kyis 'ching mi nus so/ /rigs kyi bu dper na rdo rje la cis kyang mi tshugs pa ltar mdo sde 'di yang de dang 'dra bar mu stegs can ngan par lta ba mang du yod kyang rnam par gzhig</text></item>
<item><p>252a6</p><section>mdo sde</section><text>mi nus so/ /rigs kyi bu dper na gang gA'i klung gi bye ma ni sus kyang bgrang mi nus pa ltar mdo sde 'di'i don yang de dang 'dra ste/ sus kyang bgrang mi nus so/ /rigs kyi bu mdo sde 'di ni byang chub sems dpa' rnams kyi chos kyi rgyal mtshan du 'gyur te/</text></item>
<item><p>252a7</p><section>mdo sde</section><text>brgya byin lha'i dbang phyug gi rgyal mtshan dang 'dra'o/ /rigs kyi bu mdo sde 'di ni yongs su mya ngan las 'das pa chen po'i grong khyer du 'gro ba'i tshong dpon lta bu ste/ ji ltar ded dpon chen pos tshong dpon mang po ded de rgya mtsho chen por 'jug pa dang</text></item>
<item><p>252a8</p><section>mdo sde</section><text>'dra'o/ /rigs kyi bu mdo sde 'di ni byang chub sems dpa' rnams kyi chos kyi snang ba'i 'od du 'gyur te/ ji ltar 'jig rten na nyi ma dang zla bas mun pa sel bar byed pa dang 'dra'o/ /rigs kyi bu mdo sde 'di ni nad kyis gzir ba'i sems can</text></item>
<item><p>252b1</p><section>mdo sde</section><text>gyi sman bzang por 'gyur te/ ji ltar ri bsung can la sman gyi rgyal po 'byung bas nad kyi sdug bsngal zhi bar byed pa dang 'dra'o/ /rigs kyi bu mdo sde 'di ni log sred can thams cad kyi mkhar bar 'gyur te/ dper na mi nyam chung ba thams cad</text></item>
<item><p>252b2</p><section>mdo sde</section><text>de'i rkyen gyis langs pa dang 'dra'o/ /rigs kyi bu mdo sde 'di ni sdig pa ma rungs pa thams cad kyi zam par 'gyur te/ ji ltar 'jig rten na zam pas thams cad sgrol ba dang 'dra'o/ /rigs kyi bu mdo sde 'di ni srid pa nyi shu rtsa lngar nyon</text></item>
<item><p>252b3</p><section>mdo sde</section><text>mongs pas gdungs pa'i bsil grib du 'gyur te/ 'jig rten gyi gdugs sam/ bla gab kyis shin du tsha ba'i nyi ma sgrib pa dang 'dra'o/ /rigs kyi bu mdo sde 'di ni 'jigs pa med pa'i rgyal po chen po ste/ nyon mongs pa'i bdud ma rungs pa</text></item>
<item><p>252b4</p><section>mdo sde</section><text>thams cad 'joms par 'gyur ba ni/ ji ltar seng ge'i rgyal pos ri dgas thams cad thul ba dang 'dra'o/ /rigs kyi bu mdo sde 'di ni rig pa'i sngags chen mo ste/ nyon mongs pa'i gdon ma rungs pa thams cad 'jig par 'gyur ba ni 'jig</text></item>
<item><p>252b5</p><section>mdo sde</section><text>rten na sngags mkhan gyis gdon med par byed pa dang 'dra'o/ /rigs kyi bu mdo sde 'di ni bla na med pa'i ba mo 'am/ ser ba lta bu ste/ 'khor ba'i 'bras bu thams cad bcom pa ni/ ji ltar 'jig rten na ba mo 'am/ ser bas 'bras bu thams cad</text></item>
<item><p>252b6</p><section>mdo sde</section><text>bcom pa dang 'dra'o/ /rigs kyi bu mdo sde 'di ni tshul khrims kyi mig nyams pa'i sman bzang po lta bur 'gyur te/ 'jig rten na sman an 'dzA na zhes bya ba mig na ba thams cad la phan par byed pa dang 'dra'o/ /rigs kyi bu mdo sde 'di ni dge ba'i</text></item>
<item><p>252b7</p><section>mdo sde</section><text>chos thams cad kyi 'byung gnas su 'gyur te/ ji ltar 'jig rten na dngos po thams cad kyi gnas su 'gyur ba dang 'dra'o/ /rigs kyi bu mdo sde 'di ni tshul khrims nyams pa'i sems can gyi me long gsal bar 'gyur te/ ji ltar 'jig rten gyi</text></item>
<item><p>252b8</p><section>mdo sde</section><text>me long gsal bas gzugs thams cad snang ba dang 'dra'o/ /rigs kyi bu mdo sde 'di ni khrel ba dang 'dzem pa med pa'i gos su 'gyur te/ ji ltar 'jig rten na gos kyis lus sgrib cing g.yogs pa dang 'dra'o/ /rigs kyi bu mdo sde 'di ni dge ba'i</text></item>
<item><p>253a1</p><section>mdo sde</section><text>chos kyis dbul ba rnams kyi nor rin po cher 'gyur te/ ji ltar lha bkra shis mas dbul ba thams cad la phan par 'gyur ba dang 'dra'o/ /rigs kyi bu mdo sde 'di ni chos kyis skom pa'i sems can thams cad kyi bdud rtsi'i chur 'gyur te/</text></item>
<item><p>253a2</p><section>mdo sde</section><text>ji ltar yon tan brgyad dang ldan pa'i chus skom pa thams cad ngoms par byed pa dang 'dra'o/ /rigs kyi bu mdo sde 'di ni nyon mongs pa thams cad kyi chos kyi khrir 'gyur te/ ji ltar 'jig rten na gang zag dag bde ba'i khri la phrad pa dang 'dra'o/ /rigs</text></item>
<item><p>253a3</p><section>mdo sde</section><text>kyi bu mdo sde 'di ni sa dang po'i byang chub sems dpa' nas sa bcu pa'i byang chub sems dpa'i bar gyi rgyan dang / bdug pa dang / me tog dang / byug spos dang / spos phye ma dang / bdug spos rnam par dag pa'i rigs phun sum tshogs pa'i theg pas pha rol du</text></item>
<item><p>253a4</p><section>mdo sde</section><text>phyin pa drug la gnas par byed do/ /rab tu bde ba myong bar byed pa ni/ ji ltar sum bcu rtsa gsum gnam gyi shing pa ri tsi tra dang 'dra'o/ /rigs kyi bu mdo sde 'di ni ye shes kyi mtshon ngar can lta bu ste/ nyon mongs pa'i shing thams cad gcod par 'gyur ro/ /</text></item>
<item><p>253a5</p><section>mdo sde</section><text>'di ni mtshon rnon po lta bu ste/ bag chags thams cad gcod par 'gyur ro/ /'di ni shin du dpa' zhing rtul phod pa lta bu ste/ phas rgol ba'i bdud thams cad bcom pa'o/ /'di ni ye shes kyi me lta bu ste/ nyon mongs pa thams cad</text></item>
<item><p>253a6</p><section>mdo sde</section><text>sreg pa'o/ /'di ni rten cing 'brel te 'byung ba'i snying po lta bu ste/ rang sangs rgyas thams cad kyi 'byung gnas so/ /'di ni thos pa'i gter lta bu ste/ nyan thos kyi skye gnas yin no/ /'di ni lha thams cad kyi mig lta bu'o/ /'di ni mi</text></item>
<item><p>253a7</p><section>mdo sde</section><text>thams cad kyi yang dag pa'i lam yin no/ /'di ni byol song gi skye gnas thams cad kyi rten pa'i gnas yin no/ /'di ni yi dgas thams cad kyi rnam par grol ba'i gnas yin no/ /'di ni sems can dmyal ba'i bla na med pa'i mchog yin no/ /</text></item>
<item><p>253a8</p><section>mdo sde</section><text>'di ni phyogs bcu'i sems can thams cad kyi bla na med pa'i snod yin no/ /'di ni phyogs bcu'i 'jig rten gyi 'das pa dang / ma byon pa dang / da ltar bzhugs pa'i sangs rgyas thams cad kyi yab dang yum yin no/ /rigs kyi bu de bas na</text></item>
<item><p>253b1</p><section>mdo sde</section><text>mdo sde 'dis ni chos thams cad bsdus so/ /ngas ni sngar gsungs pa ltar mdo sde 'dis chos thams cad bsdus par gsungs mod kyi/ ngas ni byang chub kyi phyogs kyi chos sum bcu rtsa bdun la tshangs par spyod pa yin no zhes gsungs so// //'phags</text></item>
<item><p>253b2</p><section>mdo sde</section><text>pa yongs su mya ngan las 'das pa chen po'i mdo/ bam po lnga bcu pa/ rigs kyi bu byang chub kyi phyogs kyi sum bcu rtsa bdun ma gtogs par/ gzhan gyis nyan thos kyi 'bras bu yang dag pa nas bla na med pa yang dag par rdzogs pa'i byang chub kyis</text></item>
<item><p>253b3</p><section>mdo sde</section><text>'bras bu'i bar du thob par mi 'gyur bas sangs rgyas kyi rang bzhin dang / sangs rgyas kyi rang bzhin gyi 'bras bu yang mi mthong ngo / /de'i rgyu de'i rkyen gyis tshangs par spyod pa ni byang chub kyi phyogs sum bcu rtsa bdun no/ /de ci'i phyir zhe na/ byang chub kyi</text></item>
<item><p>253b4</p><section>mdo sde</section><text>phyogs sum bcu rtsa bdun phyin ci log gi rang bzhin ma yin pas phyin ci log rnam par 'jig par byed do/ /ngan par lta ba'i rang bzhin ma yin pas ngan par lta ba 'jig par byed do/ /'jig pa'i rang bzhin ma yin pas 'jig pa yongs su 'jig par byed</text></item>
<item><p>253b5</p><section>mdo sde</section><text>do/ /rang bzhin gyis yongs su dag par spyod pa yin pas sems can dag mthar yongs su dag pa'i tshangs par spyad pa spyod par byed do/ /byang chub sems dpa' 'od srung gis gsol pa/ bcom ldan 'das zag pa dang bcas pa'i chos ni zag pa med</text></item>
<item><p>253b6</p><section>mdo sde</section><text>pa'i chos kyi rgyur yang 'gyur na/ de bzhin gshegs pas ci'i slad du zag pa dang bcas pa la/ yongs su dag pa'i tshangs par spyod pa'o zhes ma gsungs/ bcom ldan 'das kyis bka' stsal pa/ rigs kyi bu zag pa dang bcas pa thams</text></item>
<item><p>253b7</p><section>mdo sde</section><text>cad ni phyin ci log pa yin te/ de bas na zag pa dang bcas pa la yongs su dag pa'i tshangs par spyod pa zhes mi bya'o/ /byang chub sems dpa' 'od srung gis gsol pa/ bcom ldan 'das 'jig rten mchog gi chos zhes bgyi ba/ zag pa</text></item>
<item><p>253b8</p><section>mdo sde</section><text>dang bcas pa lags sam/ zag pa ma mchis pa lags/ bcom ldan 'das kyis bka' stsal pa/ rigs kyi bu zag pa dang bcas pa yin no/ /gsol pa/ bcom ldan 'das zag pa dang bcas pa lags mod kyi/ rang bzhin gyis</text></item>
<item><p>254a1</p><section>mdo sde</section><text>phyin ci log ma lags na/ ci'i slad du yongs su dag pa'i tshangs par spyod pa zhes mi bgyi/ bcom ldan 'das kyis bka' stsal pa/ rigs kyi bu 'jig rten mchog gi chos ni zag pa med pa'i rgyur 'gyur bas zag pa</text></item>
<item><p>254a2</p><section>mdo sde</section><text>med pa dang 'dra'o/ /zag pa med pa la phyogs pas phyin ci log ces mi bya'o/ /rigs kyi bu yongs su dag pa'i tshangs par spyod pa'i sems skyed pa rgyun ma chad pa nas/ mthar 'jig rten mchog gi chos kyi bar du sems gcig tu zad</text></item>
<item><p>254a3</p><section>mdo sde</section><text>de/ de bas na yongs su dag pa'i tshangs par spyod pa zhes mi bya'o/ /byang chub sems dpa' 'od srung gis gsol pa/ bcom ldan 'das sems can gyi rnam par shes pa lnga ni zag pa dang bcas pa 'ang lags te/ phyin ci log</text></item>
<item><p>254a4</p><section>mdo sde</section><text>pa ma lags la sems rtse gcig pa 'ang ma lags na ci'i slad du yongs su dag pa'i tshangs par spyod pa zhes mi bgyi/ bcom ldan 'das kyis bka' stsal pa/ rigs kyi bu sems can gyi rnam par shes pa lnga ni sems rtse gcig</text></item>
<item><p>254a5</p><section>mdo sde</section><text>pa ma yin yang gang zag pa dang bcas pa yin la/ phyin ci log kyang yin te/ zag pa rnams bskyed pa'i phyir zag pa dang bcas pa zhes bya'o/ /ngo bo nyid kyis yang dag pa ma yin te/ 'du shes la chags pas phyin ci log pa zhes bya'o/ /</text></item>
<item><p>254a6</p><section>mdo sde</section><text>de la ji ltar na ngo bo nyid kyis yang dag pa ma yin te/ 'du shes la chags pas phyin ci log ces bya zhe na/ pho dang mo ma yin pa la pho dang mor 'du shes bskyed pa nas/ khang pa dang / theg pa dang / bum pa dang / gos kyi bar</text></item>
<item><p>254a7</p><section>mdo sde</section><text>du de bzhin du rgyas par rig par bya ste/ de dag ni phyin ci log ces bya'o/ /rigs kyi bu byang chub kyi phyogs sum bcu rtsa bdun ni rang bzhin gyis phyin ci log pa ma yin te/ de bas na yongs su dag pa'i tshangs par spyod pa zhes bya'o/ /</text></item>
<item><p>254a8</p><section>mdo sde</section><text>rigs kyi bu byang chub sems dpa' gang byang chub kyi phyogs sum bcu rtsa bdun las rtsa ba yang shes/ rgyu yang shes/ bsdu ba yang shes/ bskyed pa yang shes/ bdag po yang shes/ ded dpon yang shes/ rgyal ba yang shes/ yang</text></item>
<item><p>254b1</p><section>mdo sde</section><text>dag pa yang shes/ mthar phyin pa yang shes na/ byang chub sems dpa' de ni yongs su dag pa'i tshangs par spyod pa zhes bya'o/ /byang chub sems dpa' 'od srung gis gsol pa/ bcom ldan 'das de la ji ltar na rtsa ba shes pa nas</text></item>
<item><p>254b2</p><section>mdo sde</section><text>mthar phyin pa'i bar du shes pa zhes bgyi/ bcom ldan 'das kyis bka' stsal pa/ rigs kyi bu legs so legs so/ /byang chub sems dpas zhu ba la dngos po rnam pa gnyis te/ gang zhe na/ bdag shes par bya ba dang / gzhan</text></item>
<item><p>254b3</p><section>mdo sde</section><text>shes par byed pa'o/ /khyod kyis rtogs shing shes kyang sems can tshad med pa snyed ma gtogs mi shes pa dag gi phyir dngos po 'di dag zhu ba legs so legs so zhes bstod do/ /rigs kyi bu byang chub kyi phyogs sum bcu rtsa bdun gyi rtsa</text></item>
<item><p>254b4</p><section>mdo sde</section><text>ba ni mos pa yin te/ rgyu ni gsal bar reg pa zhes bya/ bsdu ba ni tshor ba zhes bya/ bskyed pa ni legs par yid la byed pa zhes bya/ bdag po ni dran pa zhes bya/ ded dpon ni ting nge 'dzin ces bya/ rgyal ba ni shes rab ces</text></item>
<item><p>254b5</p><section>mdo sde</section><text>bya/ yang dag pa ni rnam par grol ba zhes bya/ mthar phyin pa ni yongs su mya ngan las 'das pa chen po zhes bya/ rigs kyi bu shin du mos pa ni thog ma sems bskyed pa nas/ bla na med pa yang dag par rdzogs pa'i byang chub kyi bar gyi</text></item>
<item><p>254b6</p><section>mdo sde</section><text>rtsa ba yin te/ de bas na mos pa ni rtsa ba zhes gsungs so/ /rigs kyi bu dper na 'jig rten na sdug bsngal thams cad kyi rtsa ba ni sred pa yin no zhes bya ba dang / nad thams cad kyi rtsa ba ni kha zas ma zhu ba yin no zhes bya ba dang / zhal che thams</text></item>
<item><p>254b7</p><section>mdo sde</section><text>cad kyi rtsa ba ni rtsod pa yin no zhes bya ba dang / mi dge ba thams cad kyi rtsa ba ni brdzun yin no zhes bya ba dang 'dra'o/ /byang chub sems dpa' 'od srung gis yang gsol pa/ bcom ldan 'das de bzhin gshegs pas sngar mdo sde 'di'i nang nas dge ba</text></item>
<item><p>254b8</p><section>mdo sde</section><text>thams cad kyi rtsa ba ni bag byas pa lags so zhes gsungs la/ da ni mos pa lags so zhes gsungs pa'i don ji lta bu lags/ bcom ldan 'das kyis bka' stsal pa/ rigs kyi bu gal te skye ba'i rgyu la bya na ni shin du mos pa yin no/ /</text></item>
<item><p>255a1</p><section>mdo sde</section><text>gal te gsal ba'i rgyu la bya na ni bag byed pa yin no/ /dper na 'jig rten pa dag 'bras bu thams cad kyi rgyu ni sa bon yin no zhes bya ba dang / gzhan yang sa bon ni skye ba'i rgyu yin no zhes bya ba dang / sa ni gsal ba'i rgyu</text></item>
<item><p>255a2</p><section>mdo sde</section><text>yin no zhes bya ba'i don yang de dang 'dra'o/ /byang chub sems dpa' 'od srung gis gsol pa/ bcom ldan 'das de bzhin gshegs pas mdo sde gzhan las byang chub kyi phyogs sum bcu rtsa bdun gyi rtsa ba ni sangs rgyas lags so zhes bgyi</text></item>
<item><p>255a3</p><section>mdo sde</section><text>ba'i don ji lta bu lags/ bcom ldan 'das kyis bka' stsal pa/ de bzhin gshegs pas sems can gang byang chub kyi phyogs sum bcu rtsa bdun thog ma shes pa la ni sangs rgyas kyi rtsa ba yin no zhes gsungs so/ /gang rang gis rig</text></item>
<item><p>255a4</p><section>mdo sde</section><text>pa la ni shin du mos pa rtsa ba yin no zhes gsungs so/ /gsol pa/ bcom ldan 'das de la ji ltar na gsal bar reg pa la rgyu zhes bgyi ba lags/ bcom ldan 'das kyis bka' stsal pa/ rigs kyi bu de bzhin gshegs pas bar</text></item>
<item><p>255a5</p><section>mdo sde</section><text>bar ni gsal ba la shes rab ces kyang gsungs/ bar bar ni dad pa zhes kyang gsungs so/ /rigs kyi bu dad pa'i rgyu dang rkyen gyis dge ba'i bshes gnyen la bsnyen par 'gyur te/ de bas na reg pa zhes bya'o/ /dge ba'i bshes gnyen la brten</text></item>
<item><p>255a6</p><section>mdo sde</section><text>pa'i rgyu dang rkyen gyis dam pa'i chos thob par 'gyur te/ de yang reg pa zhes bya'o/ /dam pa'i chos thos pa'i rkyen gyis lus dang / ngag dang yid kyi las yongs su dag par 'gyur te/ de yang reg pa zhes bya'o/ /lus dang / ngag dang / yid kyi</text></item>
<item><p>255a7</p><section>mdo sde</section><text>las yongs su dag pa'i rkyen gyis yang dag pa'i 'tsho ba thob par 'gyur te/ de yang reg pa zhes bya'o/ /yang dag pa'i 'tsho ba'i rkyen gyis yongs su dag pa'i tshul khrims thob par 'gyur ro/ /yongs su dag pa'i tshul khrims kyi rkyen gyis bas</text></item>
<item><p>255a8</p><section>mdo sde</section><text>mtha'i dgon pa la dga' bar 'gyur ro/ /bas mtha'i dgon pa la dga' ba'i rkyen gyis shin du yid la byed par 'gyur ro/ /shin du yid la byas pas chos bzhin du gnas par 'gyur ro/ /chos bzhin du gnas pa'i rkyen gyis byang chub kyi phyogs</text></item>
<item><p>255b1</p><section>mdo sde</section><text>sum bcu rtsa bdun thob ste/ kun nas nyon mongs pa tshad med pa snyed choms par 'gyur te/ de ni reg pa zhes bya'o/ /rigs kyi bu tshor ba la sdud pa zhes bya'o/ /sems can gyis tshor ba myong ba na dge ba dang sdig pa byed par 'gyur te/ de bas na</text></item>
<item><p>255b2</p><section>mdo sde</section><text>tshor ba la sdud pa zhes bya'o/ /rigs kyi bu tshor ba'i rkyen gyis kun nas nyon mongs pa mang po skye'o/ /byang chub kyi phyogs sum bcu rtsa bdun gyis kun nas nyon mongs pa choms par 'gyur te/ de bas na tshor ba la sdud pa zhes bya'o/ /shin du</text></item>
<item><p>255b3</p><section>mdo sde</section><text>legs par yid la byed pa'i rkyen gyis kun nas nyon mongs pa choms par 'gyur te/ de bas na bskyed pa zhes bya'o/ /de ci'i phyir zhe na/ brtson 'grus su nan tan byas na byang chub kyi phyogs sum bcu rtsa bdun thob par 'gyur ro/ /gang gis de</text></item>
<item><p>255b4</p><section>mdo sde</section><text>ltar kun nas nyon mongs pa gzhom par bsams na dran pa la rag lus te/ de bas na dran pa ni bdag po zhes bya'o/ /dper na 'jig rten na tshogs rnam pa bzhi ni dmag dpon gyi yid bzhin du 'gro ba ltar byang chub kyi phyogs sum bcu rtsa bdun yang de dang 'dra ste/</text></item>
<item><p>255b5</p><section>mdo sde</section><text>bdag po dran pa'i rjes su 'gro'o/ /rigs kyi bu ting nge 'dzin du zhugs pas byang chub kyi phyogs sum bcu rtsa bdun gyi chos kyi mtshan nyid thams cad rtogs par 'gyur te/ de bas na ting nge 'dzin ni ded dpon zhes bya'o/ /byang chub kyi phyogs sum</text></item>
<item><p>255b6</p><section>mdo sde</section><text>bcu rtsa bdun gyi chos kyi mtshan nyid rtogs pa yang shes rab mchog tu 'gyur te/ de bas na shes rab ni rgyal ba zhes bya'o/ /de ltar shes rab kyis nyon mongs pa rtogs nas shes rab kyi stobs kyis nyon mongs pa zhi bar 'gyur te/ ji ltar 'jig</text></item>
<item><p>255b7</p><section>mdo sde</section><text>rten na tshogs rnam bzhis dgra pham pa yang dpa' bo gcig gam gnyis tsam la rag lus pa ltar byang chub kyi phyogs sum bcu rtsa bdun yang de dang 'dra ste/ shes rab kyi mthus nyon mongs pa choms pas shes rab gyi rgyal ba zhes bya'o/ /rigs kyi bu</text></item>
<item><p>255b8</p><section>mdo sde</section><text>byang chub kyi phyogs sum bcu rtsa bdun la nan tan byas pas bsam gtan bzhi dang / mngon par shes pa dang / bde ba thob mod kyi yang dag pa zhes mi bya ste/ gang nyon mongs pa bcom nas rnam par grol ba thob pa'i tshe na yang dag pa zhes bya'o/ /byang chub</text></item>
<item><p>256a1</p><section>mdo sde</section><text>kyi phyogs sum bcu rtsa bdun la sems bskyed de nan tan byas pas 'jig rten gyi bde ba dang / 'jig rten las 'das pa'i bde ba dang / dge sbyong gi 'bras bu bzhi dang / rnam par grol ba thob mod kyi mthar phyin pa zhes mi bya'o/ /gang zhig</text></item>
<item><p>256a2</p><section>mdo sde</section><text>gis byang chub kyi phyogs sum bcu rtsa bdun spyod pa'i dngos po yongs su bcad na de ni mya ngan las 'das pa zhes bya ste/ de bas na mthar phyin pa la yongs su mya ngan las 'das pa chen po zhes ngas gsungs so/ /rigs kyi bu gzhan yang shin du 'dod pa'i</text></item>
<item><p>256a3</p><section>mdo sde</section><text>sems ni mos pa zhes bya'o/ /shin du 'dod pas dge ba'i bshes gnyen la bsnyen par 'gyur te/ de ni reg pa zhes kyang bya/ rgyu zhes kyang bya'o/ /dge ba'i bshes gnyen la bsnyen pas tshor ba zhes kyang bya ste/ de ni sdud pa zhes bya'o/ /</text></item>
<item><p>256a4</p><section>mdo sde</section><text>dge ba'i bshes gnyen la bsnyen pas shin du yid la byed par 'gyur te bskyed pa zhes bya'o/ /chos rnam pa 'di bzhi'i rkyen gyis byang chub skye ba ni mos pa dang / dran pa dang / ting nge 'dzin dang / shes rab yin te/ de ni bdag po dang / ded dpon</text></item>
<item><p>256a5</p><section>mdo sde</section><text>dang / rgyal ba zhes bya'o/ /chos rnam pa 'di gsum gyi rkyen gyis rnam par grol ba gnyis thob par 'gyur ro/ /'dod pa yongs su bcad pas ni sems rnam par grol la/ ma rig pa yongs su bcad pas shes rab rnam par grol te/ de ni yang dag</text></item>
<item><p>256a6</p><section>mdo sde</section><text>pa zhes bya'o/ /de ltar chos rnam pa 'di brgyad kyis mthar 'bras bu thob par 'gyur bas mya ngan las 'das pa zhes bya ste/ mthar phyin pa zhes kyang bya'o/ /rigs kyi bu gzhan yang mos pa ni sems bskyed nas rab tu byung ba'o/ /reg pa ni gsol</text></item>
<item><p>256a7</p><section>mdo sde</section><text>ba dang bzhi'i las byas pa ste/ de ni rgyu zhes bya'o/ /bzung ba ni tshul khrims rnam pa gnyis mnod pa ste/ so sor thar pa dang / rtsa ba yongs su dag pa'i tshul khrims te/ de ni tshor ba dang yongs su bzung ba zhes bya'o/ /bskyed pa ni bsam</text></item>
<item><p>256a8</p><section>mdo sde</section><text>gtan bzhi la nan tan byed pa'o/ /bdag po ni rgyun du zhugs pa'i 'bras bu dang / lan cig phyir ldog pa'i 'bras bu'o/ /ded dpon ni lan cig phyir mi log pa'i 'bras bu'o/ /rgyal ba ni dgra bcom pa'i 'bras bu'o/ /yang dag pa ni rang</text></item>
<item><p>256b1</p><section>mdo sde</section><text>sangs rgyas kyi 'bras bu'o/ /mthar phyin pa ni bla na med pa yang dag par rdzogs pa'i byang chub kyi 'bras bu'o/ /rigs kyi bu gzhan yang mos pa ni rnam par shes pa'o/ /reg pa ni skye mched drug go/ /sdud pa ni tshor ba'o/ /skyed pa ni ma rig</text></item>
<item><p>256b2</p><section>mdo sde</section><text>pa'o/ /bdag po ni m-ing dang gzugs so/ /ded dpon ni 'dod pa'o/ /rgyal ba ni len pa'o/ /yang dag pa ni srid pa'o/ /mthar phyin pa ni skye ba dang rga ba dang / na ba dang 'chi ba'o/ /byang chub sems dpa' 'od srung gis gsol pa/ bcom</text></item>
<item><p>256b3</p><section>mdo sde</section><text>ldan 'das rtsa ba dang / rgyu dang / bskyed pa dang / gsum la tha dad pa yang ci mchis/ bcom ldan 'das kyis bka' stsal pa/ rtsa ba zhes bya ba ni thog ma sems bskyed pa la bya'o/ /rgyu zhes bya ba ni 'dra ba rgyun mi 'chad pa'o/ /bskyed pa ni 'dra ba</text></item>
<item><p>256b4</p><section>mdo sde</section><text>'gags nas 'dra ba bskyed pa'o/ /rigs kyi bu gzhan yang rtsa ba zhes bya ba ni byed pa'o/ /rgyu zhes bya ba ni 'bras bu'o/ /bskyed pa zhes bya ba ni dgos pa'o/ /rigs kyi bu ma 'ongs pa'i dus na rnam par smin pa'i 'bras bu yod kyang ma myong ba'i phyir rgyu</text></item>
<item><p>256b5</p><section>mdo sde</section><text>zhes bya'o/ /nam myong bar 'gyur ba'i tshe na bskyed pa zhes bya'o/ /rigs kyi bu gzhan yang rtsa ba zhes bya ba ni tshor ba'o/ /thob pa ni rgyu'o/ /dgos pa ni bskyed pa'o/ /rigs kyi bu mdo sde 'di las rtsa ba zhes bya ba ni mthong ba'i lam mo/ /</text></item>
<item><p>256b6</p><section>mdo sde</section><text>rgyu zhes bya ba ni bsgom pa'i lam mo/ /bskyed pa zhes bya ba ni mi slob pa'i lam mo/ /rigs kyi bu gzhan yang rtsa ba zhes bya ba ni yang dag pa'i rgyu'o/ /rgyu zhes bya ba ni thabs yin te/ thabs mkhas pas 'bras bu thob par gyur to/ /'bras bu thob</text></item>
<item><p>256b7</p><section>mdo sde</section><text>pas bskyed pa zhes bya'o/ /byang chub sems dpa' 'od srung gis yang gsol pa/ bcom ldan 'das kyis gsungs pa ltar mthar phyin pa la mya ngan las 'das pa zhes bgyi na mya ngan las 'das pa de thob par rung ngam/ bcom ldan 'das kyis bka'</text></item>
<item><p>256b8</p><section>mdo sde</section><text>stsal pa/ rigs kyi bu byang chub sems dpa' sems dpa' chen po 'am/ dge slong ngam/ dge slong ma 'am/ dge bsnyen nam/ dge bsnyen ma gang zhig 'du shes bcu la nan tan byas na des mya ngan las 'das pa thob par rig par</text></item>
<item><p>257a1</p><section>mdo sde</section><text>bya'o/ /bcu gang zhe na/ 'di lta ste mi rtag par 'du shes pa dang / sdug bsngal bar 'du shes pa dang / bdag med par 'du shes pa dang / kha zas spong bar 'du shes pa dang / 'jig rten thams cad la mi chags par 'du shes</text></item>
<item><p>257a2</p><section>mdo sde</section><text>pa dang / shi bar 'du shes pa dang / nyes pa'i skyon mang bar 'du shes pa dang / spong bar 'du shes pa dang / 'gog par 'du shes pa dang / sred pa med par 'du shes pa'o/ /rigs kyi bu byang chub sems dpa' sems dpa' chen po 'am/ dge slong</text></item>
<item><p>257a3</p><section>mdo sde</section><text>ngam/ dge slong ma 'am/ dge bsnyen nam/ dge bsnyen ma gang gis 'du shes rnam pa bcu po 'di la nan tan byas na mthar nges par mya ngan las 'das pa thob par 'gyur ro/ /de bas na gzhan gyi dring la mi 'jog par dge ba dang mi dge ba la sogs pa rtogs par</text></item>
<item><p>257a4</p><section>mdo sde</section><text>'gyur te/ de ni yang dag pa'i dge slong yin pa nas dge bsnyen dang / dge bsnyen ma yang dag pa'i bar du yin no/ /byang chub sems dpa' 'od srung gis gsol pa/ bcom ldan 'das de la ji ltar na byang chub sems dpa' nas dge bsnyen ma'i bar du mi rtag par</text></item>
<item><p>257a5</p><section>mdo sde</section><text>'du shes pa la nan tan bgyid pa lags/ bcom ldan 'das kyis bka' stsal pa/ rigs kyi bu byang chub sems dpa' la rnam pa gnyis te/ thog ma sems bskyed pa dang / byang chub la nan tan byed pa'o/ /mi rtag par 'du shes pa la</text></item>
<item><p>257a6</p><section>mdo sde</section><text>yang rnam pa gnyis te/ sbom po dang / phra mo'o/ /thog ma sems bskyed pa'i byang chub sems dpas mi rtag pa la 'du shes pa'i tshe na 'di snyam du sems so/ /'jig rten gyi dngos po la yang rnam pa gnyis te/ nang dang phyi rol lo/ /de ltar nang gi dngos</text></item>
<item><p>257a7</p><section>mdo sde</section><text>po ni mi rtag la 'gyur zhing 'pho ba ste/ bdag gi lus 'di thog ma btsas pa dang / gzhon nu dang / lang tsho ba dang / rgas 'khogs pa dang / shi ba la sogs pa'i dus dang / tshad so sor tha dad de/ de bas na nang gi dngos po ni mi rtag par rtogs</text></item>
<item><p>257a8</p><section>mdo sde</section><text>so/ /mi rtag par rig go/ /gzhan yang 'di snyam du bdag gis sems can dag la brtags na/ kha cig kha dog dang mdog dang mthu stobs su ldan te/ 'gro ba dang 'ong ba la thogs pa med par dbang du gyur/ kha cig ni nad</text></item>
<item><p>257b1</p><section>mdo sde</section><text>kyis gzir nas shin du rid de mdog dang kha dog du mi ldan/ mthu dang stobs med pas dbang du ma gyur to/ /kha cig ni shin du longs spyod dang ldan te bang mdzod kyang yongs su gang ngo / /kha cig ni dbul phongs pas ci yang mi bdog go/ /kha cig ni yon tan</text></item>
<item><p>257b2</p><section>mdo sde</section><text>phun sum tshogs pa dang ldan par mthong ngo / /kha cig ni sdig pa mi dge ba'i chos dang ldan par mthong bas de bas na nges par nang gi chos ni mi rtag par rig go/ /gzhan yang phyi rol gyi chos rnams ni sa bon dang / myu gu dang / sdong bu dang / lo ma dang /</text></item>
<item><p>257b3</p><section>mdo sde</section><text>me tog dang / 'bras bu'i tshe so sor tha dad de/ de ltar phyi rol gyi chos kyang kha cig ni phun sum tshogs pa dang ldan/ kha cig ni phun sum tshogs pa dang mi ldan te/ de bas na phyi rol gyi chos thams cad kyang mi rtag par rig go snyam sems</text></item>
<item><p>257b4</p><section>mdo sde</section><text>so/ /de ltar chos thams cad mi rtag par rtogs nas thos pa'i sgo nas chos thams cad la 'di ltar rtog go/ /bdag gis thos na mtho ris kyi lha rnams kyang shin du bde ba'i longs spyod phun sum tshogs pa dang ldan te/ mngon par shes pa dang dbang du ldan</text></item>
<item><p>257b5</p><section>mdo sde</section><text>yang ltas lnga mngon par byung bas de bas na mi rtag par rig go/ /gzhan yang bskal pa thog ma'i tshe sems can thams cad kyang so so nas yon tan mchog dam pa dang ldan te/ so so'i lus kyi 'od kyis snang bar byed kyi nyi ma zla ba'i 'od la rag ma</text></item>
<item><p>257b6</p><section>mdo sde</section><text>lus so zhes thos te/ mi rtag pa'i mthus 'od kyang nyams nas yon tan yang med par gyur to/ /gzhan yang 'khor los sgyur ba'i rgyal po lta bu gling bzhi la dbang ste/ rin po che sna bdun dang ldan pa'i dbang chen po thob kyang mi rtag pa bcom ma</text></item>
<item><p>257b7</p><section>mdo sde</section><text>nus so zhes thos so/ /gzhan yang sa chen po 'di la sngon ni sems can tshad med pa snyed bde bar gnas te/ shing rta'i phang lo tsam gyi sa stongs med par sman dam pa sna tshogs dang / nags tshal dang / bza' shing dang / 'bras bu la</text></item>
<item><p>257b8</p><section>mdo sde</section><text>sogs pa shin du rgyas pa las da ni sems can bsod nams chungs pas sa chen po 'di'i mthu stobs med par gyur te/ sa las skyes pa'i rnams kyang ro med cing ya ma brlar gyur te/ de bas na phyi nang gi chos thams cad ni mi rtag pa yin te/</text></item>
<item><p>258a1</p><section>mdo sde</section><text>de ni mi rtag pa sbom po zhes bya'o/ /de ltar sbom po rtogs nas mthar gyis phra mo la rtog go/ /de la phra mo zhes bya ba gang zhe na/ byang chub sems dpa' sems dpa' chen pos phyi nang gi chos thams cad nas rdul phra rab kyi bar du ma 'ongs</text></item>
<item><p>258a2</p><section>mdo sde</section><text>pa'i dus na mi rtag par rtog go/ /de ci'i phyir zhe na/ mtshan ma yongs su bcom pa dang ldan pa'i phyir ro/ /gal te ma 'ongs pa'i gzugs de mi rtag pa ma yin na/ gzugs la khyad par gyi dus rnam pa 'di bcu yod do zhes smra ba mi rung ngo / /bcu gang zhe na/</text></item>
<item><p>258a3</p><section>mdo sde</section><text>'di lta ste/ nur nur po'i dus dang / mer mer gyi dus dang / mkhregs pa'i dus dang / sha gong gong por gyur pa'i dus dang / yan lag skyes pa'i dus dang / bus pa chung ngu'i dus dang / gzhon nu'i dus dang / lang tsho'i dus dang / dar la bab pa'i dus</text></item>
<item><p>258a4</p><section>mdo sde</section><text>dang / rgas pa'i dus so/ /byang chub sems dpa' nur nur po'i tshe na mi rtag pa ma yin par rtog na mer mer nas lang 'tsho ba'i bar du yang mi 'gyur la/ mi rtag pa ma yin par rtogs na rgas par yang mi 'gyur ro/ /de ltar dus mang po skad cig skad cig gis</text></item>
<item><p>258a5</p><section>mdo sde</section><text>'gog pa ma yin na rgas kyis skye ba'i mi rigs te/ dus gcig du tshad du phyin par skye ba'i rigs so/ /de ltar dus gcig tu tshad du phyin par skye ba'i gnas med de/ de bas na nges par skad cig skad cig gis 'gog pa'i mi rtag pa phra mo yod par rig go/ /</text></item>
<item><p>258a6</p><section>mdo sde</section><text>gzhan yang gang zag kha cig ni sngon dbang po dang mdog du ldan te/ phyis rgud cing nyams pa yang mthong bas na gang zag de ni skad cig skad cig gis nges par mi rtag par mngon no/ /gzhan yang chen po bzhi dang / spyod lam bzhi la rtog go/ /gzhan</text></item>
<item><p>258a7</p><section>mdo sde</section><text>yang phyi nang rnam pa gnyis la sdug bsngal gyi rgyu rnam pa gnyis gnyis yod de/ bkres pa dang / skom pa dang / grang ba dang / tsha ba yang rtog go/ /gzhan yang de ltar rnam pa bzhi po de skad cig skad cig gis mi rtag pa phra mo ma yin na sdug bsngal rnam pa bzhi po yang</text></item>
<item><p>258a8</p><section>mdo sde</section><text>gsung bar mi rigs so snyam du sems so/ /byang chub sems dpa' gang gis de ltar rtog na de ni byang chub sems dpa' mi rtag pa phra mo la rtog pa zhes bya'o/ /phyi nang gi gzugs la ji lta ba bzhin du sems kyi chos kyang de bzhin du rig par bya'o/ /</text></item>
<item><p>258b1</p><section>mdo sde</section><text>de ci'i phyir zhe na/ skye mched drug la spyod pa'i phyir ro/ /skye mched drug la spyod pa na bar bar ni dga' ba'i sems skye/ bar bar ni zhe sdang gi sems skye/ bar bar ni 'dod pa'i sems skye/ bar bar ni dran pa'i sems skye ste/ de ltar tha dad pa'i</text></item>
<item><p>258b2</p><section>mdo sde</section><text>sems skye ste/ gcig du ma chad pas gzugs kyi chos dang gzugs ma yin pa'i chos thams cad mi rtag par rig go/ /rigs kyi bu byang chub sems dpa' gang zhig skad cig skad cig la chos thams cad skye ba dang / 'gog pa dang / mi rtag par mthong ba ni byang chub</text></item>
<item><p>258b3</p><section>mdo sde</section><text>sems dpa' mi rtag pa'i 'du shes dang ldan pa zhes bya'o/ /rigs kyi bu mkhas pa shes rab can ni de ltar mi rtag pa'i 'du shes la nan tan byas nas rtag pa'i nga rgyal dang / rtag pa'i phyin ci log dang / phyin ci log gi 'du shes yongs su spong ste/ sdug bsngal</text></item>
<item><p>258b4</p><section>mdo sde</section><text>gyi 'du shes la nan tan byed do/ /ci'i rgyu ci'i rkyen gyis 'di ltar sdug bsngal myong bar 'gyur snyam bsams na sdug bsngal de ni mi rtag pa'i rgyu las byung bar shes so/ /mi rtag pa'i rkyen gyis skye ba dang / rga ba dang / na ba dang / shi ba myong bar gyur te/ skye ba</text></item>
<item><p>258b5</p><section>mdo sde</section><text>dang / rga ba dang / na ba dang / shi ba'i rkyen gyis mi rtag pa zhes bya'o/ /mi rtag pa'i rkyen gyis phyi nang gi sdug bsngal mang po myong ba ni bkres pa dang / skom pa dang / grang ba dang / tsha ba dang / rdeg pa dang / 'tshog pa dang / spyo ba dang / gshe ba'i sdug bsngal</text></item>
<item><p>258b6</p><section>mdo sde</section><text>myong ngo / /de ltar sdug bsngal mang po myong ba yang mi rtag pa'i rkyen gyis myong bar gyur to/ /gzhan yang mkhas pa shes rab can ni lus 'di la mi rtag pa'i snod yin par rtog go/ /snod sdug bsngal ba yin te/ de ltar snod sdug bsngal ba yin pas</text></item>
<item><p>258b7</p><section>mdo sde</section><text>bcud kyang de dang 'dra bar sdug bsngal gyi chos yin par rtog go/ /gzhan yang rigs kyi bu mkhas pa shes rab can ni skye ba nyid kyang sdug bsngal bar rtog la/ 'gog pa yang sdug bsngal bar rtog ste/ sdug bsngal gyis skye zhing 'gog pas na mi rtag pa</text></item>
<item><p>258b8</p><section>mdo sde</section><text>yin te/ bdag dang bdag gi ba ma yin par mi rtag pa'i 'du shes la nan tan byed do/ /gzhan yang mkhas pa shes rab can ni sdug bsngal nyid mi rtag pa yin la/ mi rtag pa nyid kyang sdug bsngal ba yin te/ de ltar sdug bsngal ba nyid mi rtag pa yin</text></item>
<item><p>259a1</p><section>mdo sde</section><text>pas na mkhas pa shes rab can gyis ci'i phyir bdag yod ces smra/ de ltar bdag ma yin pas na mi rtag pa yang de bzhin du rig par bya'o/ /de bzhin du phung po lnga yang sdug bsngal ba yang yin la mi rtag pa yang yin na sems can gyis</text></item>
<item><p>259a2</p><section>mdo sde</section><text>ci'i phyir bdag yod ces smra/ gzhan yang chos thams cad ni tha dad 'dus pa las skyes kyi gcig pu zhig 'dus pa las chos thams cad skyes pa yang ma yin la/ chos gcig kyang thams cad 'dus pa'i 'bras bu ma yin par rtogs te/ 'dus pa thams cad</text></item>
<item><p>259a3</p><section>mdo sde</section><text>bdag gi rang bzhin yang med/ gcig pa'i rang bzhin yang med tha dad pa'i rang bzhin yang med/ dngos po'i rang bzhin yang med/ dbang du gyur pa'i rang bzhin yang med do/ /chos thams cad la gal te rang bzhin gyi mtshan nyid de dag yod na mkhas pa</text></item>
<item><p>259a4</p><section>mdo sde</section><text>shes rab can gyis ci'i phyir bdag yod par smra/ gzhan yang 'di snyam du chos thams cad la chos gcig tsam yang byed pa po med do/ /da ltar chos gcig tsam yang byed pa po med de/ chos thams cad 'dus pa las byed pa po yang med do/ /chos thams cad rang bzhin</text></item>
<item><p>259a5</p><section>mdo sde</section><text>gyis rang skye ba 'am/ rang 'gog par mi 'gyur te/ 'dus pa las 'gog cing 'dus pa las skye ste/ de ltar chos skyes nas sems can gyis phyin ci log pa'i 'du shes bskyed de/ 'dus pa las skye'o zhes smra'o/ /sems can gyis phyin ci log</text></item>
<item><p>259a6</p><section>mdo sde</section><text>du 'du shes pas yang dag pa'i bden pa med na ci'i phyir yang dag par bdag yod do zhes smra/ de bas na mkhas pa shes rab can ni bdag med par rtog go/ /gzhan yang ci'i rgyu dang ci'i rkyen gyis sems can gyis bdag du 'dzin snyam du rtog ste/</text></item>
<item><p>259a7</p><section>mdo sde</section><text>bdag de yod pa zhig yin na bdag de gcig du zad dam/ mang du yod snyam rtog go/ /gal te bdag de gcig du zad na ci'i phyir rgyal rigs dang / bram ze dang / rje'u rigs dang / gdol rigs dang / lha dang mi dang / sems can dmyal</text></item>
<item><p>259a8</p><section>mdo sde</section><text>ba dang / yi dgas dang / byol song gi skye gnas dang / chen po dang chung ngu dang / lang 'tsho ba dang / rgas pa yod par gyur/ de bas na bdag ces bya ba ni gcig ma yin par rig go/ /bdag ces bya ba de gal te mang na ci'i phyir</text></item>
<item><p>259b1</p><section>mdo sde</section><text>sems can thams cad kyi bdag ces bya ba de gcig ste/ thams cad du khyab la mtha' med do zhes smra/ de bas na gcig dang mang po gnyis ka la bdag med do/ /mkhas pa shes rab can gyis de ltar bdag med par rtogs nas rim gyis kha zas yongs su</text></item>
<item><p>259b2</p><section>mdo sde</section><text>spong bar byed pa'i 'du shes la rtog ste/ 'di snyam du gal te chos thams cad mi rtag pa yang yin la sdug bsngal ba dang bdag med pa yin na ci'i phyir kha zas kyi phyir lus dang ngag dang yid kyi las mi dge ba bskyed par gyur/ sems can gyis kha zas la chags</text></item>
<item><p>259b3</p><section>mdo sde</section><text>pa'i phyir lus dang ngag dang yid kyis las mi dge ba byas te/ zang zing thob pa rnams gzhan dang thun mong du gyur kyang sdug bsngal gyi rnam par smin pa myong ba na thun mong du len pa med do/ /rigs kyi bu mkhas pa shes rab can ni gzhan yang 'di ltar</text></item>
<item><p>259b4</p><section>mdo sde</section><text>rtog ste/ sems can thams cad ni kha zas kyi phyir lus dang sems sdug bsngal bar gyur to/ /de ltar sdug bsngal mang po'i rkyen gyis kha zas thob par gyur na bdag gis ci'i phyir kha zas de la chags pa'i sems bskyed snyam du bsam nas kha zas la chags</text></item>
<item><p>259b5</p><section>mdo sde</section><text>pa'i sems skye bar mi byed do/ /gzhan yang mkhas pa shes rab can gyis lus kyi rgyu gang yin pa brtags na/ de ni kha zas kyi rkyen gyis lus skye zhing 'phel bar rtogs so/ /nga bdag gis khyim nas khyim ma yin par rab tu byung ste/ tshul khrims</text></item>
<item><p>259b6</p><section>mdo sde</section><text>mnos pa yang lus 'di yongs su gtong bar byed de/ da kha zas la chags na lus 'di ji ltar gtang bar bya snyam rtog ste/ de ltar brtags nas kha zas len mod kyi 'brog dgon pa'i yi dgas kyis bu'i sha la za ba tsam gyi 'du shes bskyed de/ yongs</text></item>
<item><p>259b7</p><section>mdo sde</section><text>su skyo ba'i sems bskyed nas de la chags par mi byed do/ /de ltar kha zas la skyon mang po yod par rtogs nas mthar kyis reg pa'i kha zas la 'di ltar rtog go/ /dper na ba'i ko ba bshus na srin bu tshad med pa snyed kyis yongs su za ba ltar rtog go/ /</text></item>
<item><p>259b8</p><section>mdo sde</section><text>gzhan yang mthar gyis bsam pa'i zas la 'di ltar rtog ste/ dper na me'i phung po chen po 'dra bar rtog go/ /rnam par shes pa'i kha zas la ni mtshon shag ti sum brgyas btsugs pa dang 'dra bar rtog go/ /rigs kyi bu mkhas pa shes rab can</text></item>
<item><p>260a1</p><section>mdo sde</section><text>ni de ltar kha zas rnam pa bzhi rtogs nas nam du yang kha zas la chags pa dang 'dod pa'i sems mi skye'o/ /gal te skyes na yang mi gtsang ba la yongs su rtog go/ /de ci'i phyir zhe na/ kha zas la chags pa yongs su spong ba'i phyir ro/ /</text></item>
<item><p>260a2</p><section>mdo sde</section><text>kha zas thams cad la mi gtsang bar shin du rtog ste/ ji ltar mi gtsang ba dang 'dra bar shin du rtogs nas gal te kha zas bzang po rnyed dam/ ngan pa rnyed na yang len pa'i tshe/ rma 'am shu ba ma rungs pa la sman gyis bskus pa dang 'dra bar sems kyi chags</text></item>
<item><p>260a3</p><section>mdo sde</section><text>pa dang / 'dod pa'i sems nam du yang mi skye'o/ /rigs kyi bu mkhas pa shes rab can gang zhig gis de lta bur rtogs na de ni kha zas kyi 'du shes yongs su spong ba dang ldan pa zhes bya'o/ /byang chub sems dpa' 'od srung gis bcom ldan 'das la gsol pa/</text></item>
<item><p>260a4</p><section>mdo sde</section><text>bcom ldan 'das la bcom ldan 'das mkhas pa shes rab can gyis de ltar kha zas la mi gtsang bar rtog pa na 'on te yang dag par rtog gam/ sgyu ma tsam du rtog /gal te yang dag par rtog na rtog pa'i kha zas de ni mi gtsang ba ma lags so/ /gal te sgyu</text></item>
<item><p>260a5</p><section>mdo sde</section><text>ma tsam du bas na chos de yang dag par 'du shes pa lags sam/ bcom ldan 'das kyis bka' stsal pa/ rigs kyi bu de ltar 'du shes pa de ni yang dag pa yang ma yin la/ sgyu ma yang ma yin no/ /kha zas la chags pa yongs su spong bar 'gyur bas</text></item>
<item><p>260a6</p><section>mdo sde</section><text>na/ yang dag pa zhes bya'o/ /srin bu ma yin pa la srin bur mthong bas na sgyu ma zhes bya'o/ /rigs kyi bu zag pa dang bcas pa thams cad ni sgyu ma yin mod kyi yang dag par 'gyur ro/ /rigs kyi bu gal te dge slong zhig bsod snyoms la 'gro bar gzas</text></item>
<item><p>260a7</p><section>mdo sde</section><text>na thog ma nas 'di snyam du sems so/ /bdag gis der kha zas bzang po thob cing ngan pa thob par mi 'gyur ba dang / mang du rnyed cing nyung ngur mi 'gyur ba dang / myur du thob cing thogs par mi 'gyur bar smon lam 'debs na dge slong de ni kha zas la yongs su</text></item>
<item><p>260a8</p><section>mdo sde</section><text>spong ba'i 'du shes thob pa ma yin te/ dge ba'i chos spyod pa yang nyin mtshan du 'gribs shing / mi dge ba'i chos ni skye zhing 'phel bar 'gyur ro/ /rigs kyi bu dge slong gang zhig bsod snyoms la 'gro bar gzas pa na thog ma 'di snyam du</text></item>
<item><p>260b1</p><section>mdo sde</section><text>gang bdag la bsod snyoms sbyin pa de dag kha zas kyis chog par gyur cig ces smon lam 'debs pa dang gang dag la bsod snyoms sbyin pa de bsod nams tshad med pa thob par gyur cig /bdag gis bsod snyoms 'di yang gdug pa dang bcas pa'i lus 'di</text></item>
<item><p>260b2</p><section>mdo sde</section><text>gso zhing / dge ba'i chos la nan tan byed par 'gyur ba dang / sbyin bdag gi phan pa dang bde ba'i don du 'gyur bar sems pa de ni dge ba'i spyod pa yang nyin mtshan du skye zhing 'phel la mi dge ba'i chos kyang khad kyis byang bar 'gyur ro/ /rigs kyi bu dge</text></item>
<item><p>260b3</p><section>mdo sde</section><text>slong gang zhig de lta bur nan tan byed na/ gang zag de ni yul gcig gi sbyin pa len pa ma yin par rig par bya'o/ /rigs kyi bu mkhas pa shes rab can ni de ltar 'du shes rnam pa bzhi dang ldan pas 'jig rten la ma chags pa'i 'du shes la nan tan byed par</text></item>
<item><p>260b4</p><section>mdo sde</section><text>'gyur te/ yang 'di snyam du 'jig rten thams cad na/ skye ba dang / rga ba dang / na ba dang / shi ba'i gnas ma yin pa med de/ bdag gi lus 'di ni gang du yang ma skyes pa'i gnas med do/ /gal te 'jig rten na gnas gcig tsam yang skye ba dang /</text></item>
<item><p>260b5</p><section>mdo sde</section><text>rga ba dang / na ba dang / shi ba ma yin pa'i gnas med na bdag gis ci'i phyir 'jig rten la chags par bya/ 'jig rten pa thams cad ni gong nas gong du 'phar ba yang med la/ phyir mi ldog pa yang med de/ de bas na 'jig rten ni nges par</text></item>
<item><p>260b6</p><section>mdo sde</section><text>mi rtag pa'o/ /de ltar mi rtag pa yin na ci'i phyir mkhas pa shes rab can gyis 'jig rten la chags par byed/ sems can re res kyang 'jig rten thams cad du sdug bsngal ma myong ba'i gnas med de/ mtho ris kyi tshangs pa'i lhar skyes pa nas</text></item>
<item><p>260b7</p><section>mdo sde</section><text>'du shes med 'du shes med min skye mched stengs kyi lha'i bar du skyes kyang tshe 'phos ma thag du ngan song gsum du ltung ngo / /rgyal chen bzhi'i lha'i rgyal por skyes pa nas gzhan 'phrul dbang byed rnams kyi lha'i bar du skyes kyang tshe 'phos ma thag du byol</text></item>
<item><p>260b8</p><section>mdo sde</section><text>song gi skye gnas su skyes nas seng ge dang / stag dang / spyang ki dang / bal glang dang / rta dang / ba lang dang / bong bu la sogs skye'o/ /'khor los sgyur ba'i rgyal po gling bzhi la dbang ba longs spyod dang dbang du ldan pa yang bsod nams</text></item>
<item><p>261a1</p><section>mdo sde</section><text>zad na dbul phongs par 'gyur te/ kha zas kyis mi 'tsho ba la yang shin du brtag go/ /mkhas pa shes rab can gyis de ltar shin du rtogs nas 'jig rtan la mi chags pa'i 'du shes skye'o/ /mkhas pa shes rab can gyis gzhan</text></item>
<item><p>261a2</p><section>mdo sde</section><text>yang 'di ltar rtog ste/ 'jig rten gyi chos kyis khang khyim dang / bgo ba'i gos dang / kha zas dang / mal cha dang / nad kyi rkyen sman dang / me tog dang / spos dang / phreng ba dang / rol mo rnam pa sna tshogs dang / zang zing dang / rin po che la</text></item>
<item><p>261a3</p><section>mdo sde</section><text>sogs pa ni sdug bsngal dang bral ba yin yang dngos po de dag ni rang bzhin gyis sdug bsngal ba yin na/ ci'i phyir sdug bsngal gyis sdug bsngal yongs su spong bar 'gyur/ rigs kyi bu mkhas pa shes rab can gyis de ltar rtogs nas 'jig rten gyi dngos po</text></item>
<item><p>261a4</p><section>mdo sde</section><text>thams cad la chags pa 'am/ bde ba'i 'du shes mi skye'o/ /rigs kyi bu 'di lta ste/ dper na gang zag gcig nad tshabs chen pos btab na/ rol mo rnam pa sna tshogs dang / me tog dang / spos dang / phreng ba rnam pa mang po yod kyang de la 'dod pa</text></item>
<item><p>261a5</p><section>mdo sde</section><text>'am chags pa'i sems mi skye'o/ /mkhas pa shes rab can gyis rtogs pa yang de dang 'dra'o/ /rigs kyi bu mkhas pa shes rab can gyis 'jig rten thams cad la skyabs su 'gyur ba ma yin pa dang / rnam par grol ba'i gnas ma yin pa dang /</text></item>
<item><p>261a6</p><section>mdo sde</section><text>rab tu zhi ba'i gnas ma yin pa dang / yid du 'ong ba'i gnas ma yin pa dang / pha rol du phyin pa'i gnas ma yin pa dang / rtag pa dang / bde ba dang / bdag dang / yongs su dag pa'i chos ma yin par shin du brtag go/ /gal te bdag gis</text></item>
<item><p>261a7</p><section>mdo sde</section><text>de ltar 'jig rten la chags par gyur na bdag gis ji lta bur chos de dag yongs su spong bar 'gyur/ dper na mi zhig mun pa mi 'dod de snang ba tshul ba las phyir mun pa'i nang du 'gro ba dang 'dra'o/ /mun pa zhes bya ba ni 'jig rten no/ /</text></item>
<item><p>261a8</p><section>mdo sde</section><text>snang ba zhes bya ba ni 'jig rten las 'das pa'o/ /gal te bdag gis 'jig rten la chags te mun pa bskyed na 'od snang ba dang yongs su bral bar 'gyur ro/ /mun pa ni ma rig pa'o/ /snang ba ni shes rab bo/ /shes rab dang snang ba'i rgyu ni 'jig</text></item>
<item><p>261b1</p><section>mdo sde</section><text>rten la ma chags pa'i 'du shes yin te/ 'dod pa ni kun nas bcings pa yin mod kyi 'on kyang bdag ni shes rab kyi snang ba 'dod kyi/ 'jig rten gyi chags pa ni mi 'dod do/ /mkhas pa shes rab can gyis shin du brtags te/ de ltar rtogs nas 'jig rten la mi chags pa'i 'du shes</text></item>
<item><p>261b2</p><section>mdo sde</section><text>dang ldan pa'o/ /rigs kyi bu mkhas pa shes rab can ni 'jig rten la ma chags pa'i 'du shes la nan tan byas nas rim gyis shi ba'i 'du shes la nan tan byed do/ /'tsho ba'i srog 'di la brtags na/ rtag tu dgra sdang ba tshad med pa snyed kyis</text></item>
<item><p>261b3</p><section>mdo sde</section><text>yongs su bskor te/ skad cig skad cig gis nyams par byed kyi/ skye zhing 'phel bar mi byed do/ /dper na chu gzar po ltar mi gnas pa 'am/ rtswa'i kha na zi khra pa ltar ring du mi gnas pa 'am/ gsod du khrid pa dag shi ba la nye</text></item>
<item><p>261b4</p><section>mdo sde</section><text>ba 'am/ ba lang ngam lug gshed ma'i drung du khrid pa dang 'dra'o/ /byang chub sems dpa' 'od srung gis gsol pa/ bcom ldan 'das ji ltar na mkhas pa shes rab can gyis skad cig skad cig gis 'gog par rtogs pa lags/ bcom</text></item>
<item><p>261b5</p><section>mdo sde</section><text>ldan 'das kyis bka' stsal pa/ rigs kyi bu 'di lta ste/ dper na 'phong skyen pa'i mi bzhi zhig lhan cig du 'dus nas so so nas 'di skad ces bgros so/ /bdag cag bzhis mda' re re zhig phyogs re rer 'phangs te/ cig char</text></item>
<item><p>261b6</p><section>mdo sde</section><text>sa la ltung bar bya'o/ /de la gang zag cig gis 'di snyam du bdag gis skyes bu bzhis 'phangs pa'i mda' sa la ma ltung bar dus gcig du bdag gi lag gis bzung ngo zhes smra na/ rigs kyi bu gang zag de shin du myur ba ma yin</text></item>
<item><p>261b7</p><section>mdo sde</section><text>nam/ byang chub sems dpa' 'od srung gis gsol pa/ de de bzhin no/ /bcom ldan 'das kyis bka' stsal pa/ rigs kyi bu sa la 'gro ba'i yi dgas ni de bas kyang myur ro/ /nam mkha' la 'gro ba'i yi dgas</text></item>
<item><p>261b8</p><section>mdo sde</section><text>ni sa la 'gro ba'i yi dgas pas kyang myur ro/ /nam mkha' la 'gro ba'i yi dgas pas kyang rgyal chen ris bzhi'i rgyal po myur ro/ /rgyal chen ris bzhi'i rgyal po bas kyang nyi zla'i lha myur ro/ /nyi zla'i lha bas kyang</text></item>
<item><p>262a1</p><section>mdo sde</section><text>shin du myur ba'i lha myur ro/ /shin du myur ba'i lha bas kyang sems can gyi tshe myur ro/ /rigs kyi bu dbugs phyi nang du rgyu ba thang cig la sems can gyis 'tsho ba'i tshe skye ba dang 'gog pa bzhi brgya yod de/ gang gis</text></item>
<item><p>262a2</p><section>mdo sde</section><text>tshe la de ltar rtogs na de ni skad cig skad cig gis 'gog pa rtogs zhes bya'o/ /rigs kyi bu mkhas pa shes rab can dag ni 'tsho ba'i srog 'di shi ba'i rgyal pos dbang bar rtog go/ /gal te bdag gis shi ba'i rgyal po yongs su</text></item>
<item><p>262a3</p><section>mdo sde</section><text>spangs na/ mi rtag pa'i tshe dang / srog yongs su spong bar 'gyur ro/ /gzhan yang mkhas pa shes rab can ni tshe dang srog la chu 'gram g.yang sa'i shing chen po dang 'dra bar rtog go/ /gzhan yang mi zhig nyes pa chen po byas pa</text></item>
<item><p>262a4</p><section>mdo sde</section><text>gsod du khrid pa las mgon med pa 'am/ ri dgas kyi rgyal po seng ge shin du ltogs pa 'am/ sbrul gdug pa rlung chen po rngub pa 'am/ rta shin du skom pa chu la chags pa 'am/ yi dgas ma rungs pa shin du khro ba dang 'dra bar</text></item>
<item><p>262a5</p><section>mdo sde</section><text>sems can gyi 'chi bdag gi rgyal po yang de dang 'dra bar rtog go/ /rigs kyi bu mkhas pa shes rab can gang zhig gis de lta bu'i tshul du shin du rtogs na de ni shi ba'i 'du shes la nan tan byas pa zhes bya'o/ /rigs kyi bu mkhas pa shes rab</text></item>
<item><p>262a6</p><section>mdo sde</section><text>can ni gzhan yang 'di snyam du sems so/ /bdag da rab tu byung nas tshe dang srog zhag bdun las mi thub kyang bdag gis shin du brtson 'grus bskyed de/ tshul khrims srung ba dang / sems can la phan pa dang / bde ba'i don du</text></item>
<item><p>262a7</p><section>mdo sde</section><text>chos ston pa ni mkhas pa shes rab can gyis shi ba'i 'du shes la nan tan byed pa zhes bya'o/ /nyin zhag bdun lta smos kyang ci dgos te/ gal te zhag drug gam/ zhag lnga 'am/ bzhi 'am/ gsum 'am/ gnyis sam/</text></item>
<item><p>262a8</p><section>mdo sde</section><text>gcig gam/ dus gcig nas dbugs phyi nang du rgyu ba nas skad cig thang cig gi bar du bdag gis byang chub la brtson 'grus su nan tan byas te/ tshul khrims kyi yongs su srung ba dang / sems can la phan pa dang bde ba'i don du</text></item>
<item><p>262b1</p><section>mdo sde</section><text>chos ston pa ni mkhas pa shes rab can gyis shi ba'i 'du shes la nan tan byed pa zhes bya'o/ /mkhas pa shes rab can gyis gong du smos pa'i 'du shes rnam pa drug dang ldan pas 'du shes kyi rgyu rnam pa 'di bdun la nan tan byed do/ /bdun</text></item>
<item><p>262b2</p><section>mdo sde</section><text>gang zhe na/ 'di lta ste rtag pa la nan tan byed pa'i 'du shes dang / bde ba la nan tan byed pa'i 'du shes dang / zhe sdang med pa'i 'du shes dang / phrag dog med pa'i 'du shes dang / dge ba'i 'du shes dang / smon lam gyi</text></item>
<item><p>262b3</p><section>mdo sde</section><text>'du shes dang / nga rgyal med pa'i 'du shes dang / ting nge 'dzin gyis dbang du gyur pa'i 'du shes so/ /rigs kyi bu dge slong gang zhig 'du shes rnam pa 'di bdun dang ldan pa de ni dge sbyong zhes bya/ bram ze zhes bya/ rab tu zhi</text></item>
<item><p>262b4</p><section>mdo sde</section><text>ba zhes kyang bya/ rnam par grol ba zhes kyang bya/ mkhas pa/ shes rab can zhes kyang bya/ yang dag par lta ba zhes kyang bya/ pha rol du phyin pa zhes kyang bya/ sman pa'i rgyal po zhes kyang bya/ ded dpon zhes kyang bya ste/</text></item>
<item><p>262b5</p><section>mdo sde</section><text>de ni de bzhin gshegs pas dgongs te gsungs pa la shin du mkhas pa/ de bzhin gshegs pa rnams kyis gsungs pa'i gsung rnam pa bdun rtog pa dang / yang dag par shes pa dang / mthong ba dang / gsung rnam pa</text></item>
<item><p>262b6</p><section>mdo sde</section><text>bdun la the tsom du gyur pa yongs su gcod par 'gyur ro/ /rigs kyi bu gang zag su zhig 'du shes rnam pa drug dang ldan na gang zag de ni 'jig rten gsum la yongs su smod cing 'jig rten gsum yongs su spong zhing 'jig rten</text></item>
<item><p>262b7</p><section>mdo sde</section><text>gsum zhi bar byed pa dang / 'jig rten gsum la ma chags pa ste/ de ni mkhas pa shes rab can 'du shes rnam pa bcu dang ldan pa zhes bya'o/ /dge slong gang zhig rnam pa 'di bcu dang ldan na dge sbyong gi mtshan ma</text></item>
<item><p>262b8</p><section>mdo sde</section><text>dang ldan pa zhes bya'o/ /de nas byang chub sems dpa' 'od srung gis bcom ldan 'das kyi spyan sngar sangs rgyas la tshigs su bcad pa 'di dag gis mngon par bstod do/ /'jig rten bcas la thugs brtse sman pa'i rgyal po ni/ /sku dang</text></item>
<item><p>263a1</p><section>mdo sde</section><text>shes rab gnyis ka rnam par zhi ba ste/ /bdag med pa yi chos la nges par bdag yod pas/ /de bas bla med rgyal la gus par phyag 'tshal lo/ /thog ma'i sems dang mthar phyin gnyis ka rnam brtags</text></item>
<item><p>263a2</p><section>mdo sde</section><text>na/ /mthar phyin sems pas thog ma'i sems ni rab dga'o/ /bdag kyang rnam par ma grol ba ni gzhan sgrol te/ /de bas bdag ni thog ma'i sems la phyag 'tshal lo/ /thog ma'i sems ni lha dang mi yi ston par</text></item>
<item><p>263a3</p><section>mdo sde</section><text>'gyur/ /nyan thos pa dang rang rgyal rnams las shin tu 'phags/ /sems bskyed de ni 'jig rten gsum las shin du 'das/ /de bas mchog tu rgyal ba'i bla na med ces bya/ /'jig rten mgon ni bsgrubs pas</text></item>
<item><p>263a4</p><section>mdo sde</section><text>thob par rab 'gyur te/ /de bzhin gshegs ni gsol ba med par mgon du gshegs/ /sangs rgyas 'jig rten gshegs pa ba dang be'u bzhin te/ /de bas thugs rje chen po'i khyu mchog ces bya'o/ /de bzhin gshegs</text></item>
<item><p>263a5</p><section>mdo sde</section><text>kyi yon tan phyogs bcur kun du khyab/ /ma rabs shes pa med pas bstod par mi nus te/ /bdag gis thugs rje chen po'i stobs la bstod pa ni/ /lus dang ngag gi las kyi drin rnams bsab pa'i phyir/ /'jig rten</text></item>
<item><p>263a6</p><section>mdo sde</section><text>rnams ni bdag la phan pa'i don byed do/ /de bzhin gshegs ni phrin las de dag ston mdzad do/ /skye bo mang po'i rnam par smin pa yongs bcad de/ /de bas bdag dang gzhan don byed la bdag phyag 'tshal/ /'jig rten bcas ni gnyen</text></item>
<item><p>263a7</p><section>mdo sde</section><text>la phan pa'i don cher byed/ /de bzhin gshegs kyis don mdzad pa la bya las sdang med/ /de bzhin gshegs la 'jig rten lta bu'i mtshan nyid med/ /de bas thugs ni gnyis su med par kun la snyoms/ /'jig rten bcas</text></item>
<item><p>263a8</p><section>mdo sde</section><text>ni byed pa gzhan la smra ba gzhan/ /de bzhin gshegs kyi gsung ba mdzad dang tha dad med/ /mdzad pa de dag thams cad 'du byed kun gcod de/ /de bas de bzhin gshegs pa zhes ni grags par gyur/ /kun nas</text></item>
<item><p>263b1</p><section>mdo sde</section><text>nyon mongs pa'i skyon rnams kun rtogs nas/ /sems can don gyi slad du bzhugs pa 'ang mngon par bstan/ /'jig rten 'di na rnam par grol ba yun ring yang / /thugs brtse'i slad du 'khor bar bzhugs la dga'</text></item>
<item><p>263b2</p><section>mdo sde</section><text>bar gyur/ /lha yi lus dang mi yi lus su mngon ston kyang / /thugs rje chen pos rjes su gshegs pa be'u bzhin no/ /de bzhin gshegs ni sems can kun gyi yum lags pas/ /thugs rje chen po'i thugs de nyid ni be'u</text></item>
<item><p>263b3</p><section>mdo sde</section><text>lta bu/ /sems can rnams la dgongs phyir sdug bsngal myong ba mdzad/ /thugs rjes dgongs pa'i dus na 'gyod pa'i thugs mi mnga'/ /thugs rje sems dang ldan pas sdug bsngal mi tshor te/ /de bas sdug bsngal</text></item>
<item><p>263b4</p><section>mdo sde</section><text>yongs su sgrol la bdag phyag 'tshal/ /de bzhin gshegs pas bsod nams tshad med kun mdzad kyang / /lus dang ngag dang yid kyi las ni rnam par dag / /sems can slad du don mdzad bdag phyir ma yin te/ /de bas</text></item>
<item><p>263b5</p><section>mdo sde</section><text>rnam par dag pa'i las la bdag phyag 'tshal/ /sangs rgyas sdug bsngal myong yang sdug bsngal mi tshor te/ /sdug bsngal myong ba mthong ba dag gis myong ba bzhin/ /sems can slad du sems can dmyal bar zhugs</text></item>
<item><p>263b6</p><section>mdo sde</section><text>gyur kyang / /sdug bsngal ba dang 'gyod pa'i thugs ni mi skye'o/ /so so'i skye bo'i sdug bsngal mang po myong ba yang / /de bzhin gshegs pa'i sku gcig gis ni thams cad len/ /de dag myong nas thugs ni</text></item>
<item><p>263b7</p><section>mdo sde</section><text>shin du brtan par gyur/ /de bas bla med byang chub rnams la shin tu brtson/ /de bzhin gshegs ni ro gcig thugs rje chen po yis/ /so so'i skye bo kun la sras gcig 'dra bar dgongs/ /bcom ldan skyabs</text></item>
<item><p>263b8</p><section>mdo sde</section><text>su 'gyur bar sems can mi shes pas/ /sangs rgyas chos dang dge 'dun rnams la skur pa 'debs/ /'jig rten rnams ni kun nas nyon mongs dang bcas te/ /de bzhin tshad med nyes pa'i skyon rnams dang</text></item>
<item><p>264a1</p><section>mdo sde</section><text>yang bcas/ /kun nas nyon mongs nyes pa'i skyon rnams ci mchis pa/ /thog ma thugs bskyed pa yi tshe na thams cad bcom/ /de bzhin gshegs pas de bzhin gshegs pa bstod gyur te/ /de bzhin</text></item>
<item><p>264a2</p><section>mdo sde</section><text>gshegs pa ma gtogs gzhan gyis bstod mi nus/ /bdag gis deng 'dir chos gcig tsam gyis mngon par bstod/ /thugs rje chen po'i thugs kyis 'jig rten gshegs pa'o/ /de bzhin gshegs kyi chos kyi phung po byams</text></item>
<item><p>264a3</p><section>mdo sde</section><text>pa ste/ /byams pa'i thugs kyis sems can yongs su sgrol bar 'gyur/ /de ni bla na med pa'i rnam par grol ba ste/ /rnam par grol ba de ni mya ngan las 'das pa'o/ /'phags pa yongs su mya ngan las</text></item>
<item><p>264a4</p><section>mdo sde</section><text>'das pa chen po'i mdo las/ 'od srung gis yongs su dris pa zhes bya ba'i le'u ste bcu gnyis pa'o// // bam po lnga bcu gcig pa/ de nas bcom ldan 'das kyis tshe dang ldan pa kun shes kauN+Di n+ya la 'di skad ces bka'</text></item>
<item><p>264a5</p><section>mdo sde</section><text>stsal to/ /gzugs ni mi rtag pa ste gzugs 'gags pa'i rkyen gyis rnam par grol ba'i rtag tu gnas pa'i gzugs su 'gyur ro/ /tshor ba dang / 'du shes dang / 'du byed dang / rnam par shes pa yang mi rtag pa ste/ rnam par</text></item>
<item><p>264a6</p><section>mdo sde</section><text>shes pa 'gags pa'i rkyen gyis rnam par grol ba'i rtag tu gnas pa'i rnam par shes pa thob par 'gyur ro/ /kauN+Di n+ya gzugs ni sdug bsngal ba ste/ gzugs 'gags pa'i rkyen gyis rnam par grol ba'i gzugs bde ba thob par</text></item>
<item><p>264a7</p><section>mdo sde</section><text>'gyur ro/ /tshor ba dang / 'du shes dang / 'du byed dang / rnam par shes pa yang de bzhin du rgyas par rig par bya'o/ /kauN+Di n+ya gzugs ni stong pa'o/ /stong pa'i gzugs 'gags pa'i rkyen gyis stong pa ma yin pa'i</text></item>
<item><p>264a8</p><section>mdo sde</section><text>gzugs kyi rnam par grol ba thob par 'gyur te/ tshor ba dang / 'du shes dang / 'du byed dang / rnam par shes pa'i bar du yang de bzhin du rgyas par rig par bya'o/ /kauN Di n+ya gzugs ni bdag med pa'o/ /</text></item>
<item><p>264b1</p><section>mdo sde</section><text>gzugs 'gags pa'i rkyen gyis rnam par grol ba'i gzugs yang dag pa'i bdag thob par 'gyur te/ tshor ba dang / 'du shes dang / 'du byed dang / rnam par shes pa yang de bzhin du rgyas par rig par bya'o/ /kauN Di n+ya</text></item>
<item><p>264b2</p><section>mdo sde</section><text>gzugs yongs su ma dag pa'o/ /gzugs 'gags pa'i rkyen gyis rnam par grol ba'i gzugs yongs su dag pa thob par 'gyur te/ tshor ba dang 'du shes dang / 'du byed dang / rnam par shes pa yang de bzhin du rgyas par</text></item>
<item><p>264b3</p><section>mdo sde</section><text>rig par bya'o/ /kauN Di n+ya gzugs ni skye ba dang / rga ba dang / na ba dang / 'chi ba'o/ /gzugs 'gags pa'i rkyen gyis rnam par grol ba'i gzugs skye ba dang / rga ba dang / na ba dang / 'chi ba'i ma yin pa thob</text></item>
<item><p>264b4</p><section>mdo sde</section><text>par 'gyur te/ tshor ba dang 'du shes dang / 'du byed dang / rnam par shes pa yang de bzhin du rgyas par rig par bya'o/ /kauN Di n+ya gzugs ni skye ba ma rig pa'o/ /gzugs 'gags pa'i rkyen gyis rnam par grol ba'i</text></item>
<item><p>264b5</p><section>mdo sde</section><text>gzugs ma rig pa ma yin pa thob par 'gyur te/ tshor ba dang / 'du shes dang / 'du byed dang / rnam par shes pa yang de bzhin du rgyas par rig par bya'o/ /kauN Di n+ya gzugs ni skye ba'i rgyur 'gyur ro/ /gzugs 'gags</text></item>
<item><p>264b6</p><section>mdo sde</section><text>pa'i rkyen gyis rnam par grol ba'i gzugs skye ba ma yin pa thob par 'gyur te/ tshor ba dang / 'du shes dang / 'du byed dang / rnam par shes pa yang de bzhin du rgyas par rig par bya'o/ /kauN Di n+ya gzugs phyin ci</text></item>
<item><p>264b7</p><section>mdo sde</section><text>log bzhi'i rgyur 'gyur ro/ /gzugs 'gags pa'i rkyen gyis rnam par grol ba'i gzugs phyin ci log gi rgyu ma yin pa thob par 'gyur te/ tshor ba dang / 'du shes dang / 'du byed dang / rnam par shes pa'i bar du</text></item>
<item><p>264b8</p><section>mdo sde</section><text>yang de bzhin du rgyas par rig par bya'o/ /kauN Di n+ya gzugs mi dge ba'i chos tshad med pa'i rgyu yin no/ /'di lta ste/ pho dang mo la sogs pa'i lus dang / zas la 'dod pa dang / 'dod chags la chags pa dang /</text></item>
<item><p>265a1</p><section>mdo sde</section><text>zhe sdang dang / gti mug dang / ser sna dang / phrag dog dang / mi dge ba'i sems dang / 'jungs pa'i sems dang / bca' ba zas dang / rnam par shes pa'i zas dang / bsams pa'i zas dang /</text></item>
<item><p>265a2</p><section>mdo sde</section><text>reg pa'i zas dang / sgo nga las skyes pa dang / mngal las skyes pa dang / drod gsher las skyes pa dang / brdzus te skyes pa dang / 'dod pa lnga dang / sgrib pa lnga la sogs pa'i chos ni gzugs las gyur to/ /gzugs 'gags</text></item>
<item><p>265a3</p><section>mdo sde</section><text>pa'i rkyen gyis rnam par grol ba'i gzugs nyes pa'i skyon tshad med pa de snyed med pa'i lus thob par gyur te/ tshor ba dang / 'du shes dang / 'du byed dang / rnam par shes pa'i bar du yang de bzhin du rgyas par rig par bya'o/ /kauN</text></item>
<item><p>265a4</p><section>mdo sde</section><text>Di n+ya gzugs ni 'ching bas rnam par bcings pa'o/ /bcings pa'i gzugs 'gags pa'i rkyen gyis/ rnam par grol ba'i gzugs bcings pa med pa thob par 'gyur te/ tshor ba dang / 'du shes dang / 'du byed dang / rnam</text></item>
<item><p>265a5</p><section>mdo sde</section><text>par shes pa'i bar du yang de bzhin du rgyas par rig par bya'o/ /kauN Di n+ya gzugs ni rgyun mi 'chad pa'i rgyu yin no/ /rgyun gyi gzugs 'gags pa'i rkyen gyis rnam par grol ba'i gzugs rgyun ma yin pa thob par 'gyur te/ tshor</text></item>
<item><p>265a6</p><section>mdo sde</section><text>ba dang / 'du shes dang / 'du byed dang / rnam par shes pa'i bar du yang de bzhin du rgyas par rig par bya'o/ /kauN Di n+ya gzugs ni skyabs su 'gro ba'i rgyu ma yin no/ /gzugs 'gags pa'i rkyen gyis rnam par grol ba'i</text></item>
<item><p>265a7</p><section>mdo sde</section><text>gzugs skyabs su 'gro ba'i thob par 'gyur te/ tshor ba dang / 'du shes dang / 'du byed dang / rnam par shes pa'i bar du yang de bzhin du rgyas par rig par bya'o/ /kauN Di n+ya gzugs ni rma lta bu'o/ /gzugs 'gags</text></item>
<item><p>265a8</p><section>mdo sde</section><text>pa'i rkyen gyis rnam par grol ba'i gzugs rma med pa thob par 'gyur te/ tshor ba dang / 'du shes dang / 'du byed dang / rnam par shes pa'i bar du yang de bzhin du rgyas par rig par bya'o/ /kauN Di n+ya gzugs ni rab tu zhi ba</text></item>
<item><p>265b1</p><section>mdo sde</section><text>ma yin no/ /gzugs 'gags pa'i rkyen gyis yongs su mya ngan 'das pa'i gzugs rab tu zhi ba thob par 'gyur te/ tshor ba dang / 'du shes dang / 'du byed dang / rnam par shes pa'i bar du yang de bzhin du rgyas par rig par bya'o/ /</text></item>
<item><p>265b2</p><section>mdo sde</section><text>kauN Di n+ya gang zag su zhig de lta bu'i tshul du shes de ni dge sbyong zhes bya/ bram ze zhes kyang bya/ 'di ni dge sbyong dang / dge sbyong gi chos dang / bram ze dang bram ze'i chos dang ldan pa zhes kyang bya'o/ /kauN Di n+ya sangs</text></item>
<item><p>265b3</p><section>mdo sde</section><text>rgyas kyi chos ma gtogs par logs shig na dge sbyong med/ bram ze med/ dge sbyong dang bram ze'i chos kyang med do/ /mu stegs can thams cad ni brdzun du smra bar zad kyi yang dag pa'i spyod pa med do/ /rnam pa de gnyis</text></item>
<item><p>265b4</p><section>mdo sde</section><text>ltar tshul 'chos mod kyi rnam pa de gnyis kyi gnas med do/ /de ci'i phyir zhe na/ dge sbyong dang bram ze'i chos med par ci'i phyir dge sbyong bram ze yod do zhes smra/ ngas kyang rtag tu 'khor gyi dkyil 'khor 'dir seng ge'i</text></item>
<item><p>265b5</p><section>mdo sde</section><text>sgra bsgrags kyis khyod kyang rtag tu 'khor gyi dkyil 'khor chen por seng ge'i sgra sgrogs shig /de'i tshe mu stegs can tshad med pa snyed de skad ces gsungs pa thos nas zhe sdang gi sems bskyed de/ dge sbyong gau ta mas bdag cag</text></item>
<item><p>265b6</p><section>mdo sde</section><text>la dge sbyong dang bram ze yang med/ dge sbyong dang bram ze'i chos kyang med do zhes gsungs na/ bdag cag gis thabs ji ltar bya zhes 'di skad ces smras so/ /dge sbyong gau ta ma bdag cag gi 'khor la yang dge sbyong dang</text></item>
<item><p>265b7</p><section>mdo sde</section><text>dge sbyong gi chos kyang yod/ bram ze dang bram ze'i chos kyang yod do/ /de'i tshe na 'khor gyi dkyil 'khor de na kun du rgyu gcig gis 'di skad ces smras so/ /kye grogs po dag dge sbyong gau ta ma ni tshig ni smyon pa dang</text></item>
<item><p>265b8</p><section>mdo sde</section><text>'dra ste/ tha mi dad na yid ches su yang ci yod/ 'jig rten na mi smyon pa dag kyang bar 'ga' ni glu len/ bar 'ga' ni gar byed/ bar 'ga' ni ngu / bar 'ga' ni dgod/ bar 'ga' ni gshe/ bar 'ga' ni</text></item>
<item><p>266a1</p><section>mdo sde</section><text>bstod/ gnyen dang dgra'i bye brag kyang mi phyed pa ltar/ dge sbyong gau ta ma yang de dang 'dra ste/ bar 'ga' ni nga rgyal po zas gtsang ma'i khab tu skyes shes smra/ bar 'ga' ni ma skyes shes smra/ bar 'ga'</text></item>
<item><p>266a2</p><section>mdo sde</section><text>ni skyes nas gom pa bdun por zhes smra/ bar 'ga' ni gar yang ma song zhes smra/ bar 'ga' ni 'jig rten gyi dngos po dag chung ngu'i tshe na bslabs so zhes smra/ bar 'ga' ni thams cad mkhyen pa zhes smra/ bar 'ga' ni rgyal</text></item>
<item><p>266a3</p><section>mdo sde</section><text>po'i khab ni bde ba'i gnas na longs spyod cing bu yang btsas so zhes smra/ bar 'ga' ni de thams cad la smad de mi 'dod do zhes kyang smra/ bar 'ga' ni dka' ba lo drug gi bar du spyod do zhes smra/ bar 'ga' ni mu stegs can gyi dka'</text></item>
<item><p>266a4</p><section>mdo sde</section><text>ba spyod pa la yongs su smod/ bar 'ga' ni u dum ba ra dang a la la la sogs pa sngon ma thos pa'i chos thos so zhes smra/ bar 'ga' ni byang chub kyi shing drung du bla na med pa yang dag par rdzogs pa'i byang chub thob bo zhes smra/ bar 'ga'</text></item>
<item><p>266a5</p><section>mdo sde</section><text>ni byang chub kyi shing drung du yang ma phyin ci yang thob pa med do zhes smra/ bar 'ga' ni nga'i lus 'di nyid mya ngan las 'das pa yin no zhes smra/ bar 'ga' ni nga'i lus 'di 'gags pa na mya ngan las 'das pa yin no zhes smra ste/ dge sbyong gau</text></item>
<item><p>266a6</p><section>mdo sde</section><text>ta ma smra'o cog ni smyon pa dang 'dra na/ de la yid ches shing mi dgar yang ci zhig yod/ bram ze rnams kyis de la 'di skad ces smras so/ /skyes bu chen po da bdag cag gis mya ngan mi bya ba'i gtol ga la zhig yod/ dge sbyong gau ta ma</text></item>
<item><p>266a7</p><section>mdo sde</section><text>sngon rab tu byung nas/ mi rtag pa dang sdug bsngal ba dang / stong pa dang / bdag med pa la sogs pa bstan pas bdag cag gi nye gnas rnams kyis thos nas shin du 'jigs pa skyes te/ ji ltar na sems can dag mi rtag pa dang / sdug bsngal</text></item>
<item><p>266a8</p><section>mdo sde</section><text>ba dang / bdag med pa dang / yongs su ma dag pa yin no zhes de'i tshig la yid ma ches so/ /da dge sbyong gau ta mas shing sa la'i tshal 'dir 'khor gyi dkyil 'khor mang po la rtag pa dang / bde ba dang / bdag dang yongs su dag pa'i chos</text></item>
<item><p>266b1</p><section>mdo sde</section><text>yod do zhes bstan pas/ bdag cag gi nye gnas rnams kyis de skad ces thos nas/ bdag yongs su sangs te/ dge sbyong gau ta ma'i tshig la yid ches par gyur pas/ de'i rgyu de'i rkyen gyis mya ngan chen po skyes par gyur to/ /</text></item>
<item><p>266b2</p><section>mdo sde</section><text>de'i tshe na gzhan yang bram ze gcig cig de dag la 'di skad ces smras so/ /kye skyes bu dag legs par nyon cig legs par nyon cig /dge sbyong gau ta ma thugs rje dang ldan no zhes bya'i tshig brdzun te yang dag pa ma yin no/ /gal te</text></item>
<item><p>266b3</p><section>mdo sde</section><text>thugs rje dang ldan na ci'i phyir bdag cag gi sla ma bdag cag gi chos kyis snying rje'i 'bras bu thob pa yang pha rol gyi rjes su 'gro bar yid bsgyur te/ bdag gi bsams te dang 'gal bar mdzad pas/ thugs rje dang ldan pa zhes byar mi rung</text></item>
<item><p>266b4</p><section>mdo sde</section><text>ngo / /de la gang zhig dge sbyong gau ta ma la 'jig rten gyi chos brgyad kyis ma gos so zhes smra na de yang brdzun du smra ba yin no/ /gal te dge sbyong gau ta ma 'di 'dod pa nyung zhing chog shes pa'o zhes smra na ci'i phyir bdag cag gi rnyed pa la sogs pa</text></item>
<item><p>266b5</p><section>mdo sde</section><text>'phrog par 'gyur/ gal te dge sbyong gau ta ma 'di cho rigs che ba yin no zhes smra na yang brdzun du smra ba yin no/ /de ci'i phyir zhe na/ gna' nas ri dgas gyi rgyal po seng ge ni byi ba chung ngu gsod do zhes ma thos ma mthong ngo / /gal te dge sbyong gau</text></item>
<item><p>266b6</p><section>mdo sde</section><text>ta ma 'di cho rigs che ba yin na ci'i phyir bdag cag la sogs pa la yongs su 'tshe bar byed/ gal te dge sbyong gau ta ma la mthu chen po dang ldan no zhes smra na/ de yang brdzun du smra ba yin no/ /de ci'i phyir zhe na/ gna' nas nam mkha'</text></item>
<item><p>266b7</p><section>mdo sde</section><text>lding gi rgyal po ni bya khwa skegs dang 'thab bo zhes ma thos ma mthong ngo / /gal te mthu che ba zhig yin na ci'i phyir bdag cag dang rtsod par gyur/ gal te dge sbyong gau ta ma ni pha rol gyi sems shes pa'i thugs dang ldan no zhes smra na de yang</text></item>
<item><p>266b8</p><section>mdo sde</section><text>brdzun du smra ba yin no/ /de ci'i phyir zhe na/ gal te ye shes de dang ldan na ci'i phyir bdag cag gis bsams pa'i sems mi shes/ kye skyes bu dag bdag gis sngon rgan rabs mkhas pa las 'di skad ces thos so/ /da ste lo brgya 'das</text></item>
<item><p>267a1</p><section>mdo sde</section><text>na sgyu ma sgyu can zhig 'byung ba ni dge sbyong gau ta ma la bya ste/ sgyu ma sgyu can 'di ni ring por mi thogs par shing sA la'i tshal 'dir med par 'gyur gyis khyed la sogs pa mya ngan ma byed cig /de'i tshe na gzhan yang gcer bu pa</text></item>
<item><p>267a2</p><section>mdo sde</section><text>de la 'di skad ces smras so/ /kye skyes bu bdag cag mya ngan byed pa ni bdag gi lus kyi phyir ram/ nye gnas dang / rnyed pa dang / grags pa'i phyir ma lags kyi/ 'jig rten pa gti mug gi mun pas khebs par gyur te/ bsod nams</text></item>
<item><p>267a3</p><section>mdo sde</section><text>kyi zhing dang bsod nams kyi zhing ma yin pa mi shes nas sngon gyi rgan rabs shes pa dang ldan pa'i bram ze ni yongs su spangs nas shin du gzhon zhing shes pa med pa la mchod par gyur pas bdag cag mya ngan byed do/ /dge sbyong gau ta ma ni</text></item>
<item><p>267a4</p><section>mdo sde</section><text>rig sngags la mkhas te rig sngags la mkhas pa'i rkyen gyis lus gcig la lus tshad med pa snyed du sprul cing lus tshad med pa snyed las kyang lus gcig tu sprul to/ /lus de nyid kyis skyes pa dang bud med dang / ba lang dang / lug</text></item>
<item><p>267a5</p><section>mdo sde</section><text>dang / bal glang dang / rta'i gzugs su sprul te/ de yang bdag gi mthus de'i rig sngags kyi mthu med par byed nus so/ /dge sbyong gau ta ma'i rig sngags kyi mthu med par gyur na bdag cag la sogs pa rnyed pa dang grags pa thob cing</text></item>
<item><p>267a6</p><section>mdo sde</section><text>shin du bde ba myong bar 'gyur ro/ /de'i tshe na gzhan yang bram ze zhig 'di skad ces smras so/ /kye skyes bu dag dge sbyong gau ta ma ni yon tan phun sum tshogs pa tshad med pa dang ldan te/ de bas na khyed la sogs pa de dang rtsod par ma byed</text></item>
<item><p>267a7</p><section>mdo sde</section><text>cig /mu stegs can gyi 'khor rnams kyis de la 'di skad smras so/ /glen pa gti mug can khyod ci'i phyir dge sbyong gau ta ma la yon tan tshad med pa dang ldan no zhes smra/ btsas nas zhag bdun lon nas ma yang shi bar gyur na de la</text></item>
<item><p>267a8</p><section>mdo sde</section><text>bsod nams dang yon tan du ldan no zhes byar rung ngam/ bram ze des smras pa/ pha rol pos gshe yang phyir mi gshe la/ pha rol pos brdegs kyang phyir mi rdeg pas de ni yon tan chen po dang ldan pa'i mtshan nyid de/ sku la mtshan sum</text></item>
<item><p>267b1</p><section>mdo sde</section><text>bcu rtsa gnyis dang / dpe byad bzang po brgyad bcu dang rdzu 'phrul tshad med pa dang ldan te/ de bas na bsod nams dang yon tan tshad med pa dang ldan par rig go/ /nga rgyal gyi sems med pas sngar gsong por smra'o/ /gsung ba'i tshig 'jam zhing</text></item>
<item><p>267b2</p><section>mdo sde</section><text>nges pas ngag rtsub po med do/ /lang 'tsho'i dus la bab kyang khro ba dang gtum pa med do/ /rgyal po'i yul na nor rdzas shin du mang yang chags pa med par yongs su btang nas rab tu byung ste/ ngar snabs dang 'dra bar spangs pas bdag gis</text></item>
<item><p>267b3</p><section>mdo sde</section><text>ni dge sbyong gau ta ma 'di yon tan phun sum tshad med pa dang ldan par smra'o/ /de nas 'khor rnams kyis 'di skad ces smras so/ /shin du legs so skyes bu chen po dge sbyong gau ta ma ni yang dag par khyod smra ba ltar yon tan tshad med pa dang / mngon</text></item>
<item><p>267b4</p><section>mdo sde</section><text>par shes pa'i rdzu 'phrul tshad med pa dang ldan pas bdag cag ni de dang 'gran mi phod do/ /dge sbyong gau ta ma ni rang bzhin gyis mnyen zhing des te dka' ba ni ma spyad kyi rgyal po'i khab du btsas pas slob pa gang la yang ma zhugs te tshig</text></item>
<item><p>267b5</p><section>mdo sde</section><text>'jam por smrar ni rung gi/ sgyu rtsal dang yi ge dang gtsug lag la sogs pa mi shes so/ /dam pa'i chos ni mdo tsam zhig bgros te/ dge sbyong gau ta ma bdag cag las rgyal na bdag cag gis de'i g.yog bya'o/ /bdag</text></item>
<item><p>267b6</p><section>mdo sde</section><text>cag gis de las rgyal na bdag gi g.yog bya dgos so zhes smras nas de'i tshe mu stegs can tshad med pa snyed lhan cig 'dus te/ yul dbus gyur 'chang du rgyal po ma skyes dgra'i drung du lhags so/ /rgyal pos de dag mthong</text></item>
<item><p>267b7</p><section>mdo sde</section><text>nas 'di skad ces smras so/ /kye skyes bu dag khyed gar 'gro/ khyed rnams ni so so na 'phags pa'i lam la nan tan byed pa yin te/ khyim nas khyim ma yin par rab tu byung nas khyim gyi dngos po dang longs spyod thams cad</text></item>
<item><p>267b8</p><section>mdo sde</section><text>yongs su spangs te yul mi thams cad kyis sti stang dang bcas pas mchod de/ sti stang dang rim gro byed pa la yid dang 'gal bar ma byas na ci'i phyir thams cad 'dus te 'dir lhags par gyur/ kye skyes bu dag khyed rnams ni</text></item>
<item><p>268a1</p><section>mdo sde</section><text>so so'i chos 'dzin cing so so'i tshul khrims kyis rab tu byung ste 'thun pa yang ma yin so so'i tshul khrims kyis rab tu byung ste lam la nan tan byed pa yin na/ ci'i rgyu ci'i rkyen gyis deng 'dir bsam pa gcig du</text></item>
<item><p>268a2</p><section>mdo sde</section><text>thams cad 'dus pa ni dper na lo ma lhags pa la rlung drag pos btab na gcig tu 'dus pa ltar thams cad 'dir lhags par gyur/ kho bo ni rtag tu rab tu byung ba'i mgon dang skyabs byed de chung ngu na lus dang srog la yang phangs par mi byed</text></item>
<item><p>268a3</p><section>mdo sde</section><text>do/ /de'i tshe na mu stegs can thams cad kyis 'di skad ces gsol to/ /rgyal po chen po legs par gson cig /rgyal po chen po ni chos kyi zam pa chen po lta bu'o/ /chos chen po'i gdar lta bu'o/ /chos</text></item>
<item><p>268a4</p><section>mdo sde</section><text>chen po'i srang lta bu yin te yon tan thams cad kyi snod yin no/ /yon tan thams cad kyi yang dag pa'i ngo bo nyid yin no/ /dam pa'i chos kyi lam lta bu'o/ /sa bon thams cad kyi zhing gshin pa lta bu'o/ /yul sa thams</text></item>
<item><p>268a5</p><section>mdo sde</section><text>cad kyi gzhi lta bu yin no/ /yul khams thams cad kyi me long gi snang ba lta bu yin no/ /lha thams cad kyi gzugs lta bu yin no/ /yul mi thams cad kyi pha ma lta bu yin no/ /rgyal po chen po 'jig rten gyi khams</text></item>
<item><p>268a6</p><section>mdo sde</section><text>thams cad kyi yon tan gyi rin po che'i gter ni rgyal po'i lus yin no/ /de ci'i phyir yon tan gyi mdzod ces bya zhe na/ rgyal pos zhal che gcod pa na gnyen dang dgra la bye brag mi 'byed de mnyam snyoms pa ni sa 'am/ chu 'am/ me</text></item>
<item><p>268a7</p><section>mdo sde</section><text>'am/ rlung dang 'dra ste/ de bas na rgyal po ni yon tan gyi gter zhes bya'o/ /rgyal po chen po da ltar gyi sems can dag tshe'i tshad thung mod kyi/ rgyal po'i yon tan ni sngon gyi rgyal po tshe ring ba rab tu bde ba'i dus dang 'dra'o/ /</text></item>
<item><p>268a8</p><section>mdo sde</section><text>gzhan yang rgyal po spyi bo skyes sam/ gya nom snang ngam/ bzod pa can nam/ na ho zha 'am/ ya ya de 'am/ shi phyi 'am/ pa pa i tsa gu la sogs pa dge ba'i chos phun sum tshogs pa dang ldan pa dang 'dra bar rgyal po chen po</text></item>
<item><p>268b1</p><section>mdo sde</section><text>yang de dang 'dra'o/ /rgyal po chen po rgyal po chen po'i rkyen gyis yul mi thams cad bde skyid par gyur te/ de bas na bdag cag rab tu byung ba thams cad yul 'di na gnas par mos te tshul khrims srung zhing yang dag pa'i lam la nan</text></item>
<item><p>268b2</p><section>mdo sde</section><text>tan bgyid do/ /rgyal po chen po bdag cag gi gzhung las rab tu byung ba'i gang zag gang du gnas pa'i yul de ni tshul khrims srung zhing yang dag pa'i lam la nan tan byed de/ rgyal po de la dge ba spyod pa'i skal ba mchis so/ /rgyal po chen po 'jig</text></item>
<item><p>268b3</p><section>mdo sde</section><text>rten na rkun shod byed pa thams cad rgyal pos ma mchis par bgyis te rab tu byung ba thams cad 'jigs pa ma mchis na/ ma rungs pa chen po dge sbyong gau ta ma 'ba' zhig ma mchis par ma bgyis pas bdag cag ni de la rab tu 'jigs so/ /</text></item>
<item><p>268b4</p><section>mdo sde</section><text>dge sbyong gau ta ma ni cho rigs snyems te lus kyi mdog dang ldan la/ sngon sbyin pa byin pa'i rkyen gyis rnyed pa mang du rnyed de dngos po de dag la snyems pas nga rgyal chen po skyes la/ gzhan yang rig sngags la mkhas pa'i rkyen gyis nga rgyal</text></item>
<item><p>268b5</p><section>mdo sde</section><text>byed do/ /de'i rgyu de'i rkyen gyis dka' ba spyod mi nus kyi gos dang mal cha la sogs pa shin tu 'jam pa la sogs te/ de bas na 'jig rten na gang zag ma rungs pa thams cad ni rnyed pa dang grags pa 'dod pa'i phyir de'i 'khor du 'du</text></item>
<item><p>268b6</p><section>mdo sde</section><text>zhing de'i drung du 'dus nas dka' ba ni spyod mi nus so/ /rig sngags kyi mthus 'od srung dang / shA ri'i bu dang / maud gal ya na la sogs pa btul nas da yang bdag cag gi gnas shing sA la'i tshal 'dir bdag cag gi nye gnas</text></item>
<item><p>268b7</p><section>mdo sde</section><text>'khor du bsdu ba'i phyir rtag pa dang / bde ba dang / bdag dang / yongs su dag pa'i lus yod do zhes smra'o/ /rgyal po chen po dge sbyong gau ta mas ni sngon mi rtag pa dang / bde ba med pa dang / bdag med pa dang / yongs su</text></item>
<item><p>268b8</p><section>mdo sde</section><text>dag pa med pa ston pa'i tshe na bdag cag gis bzod kyi/ da 'di skad du rtag pa dang / bde ba dang / bdag dang / yongs su dag pa yod do zhes smra ba la ni bdag cag mi bzod do/ /rgyal po chen po legs par gsan du gsol/</text></item>
<item><p>269a1</p><section>mdo sde</section><text>bdag cag dang / dge sbyong gau ta mar gzhung 'jugs shing rtsod du ci gnang / rgyal pos bka' stsal pa/ kye skyes bu dag khyed rnams la su zhig gis bslus na/ khyed kyi sems shin du myos shing 'khrugs</text></item>
<item><p>269a2</p><section>mdo sde</section><text>te/ chu'i dba' rlabs sam/ me mgal bskor ba 'am/ spre'u shing khar phyin pa 'dra bar gyur pa 'di bdag gis kyang khrel/ mkhas pa shes rab can gyis thos na shin du snying brtse ba dang / glen pa gti mug can gyis thos na 'phya</text></item>
<item><p>269a3</p><section>mdo sde</section><text>zhing smod par 'gyur ro/ /khyed rnams kyis smra ba ni rab tu byung ba'i tshig ma yin gyi/ gal te khyed rnams la rlung dang mkhris pa dang bad kan gyi nad kyis btab na kho bo la sman bzang po yod de khyed rnams 'tsho bar bya'o/ /gal te yi</text></item>
<item><p>269a4</p><section>mdo sde</section><text>dgas kyis brlams na sman pa 'tsho byed sngags la mkhas pas 'tsho bar byed do/ /khyed rnams ni da ltar lag pa'i sen mos ri rab lhun po 'jig pa 'am/ rdo rje la sos 'debs par 'dod pa dang 'dra'o/ /skyes bu chen po dag dper na</text></item>
<item><p>269a5</p><section>mdo sde</section><text>glen pa gti mug can gyis seng ge'i rgyal po bkres pa nyal zhing 'dug pa las bslang ba 'am sbrul gdug pa'i khar lag pa bcug pa 'am/ thal bas khebs pa'i me mdag la lag pas reg par 'dod pa dang 'dra bar khyed rnams kyang de ltar de</text></item>
<item><p>269a6</p><section>mdo sde</section><text>dang 'dra'o/ /rigs kyi bu 'di lta ste dper na was seng ge'i sgra sgrogs pa 'am/ sbrang bu chung ngu bya nam mkha' lding dang mgyogs bul 'gran pa 'am/ ri bong gis rgya mtsho'i gting dpag pa dang 'dra bar khyed rnams kyang da ltar de dang 'dra'o/ /</text></item>
<item><p>269a7</p><section>mdo sde</section><text>gal te khyed kyis dge slong gau ta ma las rgyal bar rmi lam gyis mthong na yang rmi lam de ni brdzun te yid ches su mi rung ngo / /kye skyes bu dag khyed rnams 'di lta bu'i sems bskyed pa ni dper na phye ma leb me'i phung por song ba dang 'dra/ kho bos</text></item>
<item><p>269a8</p><section>mdo sde</section><text>smras pa bzhin du yang ma smra shig /khyed kyis kho bo la srang dang 'dra bar mnyam mo zhes bstod pa'i tshig kyang gzhan gyis thos par ma byed cig /de'i tshe na mu stegs can gyis rgyal po la yang 'di skad ces gsol to/ /rgyal</text></item>
<item><p>269b1</p><section>mdo sde</section><text>po chen po dge sbyong gau ta ma'i rig sngags kyis btab bam ci na/ rgyal po chen po 'phags pas smra ba'i tshig la yid mi ches shing the tshom za bar gyur/ rgyal po chen po skyes bu chen po 'di dag la brnyas par ma byed cig /rgyal po chen</text></item>
<item><p>269b2</p><section>mdo sde</section><text>po zla ba 'di 'gribs pa dang skye ba dang / rgya mtsho chen po la lan tshwa'i ro bro ba dang / ri ma la ya na la sogs pa sus byas/ bdag cag bram ze la sogs pas byas pa ma lags sam/ rgyal po chen po ma gsan tam/ drang srong a ga tas lo</text></item>
<item><p>269b3</p><section>mdo sde</section><text>bcu gnyis kyi bar du gang gA'i klung gi chu rna bar blugs pa ma gsan tam/ gzhan yang drang srong gau ta ma rdzu 'phrul chen po dang ldan pas lo bcu gnyis kyi bar du yang brgya byin gyi lus su bsgyur te/ brgya byin gyi lus ni lug ma mo mo mtshan</text></item>
<item><p>269b4</p><section>mdo sde</section><text>stong dang ldan pa'i lus su bsgyur ba ma gsan tam/ rgyal po chen po drang srong gi ltos nyi ma gcig gis rgya mtsho chen po bzhi'i chu gcig char 'thungs te sa chen po yang skams par gyur pa ma gsan tam/ rgyal po chen po drang srong ba spus lha'i</text></item>
<item><p>269b5</p><section>mdo sde</section><text>rgyal po dbang sgyur gyi mig gsum byas pa ma gsan tam/ rgyal po chen po drang srong a la las grong khyer a lab rdul du byas pa ma gsan tam/ rgyal po chen po bram ze'i nang na de lta bu'i mthu chen po dang ldan pa'i drang srong rnams mchis</text></item>
<item><p>269b6</p><section>mdo sde</section><text>te mngon sum du mchis na rgyal po chen po ci'i phyir na bdag cag la shin du brnyas par byed/ rgyal pos smras pa/ kye skyes bu dag gal te bdag gi smra ba la yid mi ches te 'gran 'dod na de bzhin gshegs pa yang dag par rdzogs pa'i sangs</text></item>
<item><p>269b7</p><section>mdo sde</section><text>rgyas da ltar shing sA la'i drung na bzhugs kyi/ khyed la stsogs pa der song la yid bzhin du dris shig /de bzhin gshegs pas rnam par phye ste/ khyed kyi yid bzhin du lan gsung bar 'gyur ro/ /de'i tshe rgyal po ma skyes dgra</text></item>
<item><p>269b8</p><section>mdo sde</section><text>mu stegs can gyi 'khor rnams dang bcas te/ sangs rgyas gang na bar lhags nas spyi bos phyag 'tshal te/ g.yas phyogs nas lan gsum bskor nas sti stang dang bcas pas phyogs gcig tu 'khod de/ bcom ldan 'das la</text></item>
<item><p>270a1</p><section>mdo sde</section><text>'di skad ces gsol to/ /bcom ldan 'das mu stegs can 'di dag ni ci dang ci sems pa 'dri zhing rgol lo zhes mchi na/ de bzhin gshegs pas de dang de'i lan bka' stsal du gsol/ bcom ldan 'das kyis bka'</text></item>
<item><p>270a2</p><section>mdo sde</section><text>stsal pa/ rgyal po chen po de bzhin gshegs pa dus mkhyen gyis re zhig sdod cig /de nas 'khor de'i nang nas bram ze sha te shu na zhes bya bas 'di skad ces gsol to/ /dge sbyong gau ta ma mya ngan las 'das pa zhes bgyi ba rtag pa'i chos lags sam/</text></item>
<item><p>270a3</p><section>mdo sde</section><text>de de bzhin te/ de de bzhin no/ /bram zes yang gsol pa/ gau ta ma mya ngan las 'das pa la rtag ces bgyi ba de mi rung ngo / /de ci'i slad du zhe na/ 'jig rten gyi chos ni sa bon las 'bras bu skye ste/ rgyun mi 'chad do/ /dper</text></item>
<item><p>270a4</p><section>mdo sde</section><text>na 'ji ba las rdza mar 'gyur ba dang / skud pa las gos su 'gyur ba dang 'dra ste/ gau ta mas rtag tu mi rtag pa la nan tan byas na mya ngan las 'das pa thob bo zhes gsungs na/ rgyu rtag pa ma lags na 'bras bu rtag pa ces bgyir ga la rung /</text></item>
<item><p>270a5</p><section>mdo sde</section><text>gau ta ma 'dod chags las rnam par grol na mya ngan las 'da' ba lags so/ /gzugs su 'dod chags pa dang / gzugs med par 'dod chags pa las grol na mya ngan las 'da' ba lags so/ /ma rig pa la sogs pa nyon mongs pa</text></item>
<item><p>270a6</p><section>mdo sde</section><text>thams cad 'gags na mya ngan las 'da' ba lags so zhes gsungs na/ 'dod chags nas ma rig pa'i nyon mongs pa'i bar du thams cad kyang mi rtag pa lags pas rgyu mi rtag pa lags na mya ngan las 'da' ba thob pa yang mi rtag pa lags</text></item>
<item><p>270a7</p><section>mdo sde</section><text>pa'i rigs so/ /gau ta ma rtag tu rgyu'i dbang gis lhar skyes la/ rgyu'i dbang gis sems can dmyal bar ltung ste/ rgyu las rnam par grol lo zhes gsungs pas/ de bas na chos thams cad ni rgyu las skyes so/ /gal te</text></item>
<item><p>270a8</p><section>mdo sde</section><text>rgyu'i dbang gis rnam par grol bar gyur na rtag ces bgyir rung ngam/ gau ta mas gzugs ni rkyen las skyes pas mi rtag go zhes gsungs la/ tshor ba dang / 'du shes dang / 'du byed dang / rnam par shes pa yang de dang 'dra'o zhes</text></item>
<item><p>270b1</p><section>mdo sde</section><text>gsungs na/ de ltar rnam par grol ba de gal te gzugs lags na ni mi rtag pa lags te/ tshor ba dang / 'du shes dang 'du byed dang / rnam par shes pa yang de bzhin du mi rtag pa lags so/ /gal te phung po lnga'i pha rol na rnam par</text></item>
<item><p>270b2</p><section>mdo sde</section><text>grol ba zhig mchis na rnam par grol ba de ni nam mkha' lags par 'gyur ro/ /gal te nam mkha' lags na rgyu dang rkyen las skyes zhes bgyir yang mi rung ngo / /de ci'i slad du zhe na/ rtag pa dang gcig ces bgyi ba gnas thams cad du</text></item>
<item><p>270b3</p><section>mdo sde</section><text>khyab pa'i phyir ro/ /gau ta ma gzhan yang rgyu las skyes pa ni sdug bsngal yin no zhes gsungs na/ gal te sdug bsngal lags na ci'i slad du rnam par grol ba ni bde ba'o zhes gsungs/ gau ta mas gzhan yang mi rtag pa ni sdug bsngal ba ste/</text></item>
<item><p>270b4</p><section>mdo sde</section><text>sdug bsngal ba ni bdag med pa'o zhes gsungs na/ gal te mi rtag cing sdug bsngal ba dang / bdag med pa lags na ni yongs su ma dag pa lags te/ rgyu las skyes pa'i chos thams cad mi rtag pa dang / sdug bsngal ba dang / bdag med pa dang /</text></item>
<item><p>270b5</p><section>mdo sde</section><text>yongs su ma dag pa lags na ci'i slad du mya ngan las 'das pa la rtag pa dang / bde ba dang / bdag dang / yongs su dag pa lags so zhes gsungs/ gau ta mas gal te rtag pa dang mi rtag pa yang lags/ sdug bsngal ba dang bde ba yang lags/</text></item>
<item><p>270b6</p><section>mdo sde</section><text>bdag dang bdag ma mchis pa yang lags/ yongs su dag pa dang / yongs su ma dag pa zhes kyang gsungs par gyur na gnyis su gsung bar mi 'gyur ram/ bdag gis sngon rgan rabs mkhas pa blo can las gtam du thos na/ gal te sangs rgyas</text></item>
<item><p>270b7</p><section>mdo sde</section><text>'jig rten du gshegs na/ rnam pa gnyis su gsung mi srid do zhe na/ da ni gau ta mas rnam pa gnyis su gsungs so/ /gzhan yang sangs rgyas zhes bgyi ba nga yin no zhes gsungs pa'i don ji lta bu lags/ bcom ldan 'das kyis bram ze la</text></item>
<item><p>270b8</p><section>mdo sde</section><text>bka' stsal pa/ khyod kyis smras pa ltar yang khyod la dri ba dris na de dang de'i lan yang smra bar bya'o/ /bram zes legs so gau ta ma zhes gsol to/ /bcom ldan 'das kyis bka' stsal pa/ khyod kyi rang bzhin zhes bya ba de rtag pa yin nam/</text></item>
<item><p>271a1</p><section>mdo sde</section><text>mi rtag pa yin/ bram zes gsol pa/ bdag gi rang bzhin zhes bgyi ba ni rtag pa lags so/ /bram ze rang bzhin des phyi nang gi chos thams cad kyi rgyur 'gyur ram/ gsol pa/ de bzhin no/ gau ta ma/ bcom ldan</text></item>
<item><p>271a2</p><section>mdo sde</section><text>'das kyis bka' stsal pa/ bram ze ji lta bur rgyur 'gyur/ gsol pa/ gau ta ma rang bzhin las chen po skye'o/ /chen po las nga rgyal skye'o/ /nga rgyal las chos bcu drug po skye'o/ /'di lta ste/ sa dang / chu dang / me dang / rlung dang / nam</text></item>
<item><p>271a3</p><section>mdo sde</section><text>mkha' dang / shes pa'i dbang po lnga ste/ mig dang / rna ba dang / sna dang / lce dang / reg bya dang / las kyi dbang po lnga ste/ lag pa dang / rkang pa dang / kha dang / skra dang / pho dang mo'i dbang po dang / sems mnyam pa'i dbang po'o/ /chos</text></item>
<item><p>271a4</p><section>mdo sde</section><text>rnam pa bcu drug po 'di ni gzugs dang / sgra dang / dri dang / ro dang / reg bya'i chos lnga po las skyes so/ /chos nyi shu rtsa gcig po 'di'i rtsa ba ni rnam pa gsum ste/ zhen pa dang / rdul dang / nag po'o/ /zhen pa zhes bgyi ba ni 'dod pa'o/ /rdul</text></item>
<item><p>271a5</p><section>mdo sde</section><text>zhes bgyi ba ni zhe sdang ngo / /nag po zhes bgyi ba ni ma rig pa'o/ /gau ta ma chos nyi shu lnga po ni thams cad kyang rang bzhin las skyes so/ /bka' stsal pa/ bram ze chen po la sogs pa'i chos 'di dag rtag pa yin nam/ mi rtag pa yin/ gsol</text></item>
<item><p>271a6</p><section>mdo sde</section><text>pa/ gau ta ma bdag gi chos kyi rang bzhin ni rtag pa lags kyi/ chen po la sogs pa'i chos ni thams cad mi rtag pa'o/ /bram ze khyod smra ba lta na khyod kyi chos la rgyu ni rtag la/ 'bras bu ni mi rtag go/ /nga'i chos ni rgyu ni mi rtag mod kyi/</text></item>
<item><p>271a7</p><section>mdo sde</section><text>'bras bu ni rtag na de la skyon ci zhig yod/ bram ze khyod kyi chos la rgyu rnam pa gnyis yod dam/ gsol pa/ mchis so/ /bcom ldan 'das kyis bka' stsal pa/ ji lta bur yod/ bram zes gsol pa/ skye ba'i rgyu dang gsal ba'i rgyu</text></item>
<item><p>271a8</p><section>mdo sde</section><text>ste gnyis mchis so/ /bcom ldan 'das kyis bka' stsal pa/ skye ba'i rgyu ni gang / gsal ba'i rgyu ni gang / bram zes gsol pa/ skye ba'i rgyu zhes bgyi ba ni 'ji ba las rdza ma 'byung ba lta bu'o/ /gsal ba'i rgyu zhes bgyi ba ni me mar gyis</text></item>
<item><p>271b1</p><section>mdo sde</section><text>snang bar byed pa lta bu'o/ /bcom ldan 'das kyis bka' stsal pa/ rgyu rnam pa gnyis kyi rang bzhin ni gcig go/ /gal te gcig yin na/ skye ba'i rgyu yang gsal ba'i rgyur 'gyur la/ gsal ba'i rgyu yang skye ba'i rgyur 'gyur ram/</text></item>
<item><p>271b2</p><section>mdo sde</section><text>gsol pa/ ma lags so/ gau ta ma/ bcom ldan 'das kyis bka' stsal pa/ gal te skye ba'i rgyu gsal ba'i rgyur mi 'gyur la/ gsal ba'i rgyu yang skye ba'i rgyur mi 'gyur na lta/ gcig gi rgyur gcig 'gyur zhes byar rung ngam/ bram</text></item>
<item><p>271b3</p><section>mdo sde</section><text>zes gsol pa/ gcig gi rgyur gcig mi 'gyur mod kyi/ gcig la gcig rgyur 'gyur ba ni mchis so/ /bram ze gsal ba'i rgyus gsal bar byed pa de gsal ba dang 'thun pa yin nam/ gsol pa/ ma lags so/ gau ta ma/ bcom</text></item>
<item><p>271b4</p><section>mdo sde</section><text>ldan 'das kyis bka' stsal pa/ nga'i chos kyang mi rtag pa las mya ngan las 'da' ba thob mod kyi/ mi rtag pa ni ma yin no/ /bram ze gsal ba'i rgyu las thob pas na rtag pa dang / bdag dang / yongs su dag pa yin no/ /skye ba'i</text></item>
<item><p>271b5</p><section>mdo sde</section><text>rgyu las thob pas na mi rtag pa dang / bde ba med pa dang / bdag med pa dang / yongs su ma dag pa yin no/ /de bas na de bzhin gshegs pas gsungs pa yang rnam pa gnyis yod de/ de ltar rnam pa gnyis su gsung yang rnam pa gnyis su med</text></item>
<item><p>271b6</p><section>mdo sde</section><text>de/ de bas na de bzhin gshegs pa ni rnam pa gnyis su gsung ba med pa zhes bya'o/ /khyod smra ba ltar sngon rgan rabs mkhas pa las/ sangs rgyas 'jig rten du gshegs pa ni gnyis su med par gsung ngo zhes thos pa shin du legs so/ /da ltar</text></item>
<item><p>271b7</p><section>mdo sde</section><text>phyogs bcu na dus gsum du rnam par bzhugs pa'i sangs rgyas thams cad kyis gsung ba la tha dad pa med de/ de bas na sangs rgyas bcom ldan 'das ni gnyis su med par gsung ba zhes bya'o/ /ji ltar na tha dad pa med pa zhe na/ gang yod par</text></item>
<item><p>271b8</p><section>mdo sde</section><text>smra ba de la yod par yang gsung ngo / /gang med par smra ba la med par yang gsung bar don gcig pa zhes bya'o/ /bram ze sangs rgyas bcom ldan 'das ni rnam pa gnyis su gsungs pas gcig tu gsungs pa'i tshig gsal bar byed do/ /</text></item>
<item><p>272a1</p><section>mdo sde</section><text>ji ltar na gnyis su gsungs pas gcig tu gsungs pa gsal bar byed pa zhe na/ dper na mig dang gzugs shes tshig gnyis las rnam par shes pa zhes bya ba'i tshig gcig byung ba nas yid dang chos kyi bar du de bzhin du rgyas par</text></item>
<item><p>272a2</p><section>mdo sde</section><text>rig par bya'o/ /bram zes gsol pa/ gau ta ma smra ba'i tshig gi don legs par gsungs so/ /bdag cag ni gnyis su gsungs pa las gcig du gsung ba gsal bar mdzad pa ma rtogs so/ /de nas bcom ldan 'das kyis de dag la</text></item>
<item><p>272a3</p><section>mdo sde</section><text>'phags pa'i bden pa bzhi gsung ba brjod do/ /'di lta ste sdug bsngal gyi bden pa ni gnyis kyang yin la/ gcig kyang gcig go/ /de bzhin du lam gyi bden pa'i bar du gnyis la gcig kyang gcig go/ /bram zes gsol pa/</text></item>
<item><p>272a4</p><section>mdo sde</section><text>bcom ldan 'das bdag gis rtogs so/ /bcom ldan 'das kyis bka' stsal pa/ rigs kyi bu khyod kyis ji lta bur rtogs/ bram zes gsol pa/ bcom ldan 'das sdug bsngal gyi bden pa zhes bgyi ba byis pa ma rabs thams</text></item>
<item><p>272a5</p><section>mdo sde</section><text>cad la gnyis te/ 'phags pa rnams la gcig go/ /de bzhin du lam gyi bden pa'i bar du rtogs so/ /bcom ldan 'das kyis bka' stsal pa/ khyod kyis legs par rtogs so/ /bram zes gsol pa/ bcom ldan</text></item>
<item><p>272a6</p><section>mdo sde</section><text>'das bdag gis thos nas yang dag pa'i lta ba thob par gyur pas/ da ni sangs rgyas dang / chos dang / dge 'dun la skyabs su mchi na/ thugs rje chen pos bdag cag rab tu dbyung bar gsol lo/ /de nas bcom ldan 'das kyis</text></item>
<item><p>272a7</p><section>mdo sde</section><text>tshe dang ldan pa kun shes kauN Di n+ya la bka' stsal pa/ khyod kyis bshad de zhu na/ skra dang kha spu bregs la khyim nas khyim ma yin par rab tu byung shig /de'i tshe tshe dang ldan pa kun shes kauN Di n+yas/ bcom ldan 'das kyi bka'</text></item>
<item><p>272a8</p><section>mdo sde</section><text>bzhin du skra dang kha spu breg pa na rnam pa gnyis ltung bar gyur to/ /gang zhe na/ skra dang kha spu dang / nyon mongs pa ste/ gnas de nyid du dgra bcom pa'i 'bras bu thob par gyur to/ /de'i tshe gzhan yang kun du rgyu ba si ta zhes bgyi</text></item>
<item><p>272b1</p><section>mdo sde</section><text>bas 'di skad ces gsol to/ /gau ta mas gsungs pa'i mya ngan las 'da' ba de ji rtag gam/ de de bzhin no/ /kun du rgyu ba si tas gsol pa/ gau ta ma ji nyon mongs pa ma mchis pa la mya ngan las 'da' ba zhes bgyi 'am/</text></item>
<item><p>272b2</p><section>mdo sde</section><text>de bzhin no/ /kun du rgyu ba si tas gsol pa/ gau ta ma 'jig rten na ma mchis pa rnam pa bzhi ste/ gang zhe na/ ma byung ba la ma mchis shes bgyi ba ste/ dper na 'ji ba las ma bgyis pa'i snga rol na rdza ma ma mchis pa dang / 'gags</text></item>
<item><p>272b3</p><section>mdo sde</section><text>te ma mchis pa la yang ma mchis pa zhes bgyi ba ste/ dper na rdza ma zhig nas ma mchis pa dang / gcig la gcig ma mchis pas zhes bgyi ba ste/ dper na ba lang la rta ma mchis la/ rta la ba lang ma mchis pa dang / gtan ma mchis</text></item>
<item><p>272b4</p><section>mdo sde</section><text>pa la ma mchis pa zhes bgyi ba ste/ dper na ru sbal gyi spu dang / ri bong gi rwa lta bu'o/ /gau ta ma ji ste nyon mongs pa ma mchis pas mya ngan las 'das pa zhes bgyi na/ mya ngan las 'da' ba ni ma mchis pa'o/ /ji ste ma mchis</text></item>
<item><p>272b5</p><section>mdo sde</section><text>pa lags na ci'i slad du rtag pa dang / bde ba dang / bdag dang / yongs su dag pa mchis par gsungs/ bcom ldan 'das kyis bka' stsal pa/ rigs kyi bu 'di ltar mya ngan las 'da' ba ni snga nas med pa ste/ 'ji ba'i tshe rdza ma</text></item>
<item><p>272b6</p><section>mdo sde</section><text>med pa lta bu ma yin/ 'gags te med pa ste/ rdza ma zhig nas med pa lta bu yang ma yin/ gtan med pa ste/ ru sbal gyi spu dang / ri bong gi rwa lta bu yang ma yin te/ gcig la gcig med pa dang ni 'thun no/ /rigs kyi bu</text></item>
<item><p>272b7</p><section>mdo sde</section><text>khyod smra ba ltar ba lang la rta med mod kyi/ ba lang yang med ces byar mi rung ngo / /rta la ba lang med mod kyi/ rta yang med ces byar mi rung ste/ mya ngan las 'da' ba yang de dang 'dra ste/ nyon mongs pa la mya ngan las 'da' ba</text></item>
<item><p>272b8</p><section>mdo sde</section><text>med/ mya ngan las 'da' ba la nyon mongs pa med de/ de bas na gcig la gcig med pa zhes bya'o/ /ba si tas yang gsol pa/ gau ta ma gal te gcig la gcig ma mchis pa la mya ngan las 'da' ba zhes bgyi na ni gcig la</text></item>
<item><p>273a1</p><section>mdo sde</section><text>gcig ma mchis pa la ni rtag pa dang / bde ba dang / bdag dang / yongs su dag pa ma mchis na/ gau ta mas ci'i slad du mya ngan las 'da' ba la rtag pa dang / bde ba dang / bdag dang / yongs su dag pa mchis shes gsungs</text></item>
<item><p>273a2</p><section>mdo sde</section><text>bcom ldan 'das kyis bka' stsal pa/ khyod smra ba ltar gcig la gcig med pa ni med pa rnam gsum ste/ ba lang dang / rta ni snga na med la phyis yod pas na sngon med pa zhes bya'o/ /yod nas kyang med par 'gyur bas na zhig pas med</text></item>
<item><p>273a3</p><section>mdo sde</section><text>pa zhes bya'o/ /gcig la gcig med pa mi khyod smra ba bzhin te/ rigs kyi bu med pa rnam pa gsum po ni mya ngan las 'das par byed do/ /de bas na mya ngan las 'da' ba ni rtag pa dang / bde ba dang / bdag dang / yongs su dag pa'o/ /</text></item>
<item><p>273a4</p><section>mdo sde</section><text>dper na 'jig rten gyi nad ni gsum ste/ mkhris pa dang / rlung dang / bad kan no/ /nad rnam pa gsum la yang sman rnam pa gsum gyis 'tsho ste/ mkhris pa'i nad la ni mar gyis 'tsho'o/ /rlung la ni 'bru mar phan no/ /bad kan la ni</text></item>
<item><p>273a5</p><section>mdo sde</section><text>sbrang rtsi phan no/ /de ltar sman rnam pa gsum yang nad rnam pa gsum la phan no/ /rigs kyi bu rlung gi nang na 'bru mar med la/ 'bru mar gyi nang na rlung med pa nas sbrang rtsi'i nang na bad kan med la/ bad kan gyi nang na sbrang rtsi med de/ 'on</text></item>
<item><p>273a6</p><section>mdo sde</section><text>kyang 'tsho bar 'gyur ro/ /sems can thams cad la yang nad rnam pa gsum ste/ gang zhe na/ 'dod chags dang / zhe sdang dang / gti mug go/ /de ltar nad rnam pa gsum po la yang sman rnam pa gsum ste/ 'dod chags kyi nad</text></item>
<item><p>273a7</p><section>mdo sde</section><text>la ni mi sdug pa yang dag par bsgom par bya/ zhe sdang gi nad la ni byams pa yang dag par bsgom par bya/ gti mug gi nad la ni rten cing 'brel te 'byung ba yang dag par bsgom par bya'o/ /rigs kyi bu 'dod chags bsal ba'i phyir</text></item>
<item><p>273a8</p><section>mdo sde</section><text>'dod chags ma yin pa yang dag par bsgom par bya/ zhe sdang bsal ba'i phyir zhe sdang ma yin pa yang dag par bsgom par bya/ gti mug bsal ba'i phyir gti mug ma yin pa yang dag par bsgom par bya ste/ nad rnam pa gsum gyi nang</text></item>
<item><p>273b1</p><section>mdo sde</section><text>na sman rnam pa gsum med la/ sman rnam pa gsum gyi nang na yang nad rnam pa gsum med do/ /rigs kyi bu nad rnam pa gsum gyi nang na sman rnam pa gsum med pas mi rtag pa dang / bde ba med pa dang / bdag med pa dang / yongs su</text></item>
<item><p>273b2</p><section>mdo sde</section><text>dag pa med pa yin no/ /sman rnam pa gsum gyi nang na nad rnam pa gsum med pas na rtag pa dang / bde ba dang / bdag dang / yongs su dag pa yin no/ /ba si tas gsol pa/ bcom ldan 'das de bzhin gshegs pas bdag la rtag</text></item>
<item><p>273b3</p><section>mdo sde</section><text>pa dang / mi rtag pa bstan du gsol/ de la rtag pa gang / mi rtag pa gang / bcom ldan 'das kyis bka' stsal pa/ rigs kyi bu gzugs ni mi rtag pa nas/ rnam par shes pa'i bar du mi rtag pa'o/ /rnam par grol ba'i gzugs</text></item>
<item><p>273b4</p><section>mdo sde</section><text>ni rtag pa nas/ rnam par grol ba'i rnam par shes pa ni rtag pa'o/ /rigs kyi bu de la rigs kyi bu 'am rigs kyi bu mo gang zhig gzugs nas rnam par shes pa'i bar du mi rtag par yang dag par bsgoms na des ni rtag pa'i chos thob par</text></item>
<item><p>273b5</p><section>mdo sde</section><text>rig par bya'o/ /ba si tas gsol pa/ bcom ldan 'das rtag pa dang mi rtag pa'i chos ni bdag gis rtogs so/ /bcom ldan 'das kyis bka' stsal pa/ rigs kyi bu khyod kyis rtag pa dang mi rtag pa'i chos ji lta bur rtogs/</text></item>
<item><p>273b6</p><section>mdo sde</section><text>ba si tas gsol pa/ bcom ldan 'das bdag gis ni bdag gi gzugs mi rtag pa nas rnam par shes pa'i bar du mi rtag pa ste/ rnam par grol ba ni rtag par rtogs so/ /bcom ldan 'das kyis bka' stsal pa/ rigs kyi bu khyod ni lus 'di'i</text></item>
<item><p>273b7</p><section>mdo sde</section><text>drin legs par blan no/ /tshe dang ldan pa kun shes kauN Di n+ya la bka' stsal pa/ ba si ta 'di dgra bcom pa thob kyis khyod kyis chos gos gsum dang lhung bzed byin cig /tshe dang ldan pa kauN+Di n+yas bcom ldan 'das kyis bka' stsal pa</text></item>
<item><p>273b8</p><section>mdo sde</section><text>bzhin du chos gos dang lhung bzed byin no/ /de nas ba si tas chos gos dang lhung bzed blangs nas kun shes kauN+Di n+ya la 'di skad ces smras so/ /bdag ni lus ngan pa 'dis dge ba'i 'bras bu thob kyis/ btsun pa tshegs la mi</text></item>
<item><p>274a1</p><section>mdo sde</section><text>gzigs par bdag gi slad du bcom ldan 'das kyi thad du gshegs te 'di skad ces gsungs shig /bdag lta bu sdig pa can gyis de bzhin gshegs pa'i gdung rus smos shing nga ma khyod smras pa mthol tshangs su</text></item>
<item><p>274a2</p><section>mdo sde</section><text>gsol lo/ /gdug pa can gyi lus 'di dang ring du gnas par mi 'tshal te/ mya ngan las 'da'o zhes gsungs shig /de nas tshe dang ldan pa kauN+Di n+ya sangs rgyas gang na ba der song nas phyin pa dang / bcom ldan 'das la 'di skad ces</text></item>
<item><p>274a3</p><section>mdo sde</section><text>gsol to/ /dge slong ba si ta shin du ngo tsha zhing 'dzem pa'i sems skyes te bdag ni shin du glen pas de bzhin gshegs pa'i gdung smos na nga ma khyod smras pa nongs te/ bdag las 'gyod tshangs gsol lo/ /sbrul gdug pa dang 'dra ba'i</text></item>
<item><p>274a4</p><section>mdo sde</section><text>lus 'di dang ring du 'grogs par mi 'tshal te mya ngan las 'da'o zhes mchi'o/ /bcom ldan 'das kyis tshe dang ldan pa kauN Di n+yA la bka' stsal pa/ dge slong ba si ta ni sngon sangs rgyas tshad med pa snyed la dge ba'i rtsa ba bskyed pas da 'dir</text></item>
<item><p>274a5</p><section>mdo sde</section><text>bstan pa'i lung bzhin du gnas par gyur to/ /de ltar lung bzhin du gnas pas yang dag pa'i 'bras bu thob par gyur te/ de bas na khyod kyis de'i lus la mchod pa gyis shig / //'phags pa yongs su mya ngan las 'das pa'i mdo/</text></item>
<item><p>274a6</p><section>mdo sde</section><text>bam po lnga bcu gnyis pa/ de nas kauN Di n+yas bcom ldan 'das las de skad ces thos nas phyir de'i lus gang na bar song ste mchod pa byas so/ /de'i tshe ba si tas lus bsregs pa na rdzu 'phrul sna tshogs mngon</text></item>
<item><p>274a7</p><section>mdo sde</section><text>par bstan te/ mu stegs can gyi rnams de lta bur gyur pa mthong nas skad chen pos 'di skad ces smras so/ /ba si ta ni dge sbyong gau ta ma'i sngags dang sgyu rtsal thob kyis ring por mi thogs par dge sbyong gau ta ma bas lhag par nges so/ /</text></item>
<item><p>274a8</p><section>mdo sde</section><text>de'i tshe 'khor gyi dkyil 'khor de'i nang na kun du rgyu sa ni zhes bya bas yang 'di skad ces gsol to/ /gau ta ma bdag ces bgyi ba mchis sam/ de bzhin gshegs pas cang mi gsung ngo / /gau ta ma 'o na ma mchis pa lags sam/</text></item>
<item><p>274b1</p><section>mdo sde</section><text>de bzhin gshegs pa cang mi gsung ngo / /de bzhin du lan gnyis lan gsum gyi bar du zhus kyang de bzhin gshegs pa cang mi gsung ngo / /sa nis yang gsol pa/ gau ta ma gal te sems can thams cad la bdag ces bgyi ba mchis</text></item>
<item><p>274b2</p><section>mdo sde</section><text>te thams cad la khyab la/ gcig gam byas pa lags na gau ta ma ci'i slad du cang mi gsung bar bzhugs/ bcom ldan 'das kyis sa ni la bka' stsal pa/ khyod smra ba'i bdag ces bya ba thams cad la khyab pa yin nam/ sa nis gsol</text></item>
<item><p>274b3</p><section>mdo sde</section><text>pa/ gau ta ma bdag 'ba' shig de skad du smra ba ma lags kyi/ mkhas pa shes rab can thams cad kyang de skad du smra'o/ /bcom ldan 'das kyis bka' stsal pa/ rigs kyi bu ji ste bdag ces bya ba de thams cad du khyab pa zhig</text></item>
<item><p>274b4</p><section>mdo sde</section><text>yin na ni rgyud lngar skye ba dag kyang dus gcig tu rnam par smin pa myong ba'i rigs so/ /ji ste rgyud lngar skyes pa dus gcig tu rnam par smin pa myong ba zhig yin na kun du rgyu khyod la sogs pa ci'i phyir sdig pa mi dge ba'i las mi byed par sems</text></item>
<item><p>274b5</p><section>mdo sde</section><text>can dmyal ba las bzlog pa'i phyir dge ba'i chos byed cing lhar skye ba'i lus myong bar 'dod/ sa nis gsol pa/ gau ta ma bdag gi chos la bdag cag ces bgyi ba ni rnam pa gnyis te/ byas pa'i lus kyi bdag dang / rtag pa'i lus</text></item>
<item><p>274b6</p><section>mdo sde</section><text>kyi bdag go/ /de la byas pa'i lus kyi bdag gi phyir sdig pa mi dge ba'i chos spong ste/ sems can dmyal bar mi mchi ba dang / dge ba'i chos la nan tan bgyid pas mtho ris kyi lhar skye ba 'tshal lo/ /bcom ldan 'das kyis</text></item>
<item><p>274b7</p><section>mdo sde</section><text>bka' stsal pa/ rigs kyi bu khyod smra ba'i bdag ces bya ba de thams cad du khyab la/ bdag ces bya ba de byas pa'i lus la yod na ni de mi rtag pa yin no/ /gal te byas pa'i lus la med na thams cad la khyab ces byar rung ngam/ sa nis</text></item>
<item><p>274b8</p><section>mdo sde</section><text>gsol pa/ gau ta ma bdag gis rnam par gzhag pa'i bdag ces bgyi ba de ni byas pa'i nang na yang mchis la rtag ces kyang bgyi ba lags so/ /gau ta ma khang pa la me shor na khang pa tshig kyang khyim bdag ni phyir byung ste/ khang</text></item>
<item><p>275a1</p><section>mdo sde</section><text>khyim tshig pa'i phyir khyim bdag tshig go zhes bgyir mi rung ngo / /bdag gi chos kyang de dang 'dra ste/ byas pa'i lus 'di mi rtag pa lags mod kyi/ mi rtag pa'i dus na bdag ces bgyi ba phyir 'byung ngo / /de bas na bdag gi bdag</text></item>
<item><p>275a2</p><section>mdo sde</section><text>ces bgyi ba ni khyab pa yang lags la rtag pa yang lags so/ /bcom ldan 'das kyis bka' stsal pa/ rigs kyi bu khyod smra ba ltar bdag ces bya ba khyab pa yang yin la rtag pa yang yin zhes bya ba de mi rung ngo / /de ci'i phyir zhe na/ khyab pa la</text></item>
<item><p>275a3</p><section>mdo sde</section><text>rnam pa gnyis te rtag pa dang mi rtag pa'o/ /gzhan yang rnam pa gnyis te/ gzugs dang / gzugs med pa'o/ /de bas na ji ste khyod smra ba ltar thams cad la yod pa zhig yin na ni rtag pa yang yin/ mi rtag pa yang yin/ gzugs</text></item>
<item><p>275a4</p><section>mdo sde</section><text>kyang yin/ gzugs med pa yang yin no/ /khyod smra ba ltar khang pa tshig kyang khyim bdag phyir byung bas mi rtag pa yang yin no zhes bya ba de yang mi rung ngo / /de ci'i phyir zhe na/ khang pa yang khyim bdag ma yin la khyim bdag kyang khang pa ma yin te/</text></item>
<item><p>275a5</p><section>mdo sde</section><text>tshig pa yang gzhan la byung ba yang gzhan pas na bdag ces bya ba ni de ma yin no/ /de ci'i phyir zhe na/ bdag ni gzugs so/ /gzugs ni bdag go/ /gzugs med pa ni bdag go/ /bdag ni gzugs med pa yin na ci'i phyir gzugs mi rtag</text></item>
<item><p>275a6</p><section>mdo sde</section><text>pa'i dus na bdag phyir 'byung ngo zhes smra/ rigs kyi bu ci khyod kyi yid la gal te sems can thams cad la bdag ces bya ba de gcig ste 'thun par sems na de ni 'jig rten dang 'jig rten las 'da' ba'i chos gnyis ka dang 'gal lo/ /de ci'i</text></item>
<item><p>275a7</p><section>mdo sde</section><text>phyir zhe na/ 'jig rten gyi chos kyi pha dang / ma dang / bu dang bu mo zhes bya ba yod do/ /ji ste bdag ces bya ba gcig yin na pha yang bu yin la/ bu yang pha yin/ ma yang bu mo yin la/ bu mo yang ma yin/ dgra yang gnyen yin la/ gnyen</text></item>
<item><p>275a8</p><section>mdo sde</section><text>yang dgra yin pha rol yang tshu rol yin la/ tshu rol yang pha rol yin te/ de bas na sems can thams cad kyi bdag ces bya ba gcig ste/ 'thun no zhes bya ba ni 'jig rten dang 'jig rten las 'das pa'i chos gnyis ka dang 'gal lo/ /sa nis</text></item>
<item><p>275b1</p><section>mdo sde</section><text>gsol pa/ sems can thams cad la bdag ces bgyi ba gcig ste/ 'thun no zhes bdag mi smra'i so so'i mi re re la bdag ra re yod do zhes smra'o/ /bcom ldan 'das kyis bka' stsal pa/ gal te mi re re la bdag re re yod ces smra na bdag ces bya</text></item>
<item><p>275b2</p><section>mdo sde</section><text>ba mang por 'gyur te/ de yang mi rung ngo / /de ci'i phyir zhe na/ khyod sngar smra ba ltar bdag ces bya ba thams cad la khyab bo zhes bya ba de gal te thams cad la khyab pa zhig yin na ni sems can thams cad kyi 'bras bu yang 'thun pa'i rigs te/ lha sbyin</text></item>
<item><p>275b3</p><section>mdo sde</section><text>mthong ba'i dus na sangs rgyas sbyin yang mthong la/ lha sbyin byas pa'i dus na sangs rgyas sbyin yang byas pa dang / lha sbyin thos pa'i dus na sangs rgyas sbyin yang thos te/ chos thams cad kyang de lta bur 'gyur bas lha sbyin gyis mthong ba'i dus na</text></item>
<item><p>275b4</p><section>mdo sde</section><text>sangs rgyas sbyin gyis mthong ba ma yin te/ de bas na bdag ces bya ba de thams cad la khyab bo zhes smra ba'i mi rigs so/ /ji ste ma khyab na de ni mi rtag par 'gyur ro/ /sa nis gsol pa/ gau ta ma bdag ces bgyi ba ni sems can thams cad la khyab</text></item>
<item><p>275b5</p><section>mdo sde</section><text>pa lags so/ /chos dang chos ma lags pa ni thams cad la khyab pa ma lags te/ de bas na sangs rgyas sbyin gyis byas pa yang gzhan la/ lha sbyin gyis byas pa yang gzhan no/ /de bas na gau ta ma sangs rgyas sbyin gyis mthong ba'i dus na lha sbyin</text></item>
<item><p>275b6</p><section>mdo sde</section><text>gyis kyang mthong ba'i rigs so zhe 'am/ sangs rgyas sbyin gyis thos pa'i dus na lha sbyin gyis kyang thos pa'i rigs so zhes gsung ba'i mi rigs so/ /bcom ldan 'das kyis bka' stsal pa/ rigs kyi bu chos dang chos ma yin pa las kyis byas</text></item>
<item><p>275b7</p><section>mdo sde</section><text>pa yin nam/ sa nis gsol pa/ gau ta ma las kyis bgyis pa lags so/ /bcom ldan 'das kyis bka' stsal pa/ rigs kyi bu gal te chos dang chos ma yin pa las kyis byas pa yin na lta de nyid 'thun pa'i chos yin na de la tha dad ces</text></item>
<item><p>275b8</p><section>mdo sde</section><text>byar rung ngam/ de ci'i phyir zhe na/ sangs rgyas sbyin gyis byas pa'i las kyi nang na lha sbyin gyi bdag ces bya ba yod pa'i rigs la/ lha sbyin gyis byas pa'i las kyi nang na yang sangs rgyas sbyin gyi bdag ces bya ba yang yod pa'i rigs so/ /de bas</text></item>
<item><p>276a1</p><section>mdo sde</section><text>na sangs rgyas sbyin gyis byas pa'i dus na lha sbyin gyis kyang byas par 'gyur te/ chos dang chos ma yin pa yang de dang 'dra bar 'gyur ro/ /rigs kyi bu de ltar sems can thams cad kyi chos dang chos ma yin pa de lta bu zhig</text></item>
<item><p>276a2</p><section>mdo sde</section><text>yin na ni las kyi 'bras bu rnam par smin pa yang tha dad pa'i mi rigs so/ /rigs kyi bu sa bon las 'bras bur 'gyur te/ sa bon ni nam du yang bdag ni bram zer 'gyur ba'i 'bras bu 'ba' shig bya'i/ rgyal rigs dang rje'u rigs dang /</text></item>
<item><p>276a3</p><section>mdo sde</section><text>dmangs rigs kyi 'bras bu mi 'dod do snyam bye brag mi 'byed do/ /de ci'i phyir zhe na/ sa bon las 'bras bur 'gyur ba ni rigs bzhi po'i bar du gcod par mi 'gyur la/ chos dang chos ma yin pa yang de dang 'dra ste/ bdag ces bya ba de</text></item>
<item><p>276a4</p><section>mdo sde</section><text>sangs rgyas sbyin gyis byas pa'i 'bras bur 'gyur bar ni bya'i/ lha sbyin gyis byas pa'i 'bras bur 'gyur bar mi bya'o zhe 'am/ lha sbyin gyi 'bras bur 'gyur bar bya'i/ sangs rgyas sbyin gyi 'bras bur 'gyur bar mi bya'i snyam bye brag mi 'byed</text></item>
<item><p>276a5</p><section>mdo sde</section><text>do/ /de ci'i phyir zhe na/ las mnyam pa'i phyir ro/ /sa nis gsol pa/ gau ta ma dper na khang pa gcig gi nang du me mar kha brgya stong bus na me mar snying po tha dad mod kyi snang ba la khyad par ma mchis so/ /me mar gyi snying po tha dad pa ni</text></item>
<item><p>276a6</p><section>mdo sde</section><text>chos dang chos ma yin pa'i dpe'o/ /snang bar bgyid pa la khyad par ma mchis pa ni sems can thams cad kyi bdag ces bgyi ba'i dpe'o/ /bcom ldan 'das kyis bka' stsal pa/ rigs kyi bu khyod smra ba ltar me mar gyi snang ba</text></item>
<item><p>276a7</p><section>mdo sde</section><text>bdag ces bya ba'i dpe yin no zhes bya ba de mi rung ngo / /de ci'i phyir zhe na/ khang pa yang gzhan la me mar yang gzhan te/ me mar gyi snang ba me mar gyi snying po la yang yod la/ khang pa la yang yod par 'gyur ro/ /khyod smra ba ltar</text></item>
<item><p>276a8</p><section>mdo sde</section><text>bdag ces bya ba de de lta bu zhig yin na ni chos dang chos ma yin pa gnyis ka la yang bdag ces bya ba yod pa'i rigs la/ bdag ces bya ba'i nang na yang chos dang chos ma yin pa yod pa'i rigs so/ /ji ste chos dang chos ma yin pa la bdag</text></item>
<item><p>276b1</p><section>mdo sde</section><text>ces bya ba med na ni thams cad la khyab ces bya ba yang mi rung ngo / /ji ste gnyis ka la yod pa zhig yin na ni me mar gyi snying po dang snang ba gnyis ka dper byar rung ngam/ rigs kyi bu khyod kyi yid la me mar gyi snying po dang snang ba yang dag par so</text></item>
<item><p>276b2</p><section>mdo sde</section><text>so bar sems na ci'i phyir me mar gyi snying po bzang po'i dus na snang ba yang gsal la/ me mar gyi snying po zad pa'i dus na snang ba med par gyur/ de bas na chos dang chos ma yin pa'i dpe me mar gyi snying po las blangs pa dang / bdag</text></item>
<item><p>276b3</p><section>mdo sde</section><text>ces bya ba'i dpe snang ba la khyad par med pa la blangs pa mi rung ngo / /de ci'i phyir zhe na/ chos dang chos ma yin pa dang / bdag ces bya ba dngos po gsum gcig tu 'gyur ba'i phyir ro/ /sa nis gsol pa/ gau ta ma khyod kyis me mar las</text></item>
<item><p>276b4</p><section>mdo sde</section><text>dpe blangs pa de bkra shis pa ma lags so/ /de ci'i slad du zhe na/ me mar las dpe blangs pa/ bkra shis pa lags na bdag gis sngar gsol pa lags so/ /bkra shis min na ci'i slad du yang de skad gsung / bcom ldan 'das kyis</text></item>
<item><p>276b5</p><section>mdo sde</section><text>bka' stsal pa/ rigs kyi bu ngas dper brjod pa ni bkra shis pa 'am/ bkra shis pa ma lags pa'o zhes mi gsung gi/ khyod kyi yid dang sbyar te me mar gyi snying po'i pha rol na snang ba yod dam/ snying po nyid snang ba yin zhes dper brjod de/</text></item>
<item><p>276b6</p><section>mdo sde</section><text>khyod sems ma snyoms pas chos dang chos ma yin pa'i dpe mar me'i snying po las blangs pa dang bdag ces bya ba'i dpe snang ba las blangs pas/ de'i phyir snying po las snang ba dang / snying po'i pha rol na snang ba yod pa dang / chos la bdag yod</text></item>
<item><p>276b7</p><section>mdo sde</section><text>pa dang / bdag la chos yod pa dang / chos ma yin pa bdag ces pa dang / bdag kyang chos ma yin zhes smra bas khyod kyi mtha' gcig ni 'dod la/ mtha' gcig ni mi 'dod pa mi rung ste/ de bas na dpe de ni khyod la bkra shis pa ma yin no/ /</text></item>
<item><p>276b8</p><section>mdo sde</section><text>de bas na ngas khyod la phyir bstan pas rigs kyi bu dpe de ni dper mi rung ngo / /dper mi rung bas na nga la ni bkra shis pa yin gyi/ khyod la ni bkra mi shis so/ /rigs kyi bu khyod smra ba ltar na nga la bkra shis pas na/ khyod la yang bkra</text></item>
<item><p>277a1</p><section>mdo sde</section><text>shis so snyam sems pa mi rung ngo / /de ci'i phyir zhe na/ 'jig rten gyi 'gro ba dag bdag gi mtshon cha bdag la gnod pa dang / bdag gis byas pa pha rol pos spyod pa yod de/ khyod dpe smra ba yang de dang 'dra ste/ nga la ni bkra</text></item>
<item><p>277a2</p><section>mdo sde</section><text>shis pa yin gyi/ khyod la ni bkra shis pa ma yin no/ /sa nis gsol pa/ gau ta mas sngar bdag la khyod ni ma snyoms so zhes gsungs na/ da ni khyod gsung ba yang ma snyoms so/ /de ci'i slad du zhe na/ gau ta mas bkra shis pa</text></item>
<item><p>277a3</p><section>mdo sde</section><text>ni bdag gir mdzad/ bkra mi shis pa ni kho bo la bdar bas gzhung des na yang dag par ma snyoms so/ /bcom ldan 'das kyis bka' stsal pa/ rigs kyi bu nga'i ma snyoms pas khyod kyi ma snyoms pa bcom ste/ khyod ni snyoms kyi</text></item>
<item><p>277a4</p><section>mdo sde</section><text>nga ni ma snyoms pas bkra shis pa yin no/ /nga'i ma snyoms pas khyod kyi ma snyoms pa bcom nas khyod snyoms par gyur pa de nyid nga yang snyoms pa'o/ /de ci'i phyir zhe na/ 'phags pa rnams dang 'thun par snyoms pa'i phyir ro/ /sa</text></item>
<item><p>277a5</p><section>mdo sde</section><text>nis gsol pa/ gau ta ma bdag ni rtag tu snyoms na ci'i slad du khyod kyis ma snyoms pa bcom mo zhes gsung / sems can thams cad la bdag ces bgyi ba snyoms par mchis na/ ci'i slad du ma snyoms so zhes gsung / rigs kyi bu</text></item>
<item><p>277a6</p><section>mdo sde</section><text>khyod kyis kyang sems can dmyal bar ltung ba dang / yi dgas dang / byol song gi skye gnas su ltung ba dang / mi dang lhar 'gyur ro zhes smra/ ji ste bdag ces bya ba rgyud lnga khyab pa zhig yin na/ ci'i phyir rgyud lnga myong bar 'gyur ro</text></item>
<item><p>277a7</p><section>mdo sde</section><text>zhes smra/ khyod kyang pha ma gnyis dang phrad pa las bur 'gyur ro zhes smra/ ci ste bu snga nas yod pa zhig yin na/ ci'i phyir 'dus pa las bur 'gyur ro zhes smra/ de bas na mi gcig pu la rgyud lnga char gyi lus yod do/ /ji ste rgyu</text></item>
<item><p>277a8</p><section>mdo sde</section><text>lngar snga nas lus yod pa zhig yin na/ ci'i phyir lus kyi phyir las byed dgos par 'gyur/ de bas na ma snyoms na yin no/ /rigs kyi bu khyod kyi yid la bdag ces bya ba byed pa po yin no zhes bya ba de yang mi rung ngo / /de ci'i phyir zhe na/</text></item>
<item><p>277b1</p><section>mdo sde</section><text>ji ste bdag ces bya ba byed pa po yin na/ ci'i phyir sdug bsngal bar 'gyur ba bdag gis byed cing so so'i skye bo dag yang dag par sdug bsngal myong bar byed/ de bas na bdag ces bya ba ni byed pa po ma yin par rig par bya'o/ /ji ste sdug bsngal</text></item>
<item><p>277b2</p><section>mdo sde</section><text>bdag gis byas pa yin la/ rgyu las ma skyes so zhes smra na chos thams cad kyang de dang 'dra ste/ rgyu las ma skyes pa yin na/ ci'i phyir bdag la byed pa po yin no zhes smra/ rigs kyi bu sems can rnams kyi sdug bsngal dang bde ba ni yang dag par</text></item>
<item><p>277b3</p><section>mdo sde</section><text>rgyu dang rkyen las gyur to/ /de ltar sdug bsngal ba dang bde ba ni mya ngan dang dga' ba byed par gyur pas mya ngan gyi dus na dga' ba med la/ dga' ba'i dus na mya ngan med de/ bar 'ga' ni dga'/ bar 'ga' ni mya ngan byed pa yin na/ mkhas pa</text></item>
<item><p>277b4</p><section>mdo sde</section><text>shes rab can gyis ci'i phyir rtag pa yin zhes smra/ rigs kyi bu khyod smra ba'i bdag ces bya ba rtag pa yin no zhe na/ ci ste rtag pa zhig yin na/ ci'i phyir dus rnam pa bcur mi 'dra zhing tha dad par 'gyur/ rtag pa'i chos ni thog ma nur nur po'i</text></item>
<item><p>277b5</p><section>mdo sde</section><text>dus nas rgas pa'i dus kyi bar du yod pa'i mi rigs so/ /nam mkha' ni rtag pa'i chos yin te/ de la dus gcig kyang med na dus bcu yod pa lta smos kyang ci dgos/ rigs kyi bu bdag ces bya ba ni nur nur po'i dus ma yin pa nas rgas pa'i dus kyi bar du ma</text></item>
<item><p>277b6</p><section>mdo sde</section><text>yin na/ ci'i phyir dus rnam pa bcur mi mthun te/ tha dad pa yin no zhes smra/ rigs kyi bu ji ste bdag ces bya ba byed pa po yin na ni bdag ces bya ba la dar ba'i dus dang / rgud pa'i dus yod de/ sems can la yang dar ba'i dus dang / rgud</text></item>
<item><p>277b7</p><section>mdo sde</section><text>pa'i dus yod do/ /ji ste bdag ces bya ba de de lta bu zhig yin na ci'i phyir rtag ces bya/ rigs kyi bu bdag ces bya ba byed pa po yin na/ ci'i phyir mir 'dra ba la dbang po rnon po dang / dbang po rtul po yod par 'gyur/ rigs kyi bu ji ste</text></item>
<item><p>277b8</p><section>mdo sde</section><text>bdag ces bya ba byed pa po yin na/ bdag ces bya bas lus kyi las dang / ngag gi las kyang byed par 'gyur ro/ /ji ste ngag gi las kyang bdag ces bya bas byas pa yin na/ ci'i phyir ngag gis bdag med do zhes smra zhing ci'i phyir</text></item>
<item><p>278a1</p><section>mdo sde</section><text>yod dam med ces the tsom du gyur/ rigs kyi bu khyod kyi yid la mig gi pha rol na mthong ba yod do snyam smra na yang mi rung ngo / /de ci'i phyir zhe na/ gal te mig gi pha rol na mthong ba gzhan zhig yod na mig 'di yang dgos pa</text></item>
<item><p>278a2</p><section>mdo sde</section><text>med par 'gyur te/ lus kyi dbang po'i bar du de dang 'dra bar 'gyur te/ ci khyod kyi yid la bdag ces bya bas mthong yang mig gi rkyen gyis mthong ngo zhes bya ba de yang mi rung ngo / /de ci'i phyir zhe na/ dper na mi zhig me tog su nas grong khyer</text></item>
<item><p>278a3</p><section>mdo sde</section><text>chen po tshig go/ /ji ltar tshig ce na/ me'i rkyen gyis tshig go zhes smra ba ltar/ khyod kyi bdag ces bya bas mthong ngo zhes smra ba yang de dang 'dra'o/ /sa nis gsol pa/ gau ta ma dper na zor ba thogs te rtswa rnga ba dang 'dra ba ste/ bdag</text></item>
<item><p>278a4</p><section>mdo sde</section><text>kyang dbang po lnga'i rkyen gyis mthong ba dang thos pa dang / reg pa'i bar du'o/ /rigs kyi bu zor ba dang mi so so bas de ci'i phyir zor ba thogs nas byed pa yod do/ /dbang po'i pha rol na bdag ces bya ba gzhan med na/ ci'i phyir bdag ces</text></item>
<item><p>278a5</p><section>mdo sde</section><text>bya ba dbang po'i rkyen gyis bya ba yod do zhes smra/ rigs kyi bu ci khyod kyi yid la zor ba thogs nas rnga bar 'gyur te/ bdag ces bya ba yang de dang 'dra'o zhe na/ bdag ces bya ba la lag pa yod dam/ 'on te lag pa med pa yin/ ji ste lag</text></item>
<item><p>278a6</p><section>mdo sde</section><text>pa yod na ci'i phyir bdag gis zor ba mi thogs/ ji ste lag pa med na ci'i phyir bdag ces bya ba byed pa po yin no zhes smra/ rigs kyi bu rtswa rnga ba ni zor ba yin te/ bdag ma yin/ mi ma yin no/ /ji ste bdag dang mi ma yin na/ zor ba yang</text></item>
<item><p>278a7</p><section>mdo sde</section><text>mi dgos par 'gyur ro/ /rigs kyi bu mi la las rnam pa gnyis te/ rtswa thogs pa dang / zor ba thogs pa'o/ /zor ba thogs pa ni gcod pa'i las 'ba' shig med de/ sems can gyis chos mthong ba yang de dang 'dra ste/ mig</text></item>
<item><p>278a8</p><section>mdo sde</section><text>gis gzugs mthong ba yang 'dus shing tshogs pa las 'byung ngo / /ji ste rgyu dang rkyen 'dus pa las mthong na mkhas pa shes rab can gyis bdag yod ces ci'i phyir smra/ rigs kyi bu ci khyod kyi yid la lus kyis byas nas bdag ces bya bas myong</text></item>
<item><p>278b1</p><section>mdo sde</section><text>bar 'gyur ro snyam sems na de yang mi rung ngo / /de ci'i phyir zhe na/ 'jig rten na lha sbyin gyis las byas pa la sangs rgyas sbyin gyis rnam par smin pa myong bar ma mthong ngo / /ji ste lus kyis byas pa ma yin la/ bdag ces bya ba rkyen gyis dbang</text></item>
<item><p>278b2</p><section>mdo sde</section><text>gis myong ba ma yin no zhes smra na khyod la sogs pa ci'i phyir rgyu dang rkyen las rnam par grol ba tshol/ khyod kyi lus snga nas yod la/ rgyu dang rkyen las byung ba ma yin na rnam par grol nas kyang rgyu dang rkyen mi dgos par lus yang skye bar 'gyur ro/ /lus</text></item>
<item><p>278b3</p><section>mdo sde</section><text>ji lta ba bzhin du nyon mongs pa thams cad kyang de dang 'dra'o/ /sa nis gsol pa/ gau ta ma bdag ces bgyi ba la rnam pa gnyis te/ shes pa dang bcas pa dang shes pa med pa'o/ /shes pa med pa'i bdag gis ni lus thob par bgyid do/ /</text></item>
<item><p>278b4</p><section>mdo sde</section><text>shes pa dang bcas pa'i bdag gis ni lus spong bar bgyid do/ /dper na rdza ma so ma btang ba bsregs na kha dog rnying pa ma mchis par 'gyur te/ de slar skye mi srid do/ /mkhas pa shes rab can gyi nyon mongs pa yang de dang 'dra ste ma mchis par bgyis pa'i</text></item>
<item><p>278b5</p><section>mdo sde</section><text>'og tu nam du yang slar skye mi srid do/ /bcom ldan 'das kyis bka' stsal pa/ rigs kyi bu shes pa zhes bya ba ye shes kyis shes sam/ bdag ces bya bas shes/ ji ste ye shes kyis shes pa yin na/ ci'i phyir bdag gis shes so</text></item>
<item><p>278b6</p><section>mdo sde</section><text>zhes smra/ ji ste bdag gis shes pa zhig yin na/ ci'i phyir thabs mkhas pas ye shes tshol dgos par 'gyur/ ci khyod kyi yid la bdag ces bya bas ye shes kyi dbang gis shes so zhes smra na yang me tog gi dpe mi rung ba dang 'dra'o/ /</text></item>
<item><p>278b7</p><section>mdo sde</section><text>rigs kyi bu dper na shing tsher ma can yang rang bzhin gyis 'dzug pa yin gyi/ shing gi tsher ma thogs te 'dzugs so zhes byar mi rung ngo / /ye shes kyang de dang 'dra ste/ ye shes nyid kyis shes pa yin na/ ci'i phyir bdag gis ye shes</text></item>
<item><p>278b8</p><section>mdo sde</section><text>thogs te shes par byed do zhes smra/ rigs kyi bu khyod nyid kyi chos las bdag ces bya ba rnam par grol lo zhe na/ shes pa med pa'i bdag gis thob bam/ shes pa dang bcas pa'i bdag gis thob/ ji ste shes pa med pas thob na da</text></item>
<item><p>279a1</p><section>mdo sde</section><text>dung nyon mongs pa dang bcas par rig par bya'o/ /ji ste shes pa dang bcas pas thob na/ da dung yang shes pa'i dbang po lnga dang bcas par rig par bya'o/ /de ci'i phyir zhe na/ dbang po lnga las shes pa gzhan med de/ ji ste dbang</text></item>
<item><p>279a2</p><section>mdo sde</section><text>po rnams dang bcas na ci'i phyir rnam par grol ba zhes bya/ ji ste bdag ces bya ba de rang bzhin gyis rnam par dag la dbang po lnga dang bral lo zhe na/ yang ci'i phyir lam rgyud lnga yang khyab bo zhes smra zhing ci'i phyir rnam par grol ba 'dod pa'i phyir dge ba'i</text></item>
<item><p>279a3</p><section>mdo sde</section><text>chos rnams la nan tan bya'o zhes smra/ rigs kyi bu dper na mi zhig nam mkha' la tsher ma 'byin pa dang 'dra ste/ bdag ces bya ba rnam par dag pa yin na/ ci'i phyir nyon mongs pa thams cad gcad par bya'o zhes smra/ ci khyod kyi yid</text></item>
<item><p>279a4</p><section>mdo sde</section><text>la rgyu dang rkyen ma yin pa las rnam par grol lo zhe na yang byol song thams cad kyang ci'i phyir rnam par ma grol/ sa nis gsol pa/ gau ta ma gal te bdag ces bgyi ba ma mchis na dran par bgyid pa su lags/ bcom ldan 'das kyis bka' stsal</text></item>
<item><p>279a5</p><section>mdo sde</section><text>ji ste bdag ces bya ba yod na ci'i phyir brjed pa yod par 'gyur/ rigs kyi bu ji ste dran pa la bdag ces bya na/ ci'i phyir sdig pa dran zhing mi dran pa dran/ dran pa mi dran/ sa nis gsol pa/ gal te bdag ces bgyi ba ma mchis na</text></item>
<item><p>279a6</p><section>mdo sde</section><text>mthong ba ni su thos par bgyid pa ni su lags/ bcom ldan 'das kyis bka' stsal pa/ rigs kyi bu nang gi dbang po drug dang / phyi rol gyi yul drug ste/ phyi nang phrad pa las rnam par shes pa drug skye'o/ /rnam par shes pa drug</text></item>
<item><p>279a7</p><section>mdo sde</section><text>po ni rten cing 'brel pa las ming du btags so/ /rigs kyi bu dper na me gcig pu yang shing gi dbang gis ming khyad thob ste shing gi me dang / rtswa'i dbang gis rtswa'i me dang / phub ma'i dbang gis phub ma'i me dang / lci ba'i dbang gis</text></item>
<item><p>279a8</p><section>mdo sde</section><text>lci ba'i me zhes 'dogs te/ sems can gyi yid kyi rnam par shes pa yang de dang 'dra ste/ mig dang gzugs dang / snang ba dang / 'dod pa'i dbang gis mig gi rnam par shes pa zhes bya'o/ /rigs kyi bu de ltar mig gi rnam</text></item>
<item><p>279b1</p><section>mdo sde</section><text>par shes pa de ni mig gi nang na med pa nas 'dod pa'i bar du med de/ rkyen bzhi phrad pa las rnam par shes pa skye ste/ yid kyi rnam par shes pa'i bar du yang de bzhin du rig par bya'o/ /de ltar rten cing 'brel te 'byung ba 'dus pa</text></item>
<item><p>279b2</p><section>mdo sde</section><text>las skye bas na/ mkhas pa shes rab can ni mthong ba dag la bdag ces mi smra ba nas/ reg bya'i bar du yang bdag ces mi smra'o/ /rigs kyi bu de bas na ngas ni mig gi rnam par shes pa nas/ yid kyi rnam par shes pa'i bar du chos thams</text></item>
<item><p>279b3</p><section>mdo sde</section><text>cad sgyu ma lta bu'o zhes gsungs so/ /ji ltar sgyu ma dang 'dra zhe na/ sngon med pa las da yod de/ yod nas kyang med par 'gyur ro/ /rigs kyi bu 'di lta ste dper na mar dang / bag phye dang / sbrang rtsi dang / bca' lga dang / pi</text></item>
<item><p>279b4</p><section>mdo sde</section><text>pi ling dang na le sham dang / dgun 'bru dang / bal po se'u dang / 'u su'i 'bras bu la sogs pa bsdus na la tu zhes bya'o/ /bsdus pa de dag ma gtogs par la du zhes bya ba gud na med do/ /phyi nang gi skye mched drug la/ sems</text></item>
<item><p>279b5</p><section>mdo sde</section><text>can dang / bdag dang / gang zag dang / skyes bu zhes bya'o/ /phyi nang gi skye mched ma gtogs par logs shig na sems can dang / bdag dang gang zag dang / skyes bu zhes bya ba med do/ /sa nis gsol pa/ gau ta ma bdag ces</text></item>
<item><p>279b6</p><section>mdo sde</section><text>bgyi ba ma mchis na/ ci'i slad du bdag mthong / bdag thos bdag sdug bsngal bdag bde bdag dga' bdag mya ngan byed ces brjod/ bcom ldan 'das kyis bka' stsal pa/ rigs kyi bu ji ste bdag gis mthong / bdag</text></item>
<item><p>279b7</p><section>mdo sde</section><text>gis thos pa la bdag ces bya na/ ci'i phyir 'jig rten na khyod kyis nyes pa bya bas bdag gis ma mthong ngo / /ma thos so zhes brjod/ rigs kyi bu 'di lta ste dper na tshogs bzhi 'dus na dmag ces bya ste/ de ltar tshogs pa</text></item>
<item><p>279b8</p><section>mdo sde</section><text>bzhi po yang gcig ces byar mi rung ste/ 'on kyang nga'i dmag dpa'o/ /nga'i dmag pha rol pos rgyal lo zhes brjod do/ /phyi nang gi mched 'dus nas byed pa yang de dang 'dra ste/ gcig ma yin mod kyi bdag gis byas so/ /</text></item>
<item><p>280a1</p><section>mdo sde</section><text>bdag gis myong ngo / /bdag gis mthong ngo / /bdag gis thos so/ /bdag sdug bsngal lo/ /bdag bde'o zhes brjod do/ /sa nis gsol pa/ gau ta ma khyod gsung ba ltar phyi nang 'dus so zhes bgyi ba/ bdag</text></item>
<item><p>280a2</p><section>mdo sde</section><text>gis byas/ bdag gis myong ngo zhes brjod cing smra ba su lags/ bcom ldan 'das kyis bka' stsal pa/ sred pa dang ma rig pa'i rkyen gyis las skyes so/ /las las sred pa skyes so/ /sred pa las tshad med pa'i sems las byung ba skyes</text></item>
<item><p>280a3</p><section>mdo sde</section><text>so/ /sems kyis rnam par rtog pa bskyed do/ /rnam par rtog pas rlung bskyed do/ /rlung sems la reg nas dkan dang / lce dang / mchu dang / sems can gyi 'du shes phyin ci log las sgra byung bas bdag gis byas/ bdag gis myong /</text></item>
<item><p>280a4</p><section>mdo sde</section><text>bdag gis mthong / bdag gis thos so zhes smra'o/ /rigs kyi bu dper na rgyal mtshan gyi rtse mo la dril bu btags na rlung gi dbang gis sgra 'byung ngo / /rlung che na sgra yang che/ rlung chung na sgra yang chung ste byed pa ni med do/ /rigs kyi bu</text></item>
<item><p>280a5</p><section>mdo sde</section><text>'di lta ste dper na lcags bsregs pa chu'i nang du bcug na sgra rnam pa sna tshogs 'byung ngo / /de la yang dag par na byed pa zhes bya ba med do/ /rigs kyi bu bus pa ma rabs kyis ni dngos po 'di lta bu dag rnam par rtog kyang bye brag mi phyed pas/ bdag</text></item>
<item><p>280a6</p><section>mdo sde</section><text>dang / bdag gi ba dang / bdag gis byas pa dang / bdag gis myong ngo zhes smra'o/ /sa nis gsol pa/ gau ta ma bdag dang bdag gi ba mchis na/ ci'i slad du rtag pa dang / bde ba dang bdag dang / yongs su dag pa ma mchis so zhes</text></item>
<item><p>280a7</p><section>mdo sde</section><text>gsungs/ bcom ldan 'das kyis bka' stsal pa/ rigs kyi bu ngas ni phyi nang gi skye mched drug dang / rnam par shes pa drug la rtag pa dang / bde ba dang / bdag dang / yongs su dag pa'o zhes ma gsungs kyi/ ngas ni phyi nang gi</text></item>
<item><p>280a8</p><section>mdo sde</section><text>skye mched drug dang / rnam par shes pa drug 'gags pa la rtag pa zhes bya'o/ /de ltar rtag pas na bdag ces bya'o/ /rtag pa dang bdag yin pa'i phyir bde ba zhes bya'o/ /rtag pa dang bdag dang bde ba'i phyir yongs su dag pa zhes bya'o/ /</text></item>
<item><p>280b1</p><section>mdo sde</section><text>rigs kyi bu so so'i skye bo dag ni sdug bsngal mi 'dod de/ sdug bsngal gyi rgyur gyur pa yongs su bcad nas spong ba'i dbang du gyur pas bdag ces bya'o/ /de bas na ngas ni rtag pa dang bde ba dang bdag dang yongs su dag pa zhes bya'o zhes gsungs so/ /</text></item>
<item><p>280b2</p><section>mdo sde</section><text>sa nis gsol pa/ bcom ldan 'das thugs rje chen pos bdag la bstan du gsol/ bdag gis ji lta bgyis na rtag pa dang bde ba dang bdag dang / yongs su dag pa thob par 'gyur/ bcom ldan 'das kyis bka' stsal pa/ rigs kyi bu 'jig</text></item>
<item><p>280b3</p><section>mdo sde</section><text>rten du bcas pa thams cad ni thog ma med pa nas nga rgyal chen po dang bcas te/ nga rgyal chen po bskyed pa'i phyir nga rgyal gyi rgyur 'gyur ba dang nga rgyal gyis las su 'gyur ba byed do/ /de bas na nga rgyal gyi 'bras bu mngon par smin te/ nyon mongs pa</text></item>
<item><p>280b4</p><section>mdo sde</section><text>thams cad yongs su ma spangs pas rtag pa dang / bde ba dang / bdag dang yongs su dag pa ma thob bo/ /gal te so so'i skye bo dag nyon mongs pa thams cad yongs su spong bar 'dod na/ nga rgyal yongs su spang bar bya'o/ /sa nis gsol pa/</text></item>
<item><p>280b5</p><section>mdo sde</section><text>bcom ldan 'das de de bzhin te/ de de bzhin no/ /'phags pa'i bka' bzhin te bdag la nga rgyal mchis pas nga rgyal gyi dbang gis de bzhin gshegs pa zhes ma smos te gau ta ma zhes smras nas khyod kyang smras so/ /da ni bdag gis nga rgyal chen</text></item>
<item><p>280b6</p><section>mdo sde</section><text>po yongs su spangs te de bas na yang dag pa'i sems kyis chos 'tshal na ji ltar rtag pa dang bde ba dang bdag dang yongs su dag pa thob par 'gyur/ bcom ldan 'das kyis bka' stsal pa/ rigs kyi bu shin du brtags par nyon la legs par</text></item>
<item><p>280b7</p><section>mdo sde</section><text>yid la byos shig dang / khyod la rnam par bkrol te bshad par bya'o/ /rigs kyi bu gal te bdag kyang ma yin/ gzhan yang ma yin/ sems can yang ma yin na/ chos de dag yongs su spong bar 'gyur ro/ /sa nis gsol</text></item>
<item><p>280b8</p><section>mdo sde</section><text>pa/ bcom ldan 'das bdag gis ni rtogs te/ yang dag pa'i chos kyi mig kyang thob bo/ /bcom ldan 'das kyis bka' stsal pa/ rigs kyi bu khyod kyis ji lta bur shes shing rtogs na yang dag pa'i chos kyi mig thob bo zhes smra/</text></item>
<item><p>281a1</p><section>mdo sde</section><text>gsol pa/ bcom ldan 'das gzugs shes bgyi ba gzhan ma lags/ bdag ma lags/ sems can ma lags pa nas rnam par shes pa'i bar du de ltar rtogs pas yang dag pa'i chos kyi mig thob bo/ /bcom ldan</text></item>
<item><p>281a2</p><section>mdo sde</section><text>'das bdag ni rab tu 'byung zhing lam la nan tan byed par mos na gnang bar mdzad du gsol/ bcom ldan 'das kyis legs par 'ongs so zhes bka' stsal pas/ dge slong du gyur te de nyid du yongs su dag pa'i tshangs par spyod pa dang</text></item>
<item><p>281a3</p><section>mdo sde</section><text>ldan zhing dgra bcom pa'i 'bras bu thob par gyur to/ /de'i tshe mu stegs can de dag gi nang na kun du rgyu 'od srung gi rigs can zhig 'di skad ces gsol to/ /gau ta ma lus nyid srog lags sam/ lus dang srog gnyis tha dad pa lags/</text></item>
<item><p>281a4</p><section>mdo sde</section><text>de bzhin gshegs pa cang mi gsung bar bzhugs so/ /de bzhin du lan gnyis lan gsum gyi bar du gsol kyang cang mi gsung ngo / /kun du rgyus yang gsol pa/ gau ta ma mi zhig tshe 'phos nas lus phyi ma ma blangs pa'i bar du lus kyang tha dad</text></item>
<item><p>281a5</p><section>mdo sde</section><text>la/ srog kyang tha dad ces mi bgyi 'am/ ji ste tha dad pa zhig lags na/ gau ta ma ci'i slad du cang mi gsung bar bzhugs/ bcom ldan 'das kyis bka' stsal pa/ rigs kyi bu ngas ni lus dang srog gnyis ka rten cing 'brel te</text></item>
<item><p>281a6</p><section>mdo sde</section><text>'byung ba las skyes te/ rten cing 'brel te 'byung ba ma yin pa las ma yin te/ lus dang srog ji lta ba bzhin du chos thams cad kyang de dang 'dra bar rig par bya'o/ /kun du rgyus yang gsol pa/ gau ta ma bdag gis ni 'jig rten na chos</text></item>
<item><p>281a7</p><section>mdo sde</section><text>kha cig rten cing 'brel te 'byung ba ma lags par mthong ngo / /bcom ldan 'das kyis bka' stsal pa/ khyod kyis 'jig rten gyi chos gang dag rten cing 'brel te 'byung ba ma yin par mthong / kun du rgyus gsol pa/ 'di lta ste zhugs</text></item>
<item><p>281a8</p><section>mdo sde</section><text>chen po shor ba na/ me lce rlung gis btab nas gnas gzhan dag kyang tshig par 'gyur ba de rten cing 'brel te 'byung ba ma lags pa zhes bgyi'o/ /bcom ldan 'das kyis bka' stsal pa/ rigs kyi bu ngas ni me de yang rten cing 'brel te 'byung</text></item>
<item><p>281b1</p><section>mdo sde</section><text>ba las skyes te/ rten cing 'brel te 'byung ba ma yin pa las ma yin no/ /kun du rgyus gsol pa/ gau ta ma me lce chad de tshig pa ni shing ngam mdag me las byung ba ma lags na/ ci'i slad du rten cing 'brel te 'byung ba lags shes</text></item>
<item><p>281b2</p><section>mdo sde</section><text>gsungs/ bcom ldan 'das kyis bka' stsal pa/ rigs kyi bu shing dang mdag me ni med mod kyi/ 'on kyang rlung gi dbang gis me lce chad do/ /rlung gi rgyu dang rkyen gyis me lce med par ma gyur to/ /kun du rgyus gsol pa/</text></item>
<item><p>281b3</p><section>mdo sde</section><text>gau ta ma mi zhig tshe 'phos nas lus phyi ma ma blangs kyi bar du tshe len pa'i rgyu dang rkyen du gyur pa gang lags/ bcom ldan 'das kyis bka' stsal pa/ kun du rgyu ma rig pa dang sred pa ni de'i rgyu de'i rkyen du 'gyur te/ ma rig pa dang sred pa gnyis</text></item>
<item><p>281b4</p><section>mdo sde</section><text>kyi rgyu dang rkyen gyi dbang gis 'tsho ba gnas par 'gyur ro/ /rigs kyi bu rgyu dang rkyen gyi phyir lus nyid srog yin la srog nyid kyang lus yin no/ /rgyu dang rkyen gyi phyir lus kyang gzhan la srog kyang gzhan te/ mkhas pa shes rab can ni phyogs</text></item>
<item><p>281b5</p><section>mdo sde</section><text>gcig tu lus kyang tha dad la srog kyang tha dad do zhes mi smra'o/ /kun du rgyus gsol pa/ bcom ldan 'das bdag la rnam par grol zhing bstan te/ rgyu dang 'bras bu mngon par rtogs par mdzad du gsol/ bcom ldan 'das kyis bka'</text></item>
<item><p>281b6</p><section>mdo sde</section><text>stsal pa/ kun du rgyu rgyu yang phung po lnga yin te/ 'bras bu yang phung po lnga yin no/ /rigs kyi bu gal te sems can dag me ma bus na dud pa med do/ /kun du rgyus gsol pa/ bcom ldan 'das bdag gis ni 'tshal to rtogs so/ /</text></item>
<item><p>281b7</p><section>mdo sde</section><text>bcom ldan 'das kyis bka' stsal pa/ rigs kyi bu khyod kyis ji lta bur shes shing rtogs/ gsol pa/ bcom ldan 'das zhugs zhes bgyi ba ni nyon mongs pa ste/ sems can dmyal ba dang / yi dgas dang byol song gi skye gnas dang /</text></item>
<item><p>281b8</p><section>mdo sde</section><text>lha dang mi'i gnas su shin du 'bar ba'o/ /dud pa zhes bgyi ba ni nyon mongs pa'i 'bras bu smin pa ste/ mi rtag pa dang mi gtsang ba dang shin tu btsog pas na dud pa zhes bgyi ste/ sems can gang nyon mongs pa ma byas na de la nyon mongs</text></item>
<item><p>282a1</p><section>mdo sde</section><text>pa'i rnam par smin pa'i 'bras bu ma mchis te/ de bas na de bzhin gshegs pas me ma bus na dud pa med do zhes gsungs so/ /bcom ldan 'das bdag ni yang dag par lta ba lags na/ thugs brtse ba'i slad du</text></item>
<item><p>282a2</p><section>mdo sde</section><text>rab tu 'byung bar ci gnang zhes gsol to/ /de nas bcom ldan 'das kyis tshe dang ldan pa kun shes kauN+Di n+ya la 'di skad ces bka' stsal to/ /kun du rgyu 'di rab tu phyung la bsnyen par rdzogs par gyis shig / de nas kauN+Di n+yas sangs</text></item>
<item><p>282a3</p><section>mdo sde</section><text>rgyas kyis bka' stsal pa de bzhin du dge slong gi dge 'dun la dad pa gsol nas rab tu phyung te/ bsnyen par rdzogs nas zhag lnga lon pa dang dgra bcom pa'i 'bras bu thob par gyur to/ /mu stegs can gyi 'khor gyi nang na gzhan yang kun</text></item>
<item><p>282a4</p><section>mdo sde</section><text>du rgyu pu na zhes bya bas 'di skad ces gsol to/ /gau ta ma khyod kyis 'jig rten na rtag pa'i chos gzigs pas rtag ces gsung ngam/ de skad ces gsungs pa bden nam brdzun nam/ rtag gam mi rtag gam/ rtag pa dang mi rtag</text></item>
<item><p>282a5</p><section>mdo sde</section><text>pa lags sam/ rtag pa yang ma yin mi rtag pa yang ma yin pa lags sam/ mtha' mchis sam/ mtha' ma mchis pa lags sam/ mtha' mchis kyang mchis la mtha' ma mchis kyang ma mchis pa lags sam/</text></item>
<item><p>282a6</p><section>mdo sde</section><text>mtha' mchis pa yang ma lags mtha' ma mchis pa yang ma lags sam/ lus kyang lags srog kyang lags sam/ lus dang srog tha dad pa lags sam/ de bzhin gshegs pa yongs su mya ngan las 'das pa 'gro ba lta bu 'am/</text></item>
<item><p>282a7</p><section>mdo sde</section><text>'gro ba lta bu ma lags sam/ 'gro ba lta bu lags kyang lags la 'gro ba lta bu ma lags kyang ma lags sam/ 'gro ba lta bu yang ma lags 'gro ba lta bu ma lags pa yang ma lags sam/ bcom ldan 'das kyis bka' stsal</text></item>
<item><p>282a8</p><section>mdo sde</section><text>pa/ pu na ngas ni 'jig rten na rtag pa 'am/ bden pa 'am brdzun pa 'am mi rtag pa 'am rtag pa 'am rtag pa yang ma yin/ mi rtag pa yang ma yin pa 'am mtha' yod pa 'am/ mtha' med pa 'am/ mtha' yod pa yang</text></item>
<item><p>282b1</p><section>mdo sde</section><text>yin mtha' med pa yang yin pa 'am/ mtha' yod pa yang ma yin mtha' med pa yang ma yin pa 'am/ lus yin pa 'am srog yin pa 'am lus dang srog tha dad pa 'am/ de bzhin gshegs pa mya ngan las 'das pa 'gro ba lta bu 'am/</text></item>
<item><p>282b2</p><section>mdo sde</section><text>mi 'gro ba lta bu 'am 'gro ba lta bu yang yin la mi 'gro ba lta bu yang yin pa 'am/ 'gro ba lta bu yang ma yin 'gro ba lta bu ma yin pa yang ma yin par ma gsungs so/ /pu nas gsol pa/ gau ta ma skyon ci zhig gzigs na de skad ces mi</text></item>
<item><p>282b3</p><section>mdo sde</section><text>gsung / bcom ldan 'das kyis bka' stsal pa/ de la gang zhig 'jig rten ni rtag ste 'di ni bden gyi/ gzhan ni brdzun no zhes smra na de ni lta ba'o/ /lta bas lta ba'i gnas ni 'du byed du lta bas lta ba/ chags par lta ba bcings</text></item>
<item><p>282b4</p><section>mdo sde</section><text>par lta ba sdug bsngal du lta ba len par lta ba 'jig par lta ba gdung bar lta ba/ kun nas dkris par lta ba zhes bya'o/ /pu na byis pa so so'i skye bo ni lta bas kun du dkris pas na/ skye ba dang rga ba dang na ba dang / 'chi ba dang ma bral te rgyud</text></item>
<item><p>282b5</p><section>mdo sde</section><text>drug tu 'khor nas sdug bsngal tshad med pa myong ste/ 'gro ba lta bu ma yin pa dang / mi 'gro ba lta bu ma yin pa'i bar du de bzhin du rig par bya'o/ /pu na lta ba de la de lta bu'i skyon yod par mthong bas de bas na ma chags te gzhan la yang mi ston</text></item>
<item><p>282b6</p><section>mdo sde</section><text>to/ /pu nas gsol pa/ gau ta ma de lta bu'i skyon gzigs te ma chags mi ston na/ gau ta ma da lta ci la chags ci zhig ston/ bcom ldan 'das kyis bka' stsal pa/ rigs kyi bu chags par lta ba ni 'khor ba'i chos shes bya'o/ /</text></item>
<item><p>282b7</p><section>mdo sde</section><text>de bzhin gshegs pa ni 'khor ba'i chos dang bral bas ma chags pa zhes bya'o/ /rigs kyi bu de bzhin gshegs pa ni mthong ba dang ston pa zhes bya'i/ chags pa zhes mi bya'o/ /pu nas gsol pa/ gau ta ma ji lta bur gzigs/ ji</text></item>
<item><p>282b8</p><section>mdo sde</section><text>lta bur ston/ bcom ldan 'das kyis bka' stsal pa/ rigs kyi bu ngas ni sdug bsngal dang / kun 'byung ba dang / 'gog pa dang lam gsal bar gzigs te/ de bas na 'phags pa'i bden pa bzhi rnam par phye ste ston to/ /ngas</text></item>
<item><p>283a1</p><section>mdo sde</section><text>de lta bu dag gzigs pas lta ba thams cad dang / sred pa thams cad dang / 'thab pa thams cad dang / nga rgyal thams cad yongs su spangs te/ de bas na bdag ni yongs su dag pa'i tshangs par spyod pa dang ldan zhing</text></item>
<item><p>283a2</p><section>mdo sde</section><text>bla na med pa'i rab tu zhi bas rtag pa'i sku thob par gyur to/ /rtag pa'i sku 'di ni shar phyogs dang / nub phyogs dang / lho phyogs dang / byang phyogs ma yin no/ /pu nas gsol pa/ ci'i rgyu ci'i rkyen gyis 'di rtag pa'i sku shar phyogs dang /</text></item>
<item><p>283a3</p><section>mdo sde</section><text>lho phyogs dang / nub phyogs dang / byang phyogs ma lags/ bcom ldan 'das kyis bka' stsal pa/ rigs kyi bu ngas khyod la ci dang ci dris pa de dang de'i lan yid bzhin du smros shig /rigs kyi bu 'di khyod kyis yid la ji snyam khyod kyi</text></item>
<item><p>283a4</p><section>mdo sde</section><text>mdun du me chen po zhig bus na me 'bar ba'i tshe khyod kyang 'bar bar shes mod/ de bzhin no/ /gau ta ma/ me shi ba'i tshe khyod kyang shi bar shes mod/ de bzhin no/ /gau ta ma/ pu na gal te mi zhig gis khyod la me'i phung po 'di 'bar ba gang nas</text></item>
<item><p>283a5</p><section>mdo sde</section><text>'ongs/ shi ba na gar song zhes 'dri na de la khyod ji skad ces bya/ pu nas gsol pa/ gau ta ma gal te de skad ces 'dri ba zhig mchis na de la bdag gis 'di skad ces bgyi'o/ /me 'bar ba ni rkyen mang po la ltos so/ /rkyen rnying pa ni zad</text></item>
<item><p>283a6</p><section>mdo sde</section><text>rkyen gsar gyis ma bsnan pas na me zad pa zhes bgyi'o/ /gal te gzhan yang me shi nas gang phyogs su song zhes 'dri na/ de la ji skad ces bya/ gsol pa/ gau ta ma de la bdag gis rkyen zad nas me shi yang phyogs su song ba ma mchis</text></item>
<item><p>283a7</p><section>mdo sde</section><text>so zhes bgyi'o/ /rigs kyi bu de bzhin gshegs pa yang de dang 'dra ste/ gal te mi rtag pa'i gzugs yod pa nas mi rtag pa'i rnam par shes pa'i bar du yod na sred pa'i rkyen gyis 'bar ro/ /'bar ba zhes bya ba ni srid pa nyi shu rtsa lnga po</text></item>
<item><p>283a8</p><section>mdo sde</section><text>myong ba'o/ /de bas na 'bar ba'i dus na me 'di ni shar phyogs sam nub phyogs sam lho phyogs sam/ byang phyogs shes brjod du rung ngo / /da ltar gyi sred pa 'gags te srid pa nyi shu rtsa lnga po'i rnam par smin pa'i 'bras bu mi 'bar na de la ni</text></item>
<item><p>283b1</p><section>mdo sde</section><text>shar phyogs sam/ lho dang nub dang byang phyogs shes brjod du med do/ /rigs kyi bu de bzhin gshegs pa ni mi rtag pa'i gzugs med pa nas/ mi rtag pa'i rnam par shes pa'i bar du med de/ de bas na sku ni rtag pa yin no/ /</text></item>
<item><p>283b2</p><section>mdo sde</section><text>gal te sku rtag pa yin na/ shar phyogs sam/ lho 'am / nub 'am/ byang phyogs shes brjod du med do/ /pu nas gsol pa/ bdag gis dpe zhig gsol bar 'tshal na/ de bzhin gshegs pas gsan par ci gnang / bcom ldan</text></item>
<item><p>283b3</p><section>mdo sde</section><text>'das kyis bka' stsal pa/ legs so legs so/ /bsams pa bzhin du smros shig /bcom ldan 'das dper na grong khyer chen po zhig gi phyi rol na shing sA la'i tshal gyi nang na shing gcig sngar skyes te lo brgya lon no/ /de'i tshe na tshal gyi</text></item>
<item><p>283b4</p><section>mdo sde</section><text>bdag po de dus dus su chu chu zhing las bgyid do/ /shing de'i shun pa rul na shun pa dang / lo ma dang yal ga kun sa la ltung ste/ nang gi snying po 'ba' zhig lus so/ /de bzhin gshegs pa yang de dang 'dra ste/ ji tsam du rul bar gyur</text></item>
<item><p>283b5</p><section>mdo sde</section><text>pa thams cad zad nas yang dag pa'i chos 'ba' zhig lus so/ /bcom ldan 'das bdag rab tu dbyung bar gsol lo/ /bcom ldan 'das kyis legs par 'ongs so zhes bka' stsal nas de ma thag tu dge slong du gyur te zag pa</text></item>
<item><p>283b6</p><section>mdo sde</section><text>zad nas dgra bcom pa'i 'bras bu thob par gyur to/ /gzhan yang kun du rgyu rnam par dag pa zhes bya bas 'di skad ces gsol to/ /gau ta ma so so'i skye bo dag chos gang ma rtogs na 'jig rten rtag pa dang / mi rtag pa dang /</text></item>
<item><p>283b7</p><section>mdo sde</section><text>rtag pa yang lags la mi rtag pa yang lags pa dang / rtag pa yang ma lags la mi rtag pa yang ma lags pa nas/ 'gro ba lta bu yang ma lags/ mi 'gro ba yang ma lags pa'i bar du lta bar gyur/ bcom ldan 'das kyis</text></item>
<item><p>283b8</p><section>mdo sde</section><text>bka' stsal pa/ rigs kyi bu gzugs mi shes pa nas/ rnam par shes pa'i bar du mi shes pas na 'jig rten rtag pa nas/ 'gro ba lta bu yang ma yin/ mi 'gro ba lta bu yang ma yin pa'i bar du lta bar gyur to/ /kun du rgyus gsol</text></item>
<item><p>284a1</p><section>mdo sde</section><text>pa/ gau ta ma sems can gyis chos gang dag rtogs na 'jig rten rtag pa nas/ 'gro ba lta bu yang ma yin/ mi 'gro ba lta bu yang ma yin pa'i bar du mi lta bar 'gyur/ bcom ldan 'das kyis bka' stsal pa/ rigs kyi bu</text></item>
<item><p>284a2</p><section>mdo sde</section><text>gzugs shes pa nas/ rnam par shes pa'i bar du shes na/ 'jig rten rtag pa nas/ 'gro ba lta bu yang ma yin/ mi 'gro ba lta bu yang ma yin pa'i bar du mi lta bar 'gyur ro/ /kun du rgyus gsol pa/ bcom ldan 'das 'jig</text></item>
<item><p>284a3</p><section>mdo sde</section><text>rten rtag pa dang mi rtag pa bdag la rgyas par phye ste bshad du gsol/ bcom ldan 'das kyis bka' stsal pa/ rigs kyi bu gang zhig gis rnying pa ni spangs nas las gsar ma byas na gang zag des ni rtag pa dang mi rtag pa rtogs par 'gyur ro/ /</text></item>
<item><p>284a4</p><section>mdo sde</section><text>kun du rgyus gsol pa/ bcom ldan 'das bdag gis ni rtogs so/ /bcom ldan 'das kyis bka' stsal pa/ rigs kyi bu khyod kyis ji lta bur mthong / ji lta bur rtogs/ gsol pa bcom ldan 'das rnying pa ni ma rig</text></item>
<item><p>284a5</p><section>mdo sde</section><text>pa dang sred pa'o/ /gsar pa ni len pa dang srid pa ste/ de la gang zhig gis ma rig pa dang sred pa yongs su spangs te/ len pa dang srid pa mi bgyid na gang zag de ni rtag pa dang mi rtag pa yang dag par rtogs te/ bdag gis ni yang</text></item>
<item><p>284a6</p><section>mdo sde</section><text>dag pa'i chos la chos kyi mig rnam par dag par gyur nas/ dkon mchog gsum la skyabs su mchi'o/ /de bzhin gshegs pas bdag rab tu dbyung ba gnang bar mdzad du gsol/ bcom ldan 'das kyis tshe dang ldan pa kauN+Di n+ya</text></item>
<item><p>284a7</p><section>mdo sde</section><text>la bka' stsal pa/ kun du rgyu 'di rab tu phyung la bsnyen par rdzogs par gyis shig /de nas kauN+Di n+yas/ bcom ldan 'das kyi bka' bzhin du dge 'dun la gsol ba dang zhu ba'i las byas nas rab tu phyung ngo / /de nas zhag</text></item>
<item><p>284a8</p><section>mdo sde</section><text>bcwa lnga lon pa dang / zag pa kun zad de dgra bcom pa'i 'bras bu thob par gyur to/ /gzhan yang kun du rgyu be'u zhes bya bas 'di skad ces gsol to/ /gau ta ma bdag zhu ba zhu na ci gnang ngam/ de bzhin gshegs</text></item>
<item><p>284b1</p><section>mdo sde</section><text>pa/ cang mi gsung ste/ de bzhin du lan gnyis lan gsum gyi bar du'o/ /be'us yang gsol pa/ gau ta ma bdag ni khyod dang mdza' bo yin te/ bdag cag gnyis kyi don yang gnyis su med na/ bdag gis dris pa ci'i</text></item>
<item><p>284b2</p><section>mdo sde</section><text>phyir cang mi gsung bar bzhugs/ de nas bcom ldan 'das thugs la 'di snyam du dgongs so/ /kun du rgyu 'di rang bzhin gyis mnyen te des la shin du drang bas/ nga dang bshes te dri ba 'dri ba yang klan ka tshol ba'i phyir ma yin</text></item>
<item><p>284b3</p><section>mdo sde</section><text>na/ ci dang ci dris pa de dang de'i lan gdab bo snyam du dgongs nas 'di skad ces bka' stsal to/ /kye be'u legs so legs so/ /ci dang ci 'dod pa dris shig dang / de dang de'i lan gdab par bya'o/ /be'us gsol pa/ gau ta</text></item>
<item><p>284b4</p><section>mdo sde</section><text>ma 'jig rten na dge ba mchis sam/ de bzhin no/ /gau ta ma mi dge ba mchis sam de bzhin no/ /kun du rgyu be'us gsol pa/ gau ta ma bdag cag la bstan cing bshad de/ dge ba dang mi dge ba'i chos bdag gis rtogs par</text></item>
<item><p>284b5</p><section>mdo sde</section><text>mdzad du gsol/ bcom ldan 'das kyis bka' stsal pa/ rigs kyi bu ngas ni don de dag ston pa la shin du rgyas par mkhyen mod kyi/ da khyod la phyogs tsam zhig bshad par bya'o/ /rigs kyi bu 'dod pa ni mi dge ba ste/ rnam</text></item>
<item><p>284b6</p><section>mdo sde</section><text>par grol ba la 'dod pa ni dge ba'o/ /zhe sdang dang gti mug kyang de bzhin du shes par bya'o/ /srog gcod pa ni mi dge ba'o/ /srog gcod pa yongs su spangs pa ni dge ba nas/ ngan par lta ba'i bar du rgyas par rig par bya'o/ /</text></item>
<item><p>284b7</p><section>mdo sde</section><text>rigs kyi bu ngas ni khyod la dge ba dang mi dge ba'i chos rnam pa gsum dang / dge ba dang mi dge ba'i chos rnam pa bcu yang bstan cing bshad pa yin no/ /gal te nga'i nye gnas su gyur pa gang zhig dge ba dang mi dge ba rnam pa gsum nas/</text></item>
<item><p>284b8</p><section>mdo sde</section><text>dge ba dang mi dge ba'i chos rnam pa bcu'i bar du bye brag phyed de nan tan du byed na gang zag des ni 'dod chags dang zhe sdang dang gti mug med par 'gyur ba dang / zag pa thams cad zad pa dang / srid pa thams cad yongs su gcod par</text></item>
<item><p>285a1</p><section>mdo sde</section><text>'gyur ro/ /kun du rgyus gsol pa/ gau ta ma bcom ldan 'das kyi bstan pa la/ dge slong 'ga' tsam yang 'dod chags dang / zhe sdang dang / gti mug dang / zag pa thams cad zad pa dang / srid</text></item>
<item><p>285a2</p><section>mdo sde</section><text>pa thams cad yongs su bcad pa mchis sam/ bcom ldan 'das kyis bka' stsal pa/ rigs kyi bu sangs rgyas kyi bstan pa la/ 'dod chags dang zhe sdang dang gti mug dang / zag pa thams cad dang / sred pa thams cad zad pa</text></item>
<item><p>285a3</p><section>mdo sde</section><text>gcig gam/ gnyis sam/ gsum 'am/ lnga 'am/ brgyar ma zad kyi/ de lta bu'i dge slong ni grangs med do/ /gau ta ma dge slong lta zhog la/ sangs rgyas kyi bstan pa la/ dge slong ma 'ga' tsam 'dod chags dang zhe sdang</text></item>
<item><p>285a4</p><section>mdo sde</section><text>dang / gti mug dang zag pa thams cad dang / srid pa thams cad zad pa mchis sam/ bcom ldan 'das kyis bka' stsal pa/ rigs kyi bu sangs rgyas kyi bstan pa la dge slong ma gcig gam gnyis sam/ gsum 'am lnga 'am/</text></item>
<item><p>285a5</p><section>mdo sde</section><text>brgyar ma zad kyi/ 'dod chags dang zhe sdang dang gti mug dang / zag pa thams cad dang / srid pa thams cad zad pa'i dge slong ma ni grangs med do/ /be'us gsol pa/ gau ta ma dge slong pha dang dge slong ma yang zhog la/ sangs rgyas</text></item>
<item><p>285a6</p><section>mdo sde</section><text>kyi bstan pa la/ dge bsnyen 'ga' tsam yang tshul khrims srung ba la brtson zhing tshangs par spyod pa yongs su dag pa dang / the tsom gyi pha rol du phyin te/ the tsom gyi dra ba yongs su chod pa mchis sam/ bcom ldan 'das kyis bka'</text></item>
<item><p>285a7</p><section>mdo sde</section><text>stsal pa/ rigs kyi bu sangs rgyas kyi bstan pa la de lta bu'i dge bsnyen gcig gam/ gnyis sam gsum 'am lnga 'am brgyar ma zad kyi/ tshul khrims bsrung ba la brtson zhing tshangs par spyod pa yongs su dag nas kun nas</text></item>
<item><p>285a8</p><section>mdo sde</section><text>nyon mongs pa tha ma lnga po bcad de lan cig phyir mi ldog pa thob nas the tshom gyi pha rol du phyin te the tsom gyi dra ba yongs su bcad pa'i dge bsnyen ni grangs med do/ /be'us yang gsol pa/ gau ta ma dge slong dang / dge slong ma dang / dge</text></item>
<item><p>285b1</p><section>mdo sde</section><text>bsnyen pha yang zhog la/ sangs rgyas kyi bstan pa la dge bsnyen ma 'ga' tsam tshul khrims srung ba la brtson zhing tshangs par spyod pa yongs su dag pa dang / the tshom gyi pha rol du phyin te/ the tshom gyi dra ba chod pa mchis sam/</text></item>
<item><p>285b2</p><section>mdo sde</section><text>bcom ldan 'das kyis bka' stsal pa/ rigs kyi bu sangs rgyas kyi bstan pa la dge bsnyen ma de lta bu gcig gam/ gnyis sam gsum 'am lnga 'am/ brgyar ma zad kyi/ tshul khrims srung ba la brtson zhing tshangs par spyod pa yongs</text></item>
<item><p>285b3</p><section>mdo sde</section><text>su dag pa dang / kun nas nyon mongs pa tha ma lnga po chod nas lan gcig phyir mi ldog pa thob nas the tshom gyi pha rol du phyin te the tshom gyi dra ba chod pa'i dge bsnyen ma ni grangs med do/ /be'us gsol pa/ sangs rgyas kyi bstan pa la tshul</text></item>
<item><p>285b4</p><section>mdo sde</section><text>khrims srung ba la brtson zhing tshangs par spyod pa yongs su dag pa dang / the tshom gyi dra ba yongs su bcad pa'i dge slong pha dang / dge slong ma dang dge bsnyen dang dge bsnyen ma lta zhog la/ sangs rgyas kyi bstan pa la dge bsnyen 'ga' yang 'dod pa lnga la</text></item>
<item><p>285b5</p><section>mdo sde</section><text>longs mi spyod cing the tshom gyi dra ba chod pa mchis sam/ bcom ldan 'das kyis bka' stsal pa/ rigs kyi bu sangs rgyas kyi bstan pa la dge bsnyen de lta bu ni gcig gam/ gnyis sam gsum 'am lnga 'am brgyar ma zad kyi/ kun nas</text></item>
<item><p>285b6</p><section>mdo sde</section><text>nyon mongs pa gsum bcad nas rgyun du zhugs pa thob nas 'dod chags dang zhe sdang dang gti mug bsrabs te lan gcig phyir ldog pa thob pa'i dge bsnyen yang grangs med do/ /dge bsnyen ji lta ba bzhin du dge snyen ma yang rgyas par rig par bya'o/ /</text></item>
<item><p>285b7</p><section>mdo sde</section><text>be'us gsol pa/ bcom ldan 'das bdag dpe zhig gsol bar dad do/ /bcom ldan 'das kyis bka' stsal pa/ shin du legs kyis ji dga' bar smros shig / /bcom ldan 'das dper na klu'i rgyal po dga' bo dang bsnyen dga'</text></item>
<item><p>285b8</p><section>mdo sde</section><text>bo kun du khyab par char chen po 'bebs pa dang 'dra bar de bzhin gshegs pa'i chos kyi char yang de dang 'dra ste/ dge bsnyen dang dge bsnyen ma la mnyam par phab bo/ /be'us gsol pa/ bcom ldan 'das gal te mu stegs can dag</text></item>
<item><p>286a1</p><section>mdo sde</section><text>rab tu byung bar gsol na de bzhin gshegs pa zla ba du'i bar du brtag 'tshal/ bcom ldan 'das kyis bka' stsal pa/ rigs kyi bu zla ba bzhi'i bar du brtag dgos te gcig tu nges pa ni ma yin no/ /bcom</text></item>
<item><p>286a2</p><section>mdo sde</section><text>ldan 'das gal te gcig tu ma nges na thugs rje chen pos bdag rab tu dbyung bar gnang bar mdzad du gsol/ de nas bcom ldan 'das kyis tshe dang ldan pa kauN+Di n+ya la bka' stsal pa/ kun du rgyu be'u 'di rab tu phyung la bsnyen par rdzogs par</text></item>
<item><p>286a3</p><section>mdo sde</section><text>gyis shig /de nas kauN+Di n+yas sangs rgyas kyi bka' bzhin du dge slong gi dge 'dun la gsol pa dang zhu ba'i las byas nas rab tu phyung ngo / /de nas zhag bcwa lnga lon pa dang rgyun du zhugs pa'i 'bras bu thob par gyur to/ /'bras bu thob nas</text></item>
<item><p>286a4</p><section>mdo sde</section><text>yang 'di snyam du sems so/ /gang shes rab kyis slob pa'i sgo nas thob par 'gyur ba ni bdag gis nga thob pas sangs rgyas mthong bar bzod do snyam nas sangs rgyas gang na ba der song ste phyin pa dang / bcom ldan 'das la mgo bos phyag 'tshal te/</text></item>
<item><p>286a5</p><section>mdo sde</section><text>sti stang byas nas phyogs gcig tu 'dug ste/ bcom ldan 'das la 'di skad ces gsol to/ /shes rab gang bslab pa las thob par 'gyur ba ni bdag gis thob lags na/ bdag gis bslab pa ma mchis pa'i shes rab thob par 'gyur ba</text></item>
<item><p>286a6</p><section>mdo sde</section><text>bstan du gsol/ bcom ldan 'das kyis bka' stsal pa/ rigs kyi bu chos gnyis te/ zhi gnas dang lhag mthong la brtson 'grus su nan tan bya'o/ /rigs kyi bu dge slong zhig rgyun du zhugs pa'i 'bras bu thob par 'dod na chos</text></item>
<item><p>286a7</p><section>mdo sde</section><text>rnam pa gnyis po la brtson 'grus su nan tan bya'o/ /rigs kyi bu dge slong gang zhig bsam gtan bzhi dang / tshad med pa bzhi dang / mngon par shes pa drug dang / skyes bu brgyad dang / mchog gi gnas brgyad dang / brtson 'grus med pa'i</text></item>
<item><p>286a8</p><section>mdo sde</section><text>ye shes dang / spyi bo'i ye shes dang / mthar phyin pa'i ye shes dang / so sor yang dag par shes pa bzhi dang / rdo rje lta bu'i ting nge 'dzin dang / zad pa'i ye shes dang / mi skye ba'i ye shes thob par 'dod pa yang chos gnyis la</text></item>
<item><p>286b1</p><section>mdo sde</section><text>nan tan bya'o/ /rigs kyi bu gang zhig gis sa bcu dang / ma skyes pa'i chos kyi bzod pa dang / mtshan nyid med pa'i chos kyi bzod pa dang / bsam gyis mi khyab pa'i chos kyi bzod pa dang / 'phags pa'i spyod pa dang / tshangs</text></item>
<item><p>286b2</p><section>mdo sde</section><text>par spyod pa dang / lhas spyod pa dang / byang chub sems dpas spyod pa dang / nam mkha' lta bu'i ting nge 'dzin dang / ye shes kyi phyag rgya'i ting nge 'dzin dang / stong pa nyid dang mtshan ma med pa dang smon pa med pa'i ting nge 'dzin dang / sa'i</text></item>
<item><p>286b3</p><section>mdo sde</section><text>ting nge 'dzin dang / phyir mi ldog pa'i ting nge 'dzin dang / dpa' bar 'gro ba'i ting nge 'dzin dang / rdo rje lta bu'i ting nge 'dzin dang / bla na med pa yang dag par rdzogs pa'i byang chub dang / sangs rgyas kyi spyod pa 'dod pa yang chos rnam</text></item>
<item><p>286b4</p><section>mdo sde</section><text>pa gnyis po la nan tan bya'o/ /be'us de skad ces thos nas bcom ldan 'das la phyag 'tshal te phyir byung nas shing sA la'i tshal du chos gnyis po la nan tan byas pas ring por ma thogs par dgra bcom pa'i 'bras bu thob par gyur to/ /de'i</text></item>
<item><p>286b5</p><section>mdo sde</section><text>tshe na dge slong grangs med pa zhig sangs rgyas gang na bar 'dong ba las be'us mthong nas btsun pa gar 'dong zhes smras so/ /dge slong rnams kyis smras pa/ bdag cag ni sangs rgyas kyi spyan sngar mchi'o/ /be'us yang gsol</text></item>
<item><p>286b6</p><section>mdo sde</section><text>pa/ btsun pa dag sangs rgyas kyi spyan sngar gshegs na be'u'i mchid nas chos rnam pa gnyis la nan tan bgyis na bslab pa ma mchis pa'i shes rab thob ste/ bcom ldan 'das kyi bka' drin dran pa'i slad du mya ngan las 'da'o zhes gsol</text></item>
<item><p>286b7</p><section>mdo sde</section><text>cig /de'i tshe dge slong de rnams sangs rgyas gang na ba der phyin nas/ bcom ldan 'das la 'di skad ces gsol to/ /dge slong be'u yi mchid nas bdag ni bslab pa ma mchis pa'i shes rab thob nas bcom ldan 'das kyi bka' drin gzo ba'i slad</text></item>
<item><p>286b8</p><section>mdo sde</section><text>du mya ngan las 'da'o zhes mchi'o/ /bcom ldan 'das kyis bka' stsal pa/ dge slong be'u dgra bcom pa'i 'bras bu thob kyis de'i lus la khyed mchod pa gyis shig /de'i tshe dge slong rnams sangs rgyas kyi bka' bzhin du rus</text></item>
<item><p>287a1</p><section>mdo sde</section><text>bu gang na ba der song nas mchod pa chen po byas so// //'phags pa yongs su mya ngan las 'das pa chen po'i mdo/ bam po lnga bcu gsum pa/ de'i tshe kun du rgyu tshem bu can gyis yang 'di skad ces</text></item>
<item><p>287a2</p><section>mdo sde</section><text>gsol to/ /gau ta ma gsung ba ltar skye ba grangs med pa'i bar du dge ba dang mi dge ba bgyis pa'ang phyis ma 'ongs pa'i dus su yang dge ba dang mi dge ba'i lus thob par 'gyur ro zhes bgyis pa de mi rung ngo / /de ci'i slad du zhe na/ gau ta ma</text></item>
<item><p>287a3</p><section>mdo sde</section><text>gsung ba ltar nyon mongs pa'i rgyu las lus thob par gyur to zhes bgyi ba ji ste nyon mongs pa'i rgyu las lus thob par gyur na lus snga 'am nyon mongs pa snga/ ji ste nyon mongs pa snga na ci la gnas/ gang du gnas ci ste lus snga na nyon mongs pa'i</text></item>
<item><p>287a4</p><section>mdo sde</section><text>rgyu las thob ces bgyir rung ngam/ de bas na nyon mongs pa snga zhes bgyir yang mi rung la/ lus snga zhes bgyir yang mi rung ngo / /dus gcig go zhes bgyir yang mi rung / snga phyi dus gcig ces bgyir yang chos ma mchis so/ /</text></item>
<item><p>287a5</p><section>mdo sde</section><text>de bas na bdag ni chos thams cad rang bzhin du zad de/ rgyu dang rkyen las ni ma yin no zhes smra'o/ /gzhan yang gau ta ma sra ba ni sa'i rang bzhin/ gsher ba ni chu'i rang bzhin/ tsha ba ni me'i rang bzhin/ g.yo ba ni rlung gi</text></item>
<item><p>287a6</p><section>mdo sde</section><text>rang bzhin/ thogs pa med pa ni nam mkha'i rang bzhin te/ chen po lnga'i rang bzhin ni rgyu dang rkyen gyis yod pa ma lags so/ /ci ste 'jig rten na chos gcig tsam gyi rang bzhin rgyu dang rkyen gyis mchis pa ma lags na/ chos</text></item>
<item><p>287a7</p><section>mdo sde</section><text>thams cad kyi rang bzhin yang de dang 'dra ste/ rgyu dang rkyen gyis mchis pa ma lags so/ /ji ste chos gcig tsam yang rgyu dang rkyen gyis mchis pa lags na/ ci'i slad du chen po lnga'i rang bzhin rgyu dang rkyen las ma gyur/ gau ta</text></item>
<item><p>287a8</p><section>mdo sde</section><text>ma sems can gyis dge ba'i lus dang mi dge ba'i lus kyis rnam par grol ba thob pa yang rang bzhin lags kyi/ rgyu dang rkyen las ni ma lags so/ /de bas na chos thams cad rang bzhin gyis yod kyi rgyu dang rkyen las ni ma yin par bdag smra'o/ /</text></item>
<item><p>287b1</p><section>mdo sde</section><text>gzhan yang gau ta ma 'jig rten gyi chos ni dgos pa'i gnas gcig tu chad pa'o/ /dper na shing mkhan na re shing 'di ni shing rta dang khyogs su 'os so/ /shing 'di ni sgo dang / khri 'ur rung ngo zhes smra ba dang / dper na gser mkhar gyis brdungs su</text></item>
<item><p>287b2</p><section>mdo sde</section><text>byas te 'phral ba la btags pa ni phreng ba zhes bya/ mgul du btags pa ni do shal zhes bya/ dpung pa la btags pa ni dpung rgyan zhes bya/ sor mo la btags pa ni sor gdub ces bya ste/ dgos pa'i gnas nges pas na rang bzhin nges pa</text></item>
<item><p>287b3</p><section>mdo sde</section><text>zhes bya'o/ /gau ta ma sems can thams cad kyang de dang 'dra ste/ rgyud lnga'i rang bzhin yod pas sems can dmyal ba dang / yi dgas dang / byol song dang lha dang / mi'o/ /ji ste de lta bu lags na rgyu dang rkyen las 'gyur zhes bgyir rung</text></item>
<item><p>287b4</p><section>mdo sde</section><text>ngam/ gau ta ma gzhan yang sems can thams cad rang bzhin so so ste/ de bas na thams cad rang bzhin zhes bgyi'o/ /dper na ru sbal thang las skyes kyang chur 'gro ba dang / be'u 'brangs ma thag tu nu ba dang nya mchil pa mid pa dang</text></item>
<item><p>287b5</p><section>mdo sde</section><text>sbrul gdug pa byung ma thag tu sa za ba dang / de dag la sogs pa sus bstan/ dper na tsher ma rang bzhin gyis rno ba dang / bya'i 'dab ma rang bzhin gyis kha dog tha dad pa ltar 'jig rten gyi sems can yang de dang 'dra ste/ dbang po rno ba dang /</text></item>
<item><p>287b6</p><section>mdo sde</section><text>rtul ba dang phyug pa dang dbul ba dang bzang ba dang ngan pa dang rnam par grol ba thob pa dang / srid pa tha ma thob par gyur te/ de bas na chos thams cad rang bzhin so so bar rig par bya'o/ gau ta ma gsung ba ltar 'dod chags dang /</text></item>
<item><p>287b7</p><section>mdo sde</section><text>zhe sdang dang gti mug ni rgyu dang rkyen las skyes te gdug pa gsum gyi rgyu dang rkyen ni yul lnga yin no zhes bgyi ba de yang mi rung ngo / /de ci'i slad du zhe na/ dper na sems can gnyid log pa'i tshe yul lnga mngon du mi spyod kyang 'dod chags dang</text></item>
<item><p>287b8</p><section>mdo sde</section><text>zhe sdang dang / gti mug skyes te mngal na 'dug pa dang mngal nas byung ma thag pa yang yul lnga'i bzang po dang / ngan pa bye brag mi phyed kyang 'dod chags dang / zhe sdang dang gti mug skye'o/ /drang srong 'phags pa'i rnams</text></item>
<item><p>288a1</p><section>mdo sde</section><text>dgon par gnas pa yang yul lnga mngon du mi spyod kyang / 'dod chags dang zhe sdang dang gti mug skye'o/ /kha cig ni yul drug gi dbang gis 'dod chags pa dang / zhe sdang ba dang gti mug pa yang yod de</text></item>
<item><p>288a2</p><section>mdo sde</section><text>de bas na rgyu dang rkyen las chos thams cad skye'o zhes nges pa med kyi/ rang bzhin du zad do/ /gau ta ma gzhan yang 'jig rten na kha cig ni dbang po lnga dang mi ldan yang longs spyod chen po dang ldan zhing dbang du 'gyur ba yang yod do/ /kha cig</text></item>
<item><p>288a3</p><section>mdo sde</section><text>ni dbang po dang ldan yang ngan cing dbul la dbang med de gzhan gyi bran byed pa yang yod na/ ji ste rgyu dang rkyen las gyur na ci'i slad du de ltar gyur/ de bas na chos thams cad rang bzhin ni so so ste rgyu dang rkyen las ma yin no/ /gau ta ma gzhan yang</text></item>
<item><p>288a4</p><section>mdo sde</section><text>'jig rten na bus pa shed ma bye ba yang yul lnga bye brag mi phyed mod kyi/ bar 'ga' ni dgod/ bar 'ga' ni ngu'o/ /dgod pa'i tshe ni dga' bar shes kyi/ ngu ba'i tshe mi dga' bar shes so/ /de bas na chos thams cad so so'i rang</text></item>
<item><p>288a5</p><section>mdo sde</section><text>bzhin yod do/ /gau ta ma gzhan yang 'jig rten gyi chos la rnam pa gnyis te/ yod pa dang med pa'o/ /yod pa ni nam mkha'o/ /med pa ni ri bong gi rwa'o/ /de ltar chos gnyis po yang yod pa yang rgyu dang rkyen ma yin/ med</text></item>
<item><p>288a6</p><section>mdo sde</section><text>pa yang rgyu dang rkyen ma yin te/ de bas na chos thams cad rang bzhin du zad kyi/ rgyu dang rkyen las ma yin no/ /bcom ldan 'das kyis bka' stsal pa/ rigs kyi bu khyod smra ba ltar chen po lnga'i rang bzhin dang 'dra bar chos thams cad</text></item>
<item><p>288a7</p><section>mdo sde</section><text>kyang de dang 'dra'o zhes bya ba mi rung ngo / /de ci'i phyir zhe na/ rigs kyi bu khyod kyi chos la chen po lnga rtag pa yin na ci'i phyir chos thams cad rtag pa ma yin no zhes smra/ ji ste 'jig rten gyi dngos po mi rtag pa zhig yin na chen po lnga'i</text></item>
<item><p>288a8</p><section>mdo sde</section><text>rang bzhin ci'i phyir mi rtag pa ma yin/ ji ste chen po lnga rtag pa yin na 'jig rten gyi dngos po yang rtag pa yin pa'i rigs te/ de bas na khyod kyis chen po lnga'i rang bzhin yod pas rgyu dang rkyen las ma yin te/ chos thams cad</text></item>
<item><p>288b1</p><section>mdo sde</section><text>kyang chen po bzhi dang 'dra'o zhes bya ba mi rung ngo / /rigs kyi bu khyod smra ba ltar dgos pa'i gnas nges pa na rang bzhin yod do zhes bya ba mi rung ngo / /de ci'i phyir zhe na/ rgyu dang rkyen las ming khyer thob pa'i phyir ro/ /ji ste rgyu las ming</text></item>
<item><p>288b2</p><section>mdo sde</section><text>khyer thob na don yang rgyu las ming khyer thob bo/ /ji ltar rgyu las ming khyer thob pa zhe na/ dper na 'phral bar btags pa ni phreng ba zhes bya ba dang / mgul du btags pa ni do shal zhes bya ba dang / lag pa la btags</text></item>
<item><p>288b3</p><section>mdo sde</section><text>pa ni gdu bu ces bya ba dang / shing rta la btags pa ni 'khor lo zhes bya ba dang / shing dang rtswa las 'bar na shing dang rtswa'i zhes bya ba dang / rigs kyi bu shing thog ma skyes pa na mda' dang / mdung gi rang bzhin med mod kyi/ rgyu dang rkyen</text></item>
<item><p>288b4</p><section>mdo sde</section><text>kyis bzos mda' dang mdung du byed do/ /de bas na chos thams cad la rang bzhin yod ces bya ba'i mi rigs so/ /rigs kyi bu khyod smra ba ltar ru sbal thang las skyes kyang rang bzhin gyis chur 'gro ba dang / be'u 'brangs ma thag tu rang</text></item>
<item><p>288b5</p><section>mdo sde</section><text>bzhin gyis nu'o zhes bya ba de yang mi rung ngo / /de ci'i phyir zhe na/ chur 'gro ba rgyu dang rkyen ma yin la/ gnyis ka rgyu dang rkyen yin par 'dra na/ ci'i phyir me'i nang du mi 'gro/ 'brangs ma thag tu rang bzhin gyis nu ba rgyu dang rkyen ma</text></item>
<item><p>288b6</p><section>mdo sde</section><text>yin/ gnyis ka rgyu dang rkyen ma yin par 'dra bas ci'i phyir rwa la mi nu/ rigs kyi bu ji ste chos thams cad la rang bzhin yod de/ bstan cing bslabs kyang skyed bogs med do zhes smra na yod du mi rung ngo / /de ci'i phyir zhe na/ da ltar</text></item>
<item><p>288b7</p><section>mdo sde</section><text>bstan cing bslab pa las skyed bogs yod par snang ste/ de bas na rang bzhin zhes bya ba med par rig par bya'o/ /rigs kyi bu ji ste chos thams cad la rang bzhin zhes bya ba yod na bram ze thams cad lus kyi las yang dag par bya ba'i phyir lug</text></item>
<item><p>288b8</p><section>mdo sde</section><text>bsad de lha rjed pa'i mi rigs so/ /ji ste rjed pas dag par gyur na rang bzhin yang med par rig par bya'o/ /rigs kyi bu 'jig rten gyi smra ba'i chos la rnam pa gsum ste/ bya ba dang byed pa dang byas pa'o/ /ji ste chos thams cad la</text></item>
<item><p>289a1</p><section>mdo sde</section><text>rang bzhin yod na ci'i phyir 'jig rten na rnam pa gsum du btags par gyur/ rnam pa gsum du btags pa las na thams cad la rang bzhin med par mngon no/ /rigs kyi bu ji ste chos thams cad la rang bzhin yod</text></item>
<item><p>289a2</p><section>mdo sde</section><text>na chos thams cad la so sor nges pa'i rang bzhin yod par 'gyur ro/ /ji ste gcig tu chad pa'i nges pa'i rang bzhin yod na bu ram gyi shing las ci'i phyir skom dang / sha kha ra dang bu ram dang chang dang kha ba'i chang du 'gyur/ ji ste rang bzhin</text></item>
<item><p>289a3</p><section>mdo sde</section><text>gcig na ci'i phyir dngos po de dag byung bar gyur/ ji ste dngos po gcig po las de lta bu dag byung na/ chos thams cad la rang bzhin gcig tu nges te so so'i rang bzhin gcig tu mi rung bar rig par bya'o/ /rigs kyi bu ji ste chos thams</text></item>
<item><p>289a4</p><section>mdo sde</section><text>cad rang bzhin gcig tu nges na/ ci'i phyir 'phags pa dag bu ram shing gi skom dang sha kha ra dang bu ram gyi tshe btung du rung la/ chang gi tshe btung du mi rung zhing phyir yang kha ba'i chang du gyur pa na btung du rung / de bas na nges pa'i rang bzhin med par</text></item>
<item><p>289a5</p><section>mdo sde</section><text>rig par bya'o/ /ji ste nges pa'i rang bzhin med na rgyu dang rkyen las ma gyur ces byar ga la rung / rigs kyi bu khyod kyis chos thams cad la rang bzhin yod do zhes bya ba ji lta bur dpe bstan du rung / ji ste dpe brjod du yod na chos thams cad la</text></item>
<item><p>289a6</p><section>mdo sde</section><text>rang bzhin med par rig par bya/ /ji ste rang bzhin yod na ni dpe byar med par rig par bya'o/ /'jig rten na mkhas pa shes rab can dpe ston te/ de bas na chos thams cad rang bzhin med pa dang rang bzhin gcig tu nges pa med par rig</text></item>
<item><p>289a7</p><section>mdo sde</section><text>par bya'o/ /rigs kyi bu khyod smra ba ltar lus snga 'am nyon mongs pa snga zhes bya ba de yang mi rung ngo / /de ci'i phyir zhe na/ ji ste ngas lus snga'o zhes brjod na ni khyod kyis nga dang 'thun no zhe 'am/ lus mi snga'o zhes brgal du yang rung na/</text></item>
<item><p>289a8</p><section>mdo sde</section><text>rigs kyi bu sems can thams cad kyi lus dang nyon mongs pa ni gnyis ka snga phyi med de/ dus gcig du yod do/ /de ltar dus gcig tu yod mod kyi/ 'on kyang nyon mongs pa'i rgyu las lus yod par gyur gyi lus kyi rgyu las nyon mongs</text></item>
<item><p>289b1</p><section>mdo sde</section><text>par gyur pa ma yin no/ /ji ste khyod kyi yid la dper na mi'i mig gnyis kyang dus gcig tu thob ste gcig la gcig mi ltos pa ni g.yas pa g.yon pa la mi bltos la g.yon pa 'ang g.yas pa la mi ltos pa dang 'dra bar nyon mongs pa dang lus</text></item>
<item><p>289b2</p><section>mdo sde</section><text>kyang de dang 'dra bar sems na de yang mi rung ngo / /de ci'i phyir zhe na/ rigs kyi bu 'jig rten na mig gis bltar snang ba me mar gyi snying po dang snang ba gnyis dus gcig tu yod mod kyi/ snying po'i rgyus snang bar gyur gyi snying po med pa las snang ba</text></item>
<item><p>289b3</p><section>mdo sde</section><text>ni ma yin no/ /rigs kyi bu ci khyod kyi yid la lus mi snga bas rgyu med par sems na de yang mi rung ngo / /de ci'i phyir zhe na/ ji ste lus snga bas rgyu dang rkyen med pa'i phyir med pa zhes bya na lta khyod kyang chos thams cad la rgyu dang rkyen med do zhes</text></item>
<item><p>289b4</p><section>mdo sde</section><text>smra ba'i rigs so/ /ji ste bltar mi snang ba'i phyir de skad ces mi smra na yang da ltar rdza ma la sogs pa rgyu dang rkyen las byung bar mngon sum du bltar snang na ci'i phyir de skad ces mi smra/ ji ltar rdza ma dang 'dra bar lus snga ba'i rgyu dang rkyen kyang de</text></item>
<item><p>289b5</p><section>mdo sde</section><text>bzhin du rig par bya'o/ /rigs kyi bu snang yang rung mi snang yang rung chos thams cad rgyu dang rkyen las byung gi rang bzhin med do/ /rigs kyi bu ji ste chos thams cad la rang bzhin yod de/ rgyu dang rkyen med do zhes smra na/ khyod ci'i phyir chen</text></item>
<item><p>289b6</p><section>mdo sde</section><text>po lnga yod do zhes smra/ chen po bzhi'i rang bzhin nyid ni rgyu dang rkyen yin no/ /rigs kyi bu chen po bzhi'i rgyu dang rkyen ni de lta bu yin mod kyi/ chos thams cad kyang chen po bzhi'i rgyu dang rkyen du 'thun no zhes smra ba'i mi rigs so/ /</text></item>
<item><p>289b7</p><section>mdo sde</section><text>dper na 'jig rten gyi gtam du rab tu byung ba thams cad ni tshul khrims srung ba la brtson pa yin pas gdol pa la sogs pa yang de bzhin du tshul khrims srung ba la brtson pa yin no zhes brjod pa dang 'dra bar 'gyur ro/ /rigs kyi bu khyod smra ba</text></item>
<item><p>289b8</p><section>mdo sde</section><text>ltar chen po bzhi la nges pa'i rang bzhin yod do zhes smra ba ni ngas bltas na rang bzhin de ni 'gyur ba ste nges pa ma yin no/ /rigs kyi bu khyod kyis chos la mar dang spra tshil dang sra rtsi las zhes bya ste/ khyod kyis sa zhes btags pa de ni ma nges</text></item>
<item><p>290a1</p><section>mdo sde</section><text>te bar bar ni chu lta bur yang btub/ bar bar ni sa lta bur yang btub ste/ de bas na rang bzhin gyis sra ba'o zhes byar mi rung ngo / /rigs kyi bu khyod kyi chos la tshon mo stengs dang / zha nye dang / zangs dang lcags dang gser</text></item>
<item><p>290a2</p><section>mdo sde</section><text>dang / dngul la me'o zhes bya ba de la rang bzhin bzhi yod de/ 'bab pa'i tshe ni chu zhes bya/ g.yo ba'i tshe ni rlung zhes bya/ tsha ba'i tshe ni me zhes bya/ sra ba'i tshe ni sa zhes bya na ci'i phyir de la nges par me'i rang bzhin no zhes gdags/</text></item>
<item><p>290a3</p><section>mdo sde</section><text>rigs kyi bu chu'i rang bzhin ni 'bab pa ste/ gal te chu 'khyags kyang de la sa zhes mi bya'o/ /'on kyang chu zhes bya'i de ci'i phyir zhe na/ dba' rlabs g.yo ba'i tshe rlung zhes mi bya'o/ /de ltar g.yo ba la rlung zhes mi bya na 'khyags kyang chu</text></item>
<item><p>290a4</p><section>mdo sde</section><text>ma yin zhes byar mi rung ngo / /de ltar dngos po gnyis po yang rgyu dang rkyen las gyur na ci'i phyir chos thams cad rgyu dang rkyen las ma gyur ces smra/ rigs kyi bu ji ste dbang po lnga rang bzhin gyis mthong ba dang thos pa dang tshor ba dang / shes</text></item>
<item><p>290a5</p><section>mdo sde</section><text>pa dang reg pa yang rang bzhin yin te/ rgyu dang rkyen las ma gyur to zhes bya ba ni mi rung ngo de ci'i phyir zhe na/ rigs kyi bu rang bzhin nyid kyis rang bzhin mi 'gyur ba zhig yin na mig gi rang bzhin mthong ba yang rtag tu mthong ba'i rigs te/ mthong</text></item>
<item><p>290a6</p><section>mdo sde</section><text>ba dang mi mthong ba'i dus kyang med pa'i rigs so/ /de bas na rgyu dang rkyen gyis mthong gi rgyu dang rkyen med pa las ma yin par rig par bya'o/ /rigs kyi bu khyod smra ba ltar 'dod chags skye ba dang rnam par grol ba ni yul lnga'i rgyu las ma yin no zhes</text></item>
<item><p>290a7</p><section>mdo sde</section><text>bya ba de ni nga mi rung ngo / /de ci'i phyir zhe na/ rigs kyi bu 'dod chags skye ba dang rnam par grol ba yul lnga po'i rgyu las ma gyur mod kyi/ mi dge ba rnam par rtog pa'i phyir 'dod chags skye'o/ /dge bar rnam par rtogs pa'i phyir rnam par grol</text></item>
<item><p>290a8</p><section>mdo sde</section><text>bar 'gyur ro/ /rigs kyi bu nang gi rgyu dang rkyen gyis 'dod chags skye ba dang rnam par grol bar 'gyur ro/ /pha rol gyi rgyu dang rkyen gyis skye zhing rgyas par 'gyur ro/ /de bas na khyod chos thams cad la so so'i rang bzhin yod de 'dod chags skye</text></item>
<item><p>290b1</p><section>mdo sde</section><text>ba dang rnam par grol ba yang yul lnga'i rgyu las ma yin zhes bya ba de mi rung ngo / /rigs kyi bu khyod smra ba ltar dbang po rnams dang ldan pa rnams ni dbul phongs la dbang po yang med/ dbang po dang mi ldan zhing nyams pa ni longs spyod che zhing dbang</text></item>
<item><p>290b2</p><section>mdo sde</section><text>dang ldan te/ de las bltas na rang bzhin yod de rgyu dang rkyen las ma yin no zhes bya ba de mi rung ngo / /de ci'i phyir zhe na/ sems can ni las las 'bras bu rnam par smin te/ de ltar 'bras bu rnam par smin pa yang rnam pa gsum ste/</text></item>
<item><p>290b3</p><section>mdo sde</section><text>mngon sum du smin pa dang / skyes nas smin pa dang phyis smin pa'o/ /dbul phongs pa dang phyug skyid pa dang dbang po dang ldan pa dang mi ldan pa yang so so ba yin no/ /rang bzhin yod na dbang po dang ldan pa ni longs spyod che ba'i rigs/ longs spyod</text></item>
<item><p>290b4</p><section>mdo sde</section><text>che ba ni dbang po dang ldan pa'i rigs so/ /de de ltar ma gyur pas de bas na nges par rang bzhin med de rgyu dang rkyen las gyur to/ /rigs kyi bu khyod smra ba ltar 'jig rten na byis pa shed ma bye ba yul lnga po bye brag mi phyed pas bar bar ni ngu /</text></item>
<item><p>290b5</p><section>mdo sde</section><text>bar bar ni rgod de/ de bas na thams cad la rang bzhin yod de zhes bya ba de yang mi rung ngo / /de ci'i phyir zhe na/ ji ste rang bzhin yod na dgod pa yang rtag tu dgod/ ngu ba yang rtag tu ngu ba'i rigs te/ res 'ga' ni dgod/ res 'ga'</text></item>
<item><p>290b6</p><section>mdo sde</section><text>ni ngu ba'i mi rigs so/ /de ltar res 'ga' ni dgod/ res 'ga' ni ngu ba las na thams cad rgyu dang rkyen las 'gyur bar rig par bya ste/ de bas na chos thams cad la rang bzhin yod de rgyu dang rkyen las ma yin no zhes bya ba'i mi rigs</text></item>
<item><p>290b7</p><section>mdo sde</section><text>so/ /kun du rgyus gsol pa/ bcom ldan 'das gal te chos thams cad rgyu dang rkyen las byung ba yin na/ lus 'di rgyu dang rkyen gang las byung / bcom ldan 'das kyis bka' stsal pa/ rigs kyi bu lus 'di'i rgyu dang rkyen ni nyon</text></item>
<item><p>290b8</p><section>mdo sde</section><text>mongs pa dang las so/ /kun du rgyus gsol pa/ bcom ldan 'das lus 'di nyid nyon mongs pa dang las las gyur na nyon mongs pa dang las 'di gcad du rung ngam/ bcom ldan 'das kyis bka' stsal pa/ de de bzhin te/</text></item>
<item><p>291a1</p><section>mdo sde</section><text>de de bzhin no/ /kun du rgyus yang gsol pa/ bcom ldan 'das bdag la rnam par phye ste bstan pas bdag gis thos nas gnas 'di nyid las ma g.yos par yongs su chod par mdzad du gsol/ bcom ldan 'das</text></item>
<item><p>291a2</p><section>mdo sde</section><text>kyis bka' stsal pa/ rigs kyi bu gal te mtha' gnyis shes la dbu ma la thogs pa med na gang zag des ni nyon mongs pa dang las yongs su chod par 'gyur ro/ /kun du rgyus gsol pa/ bcom ldan 'das bdag gis ni shes shing</text></item>
<item><p>291a3</p><section>mdo sde</section><text>rtogs te dam pa'i chos la chos kyi mig rnam par dag go/ /bcom ldan 'das kyis bka' stsal pa/ ji lta bur shes shing rtogs/ gsol pa/ bcom ldan 'das mtha' gnyis ni gzugs dang / gzugs kyi rnam par</text></item>
<item><p>291a4</p><section>mdo sde</section><text>grol ba'o/ /dbu ma zhes bgyi ba ni 'phags pa'i lam brgyad de/ tshor ba dang / 'du shes dang / 'du byed dang / rnam par shes pa yang de bzhin du rgyas par bya'o/ /bcom ldan 'das kyis bka' stsal pa/ legs so legs so/ /</text></item>
<item><p>291a5</p><section>mdo sde</section><text>rigs kyi bu mtha' gnyis shin du rtogs te/ nyon mongs pa dang las yongs su chod do/ /gsol pa/ bcom ldan 'das bdag rab tu byung zhing bsnyen par rdzogs par gsol lo/ /bcom ldan 'das kyis legs par 'ongs so zhes</text></item>
<item><p>291a6</p><section>mdo sde</section><text>bka' stsal pas dge slong du gyur te/ de'i tshe khams gsum gyi nyon mongs pa kun chod nas dgra bcom pa'i 'bras bu thob par gyur to/ /de nas gzhan yang bram ze shin du rgyas pa zhes bya bas yang 'di skad ces gsol to/ /gau ta ma</text></item>
<item><p>291a7</p><section>mdo sde</section><text>bdag ci sems pa mkhyen nam/ bcom ldan 'das kyis bka' stsal pa/ rigs kyi bu mya ngan las 'das pa ni rtag pa'o/ /'dus byas ni mi rtag pa'o/ /yon po ni ngan par lta ba'o/ /drang po ni 'phags pa'i lam mo/ /</text></item>
<item><p>291a8</p><section>mdo sde</section><text>bram zes gsol pa/ gau ta ma ci'i rgyu ci'i rkyen gyis de skad ces gsungs/ bka' stsal pa/ rigs kyi bu khyod kyi yid la bsod snyoms byed pa ni rtag pa/ mgron du bos pa ni mi rtag pa/ yon po ni ma rabs/ drang po ni rgyal</text></item>
<item><p>291b1</p><section>mdo sde</section><text>mtshan no snyam sems te/ de bas na mya ngan las 'das pa ni rtag pa/ 'dus byas ni mi rtag pa/ yon po ni ngan par lta ba/ drang po ni 'phags pa'i lam brgyad de/ khyod kyis sngon sems pa lta bu ni ma yin no/ /bram zes gsol</text></item>
<item><p>291b2</p><section>mdo sde</section><text>pa/ gau ta ma bdag gis bsams pa yang dag par mkhyen no/ /'phags pa'i lam brgyad kyis sems can thams cad rnam par grol bar 'gyur ram/ de'i tshe bcom ldan 'das cang mi gsung ste lan ma btab bo/ /bram zes gsol</text></item>
<item><p>291b3</p><section>mdo sde</section><text>pa/ gau ta ma bdag gis bsams pa mkhyen na ci'i slad du bdag gis zhus pa'i lan ma gnang nas cang mi gsung bar bzhugs/ de nas tshe dang ldan pa kun shes kauN+Di n+yas 'di skad ces smras so/ /bram ze chen po gal te 'jig rten mtha'</text></item>
<item><p>291b4</p><section>mdo sde</section><text>yod dam mtha' med ces 'dri na de bzhin gshegs pa chos nyid kyis cang mi gsung ste lan mi 'debs so/ /'phags pa'i lam brgyad ni drang po'o/ /mya ngan las 'da' ba ni rtag pa'o/ /gal te 'phags pa'i lam brgyad la</text></item>
<item><p>291b5</p><section>mdo sde</section><text>nan tan byas na rnam par grol ba thob par 'gyur ro/ /ji ste nan tan ma byas na thob par mi 'gyur ro/ /bram ze chen po dper na mkhar chen po zhig ngos bzhi na thar ba'i khung dang lam med de sgo gcig pu yod na de'i sgo srungs mkhas pa shes</text></item>
<item><p>291b6</p><section>mdo sde</section><text>rab dang ldan na gang gtang ba'i rigs pa ni gtong ngo / /gang gtang ba'i mi rigs pa ni mi gtong ste/ ji snyed rgyu ba grangs nyid mi shes kyang / rgyu ba thams cad sgo de la rgyu bar nges par shes so/ /rigs kyi bu de bzhin gshegs pa yang de</text></item>
<item><p>291b7</p><section>mdo sde</section><text>dang 'dra ste/ mkhar ni mya ngan las 'da' ba'i dpe'o/ /sgo ni 'phags pa'i lam brgyad kyi dpe'o/ /sgo srungs ni de bzhin gshegs pa'i dpe'o/ /rigs kyi bu de bzhin gshegs pas zad pa dang mi zad pa'i lan ma gsungs mod kyi/</text></item>
<item><p>291b8</p><section>mdo sde</section><text>ji tsam du zad par 'gyur ba de ni 'phags pa'i lam brgyad nan tan byed pa las 'gyur ro/ /bram zes smras pa/ legs so legs so/ /btsun pa kauN+Di n+yas de bzhin gshegs pa dam pa'i chos ston pa la shin du mkhas so/ /</text></item>
<item><p>292a1</p><section>mdo sde</section><text>bdag kyang mkhar dang lam shes shing sgo srungs lta bur dad do/ /kauN+Di n+yas smras pa/ legs so/ /bram ze bla na med pa rgya che ba'i sems bskyed pa legs so/ /bcom ldan 'das kyis bka' stsal pa/ kun shes</text></item>
<item><p>292a2</p><section>mdo sde</section><text>kauN+Di n+ya de skad ma zer cig / bram ze 'di ni da gdod de ltar sems bskyed pa ma yin gyi/ kauN+Di n+ya sngon 'das pa'i dus na bcom ldan 'das tshad med pa snyed 'das pa'i snga rol na sangs rgyas bcom ldan 'das kun du 'od ces bya ba</text></item>
<item><p>292a3</p><section>mdo sde</section><text>de bzhin gshegs pa yang dag par rdzogs pa/ mkhyen pa dang zhabs su ldan pa/ bde bar gshegs pa/ 'jig rten rig pa/ bla na med pa/ skyes bu 'dul zhing kha lo sgyur ba/ lha dang mi'i ston pa sangs rgyas bcom ldan</text></item>
<item><p>292a4</p><section>mdo sde</section><text>'das 'jig rten du gshegs te/ sangs rgyas de la bla na med pa yang dag par rdzogs pa'i byang chub tu sems bskyed nas bskal pa bzang po 'dir mngon par sangs rgyas te/ chos kyi mtshan nyid khong du chud cing rtogs nas yun</text></item>
<item><p>292a5</p><section>mdo sde</section><text>ring mod kyi/ sems can gyi phyir mu stegs can du ston te mi shes pa ltar byed do/ /de bas na kauN+Di n+ya khyod bla na med pa'i sems bskyed pa legs so legs so zhes ma zer cig /de'i tshe bcom ldan 'das mkhyen bzhin du</text></item>
<item><p>292a6</p><section>mdo sde</section><text>tshe dang ldan pa kauN+Di n+ya la dge slong dga' bo da ltar gang na 'dug ces bka' stsal to/ /tshe dang ldan pa kauN+Di n+yas gsol pa/ bcom ldan 'das dge slong dga' bo ni da ltar shing sA la'i tshal 'di nas dpag tshad bcu gnyis kyi pha rol</text></item>
<item><p>292a7</p><section>mdo sde</section><text>na bdud drug khri bzhi stong snyed kyis yongs su gtse zhing mchis so/ /bdud de rnams de bzhin gshegs pa'i gzugs su sprul nas/ la la ni chos thams cad rten cing 'brel te 'byung ba yin no zhes smra/ la la ni chos thams</text></item>
<item><p>292a8</p><section>mdo sde</section><text>cad rten cing 'brel te 'byung ba ma yin no zhes smra/ la la ni rten cing 'brel te 'byung ba'i chos thams cad rtag pa yin no zhes smra/ la la ni rten cing 'brel te 'byung ba'i chos thams cad mi rtag pa yin no zhes smra/ la la ni</text></item>
<item><p>292b1</p><section>mdo sde</section><text>phung po lnga bden pa yin no zhes smra/ la la ni sgyu ma yin no zhes smra ste/ de bzhin du skye mched dang / khams dang / rgyas par ro/ /la la ni rten cing 'brel te 'byung ba yod do zhes smra/ la la ni rkyen bzhi 'ba' zhig</text></item>
<item><p>292b2</p><section>mdo sde</section><text>yod do zhes smra/ la la ni chos thams cad sgyu ma lta bu dang / sprul pa lta bu dang / smig rgyu ba lta bu'o zhes smra/ la la ni thos pa'i rgyu las chos thob bo zhes smra/ la la ni bsams pa'i rgyu las chos thob bo zhes smra/ la la ni</text></item>
<item><p>292b3</p><section>mdo sde</section><text>bsgoms pa'i rgyu las chos thob bo zhes smra/ la la ni mi sdug pa yang dag par rtogs pa'i chos smra/ la la ni dbugs phyi nang du rgyu ba'i chos smra/ la la ni dran pa nye bar gzhag pa bzhi yang dag par rtog pa smra/ la la ni yang dag pa'i spyod</text></item>
<item><p>292b4</p><section>mdo sde</section><text>pa'i don gsum dang thabs mkhas pa bdun po smra/ la la ni drod dang / spyi bo dang / bzod pa dang / 'jig rten mchog gi chos dang / slob pa dang / mi slob pa dang / byang chub sems dpa'i sa dang po nas sa bcu pa'i bar du smra'o/ /la la</text></item>
<item><p>292b5</p><section>mdo sde</section><text>ni stong pa nyid dang / mtshan ma med pa dang / smon pa med pa smra/ la la ni mdo'i sde dang / dbyangs kyis bsnyad pa'i sde dang / tshigs su bcad pa'i sde dang / lung du bstan pa'i sde dang / ched du brjod pa'i sde dang / da ltar dang / 'das</text></item>
<item><p>292b6</p><section>mdo sde</section><text>pa'i sde dang / skyes pa rabs kyi sde dang gleng gzhi'i sde dang / rtogs pa brjod pa'i sde dang / rmad du byung ba'i sde dang / shin du rgyas pa'i sde dang / gtan la dbab par bstan pa'i sde yang smra'o/ /la la ni dran pa nye bar gzhag pa bzhi dang /</text></item>
<item><p>292b7</p><section>mdo sde</section><text>yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam gyi yan lag brgyad smra'o/ /la la ni nang stong pa nyid dang / phyi stong pa nyid dang / phyi</text></item>
<item><p>292b8</p><section>mdo sde</section><text>nang stong pa nyid dang / 'dus byas stong pa nyid dang / 'dus ma byas stong pa nyid dang / thog ma dang mtha' ma med pa stong pa nyid dang / rang bzhin stong pa nyid dang / dor ba med pa stong pa nyid dang / mi dmigs pa stong pa nyid dang / rang gi</text></item>
<item><p>293a1</p><section>mdo sde</section><text>mtshan nyid stong pa nyid dang / mtshan ma med pa stong pa nyid dang / phung po stong pa nyid dang / khams stong pa dang / skye mched stong pa dang / dge ba stong pa dang / mi dge ba stong pa dang / lung du mi ston pa stong pa dang /</text></item>
<item><p>293a2</p><section>mdo sde</section><text>byang chub stong pa dang / lam stong pa dang / mya ngan las 'das pa stong pa dang / spyod pa stong pa dang / thob pa stong pa dang / don dam pa stong pa dang / stong pa nyid stong pa nyid dang / chen po stong pa nyid kyang ston to/ /la la ni mngon</text></item>
<item><p>293a3</p><section>mdo sde</section><text>par shes pa ston to/ /lus las chu dang me 'byung ste/ lus kyi stod nas chu 'bab na/ lus kyi smad nas me 'bar/ lus kyi smad nas chu 'bab na/ lus kyi stod nas me 'bar/ mchan g.yas pa 'og tu phab na mchan g.yon nas chu 'byung /</text></item>
<item><p>293a4</p><section>mdo sde</section><text>mchan g.yon pa 'og tu phab na g.yas nas chu 'byung / mchan khung gcig nas 'brug bsgrags na mchan khung gcig nas char 'bab pa yang ston to/ /la la ni sangs rgyas kyi zhing mang po yang ston to/ /la la ni byang chub sems dpa'</text></item>
<item><p>293a5</p><section>mdo sde</section><text>thog ma lhums nas bltam nas gom pa bdun bdun gshegs pa dang / pho brang na 'dod pa lnga la longs spyod pa dang / theg ma rab tu byung ba dang / dka' ba mdzad pa dang / byang chub kyi shing drung du gshegs te ting nge 'dzin du zhugs pa dang / bdud kyi</text></item>
<item><p>293a6</p><section>mdo sde</section><text>sde rnams phab nas chos kyi 'khor lo skor ba dang / rdzu 'phrul chen po bstan nas yongs su mya ngan las 'da' ba yang ston to/ /bcom ldan 'das dge slong dga' bos de lta bu'i dngos po dag mthong nas/ de yid la 'di snyam du rdzu 'phrul mngon ma</text></item>
<item><p>293a7</p><section>mdo sde</section><text>mthong ba 'di dag sus byas/ bcom ldan 'das shAkya thub pas mdzad pa ma yin nam snyam sems te/ langs sam smra 'am ci bgyi ba'i gtol ma mchis so/ /dge slong dga' bo ni bdud kyi zhags pas zin pa yang 'di snyam du sangs rgyas</text></item>
<item><p>293a8</p><section>mdo sde</section><text>bcom ldan 'das rnams kyis gsungs pa ni so sor mi mthun na/ bdag gis da gang gzung snyam sems so/ /bcom ldan 'das dge slong dga' bo ni de ltar sdug bsngal chen po myong ste/ de bzhin gshegs pa yid la dran yang dpung gnyen du</text></item>
<item><p>293b1</p><section>mdo sde</section><text>'gyur ba ma mchis pas/ 'khor gyi dkyil 'khor 'dir ma mchis pa lags so/ /de'i tshe byang chub sems dpa' sems dpa' chen po 'jam dpal gzhon nur gyur pas bcom ldan 'das la 'di skad ces gsol to/ /bcom ldan 'das</text></item>
<item><p>293b2</p><section>mdo sde</section><text>'khor gyi dkyil 'khor 'di na byang chub sems dpa' bla na med pa yang dag par rdzogs pa'i byang chub tu sems bskyed nas skye ba gcig lon pa dang / byang chub tu sems bskyed nas skye ba tshad med pa snyed lon te/ sangs rgyas tshad med pa snyed la</text></item>
<item><p>293b3</p><section>mdo sde</section><text>mchod pas mchod pa sems shin du brtan pas/ sbyin pa'i pha rol du phyin pa spyod pa yongs su rdzogs pa nas/ shes rab kyi pha rol du phyin pa'i bar du yongs su rdzogs te/ yon tan dang ldan pa yun ring po nas/ sangs rgyas tshad med pa</text></item>
<item><p>293b4</p><section>mdo sde</section><text>snyed la bsnyen bkur bgyis nas tshangs par spyod pa yongs su dag pa dang / byang chub kyi sems las phyir mi ldog pa dang / phyir mi ldog pa'i bzod pa thob pa dang / phyir mi ldog pa'i gzungs thob pa dang / chos kyi bzod pa thob pa dang / dpa'</text></item>
<item><p>293b5</p><section>mdo sde</section><text>bar 'gro ba'i ting nge 'dzin la sogs te ting nge 'dzin tshad med pa thob pa 'di dag gis ni theg pa chen po'i mdo sde la nam du yang the tsom mi 'byung zhing / dkon mchog gsum mtshan nyid gcig pa dang / rtag pa dang / gnas pa dang /</text></item>
<item><p>293b6</p><section>mdo sde</section><text>mi 'gyur mi 'pho ba rnam par 'byed cing ston pa la yang shin du mkhas te/ bsam gyis mi khyab pa'i chos thos na yang ngo mtshar rmad du mi 'dzin la/ stong pa nyid rnam pa mang po thos kyang sems mi zhum mi skrag pas chos thams cad kyi mtshan</text></item>
<item><p>293b7</p><section>mdo sde</section><text>nyid kyang mngon du rtogs par bgyid/ mdo sde bcu gnyis kyang 'dzin cing don la yang shin du mkhas te/ de ma lags pa sangs rgyas tshad med pa snyed kyi mdo sde gsung rab bcu gnyis kyang 'dzin nus pa mchis na ci'i slad du yongs su mya ngan</text></item>
<item><p>293b8</p><section>mdo sde</section><text>las 'das pa'i chos kyi rnam grangs 'di 'dzin mi nus snyam dgongs nas kauN+Di n+ya la dge slong dga' bo ga re zhes bka' stsal/ de nas bcom ldan 'das kyis 'jam dpal la 'di skad ces bka' stsal to/ /legs par nyon la shin du yid</text></item>
<item><p>294a1</p><section>mdo sde</section><text>la zung shig /rigs kyi bu nga mngon par sangs rgyas nas lo sum bcu lhag lon te/ rgyal po'i khab na bzhugs pa na de'i tshe de'i dus na ngas dge slong rnams la 'di skad ces bka' stsal to/ /dge slong dag khyed su zhig gis</text></item>
<item><p>294a2</p><section>mdo sde</section><text>de bzhin gshegs pas gsungs pa'i mdo sde bcu gnyis 'dzin cing nga'i g.yog kyang byed la/ bdag gi don yang byed nus shes bka' stsal pa na/ 'khor gyi nang na tshe dang ldan pa kun shes kauN+Di n+yas nga la 'di skad ces gsol to/ /bdag gis ni</text></item>
<item><p>294a3</p><section>mdo sde</section><text>de bzhin gshegs pas gsungs pa'i gsung rab bcu gnyis 'dzin cing / de bzhin gshegs pas mdzad pa'i g.yog dang / bdag gi don kyang bgyid nus so zhes gsol to/ /de la ngas 'di skad ces bka' stsal to/ /kauN+Di n+ya khyod</text></item>
<item><p>294a4</p><section>mdo sde</section><text>nyid kyang rgas 'khogs te/ g.yog sbyin dgos na khyod kyis nga'i g.yog ji ltar bya/ de nas shA ri'i bus gsol pa/ bdag gis ni gsung rab thams cad 'dzin cing mdzad pa thams cad kyi g.yog kyang bgyid la/ bdag gi don</text></item>
<item><p>294a5</p><section>mdo sde</section><text>yang bgyid nus so zhes gsol to/ /de'i tshe shA ri'i bu la yang khyod nyid kyang rgas 'khogs te g.yog dgos na/ nga'i g.yog ji ltar bya zhes bka' stsal pa nas dgra bcom pa lnga brgya'i bar du gsol nas ngas ma gnang ba ni de bzhin du rgyas</text></item>
<item><p>294a6</p><section>mdo sde</section><text>par rig par bya'o/ /de'i tshe maud gal ya na 'khor de'i nang du 'dus par gyur te/ de yid la 'di snyam du bsams so/ /de bzhin gshegs pas dge slong lnga brgya po gang yang g.yog tu ma gnang na/ bcom ldan 'das thugs gang la dad snyam</text></item>
<item><p>294a7</p><section>mdo sde</section><text>bsams te/ ting nge 'dzin la snyoms par zhugs na de bzhin gshegs pa'i thugs dga' bo la dgyes pa ni ji ltar nyi ma thog ma shar na nub phyogs kyi brtsig ngos la snang ba dang 'dra bar sems kyis rtogs nas ting nge 'dzin las langs te/ kauN+Di</text></item>
<item><p>294a8</p><section>mdo sde</section><text>n+ya la 'di skad ces smras so/ /btsun pa bdag gis brtags na/ de bzhin gshegs pa ni zhabs 'bring du dga' bo dgyes so/ /de nas kauN+Di n+ya dgra bcom pa lnga brgya dang bcas te dga' bo gang na bar song nas dga' bo la 'di skad</text></item>
<item><p>294b1</p><section>mdo sde</section><text>ces smras so/ /dga' bo khyod de bzhin gshegs pa'i zhabs 'bring du bskos kyis bzod pa long shig /dga' bos smras pa/ btsun pa bdag gis ni de bzhin gshegs pa'i zham ring bgyid pa'i rngo mi thog go/ /de ci'i phyir zhe na/</text></item>
<item><p>294b2</p><section>mdo sde</section><text>de bzhin gshegs pa ni seng ge'i rgyal po 'am/ klu 'am/ me lta bur byin che ba lags te/ bdag ni shin du yang zhan pas zhabs 'bring bgyid pa'i rngo mi thog go/ /dge slong rnams kyis smras pa/ dga' bo khyod nged kyis bsgo ba</text></item>
<item><p>294b3</p><section>mdo sde</section><text>bzhin du de bzhin gshegs pa'i zhabs 'bring gyis shig /phan pa dang bde ba chen po thob par 'gyur ro zhes lan gnyis lan gsum gyi bar du bsgo'o/ /yang dga' bos smras pa/ btsun pa bdag ni phan pa dang bde ba chen po yang mi 'tshal te/</text></item>
<item><p>294b4</p><section>mdo sde</section><text>de bzhin gshegs pa'i zhabs 'bring yang rngo mi thog go zhes smras so/ /de nas maud gal gyis dga' bo la smras pa/ khyod mi shes so/ /dga' bos smras pa/ btsun pa bdag la bstan du gsol/ maud gal gyis smras pa/ de bzhin</text></item>
<item><p>294b5</p><section>mdo sde</section><text>gshegs pas sngar dge 'dun gyi nang na zham ring ba btus na dgra bcom pa lnga brgya zhabs 'bring du gsol kyang / de bzhin gshegs pas ma gnang ste/ bdag gis ting nge 'dzin du zhugs te bltas na/ de bzhin gshegs pa'i thugs</text></item>
<item><p>294b6</p><section>mdo sde</section><text>khyod la dgyes par rtogs na/ khyod ci'i phyir mi btub/ dga' bos de skad ces smras pa thos nas thal mo sbyar te pus mo btsugs nas 'di skad ces smras so/ /btsun pa ji ste de lta bu zhig lags na de bzhin gshegs pas bdag</text></item>
<item><p>294b7</p><section>mdo sde</section><text>gis gsol ba rnam pa gsum zhig gnang na/ bdag gis dge 'dun gyi bka' bzhin du de bzhin gshegs pa'i zhabs 'bring bgyi'o/ /zhes smras so maud gal gyis smas pa khyod ci dang ci 'dod/ dga' bos smras pa/ bdag gis 'dod pa</text></item>
<item><p>294b8</p><section>mdo sde</section><text>gsum ni ji ste de bzhin gshegs pas na bza' rnying pa bdag la stsal na bdag mi 'tshal du gnang ba dang / ji ste de bzhin gshegs pa sbyin bdag gi der gshegs na bdag mi mchi ba dang / bdag dus ma mchis par gang yang mchi bar</text></item>
<item><p>295a1</p><section>mdo sde</section><text>gnang na/ bdag gis dge 'dun gyi bka' bzhin du de bzhin gshegs pa'i g.yog bgyi'o/ /de nas kauN+Di n+ya dang / dge slong lnga brgya po rnams phyir nga gang na bar lhags nas nga la 'di skad ces gsol to/ /bdag cag gis</text></item>
<item><p>295a2</p><section>mdo sde</section><text>dge slong dga' bo la bsgo na/ smon pa rnam pa 'di gsum gnang na bdag gis dge 'dun gyi bka' bzhin du bgyi'o zhes mchi'o/ /'jam dpal ngas de'i tshe na dga' bo la shin du legs so legs so zhes bya ba byin no/ /dge slong dga'</text></item>
<item><p>295a3</p><section>mdo sde</section><text>bo ni shes rab dang ldan pas dpyas su 'gyur ba snga nas shes so/ /de ci'i phyir zhe na/ gang zag dag khyod ni gos dang zas kyi phyir de bzhin gshegs pa'i g.yog byed do zhes smra bar gyur te/ de bas na na bza' rnying pa mi 'dod cing 'gron du mi</text></item>
<item><p>295a4</p><section>mdo sde</section><text>'gro'o zhes smras pa yin no/ /kau di n+yas dge slong dga' bo ni shes rab dang ldan pas ji ste 'gro ba la dus dang tshod bzung na/ 'khor bzhi po la phan pa dang bde ba'i don rgyas par byed mi nus te/ de bas na 'gro ba la dus med par gsol ba</text></item>
<item><p>295a5</p><section>mdo sde</section><text>yin no/ /kauN+Di n+ya ngas ni dge slong dga' bos gsol pa rnam pa gsum po yid bzhin du gnang ngo / /de nas maud gal phyir dge slong dga' bo'i gan du song ste/ dga' bo la 'di skad ces smras so/ /khyod kyi gsol ba rnam pa gsum</text></item>
<item><p>295a6</p><section>mdo sde</section><text>po kho bos gsol nas de bzhin gshegs pa thugs rje chen pos thams cad gnang ngo / /dga' bos smras pa/ btsun pa gal te bcom ldan 'das kyis gnang na/ bdag gis g.yog bgyi'o zhes smras so/ /'jam dpal dga'</text></item>
<item><p>295a7</p><section>mdo sde</section><text>bos nga'i g.yog lo nyi shu lhag cig byas te bsam gyis mi khyab pa rnam pa brgyad dang ldan no/ /brgyad gang zhe na/ 'di lta ste/ lo nyi shu lhag gi bar du nga'i g.yog byas kyang nga'i phyi bzhin 'gron du mi 'gro ba yin/ nga'i g.yog byas nas da tsam</text></item>
<item><p>295a8</p><section>mdo sde</section><text>gyi bar du na bza' rnying pa mi 'dod pa yin/ nga'i g.yog byas nas nga'i drung du 'ong ba na dus ma yin par mi 'ong ba yin/ nga'i g.yog byed de nyon mongs pa dang ldan yang nga'i zham ring du rgyal po'i pho brang dang rigs chen po btsun pa'i gnas su</text></item>
<item><p>295b1</p><section>mdo sde</section><text>phyin te/ bu mo bzang mo dang lha dang klu'i bu mo mthong yang 'dod pa'i sems mi skye ba yin/ nga'i g.yog byas nas ngas gsungs pa'i mdo sde bcu gnyis bzung nas lan cig thos nas phyir 'dri mi srid de/ ji ltar snod gcig gi nang na chu yod pa</text></item>
<item><p>295b2</p><section>mdo sde</section><text>snod gcig gi nang du byo ba dang 'dra ba yin te/ 'dri ba gcig ma gtogs pa ni rgyal 'tshab be ro zhes bya bas shAg gi rigs bsad nas grong khyer ser skya bshig pa na/ dga' bo de'i tshe shin du mi dga' nas skad chen por ngus te nga gang na bar</text></item>
<item><p>295b3</p><section>mdo sde</section><text>'ong nas nga la 'di skad ces gsol to/ /de bzhin gshegs pa yang grong khyer 'dir bltam la/ bdag kyang 'dir btsas te/ shAkya rigs su 'thun na ci'i slad du de bzhin gshegs pa ni mdangs yod pa'i 'od can du gyur la/</text></item>
<item><p>295b4</p><section>mdo sde</section><text>bdag ni mdangs ma mchis par gyur zhes gsol nas ngas de la 'di skad ces bka' stsal to/ /dga' bo nga ni stong pa'i ting nge 'dzin la nan tan mdzad pas khyod dang mi 'dra ba yin no/ /de nas lo gsum 'das nas phyir nga la 'di skad ces zhus</text></item>
<item><p>295b5</p><section>mdo sde</section><text>so/ /bcom ldan 'das bdag sngon grong khyer ser skyar de bzhin gshegs pa la stong pa'i ting nge 'dzin zhus pa bden nam brdzun zhes zhus nas ngas dga' bo la de de bzhin no/ /de de bzhin no/ /zhes bka' stsal pa yin/ nga'i g.yog byas nas pha</text></item>
<item><p>295b6</p><section>mdo sde</section><text>rol gyi sems shes pa'i ye shes ma thob mod kyi/ de bzhin gshegs pa ting nge 'dzin gang la bzhugs pa shes pa yin/ nga'i g.yog byas nas smon lam gyi ye shes ma thob mod kyi/ sems can gang de bzhin gshegs pa'i spyan sngar phyin na dge</text></item>
<item><p>295b7</p><section>mdo sde</section><text>sbyong gi 'bras bu mngon sum du thob pa dang / phyis thob par 'gyur ba dang / lha dang mi'i lus gang gis thob pa mngon sum du rtogs pa yin/ nga'i g.yog byas nas de bzhin gshegs pas dgongs te gsungs pa thams cad khong du chud</text></item>
<item><p>295b8</p><section>mdo sde</section><text>cing rtogs pa yin no/ /rigs kyi bu dge slong dga' bo ni de ltar bsam gyis mi khyab pa'i chos brgyad dang ldan te/ de bas na dge slong dga' bo ni mang du thos pa'i mdzod yin no zhes grags so/ /rigs kyi bu dge slong dga' bo ni chos rnam</text></item>
<item><p>296a1</p><section>mdo sde</section><text>pa brgyad dang ldan pas de bzhin gshegs pas gsungs pa'i mdo sde bcu gnyis 'dzin par 'gyur te/ brgyad gang zhe na/ 'di lta ste/ dad pa'i dbang po shin du brtan pa dang / shin du drang ba dang / lus la nad med</text></item>
<item><p>296a2</p><section>mdo sde</section><text>pa dang / brtson 'grus dang ldan pa dang / dran pa dang ldan pa dang / nga rgyal med pa dang / ting nge 'dzin dang shes rab tu ldan pa dang / thos pa las shes rab skye ba dang ldan pa yin te/ 'jam dpal sangs rgyas rnam par gzigs kyi nye</text></item>
<item><p>296a3</p><section>mdo sde</section><text>gnas mya ngan med ces bya ba yang 'di bzhin du chos brgyad dang ldan no/ /de bzhin gshegs pa gtsug tor can gyi nye gnas tsa pa ka la dang / sangs rgyas thams cad skyob kyi nye gnas u pa shan ta dang / sangs rgyas log par dad sel gyi nye</text></item>
<item><p>296a4</p><section>mdo sde</section><text>gnas pa te zhes bya ba dang / sangs rgyas gser thub bsod skyabs kyi nye gnas so te zhes bya ba dang / sangs rgyas 'od srung gi nye gnas ya ba mi ta zhes bya ba yang thams cad chos brgyad dang ldan te/ da ltar nga'i dga' bo yang chos brgyad dang ldan no/ /</text></item>
<item><p>296a5</p><section>mdo sde</section><text>de bas na dge slong dga' bo ni mang du thos pa'i mdzod ces grags so/ /rigs kyi bu khyod smra ba ltar 'khor gyi dkyil 'khor 'di na byang chub sems dpa' tshad med/ mtha' yas pa zhig 'dus mod kyi/ byang chub sems dpa' de dag kyang byams</text></item>
<item><p>296a6</p><section>mdo sde</section><text>pa chen po dang / snying rje chen pos byed dka' ba byed de/ de ltar byams pa dang / snying rje'i dbang gis so so na las yod la/ 'khor rnams gdul ba dang / bdag gi lus brgyan pa'i las byed de/ de bas na nga yongs su mya ngan las 'das na mdo sde sde</text></item>
<item><p>296a7</p><section>mdo sde</section><text>bcu gnyis brgyas par sgrogs mi nus so/ /ji ste byang chub sems dpas bar bar sgrogs na yang gzhan dag yid mi ches so/ /'jam dpal dge slong dga' bo ni nga'i gcung yin te/ lo nyi shu lhag gi bar du nga'i g.yog byas nas ci thos pa thams cad yongs</text></item>
<item><p>296a8</p><section>mdo sde</section><text>su 'dzin pa ni ji ltar snod gcig gi chu gcig gi nang du byo ba bzhin no/ /de bas na ngas dga' bo ga re zhes dris te/ yongs su mya ngan las 'da' ba'i mdo sde 'di 'dzin du gzhug pa'i phyir bos so/ /dge slong dga' bos gang ma thos pa'i rnams kyang byang</text></item>
<item><p>296b1</p><section>mdo sde</section><text>chub sems dpa' rnams la shin du rgyas par ston te/ dga' bos ci thos pa thams cad khong du chud cing rtogs par 'gyur ro/ /'jam dpal dge slong dga' bo ni da ltar 'di nas dpag tshad bcu gnyis kyi pha rol gnas gzhan zhig na bdud drug</text></item>
<item><p>296b2</p><section>mdo sde</section><text>khri bzhi stong snyed kyis rnam par gtse zhing 'dug gis/ khyod song la skad chen pos bdud rnams la legs par nyon cig /legs par nyon cig /de bzhin gshegs pas gsungs pa'i gzungs chen po ni 'di yin no zhes bsgo zhig /lha dang / klu dang /</text></item>
<item><p>296b3</p><section>mdo sde</section><text>dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang / mi ma yin pa dang / ri'i lha dang / shing gi lha dang / chu'i lha dang / rgya mtsho'i lha dang / khyim gyi lha la sogs te/ lha thams cad kyis gzungs kyi</text></item>
<item><p>296b4</p><section>mdo sde</section><text>ming 'di thos pa tsam gyis sti stang mi byed pa 'am/ gzungs kyi ming mi 'dzin pa gang yang med do/ /gzungs 'di ni sangs rgyas gang gA'i klung bcu'i bye ma snyed kyis gsungs te/ bud med kyi lus spong zhing sngon gyi gnas dran par 'gyur ro/ /gal</text></item>
<item><p>296b5</p><section>mdo sde</section><text>te tshangs par spyod pa dang / sha mi za ba dang / chang mi 'thung ba dang / dku bag mi za ba dang / gnas dben pa la dga' ba dang / rnam pa 'di lnga ltar byas te/ dad pa'i sems kyis gzungs 'di klog gam/ 'don tam/ glegs bam du 'dri na gang zag</text></item>
<item><p>296b6</p><section>mdo sde</section><text>des ni sdig pa mi dge ba'i las khrag khrig bdun bcu rtsa bdun las 'das par 'gyur ro/ /de nas bcom ldan 'das kyis bka' stsal pa/ sngags la/ a ma le/ bi ma le/ nir ma le/ mu ga le/ he ma la dza garbe/ sa man ta b+ha dre/ sha</text></item>
<item><p>296b7</p><section>mdo sde</section><text>ba tha sa dan ne/ pa ra ma ar+tha sa ra Ne/ ma na se/ a shud d+he/ bi la gi/ a ma le te/ ba lam mi/ ba lam ba swa re/ pu N+ye pu N+ye/ ma no la dai/ de'i tshe 'jam dpal gzhon nur gyur pas bcom ldan 'das las gzungs de mnos nas</text></item>
<item><p>296b8</p><section>mdo sde</section><text>dga' bo gang na bar song ste bdud rnams la 'di skad ces smras so/ /bdud gyi 'khor khyod legs par nyon cig /ngas bcom ldan 'das las mnos pa'i gzungs brjod par bya'o zhes smras so/ /bdud kyi rgyal pos gzungs 'di thos</text></item>
<item><p>297a1</p><section>mdo sde</section><text>ma thag tu bla na med pa yang dag par rdzogs pa'i byang chub tu sems bskyed de/ bdud kyi las yongs su spangs nas dga' bo yang btang ngo / /'jam dpal gzhon nu dga' bo dang bcas te phyir sangs rgyas gang na bar 'ongs nas phyin pa dang /</text></item>
<item><p>297a2</p><section>mdo sde</section><text>dga' bos sangs rgyas la phyag 'tshal te phyogs gcig tu 'dug go/ /de nas bcom ldan 'das kyis dga' bo la 'di skad ces bka' stsal to/ /shing sA la'i tshal gyi phyi rol na kun du rgyu shin du bzang po zhes bya ba lo brgya nyi shu lon te rgas shing 'khogs</text></item>
<item><p>297a3</p><section>mdo sde</section><text>pa/ mngon par shes pa lnga thob kyang nga rgyal ma btang ste 'du shes med 'du shes med min skye mched stengs kyi ting nge 'dzin thob nas thams cad mkhyen pa'i ye shes su bzung ste/ mya ngan las 'da' bar 'du shes so/ /khyod song la shin du bzang</text></item>
<item><p>297a4</p><section>mdo sde</section><text>po la 'di skad ces bsgo shig /de bzhin gshegs pa 'jig rten du byung ba ni me tog u dum ba ra dang 'dra ste/ do nub nam gyi gung la yongs su mya ngan las 'da' bar gshegs kyis/ bya ba yod na dus la bab kyis phyis 'gyod pa'i sems skyes sa re</text></item>
<item><p>297a5</p><section>mdo sde</section><text>zhes gyis shig /dga' bo khyod kyis bsgo na gdon mi za bar nyan par 'gyur ro/ /de ci'i phyir zhe na/ khyod sngon skye ba lnga brgya'i bar du shin du bzang po'i bur skyes te/ dga' zhing 'dod pa'i bag chags da dung ma zad pas/ de bas na khyod</text></item>
<item><p>297a6</p><section>mdo sde</section><text>kyis bsgo ba'i tshig nyan par 'gyur ro/ /de nas dga' bo sangs rgyas kyi bka' bzhin du shin du bzang po gang na bar song nas 'di skad ces smras so/ /skyes bu 'di ltar rig par gyis shig /de bzhin gshegs pa 'jig rten du 'byung ba ni me tog u</text></item>
<item><p>297a7</p><section>mdo sde</section><text>dum ba ra dang 'dra ste/ do nub nam gyi gung la yongs su mya ngan las 'da' bar gshegs kyis/ bya ba ci yod pa da dus la bab kyis phyis 'gyod pa med par bya'o/ /shin du bzang pos smras pa/ legs so/ /dga' bo bdag de bzhin gshegs pa gang</text></item>
<item><p>297a8</p><section>mdo sde</section><text>na bar 'gro'o/ /de nas dga' bo shin du bzang po dang 'grog te/ sangs rgyas gang na bar 'ongs nas shin du bzang pos sangs rgyas la bsnyun gsol nas 'di skad ces gsol to/ /gau ta ma bdag gis zhu ba zhu na/ bdag gis bsams pa bzhin</text></item>
<item><p>297b1</p><section>mdo sde</section><text>du bka' stsal du gsol/ bcom ldan 'das kyis bka' stsal pa/ shin du bzang po dus la bab kyis ci dang ci 'dod pa dris shig /ngas de dang de'i lan smra bar bya'o/ /gsol pa/ gau ta ma dge sbyong dang bram ze dag 'di skad smra ba mchis so/ /</text></item>
<item><p>297b2</p><section>mdo sde</section><text>sems can thams cad sdug bsngal ba dang bde ba myong ba ni thams cad kyang sngon gyi las lags te/ de bas na gal te tshul khrims bsrung ba la brtson zhing lus dang sems sdug bsngal bar gyur na/ sngon gyi las zad par 'gyur ro/ /sngon gyi las</text></item>
<item><p>297b3</p><section>mdo sde</section><text>zad na sdug bsngal zad par 'gyur ro/ /sdug bsngal zad na mya ngan las 'da'o zhes mchi ba'i don ji lta bu lags/ bcom ldan 'das kyis bka' stsal pa/ rigs kyi bu gal te dge sbyong ngam bram ze dag de skad ces smra ba yod na/ de la thugs brtse</text></item>
<item><p>297b4</p><section>mdo sde</section><text>ba'i phyir yang dang yang de'i drung du gshegs nas de la khyod 'di skad ces smra ba bden nam zhes dris te/ des bdag de skad ces smras pa bden no/ /de ci'i phyir zhe na/ gau ta ma bdag gis mngon du mthong ste/ sems can kha cig sdig pa mi dge ba'i</text></item>
<item><p>297b5</p><section>mdo sde</section><text>chos byed la longs spyod dang dbang du ldan pa yod do/ /kha cig ni dge ba'i las byed kyang dbul phongs te dbang dang mi ldan no/ /kha cig ni las mang byas kyang nor mi thob la/ kha cig ni ma bsgrubs kyang rang thob bo/ /kha cig ni byams pa'i</text></item>
<item><p>297b6</p><section>mdo sde</section><text>sems dang ldan te srog mi gcod kyang tshe thung la/ kha cig ni srog gcod pa la dga' yang tshe mthar phyin pa yod do/ /kha cig ni tshangs par spyod pa yongs su dag cing tshul khrims srung ba la brtson pa rnam par grol ba thob pa dang mi thob pa yang yod de/ de bas</text></item>
<item><p>297b7</p><section>mdo sde</section><text>na bdag gis sems can thams cad sdug bsngal ba dang bde ba myong ba ni sngon gyi las kyi rgyu dang rkyen yin no zhes smra na/ shin du bzang po de la ngas yang 'di skad ces 'dri'o/ /khyod kyis 'das pa'i las yang dag par mthong ngam/ gal te las yod pa</text></item>
<item><p>297b8</p><section>mdo sde</section><text>zhig yin na mang ngam nyung / da ltar dka' thub spyod pas ji tsam zhig med par 'gyur/ las de zad par 'gyur ba zhig gam zad par mi 'gyur/ las de zad par 'gyur na thams cad zad dam zhes 'dri'o/ /ji ste des nga la mi shes so zhes smra na ngas de'i</text></item>
<item><p>298a1</p><section>mdo sde</section><text>phyir dpe 'di bshad par bya'o/ /'di lta ste dper na mi zhig la dug mdas phog na/ de'i gnyen bshes dag mda' 'byin pa'i sman pa btsal nas mda' phyung na de'i lus rab tu bde bar 'gyur te/ phyis lo bcu lon kyang sman pa des mda' phyung nas</text></item>
<item><p>298a2</p><section>mdo sde</section><text>rma kha sman gyis bskus pas sos par gyur te rab tu bde ba yin no snyam gsal bar dran no/ /khyod kyis sngon 'das pa'i las kyang mi shes na/ ji ltar da ltar dka' thub spyod pas 'das pa'i las med par byed nus par shes shes 'dri'o/ /gal te des yang</text></item>
<item><p>298a3</p><section>mdo sde</section><text>'di skad du gau ta ma khyod la yang 'das pa'i las yod na/ nga yang 'ba' shig gi 'das pa'i las la smad du ci yod/ gau ta mas gsungs pa'i mdo sde las kyang 'di skad gsungs te/ phyug cing longs spyod dang ldan la dbang che ba zhig mthong na 'di ni</text></item>
<item><p>298a4</p><section>mdo sde</section><text>sngon sbyin pa byas pa yin no zhes bgyi ba de sngon gyi las ma yin nam zhes smra na yang de la ngas 'di skad ces bya'o/ /de ni rjes su dpags pas shes pa yin gyi yang dag par shes pa zhes mi bya'o/ /nga'i bstan pa la kha cig ni rgyu'i dbang gis 'bras bu shes la</text></item>
<item><p>298a5</p><section>mdo sde</section><text>kha cig ni 'bras bu las rgyu shes pa yang yod do/ /sangs rgyas kyis bstan pa la ni 'das pa'i las kyang yod la/ da ltar gyi las kyang yod de/ khyod ni de lta ma yin gyi/ 'das pa'i las 'ba' shig yod la/ da ltar gyi las med do/ /khyod kyi chos ni</text></item>
<item><p>298a6</p><section>mdo sde</section><text>thabs dang sbyor bas las gcod pa ma yin te/ nga'i bstan pa ni de lta ma yin gyi thabs dang sbyor bas gcod do/ /khyod ni las zad na sdug bsngal zad ces zer te/ nga ni de lta ma yin gyi nyon mongs pa zad na las dang sdug bsngal zad par 'gyur te/ de bas</text></item>
<item><p>298a7</p><section>mdo sde</section><text>na khyod kyi 'das pa'i las la nga smod pa yin no/ /yang 'di skad du gau ta ma bdag ni mi shes kyi/ slob dpon gyis 'di skad du bshad de/ bdag ma nyes so zhes zer na yang / ngas de la khyod kyi ston pa su yin zhes bya'o/ /des nga'i ston pa ni 'od srung rdzogs</text></item>
<item><p>298a8</p><section>mdo sde</section><text>byed yin no zhes zer na yang ngas de la khyod kyi ston pa la 'das pa'i las shes sam zhes legs par 'dri na ci nyes shes bya'o/ /ji ste khyod kyi ston pa mi shes zer na/ khyod de'i tshig ci'i phyir nyan/ ji ste shes shes smra na yang 'di skad dri'o/ /sdug bsngal</text></item>
<item><p>298b1</p><section>mdo sde</section><text>ba'i rgyu tha mas sdug bsngal rab dang 'bring myong bar 'gyur ram/ sdug bsngal gyi rgyu 'bring gis sdug bsngal tha ma dang rab myong bar 'gyur ram/ sdug bsngal gyi rgyu rab kyis sdug bsngal 'bring dang tha mar 'gyur ram zhes dri ste/ ji ste mi 'gyur ro zhes smra</text></item>
<item><p>298b2</p><section>mdo sde</section><text>na yang 'di skad du ston pa khyod ci'i phyir sdug bsngal dang bde ba myong ba ni 'das pa'i 'ba' shig yin gyi da ltar gyi ma yin no zhes smra/ yang 'di skad du da ltar gyi sdug bsngal de 'das pa'i dus kyi las yin nam zhes dris shig /ji ste 'das pa'i dus nas yod na</text></item>
<item><p>298b3</p><section>mdo sde</section><text>'das pa'i las ni thams cad zad pa yin no/ /ji ste thams cad zad pa zhig yin na ci'i phyir da ltar gyi lus 'dir myong bar 'gyur/ ji ste 'das pa'i dus la med na da ltar gyi dus 'ba' shig na yod pa zhig yin na/ ci'i phyir sems can rnams kyi</text></item>
<item><p>298b4</p><section>mdo sde</section><text>sdug bsngal dang bde ba ni thams cad sngon gyi las yin no zhes smra/ khyod kyis gal te da ltar dka' thub spyod pas 'das pa'i las med par 'gyur ro zhe na/ da ltar gyi dka' thub kyi spyod pa cis med par 'gyur/ med par mi 'gyur ba zhig yin na</text></item>
<item><p>298b5</p><section>mdo sde</section><text>sdug bsngal ni rtag par 'gyur ro/ /sdug bsngal rtag pa zhig yin na ci'i phyir sdug bsngal las rnam par grol lo zhes smra/ ji ste spyod pa gzhan zhig gis dka' thub spyod pa med par byed na/ 'das pa ni zad pa yin na ji ltar sdug bsngal yod</text></item>
<item><p>298b6</p><section>mdo sde</section><text>par rung / skyes bu de ltar dka' thub spyod pa de bde ba'i las byas pas sdug bsngal gyi 'bras bu myong bar 'gyur ba yod dam/ sdug bsngal gyi las byas pas bde ba'i 'bras bu myong bar 'gyur ba yod dam/ sdug bsngal yang med bde ba yang med pa'i</text></item>
<item><p>298b7</p><section>mdo sde</section><text>las kyis 'bras bu mi myong ba yod dam/ da ltar gyi rnam par smin pa las skye ba'i rnam par smin par 'gyur ba yod dam/ skye ba'i rnam par smin pa las da ltar gyi rnam par smin par 'gyur ba yod dam/ rnam par smin pa gnyis po las rnam par smin pa med pa</text></item>
<item><p>298b8</p><section>mdo sde</section><text>par 'gyur ba yod dam/ nges par rnam par smin pa las rnam par smin pa med par 'gyur ba yod dam/ rnam par smin pa med pa las nges par rnam par smin pa yod dam zhes dris shig / ji ste gau ta ma med ces zer na/ ngas yang de la 'di skad ces bya'o/ /</text></item>
<item><p>299a1</p><section>mdo sde</section><text>ji ste de ltar mi 'gyur na ci'i phyir dka' thub spyod/ de bas na nges par 'das pa'i chos kyang yod la/ da ltar gyi rgyu dang rkyen yang yod de/ de bas na ngas nyon mongs pa'i rkyen gyis las skyes so/ /las kyi rkyen gyis rnam par smin</text></item>
<item><p>299a2</p><section>mdo sde</section><text>pa myong bar gyur to zhes gsungs so/ /de bas na sems can thams cad la snga ma 'das pa'i las dang / da ltar gyi rgyu dang rkyen yod par rig par bya ste/ sngon 'das pa'i tshe las yod mod kyi/ da ltar gyi dus kyi zas dang skom gyi rgyu dang rkyen dgos so/ /</text></item>
<item><p>299a3</p><section>mdo sde</section><text>skyes bu khyod ji ste so so'i skye bo dag bde ba myong ba dang sdug bsngal myong ba ni sngon 'das pa'i las kyi rgyu dang rkyen yin no zhes smra na yang de mi rung ngo / /de ci'i phyir zhe na/ 'di lta ste dper na skyes bu zhig rgyal po la dgra dgrar 'gyur ba bsad na/ de'i rgyu de'i rkyen</text></item>
<item><p>299a4</p><section>mdo sde</section><text>gyis nor dang rin po che mang du thob bo/ /de ltar nor dang rin po che thob pas da ltar gyi dus na bde ba myong bar 'gyur te/ de ni da ltar gyi dus su bde bar 'gyur ba'i rgyu byas nas/ da ltar gyi dus su bde ba myong ba yin no/ /'di lta ste dper na mi zhig rgyal</text></item>
<item><p>299a5</p><section>mdo sde</section><text>po'i sras gang sdug pa zhig bsad na/ de'i rgyu de'i rkyen gyis lus dang srog yal bar 'gyur te/ de ni da ltar gyi dus su sdug bsngal du 'gyur ba'i rgyu byas nas da ltar gyi dus su sdug bsngal rnam par smin pa yin no/ /skyes bu sems can thams</text></item>
<item><p>299a6</p><section>mdo sde</section><text>cad kyi da ltar gyi dus kyi rgyu ni chen po bzhi dang / dus dang / tshod dang / sa dang / me las gyur te/ sdug bsngal dang bde ba myong ngo / /de bas na sems can thams cad ni nges par sngon gyi las kyis sdug bsngal dang bde ba myong ba yin no/ /skyes</text></item>
<item><p>299a7</p><section>mdo sde</section><text>bu ji ste las bcad pa'i rgyu dang rkyen gyi mthu las rnam par grol bar 'gyur na 'phags pa thams cad rnam par grol ba ma yin no/ /de ci'i phyir zhe na/ sems can thams cad kyi sngon gyi las ni thog ma dang tha ma med pa'i phyir ro/ /de bas na ngas</text></item>
<item><p>299a8</p><section>mdo sde</section><text>ni 'phags pa'i lam bsgom pa ni/ lam gyis thog ma dang tha ma pa'i las rnam par bzlog par 'gyur ro zhes gsungs so/ /skyes bu ji ste dka' thub spyod pas lam thob na byol song thams cad kyis kyang byang chub thob pa'i rigs so/ /de bas</text></item>
<item><p>299b1</p><section>mdo sde</section><text>na sngar sems gdul bar bya'i lus gdul ba ma yin no/ /de bas na ngas mdo sde las kyang gsungs te/ tshal gcod na shing ma gcod cig /de ci'i phyir zhe na/ tshal las 'jigs pa skye'i shing las skye ba ma yin no/ /lus gdul</text></item>
<item><p>299b2</p><section>mdo sde</section><text>bar 'dod na sngar sems gdul bar bya'o/ /sems ni tshal gyi dpe'o/ /lus ni shing gi dpe'o/ /shin du bzang pos gsol pa/ bcom ldan 'das bdag gis ni sems sngar btul lags so/ /bcom ldan 'das kyis bka' stsal pa/</text></item>
<item><p>299b3</p><section>mdo sde</section><text>rigs kyi bu khyod kyis ji lta bur sems sngar btul/ shin du bzang pos gsol pa/ bcom ldan 'das bdag gis ni 'dod pa la mi rtag pa dang / bde ba med pa dang / yongs su ma dag par yid la byas te/ gzugs la rtag pa dang / bde ba</text></item>
<item><p>299b4</p><section>mdo sde</section><text>dang / bdag dang / yongs su dag par brtags so/ /de ltar rtogs nas 'dod pa'i khams kyi nyon mongs pa chod de/ gzugs kyi skye mched thob bo/ /de bas na bdag gis ni sems sngar btul lo/ /de nas gzugs la brtags na gzugs</text></item>
<item><p>299b5</p><section>mdo sde</section><text>ni mi rtag ste/ rma 'am/ shu ba 'am/ gdug pa 'am/ zug rngu lta bur rtogs so/ /gzugs med pa la ni rtag pa dang / rnam par dag pa dang / rab tu zhi bar mthong ste/ de ltar rtogs nas gzugs kyi khams kyi nyon mongs pa zad pas</text></item>
<item><p>299b6</p><section>mdo sde</section><text>gzugs med pa'i skye mched thob bo/ /de bas na bdag gis sems ni sngar btul lo/ /de nas yang 'du shes la brtags na mi rtag pa dang / rma dang / shu ba dang / gdug pa dang / zug rngu lta bur rtogs te/ de ltar rtogs nas 'du shes</text></item>
<item><p>299b7</p><section>mdo sde</section><text>med 'du shes med min skye mched stengs kyi ting nge 'dzin thob bo/ /de ltar 'du shes med 'du shes med min skye mched stengs ni thams cad mkhyen pa'i ye shes yin te/ rab tu zhi ba/ rnam par dag pa/ ltung ba med pa/ rtag pa mi 'gyur ba ste/ de bas na bdag</text></item>
<item><p>299b8</p><section>mdo sde</section><text>gis sems btul lo// //'phags pa yongs su mya ngan las 'das pa chen po'i mdo/ bam po lnga bcu bzhi pa/ bcom ldan 'das kyis bka' stsal pa/ rigs kyi bu khyod kyis ji ltar na sems btul/ khyod kyis</text></item>
<item><p>300a1</p><section>mdo sde</section><text>thob pa ni 'du shes med 'du shes med min stengs kyi ting nge 'dzin te/ de yang 'du shes zhes bya'o/ /mya ngan las 'da' ba ni 'du shes med pa yin na ci'i phyir mya ngan las 'da' ba thob pa zhes bya/ rigs kyi bu sngar khyod</text></item>
<item><p>300a2</p><section>mdo sde</section><text>kyis sngar 'du shes sbom po la ni smod na da ci'i phyir 'du shes phra mo la chags te smad pa mi shes/ de ltar 'du shes med 'du shes med min skye mched stengs kyang 'du shes zhes bya ste/ rma lta bu/ shu ba lta bu/ gdug pa lta bu/ zug rngu lta bu'o/ /rigs</text></item>
<item><p>300a3</p><section>mdo sde</section><text>kyi bu khyod kyi ston pa ur to lam pa dbang po rno la yid gzhungs pa yang 'du shes med 'du shes med min skye mched mchod de/ lus ngan pa myong bar 'gyur na gzhan lta smos kyang ci dgos/ shin du bzang pos gsol pa/ bcom ldan 'das ji ltar na sid</text></item>
<item><p>300a4</p><section>mdo sde</section><text>pa thams cad gcod par 'gyur/ bcom ldan 'das kyis bka' stsal pa/ rigs kyi bu gal te yang dag pa'i 'du shes spyod na gang zag des ni srid pa thams cad chod par 'gyur ro/ /shin du bzang pos gsol pa/ bcom ldan 'das yang dag pa'i 'du</text></item>
<item><p>300a5</p><section>mdo sde</section><text>shes shes bgyi ba ji lta bu lags/ rigs kyi bu 'du shes med pa'i 'du shes ni yang dag pa'i 'du shes shes bya'o/ /gsol pa/ bcom ldan 'das ji ltar na 'du shes ma mchis pa'i 'du shes shes bgyi/ rigs kyi bu chos thams cad la bdag gi mtshan</text></item>
<item><p>300a6</p><section>mdo sde</section><text>nyid med/ gzhan gyi mtshan nyid med/ bdag dang gzhan gyi mtshan nyid med/ rgyu med pa'i mtshan nyid med/ byas pa'i mtshan nyid med/ song ba'i mtshan nyid med/ byed pa'i mtshan nyid med/ myong ba'i mtshan nyid med/ chos kyi mtshan nyid med/ chos</text></item>
<item><p>300a7</p><section>mdo sde</section><text>ma yin pa'i mtshan nyid med/ pho dang mo'i mtshan nyid med/ skyes bu'i mtshan nyid med/ rdul phra mo'i mtshan nyid med/ dus dang tshod kyi mtshan nyid med/ bdag tu byas pa'i mtshan nyid med/ gzhan du byas pa'i mtshan nyid med/ bdag dang gzhan du</text></item>
<item><p>300a8</p><section>mdo sde</section><text>byas pa'i mtshan nyid med/ yod pa'i mtshan nyid med/ med pa'i mtshan nyid med/ skyes pa'i mtshan nyid med/ bskyed pa'i mtshan nyid med/ rgyu'i mtshan nyid med/ rgyu las rgyur 'gyur ba'i mtshan nyid med/ 'bras bu'i mtshan nyid med/ 'bras</text></item>
<item><p>300b1</p><section>mdo sde</section><text>bu las 'bras bur 'gyur ba'i mtshan nyid med/ nyin dang mtshan gyi mtshan nyid med/ snang ba dang mun pa'i mtshan nyid med/ mthong ba'i mtshan nyid med/ mthong bar byed pa'i mtshan nyid med/ thos pa'i mtshan nyid med/ thos par byed pa'i</text></item>
<item><p>300b2</p><section>mdo sde</section><text>mtshan nyid med/ tshor ba dang shes pa'i mtshan nyid med/ tshor ba dang shes par byed pa'i mtshan nyid med/ byang chub kyi mtshan nyid med/ byang chub thob par byed pa'i mtshan nyid med/ las kyi mtshan nyid med/ las kyi bdag po'-i mtshan nyid med/</text></item>
<item><p>300b3</p><section>mdo sde</section><text>nyon mongs pa'i mtshan nyid med/ nyon mongs pa'i bdag po'-i mtshan nyid med pa'o/ /rigs kyi bu mtshan nyid gang du 'gog pa de ni yang dag pa'i mtshan nyid ces bya'o/ /rigs kyi bu chos thams cad ni mi bden pa ste/ gang du 'gog pa de na</text></item>
<item><p>300b4</p><section>mdo sde</section><text>yang dag pa zhes bya/ yang dag pa'i 'du shes zhes bya/ chos kyi dbyings zhes bya/ mthar phyin pa'i ye shes zhes bya/ don dam pa zhes bya/ don dam pa'i stong pa nyid ces bya'o/ /rigs kyi bu mtshan nyid dang / chos kyi dbyings dang / mthar phyin</text></item>
<item><p>300b5</p><section>mdo sde</section><text>pa'i ye shes dang / don dam pa'i bden pa dang / don dam pa'i stong pa nyid la shes rab tha mas yang dag par spyod na nyan thos kyi byang chub thob par 'gyur ro/ /shes rab 'bring gis yang dag par spyod na rang rgyal ba'i byang chub thob par 'gyur ro/ /shes</text></item>
<item><p>300b6</p><section>mdo sde</section><text>rab mchog gis yang dag par spyod na bla na med pa'i byang chub thob par 'gyur ro/ /chos 'di bstan pa na byang chub sems dpa' brgya phrag stong gis tshe gcig gis thogs pa'i yang dag pa'i 'du shes thob bo/ /byang chub sems dpa' khri lnga stong snyed kyis</text></item>
<item><p>300b7</p><section>mdo sde</section><text>tshe gnyis kyis chos kyi dbyings thob bo/ /byang chub sems dpa' nyi khri lnga stong gis mthar phyin pa'i ye shes thob par gyur to/ /byang chub sems dpa' sum khri lnga stong gis don dam pa'i bden pa thob bo/ /don dam pa'i bden pa ni don dam</text></item>
<item><p>300b8</p><section>mdo sde</section><text>pa'i stong pa nyid ces kyang bya/ dpa' bar 'gro ba'i ting nge 'dzin ces kyang bya'o/ /byang chub sems dpa' bzhi khri lnga stong snyed kyis nam mkha' lta bu'i ting nge 'dzin thob bo/ /nam mkha' lta bu'i ting nge 'dzin ni rgya chen po'-i ting nge 'dzin ces bya/</text></item>
<item><p>301a1</p><section>mdo sde</section><text>ye shes kyi phyag rgya'i ting nge 'dzin ces bya'o/ /byang chub sems dpa' lnga khri lnga stong gis ni phyir mi ldog pa'i bzod pa thob par gyur to/ /phyir mi ldog pa'i bzod pa ni chos kyi bzod pa zhes kyang bya/ chos dbyings lta bu zhes kyang</text></item>
<item><p>301a2</p><section>mdo sde</section><text>bya'o/ /byang chub sems dpa' drug khri lnga stong snyed kyis ni gzungs thob par 'gyur ro/ /gzungs ni dran pa chen po'i sems zhes kyang bya/ thogs pa med pa'i ye shes zhes kyang bya'o/ /byang chub sems dpa' bdun khri lnga stong snyed kyis ni</text></item>
<item><p>301a3</p><section>mdo sde</section><text>seng ge'i sgra zhes bya ba'i ting nge 'dzin thob par gyur to/ /seng ge'i sgra'i ting nge 'dzin ni rdo rje lta bu'i ting nge 'dzin ces kyang bya/ ye shes kyi phyag rgya'i ting nge 'dzin ces kyang bya'o/ /byang chub sems dpa' brgyad khri lnga stong snyed kyis ni mnyam pa'i</text></item>
<item><p>301a4</p><section>mdo sde</section><text>ting nge 'dzin thob par gyur to/ /mnyam pa'i ting nge 'dzin de ni byams pa chen po dang snying rje chen po zhes kyang bya'o/ /sems can grangs med pa gang gA klung gi bye ma snyed ni bla na med pa yang dag par rdzogs pa'i byang chub tu sems bskyed par gyur to/ /</text></item>
<item><p>301a5</p><section>mdo sde</section><text>sems can grangs med pa gang gI klung gi bye ma snyed ni rang sangs rgyas kyi sems bskyed do/ /sems can grangs med pa gang gI klung gi bye ma snyed ni nyan thos su sems bskyed par gyur to/ /mi dang lha'i bu mo stong phrag nyi shu snyed ni mngon du bud med</text></item>
<item><p>301a6</p><section>mdo sde</section><text>kyi lus las skyes pa'i lus su gyur to/ /shin du bzang po ni dgra bcom pa'i 'bras bu thob par gyur to/ /de'i tshe shin du bzang pos bcom ldan 'das las yongs su mya ngan las 'das pa chen po'-i chos shin du zab mo thos nas chos la chos</text></item>
<item><p>301a7</p><section>mdo sde</section><text>kyi mig rnam par dag par gyur te/ yongs su dag pa'i chos mthong nas dam pa'i chos 'dod pas ngan par lta ba yongs su spangs te sangs rgyas kyi bstan pa la dad pa shin du brtan par gyur nas de bzhin gshegs pa las rab tu 'byung bar gsol</text></item>
<item><p>301a8</p><section>mdo sde</section><text>to/ /bcom ldan 'das kyis bka' stsal pa/ legs so legs so/ /shin du bzang po legs par 'ongs pa'i dge slong yin te/ 'phags pa rnams kyang dgyes pas sangs rgyas kyi byang chub la legs par zhugs so/ /shin du bzang</text></item>
<item><p>301b1</p><section>mdo sde</section><text>po rab tu dga' mgu rangs nas mos pa tshad med par gyur te/ de'i tshe skra dang kha spu rang byi nas dge slong du gyur to/ /chos nyid kyi ye shes kyi chu sems kyi dbye la bcus pas 'ching bas ma bcings te zag pa zad nas sems rnam par grol</text></item>
<item><p>301b2</p><section>mdo sde</section><text>ba'i dgra bcom par gyur to/ /shin du bzang po dgra bcom pa'i 'bras bu thob nas sangs rgyas la nye bar bsnyen te/ bcom ldan 'das kyi zhal du mig mi 'dzum par lta zhing / bcom ldan 'das kyi zhabs la mgo bos phyag 'tshal nas bla gos phrag</text></item>
<item><p>301b3</p><section>mdo sde</section><text>pa gcig tu byas pus mo g.yas pa'i lha nga sa la btsugs nas thal mo sbyar te/ mya ngan dang dga' ba dus gcig tu gyur nas sngon gyi nyes pa 'gyod de bcom ldan 'das la 'di skad ces gsol to/ /bdag gis gdug pa'i lus 'dis yun ring po nas</text></item>
<item><p>301b4</p><section>mdo sde</section><text>bdag slus pas/ yun ring por ma rig pa ngan pa lta bu'i nang du nub pas khams gsum du 'khor zhing mu stegs can gyi chos kyis glags par gyur to/ /kyi hud kyi hud shin du gnod pa chen por gyur pa las/ nga ni de bzhin gshegs pa'i bka' drin</text></item>
<item><p>301b5</p><section>mdo sde</section><text>gyis dam pa'i chos la zhugs par gyur to/ /bcom ldan 'das ye shes kyi rgya mtsho'i thugs rje chen po tshad ma mchis pa ni bskal pa'i bar du yang bka' drin la lan ldon no snyam sems so/ /shin du bzang pos de skad ces gsol nas mchi ma</text></item>
<item><p>301b6</p><section>mdo sde</section><text>glags te/ yang bcom ldan 'das la 'di skad ces gsol to/ /bcom ldan 'das bdag ni rgas 'khogs te sdug bsngal las ni rnam par ma grol gyi/ 'du byed kyi sdug bsngal gyis ni rab tu gtse bar gyur na bcom ldan 'das thugs brtse ba'i</text></item>
<item><p>301b7</p><section>mdo sde</section><text>slad du tshul khrims bstan te mgon dang skyabs mdzad cing / re shig mya ngan las mi 'da' bar bzhugs su gsol lo/ /de'i tshe bcom ldan 'das cang mi gsung nas mi gnang ngo / /shin du bzang pos gsol pa bzhin du ma gnang nas mya</text></item>
<item><p>301b8</p><section>mdo sde</section><text>ngan gyis yid rab tu gdungs te skad chen pos 'di skad ces smras so/ /kyi hud kyi hud 'jig rten stongs so/ /'jig rten stongs so/ /da ni 'jigs pa chen pos bsnyen nas shin du gdung ba mngon du gyur to/ /kyi hud kyi hud sems can gyi</text></item>
<item><p>302a1</p><section>mdo sde</section><text>bsod nams zad pas yang dag pa'i shes rab kyi mig mdongs so zhes smras nas rab tu cho nges rdung zhing skad kyang mi phyin pa tsam du ngus nas lus khrag gis rgyas so/ /skad chen po phyung ste ngus nas/ de bzhin gshegs pa'i spyan sngar lus</text></item>
<item><p>302a2</p><section>mdo sde</section><text>sa la brdabs pas der brgyal nas ring zhig lon pa dang phyir sangs te ngu bzhin du bcom ldan 'das la yang 'di skad ces gsol to/ /bcom ldan 'das bdag ni de bzhin gshegs pa mya ngan las 'da' ba mthong mi bzod de/ sems rab tu gdung nas</text></item>
<item><p>302a3</p><section>mdo sde</section><text>shin du gcags so/ /bdag kyang rdza so ma btang ba dang 'dra ba'i lus gdug pa can 'di dang 'grogs mi 'tshal te bdag sngar mchis/ bcom ldan 'das ni slad kyis mya ngan las 'da' bar gshegs su gsol/ de'i tshe shin du bzang pos de skad ces</text></item>
<item><p>302a4</p><section>mdo sde</section><text>gsol nas/ cho nges rdung zhing de nyid du mya ngan las 'da' bar zhugs so/ /de'i tshe brjod du med pa'i yang brjod du med pa'i klung gang gI bye ma snyed kyi byang chub sems dpa' chen po dang / dge slong dang / dge slong ma dang / 'jig rten du bcas pa'i lha dang</text></item>
<item><p>302a5</p><section>mdo sde</section><text>mi dang / lha ma yin la sogs pa thams cad kyis skad 'thun par 'di skad ces smras so/ /kyi hud kyi hud yang dag par rdzogs pa'i sangs rgyas kyis nang cig tu ber bas gnas ma mchis/ rten ma mchis/ skyabs ma mchis/ mgon ma mchis te/ shin</text></item>
<item><p>302a6</p><section>mdo sde</section><text>du gcags so zhes smras nas thams cad ngus te/ gcig la gcig 'ju zhing brang du khu tshur gyis rdeg pas brgyal nas phyogs kyang bslad de/ stong gsum gyi stong chen po'-i 'jig rten gyi khams kyang g.yos so/ /de'i tshe bcom ldan 'das kyis gsung</text></item>
<item><p>302a7</p><section>mdo sde</section><text>rnam pa brgyad dang ldan pas 'khor mang po rnams la 'di skad ces bka' stsal to/ /khyed bus pa chung ngu ltar ma ngu bar so so nas ngu ba thong la sems ma 'khrugs par gyis shig /khyed 'du byed kyi sdug bsngal 'khor ba'i rgya mtsho 'dir bsam pa dag pa la</text></item>
<item><p>302a8</p><section>mdo sde</section><text>nan tan bya zhing rjes su dran pa'i shes rab ma brjed cig /yang dag pa'i ye shes kyis srid pa las 'byung ba la brtson par gyis shig /khams gsum du lus myong ba ni sdug bsngal gyi 'khor lo mtha' med pa ste/ ma rig pa'i rje bo dang / 'dod</text></item>
<item><p>302b1</p><section>mdo sde</section><text>pa'i bdud kyi rgyal pos lus dang sems bkol ba'i bran du mi 'gyur bar bya'o/ /spyod pa'i khams la dmigs pas 'khor ba'i las byed de/ 'dod chags dang / zhe sdang dang / gti mug gis skad cig skad cig tu rnam par gtses nas</text></item>
<item><p>302b2</p><section>mdo sde</section><text>bskal pa tshad med pa'i bar du sdug bsngal myong bar gyur na/ mkhas pa shes rab can su zhig de la mi rtog /khyed rnams 'di ltar rig par gyis shig /nga ni bskal pa 'das pa nas zhi ba chen po'-i phung po dang khams dang skye mched med</text></item>
<item><p>302b3</p><section>mdo sde</section><text>pa la zhugs te srid pa yongs su bcad nas rin po che rdo rje'i gter lta bu rtag pa dang / bde ba dang / bdag dang / yongs su dag pa thob kyang ngas 'dir bsam gyis mi khyab pa'i thabs bstan pa'i phyir 'jig rten gyi chos dang 'thun par mya ngan las</text></item>
<item><p>302b4</p><section>mdo sde</section><text>'da' bar bstan te/ de yang so so'i skye bo dag lus glog lta bur shes par bya zhing gcags pa'i sems bskyed pa'i phyir ro/ /'khor ba'i 'od pa 'bab pa ni shin du drag cing myur la/ 'du byed rnams ni 'khor bar 'khor ro/ /chos nyid</text></item>
<item><p>302b5</p><section>mdo sde</section><text>kyis de bzhin te/ de bzhin gshegs pa mya ngan las 'da' ba ni shin du zab la bsam gyis mi khyab pas de ni sangs rgyas dang byang chub sems dpa' rnams kyi spyod yul yin gyi/ nyan thos dang rang sangs rgyas rnams kyis shes pa ma yin no/ /</text></item>
<item><p>302b6</p><section>mdo sde</section><text>bcom ldan 'das kyis 'khor mang po rnams la yang 'di skad ces bka' stsal to/ /shin du bzang po 'di sngon sangs rgyas gang gI klung gi bye ma snyed la bsnyen bkur byas te/ sangs rgyas de dag las dge ba'i rtsa ba shin du bskyed nas sngon gyi smon</text></item>
<item><p>302b7</p><section>mdo sde</section><text>lam gyi shugs kyis rtag tu gcer bu pa mu stegs can gyi chos la rab tu byung ste spyad pa spyod cing / thabs mkhas pa'i shes rab kyis ngan par lta ba log par zhugs pa'i sems can rnams yang dag pa'i ye shes la dgod par byed do/ /</text></item>
<item><p>302b8</p><section>mdo sde</section><text>shin du bzang po 'di sngon gyi smon lam gyi shugs kyis mya ngan las 'da' kar nga dang phrad nas dam pa'i chos thos par gyur to/ /dam pa'i chos thos nas kyang dgra bcom pa'i 'bras bu thob bo/ /dgra bcom pa'i 'bras bu thob nas kyang mya</text></item>
<item><p>303a1</p><section>mdo sde</section><text>ngan las 'da' bar zhugs so/ /nga thog ma mngon par sangs rgyas nas tshe dang ldan pa cang shes kauN+Di n+ya rab tu phyung ngo / /tha ma mya ngan las 'da' kar shin du bzang po btul nas mdzad pa'i mthar phyin te/ mdzad pa med pas nga</text></item>
<item><p>303a2</p><section>mdo sde</section><text>yun du bzhugs kyang de las mdzad pa gzhan med do/ /de'i tshe bcom ldan 'das de skad ces gsungs nas shugs nar ces mdzad de/ legs so legs so/ /shin du bzang po sangs rgyas kyi drin legs par blan to/ /khyed kyis de'i rus</text></item>
<item><p>303a3</p><section>mdo sde</section><text>bu la mchod pa bya zhing mchod rten gyis shig /de'i tshe 'khor mang po rnams shin du mi dga' ste mchi ma blags nas/ sangs rgyas kyi bka' bzhin du spos kyi shing dang / mar gyis de'i rus bu bsregs so/ /shin du bzang po'-i rus bu bsregs</text></item>
<item><p>303a4</p><section>mdo sde</section><text>pa nas me'i nang na 'od chen po btang ste/ cho 'phrul rnam pa bcwa brgyad mngon du bstan to/ /lus kyi stod nas chu 'bab na lus kyi smad nas me 'bar/ mchan khung g.yas nas me 'bar na mchan khung g.yon nas chu 'bab/ chung ngu las chen por gyur</text></item>
<item><p>303a5</p><section>mdo sde</section><text>nas chen po las chung ngur gyur te/ nam mkha' yang yongs su gang bar byas so/ /de'i tshe 'khor tshad med pa rnams dang / mu stegs can ngan par lta ba'i sems can dag byang chub tu sems bskyed nas yang dag par lta ba la zhugs so/ /shin du bzang</text></item>
<item><p>303a6</p><section>mdo sde</section><text>pos cho 'phrul mngon par bstan nas phyir me'i nang du zhugs so/ /der bsregs nas 'khor mang po rnams ring bsrel bsdus te/ mchod rten byas nas mchod pa byed do/ /'phags pa yongs su mya ngan las 'das pa chen</text></item>
<item><p>303a7</p><section>mdo sde</section><text>po'-i mdo las/ tshe dang ldan pa cang shes kauN+Di n+ya'i le'u'o// // de'i tshe bcom ldan 'das kyis dga' bo dang 'khor mang po rnams la 'di skad ces bka' stsal to/ /nga mya ngan las 'das nas khyed 'khor rnam pa bzhi dag mya ngan las 'das pa chen po</text></item>
<item><p>303a8</p><section>mdo sde</section><text>'di 'dzin pa la brtson par gyis shig /ngas ni bskal pa khrag khrig tshad med pa'i bar du shin du thob dka' ba'i mya ngan las 'das pa'i chos kyi gzhung 'di bsgrubs nas da ltar bstan pa yin no/ /khyed rnams 'di ltar rig par gyis shig /yongs su</text></item>
<item><p>303b1</p><section>mdo sde</section><text>mya ngan las 'das pa chen po'i chos kyi gzhung 'di ni phyogs bcu na dus gsum du bzhugs pa'i sangs rgyas thams cad kyi rin po che rdo rje'i gter rtag pa dang / bde ba dang / bdag dang / yongs su dag pa dang / yongs su rdzogs pa/ ma god pa ste/ sangs</text></item>
<item><p>303b2</p><section>mdo sde</section><text>rgyas thams cad kyang mya ngan las 'da' ba 'dis yongs su mya ngan las 'da' ste mthar phyin pa lhag ma ma lus pa/ sangs rgyas thams cad kyang sku tshe 'dir gtong bas mya ngan las 'da' ba zhes bya'o/ /khyed kyis sangs rgyas kyi drin la yang dag par</text></item>
<item><p>303b3</p><section>mdo sde</section><text>lan glon zhing byang chub myur du thob par 'dod pa dang / sangs rgyas rnams kyis spyi bo nas dbang bskur zhing gang nas gang du skyes kyang yang dag par rjes su dran pa mi brjed par 'dod pa dang / phyogs bcu'i sangs rgyas mngon sum du gshegs te</text></item>
<item><p>303b4</p><section>mdo sde</section><text>nyin mtshan du skyob par 'dod pa dang / sems can thams cad kyis 'jig rten las 'da' ba'i chos thob par 'dod na/ yongs su mya ngan las 'da' ba'i mdo sde 'di la brtson 'grus su nan tan bya'o/ /bcom ldan 'das kyis yang dga'</text></item>
<item><p>303b5</p><section>mdo sde</section><text>bo la bka' stsal pa/ nga mngon par sangs ma rgyas pa na yang mu stegs can ur tu lam pa'i bstan pa la zhugs te/ bsam gtan bzhi dang / ting nge 'dzin brgyad slob pa la zhugs nas de'i bstan pa bzhin du byas so/ /mngon par sangs rgyas</text></item>
<item><p>303b6</p><section>mdo sde</section><text>nas de'i chos smad de mthar gyis shin du bzang po yang btul nas sangs rgyas kyi bstan pa la bzhag go/ /de bzhin gshegs pa'i ye shes chen po'-i mes ngan par lta ba'i rgyal mtshan bsregs pa ni ji ltar shing lo skam po me chen po'-i nang du bcug</text></item>
<item><p>303b7</p><section>mdo sde</section><text>pa dang 'dra'o/ /dga' bo nga'i gnyen du gyur pa shAg rigs la shin du thugs brtse'o/ /nga mya ngan las 'das nas khyod kyis brtson 'grus su legs par ston cing chos shig /nga'i nye gnas rnams la dam pa'i chos bstan te/ rtsed mo dang bag med par</text></item>
<item><p>303b8</p><section>mdo sde</section><text>spyod yul rnams la 'jug pa dang / ngan par lta ba'i chos la spyod par mi 'gyur ba dang / khams gsum gyi sdug bsngal las ni rnam par ma grol na phyur du rnam par grol bar bya ba dang / rnyog ma lnga'i 'dod pa la shin du 'jigs pa bskyed de mgon med pa'i</text></item>
<item><p>304a1</p><section>mdo sde</section><text>'du shes bskyed par bya ba dang / mi'i lus lan cig tor nas phyir thob par dka' ba dang / tshe gcig tu bag bya ba dang / mi rtag pa'i gdon chen po las rnam par thar bar bya ba dang / sems can la snying rje ba bskyed de sems can gyi srog mi bcad pa dang /</text></item>
<item><p>304a2</p><section>mdo sde</section><text>chung ngu na grog sbur gyi bar du mi 'jigs pa sbyin pa dang / lus kyi las yongs su dag pas 'jig rten gyi khams bzang por skye ba dang / ngag gi las yongs su dag pas nyes pa'i skyon thams cad dang bral bar 'gyur ba dang / sha mi za ba dang / chang mi 'thung ba dang /</text></item>
<item><p>304a3</p><section>mdo sde</section><text>sems kyi sbrul gdul zhing byang chub kyi lam la dgod pa dang / dge ba dang sdig pa'i rnam par smin pa lus kyi grib ma bzhin du 'brang bar 'du byed kyi las la shin du brtag pa dang / dus gsum gyi 'bras bu yongs su 'khor ba med par mi 'gyur ba dang / skye</text></item>
<item><p>304a4</p><section>mdo sde</section><text>ba 'di chud gsan nas phyis 'gyod kyang mi phan par ston cing chongs shig /nga mya ngan las 'da' ba'i dus la bab ste/ khyod la bstan pa 'di dag yin no/ /de'i tshe na dga' bos bcom ldan 'das kyis bka' stsal pa thos nas/ lus dang sems 'dar zhing</text></item>
<item><p>304a5</p><section>mdo sde</section><text>g.yo ste/ shin du 'khrugs nas mya ngan gyis gdungs te skad kyang ma phyin la/ brgyal ba tsam du 'khrugs nas de bzhin gshegs pa'i spyan sngar shi ba bzhin du gyur to/ /de nas ma 'gags pas dga' bo la spro ba bskyed de mya ngan bsangs nas 'di skad ces</text></item>
<item><p>304a6</p><section>mdo sde</section><text>smras so/ /khyod de ltar mya ngan ma byed cig /de bzhin gshegs pa mya ngan las 'da' ba'i dus la bab ste/ der bzhugs kyang sang mi bzhugs so/ /khyod kyis ngas smras pa bzhin du zhu ba rnam pa bzhi po 'di zhus shig /sangs rgyas mya ngan las</text></item>
<item><p>304a7</p><section>mdo sde</section><text>'das nas dge slong drug sde khyim sun 'byin pa dang 'dod ldan sdig to can dang ji ltar lhan cig tu gnas shing bstan pa bzhin du bgyi ba dang de bzhin gshegs pa 'jig rten na bzhugs na ston pa sangs rgyas kyis mdzad na/ bcom ldan 'das mya ngan las</text></item>
<item><p>304a8</p><section>mdo sde</section><text>'das nas ston pa sus bgyi ba dang / de bzhin gshegs pa 'jig rten na bzhugs na/ de bzhin gshegs pa la gnas shing brten na mya ngan las 'das pa'i 'og tu su la gnas shing rten pa dang / de bzhin gshegs pa mya ngan las 'das nas chos kyi sde snod</text></item>
<item><p>304b1</p><section>mdo sde</section><text>bsdu ba na/ mdo sde thams cad kyi mgo nan la ji skad bya ba zhus shig ces smras so/ /de'i tshe dga' bo rmi lam na ma 'gags pas smras pa lta bur zhu ba bzhi po zhus shig ces smras pa thos nas bags kyis sangs te/ zhu ba bzhi po bcom ldan 'das la zhus</text></item>
<item><p>304b2</p><section>mdo sde</section><text>so/ /bcom ldan 'das kyis dga' bo la bka' stsal pa/ khyod ci'i phyir 'di ltar mi dga' zhing shin du mya ngan byed/ sangs rgyas kyis gdul ba'i mdzad pa kun mdzad do/ /chos nyid kyis 'di ltar gshegs pa yin no/ /legs so legs so/ /</text></item>
<item><p>304b3</p><section>mdo sde</section><text>dga' bo khyod kyis zhu ba bzhi po 'di ni nang gi tha mar zhus pa ste/ 'jig rten du bcas pa thams cad la phan pa dang bde bar 'gyur ba yin no/ /de bas na legs par nyon la shin du yid la zung shig /de bzhin no/ /bcom ldan 'das shes gsol</text></item>
<item><p>304b4</p><section>mdo sde</section><text>nas bcom ldan 'das la slar nyan to/ /bcom ldan 'das kyis dga' bo la bka' stsal pa/ khyod 'dri ba ltar sangs rgyas mya ngan las 'das nas dge slong drug sde dang / 'dod ldan sdig to can khyim sun 'byin pa dang / ji lta bur lhan cig tu gnas shing</text></item>
<item><p>304b5</p><section>mdo sde</section><text>bstan pa la gnas par 'gyur zhes dris pa ni/ dga' bo dge slong 'dod ldan rang bzhin gyis ma rungs pa nga mya ngan las 'das nas rang dul zhing nges par 'gyur te/ sdig to'-i sems kyang spong bar 'gyur ro/ /dga' bo nga'i nu bo kun dga' bo 'dod pa dang</text></item>
<item><p>304b6</p><section>mdo sde</section><text>ldan te ma rungs pa yang / de bzhin gshegs pas thabs mkhas pas bstan cing bcos nas de'i dbang po dang shes rab ci sogs la rten cing 'brel te 'byung ba bcu gnyis bstan to/ /'di lta ste ma rig pa'i rkyen gyis 'du byed/ 'du byed kyi rkyen</text></item>
<item><p>304b7</p><section>mdo sde</section><text>gyis rnam par shes pa nas rga shi dang / zlos pa'i mya ngan dang / smre sngags 'don pa'i bar du thams cad kyang ma rig pa 'dod pa'i thibs po'o/ /'du byed kyi sdug bsngal gyis khams gsum du gang nas rgyud drug tu 'khor te/ sdug bsngal chen po'-i</text></item>
<item><p>304b8</p><section>mdo sde</section><text>rtsa ba ni ma rig pa yin no/ /de ltar shes rab kyis rang bzhin gyis rga ba brtags nas/ srid pa'i skyon ma rig pa yongs su gcod do/ /rtsa ba 'gags pas ma rig pa 'gag go/ /ma rig pa 'gags pas 'du byed 'gag pa nas/ rga shi dang /</text></item>
<item><p>305a1</p><section>mdo sde</section><text>zlos pa'i mya ngan dang / smre sngags 'don pa'i bar du 'gag go/ /de ltar yang dag par spyod pa na sems gnas par gyur te/ ting nge 'dzin du zhugs so/ /ting nge 'dzin gyi shugs kyis bsam gtan dang po thob bo/ /de nas mthar kyis</text></item>
<item><p>305a2</p><section>mdo sde</section><text>bsam gtan bzhi yang thob nas dran pa yang dag pa'i sems kyis de ltar nan tan byas nas 'bras bu bla ma yang rang thob ste/ khams gsum gyi sdug bsngal yongs su spong bar 'gyur ro/ /dga' bo de'i tshe na dge slong kun dga' bos da ltar bsam pa</text></item>
<item><p>305a3</p><section>mdo sde</section><text>shin du dag pas ngas bstan pa bzhin du brtson 'grus su nan tan byed pas/ ring po mi thogs par dgra bcom pa'i 'bras bu thob par 'gyur ro/ /dga' bo nga mya ngan las 'das nas khyod kyis ngas bstan pa bzhin du drug sde dang / 'dod ldan la</text></item>
<item><p>305a4</p><section>mdo sde</section><text>ston cig dang / dge slong de dag bsam pa dag pas rnam par dag pa'i dam pa'i chos 'di la brten te/ ring po mi thogs par 'bras bu mchog thob par 'gyur ro/ /dga' bo de bas na ma rig pa las khams gsum du 'khor ba'i shing</text></item>
<item><p>305a5</p><section>mdo sde</section><text>chen po skyes te/ 'dod pa'i rlung gis khyer nas/ yun ring por sdug bsngal gyis nyin mtshan du gdungs te/ mun pa nag po'i 'khor ba'i ka ba la 'khor zhing rnam par shes pa drug gi yal ga dang ngan par rtog pa'i rtsa ba dang / ma rig pa'i dba'</text></item>
<item><p>305a6</p><section>mdo sde</section><text>rlabs dang / sems dang rnam par shes pa khol po lta bus yul drug la rgyu zhing / sdug bsngal gyi sa bon btab nas phyir bzlogs pa med de/ rgyal po dang 'dra bar dbang che bas na ma rig pa ni rje bo lta bu ste skad cig tu gnon par byed par sems can</text></item>
<item><p>305a7</p><section>mdo sde</section><text>gyis ma tshor bar 'khor ba na rgyun du 'khor bar gyur to/ /dga' bo sems can thams cad ni ma rig pa 'di'i dbang gis 'dod pa'i nyon mongs pa la zhugs te/ bdag tu lta bas zil gyis mnan nas nyon mongs pa rje bo lta bu brgyad khri bzhi</text></item>
<item><p>305a8</p><section>mdo sde</section><text>stong gis lus bkol te lus zhig kyang rang dbang du mi 'gyur ro/ /dga' bo ma rig pa'i sdug bsngal 'gags te khams gsum zad na de'i phyir 'jig rten las 'da' ba zhes bya'o/ /dga' bo gang gis rten cing 'brel te 'byung ba bcu</text></item>
<item><p>305b1</p><section>mdo sde</section><text>gnyis mthar bdag med cing yongs su dag pa'i spyod yul la zhugs par rtogs na/ des ni khams gsum gyi me chen po yongs su spong bar 'gyur ro/ /dga' bo de bzhin gshegs pa ni yang dag par gsung pa ste/ yang dag pa'i gsung gis khyod la</text></item>
<item><p>305b2</p><section>mdo sde</section><text>gtams pa 'di khyod kyis legs par nan tan gyis shig /dga' bo khyod kyis zhu ba ltar sangs rgyas mya ngan las 'das te 'jig rten na mi bzhugs na ston pa sus bya zhes bya ba ni dga' bo tshul khrims ni khyod kyi ston pa chen po yin gyis de la gnas te</text></item>
<item><p>305b3</p><section>mdo sde</section><text>nan tan byas na/ 'jig rten las 'das pa'i ting nge 'dzin dang shes rab thob par 'gyur ro/ /dga' bo khyod zhu ba ltar sangs rgyas mya ngan las 'das nas ci la gnas shing rten ces bya ba ni dga' bo dran pa nye bar gzhag pa bzhi la gnas te sems brgyan</text></item>
<item><p>305b4</p><section>mdo sde</section><text>nas gnas par bya'o/ /lus la lus kyi rjes su brtags te nam mkha' dang 'dra bar rtogs na lus la lus kyi rjes su dran pa nye bar gzhag pa zhes bya'o/ /tshor ba la tshor ba'i rjes su dran par byas te/ tshor ba phyi rol na yang mi gnas/ nang na</text></item>
<item><p>305b5</p><section>mdo sde</section><text>yang mi gnas/ gnyis ka'i bar na yang mi gnas par rtogs na tshor ba la tshor ba'i rjes su dran pa nye bar gzhag pa zhes bya'o/ /sems la sems kyi rjes su brtags te/ sems ni ming tsam du zad de/ ming nyid dang yang bral bar rtogs na sems la sems</text></item>
<item><p>305b6</p><section>mdo sde</section><text>kyi rjes su dran pa nye bar gzhag pa zhes bya'o/ /chos la chos kyi rjes su brtags te dge ba'i chos su yang mi dmigs/ mi dge ba'i chos su yang mi dmigs na chos la chos kyi rjes su lta ba'i dran pa nye bar gzhag pa zhes bya'o/ /dga' bo khyod zhu ba ltar de</text></item>
<item><p>305b7</p><section>mdo sde</section><text>bzhin gshegs pa mya ngan las 'das nas chos kyi mdzod bsdus pa na/ mdo sde thams cad kyi mgo nan la ji skad gdags shes bya ba ni dga' bo de bzhin gshegs pa mya ngan las 'das nas chos kyi mdzod bsdus pa'i mdo sde thams cad kyi mgo nan la/ 'di</text></item>
<item><p>305b8</p><section>mdo sde</section><text>skad bdag gis thos pa dus gcig na/ bcom ldan 'das che ge mo zhig na 'khor rnam bzhi dang thabs gcig tu bzhugs te/ mdo sde 'di gsungs so zhes thogs shig /de'i tshe dga' bos yang bcom ldan 'das la 'di skad ces gsol to/ /gal te</text></item>
<item><p>306a1</p><section>mdo sde</section><text>sangs rgyas 'jig rten na bzhugs kyang rung / mya ngan las 'das kyang rung / sbyin bdag dad pas de bzhin gshegs pa la gser dang / dngul dang / rin po che sna bdun dang / longs spyod kyi yo byad mang po phul nas ji lta bur su la bzhag par bgyi</text></item>
<item><p>306a2</p><section>mdo sde</section><text>bcom ldan 'das kyis dga' bo la bka' stsal pa/ gal te sangs rgyas mngon du bzhugs na/ sangs rgyas la ci phul ba thams cad dge 'dun la gtad par bya'o/ /gal te sangs rgyas mya ngan las 'das nas yon bdag dad pas sangs rgyas la bsngos shing</text></item>
<item><p>306a3</p><section>mdo sde</section><text>phul ba thams cad sangs rgyas kyi sku gzugs dang / sangs rgyas kyi na bza' dang rin po che sna bdun gyi ba dan dang gdugs su bya zhing mar bsung can dang / rin po che'i me tog nyos te sangs rgyas la mchod pa bya'o/ /sangs rgyas la mchod pa bya ba ma</text></item>
<item><p>306a4</p><section>mdo sde</section><text>gtogs par gzhan du spyad du mi rung ngo / /gal te gzhan du spyad na sangs rgyas kyi dkor brkus pa yin no/ /dga' bos yang gsol pa/ bcom ldan 'das sangs rgyas bzhugs pa na/ gal te skyes bu zhig gis gser dang / dngul dang / rin po che</text></item>
<item><p>306a5</p><section>mdo sde</section><text>sna bdun dang / gzhal med khang dang / bu dang / chung ma dang / bran khol dang / gos dang / zas dang / bde ba'i yo byad thams cad phul nas sti stang dang bcas pas phyag byas te/ mchod pa byas pa dang / de bzhin gshegs pa mya ngan las 'das nas/ gal te</text></item>
<item><p>306a6</p><section>mdo sde</section><text>skyes bu zhig gis gser dang / dngul dang / rin po che sna bdun dang / bu dang / chung ma dang / bran khol dang / gos dang / zas dang / bde ba'i yo byad thams cad kyis de bzhin gshegs pa'i sku gzugs la phul te/ dad pa'i sems kyis sti stang dang bcas</text></item>
<item><p>306a7</p><section>mdo sde</section><text>pas phyag 'tshal te mchod pa byas na/ bcom ldan 'das de ltar skyes bu de gnyis kyis dad pa'i sems kyis mchod pa bgyis na bsod nams gang gis mang du thob/ bcom ldan 'das kyis dga' bo la bka' stsal pa/ skyes bu de gnyis kyis de ltar dad</text></item>
<item><p>306a8</p><section>mdo sde</section><text>pa'i sems kyis mchod na bsod nams thob pa'i khyad par med do/ /de ci'i phyir zhe na/ sangs rgyas mya ngan las 'das kyang chos kyi sku ni rtag pa yin pas dad pa'i sems kyis mchod na bsod nams 'dra ste khyad par med do/ /dga' bos yang</text></item>
<item><p>306b1</p><section>mdo sde</section><text>gsol pa/ bcom ldan 'das sangs rgyas mngon du bzhugs pa la gal te skyes bu zhig dad pa'i sems kyis gong du smos pa dang 'dra bar sti stang dang bcas pas mchod pa bgyid pa dang / sangs rgyas mya ngan las 'das nas gal te skyes bu zhig dad pa'i</text></item>
<item><p>306b2</p><section>mdo sde</section><text>sems kyis gong du smos pa dang 'dra bar sti stang dang bcas pas sangs rgyas kyi sku gdung ril po la mchod pa bgyis na/ bcom ldan 'das skyes bu de gnyis gang gis bsod nams mang du thob/ bcom ldan 'das kyis dga' bo la bka' stsal pa/ skyes</text></item>
<item><p>306b3</p><section>mdo sde</section><text>bu de gnyis kyi bsod nams ni mnyam pas khyad par med de/ bsod nams tshad med/ dpag tu med par rgya che bas sdug bsngal gyi mthar phyin pa'i bar du bsod nams mi zad do/ /dga' bos yang gsol pa/ bcom ldan 'das sangs rgyas mngon du</text></item>
<item><p>306b4</p><section>mdo sde</section><text>bzhugs pa la/ gal te skyes bu zhig dad pa'i sems kyis gong du smos pa'i mchod pa'i yo byad thams cad kyis de bzhin gshegs pa la mchod pa dang / sangs rgyas mya ngan las 'das nas/ gal te skyes bu zhig dad pa'i sems kyis sti stang dang bcas</text></item>
<item><p>306b5</p><section>mdo sde</section><text>pas de bzhin gshegs pa'i sku gdung phyed la mchod pa bgyis na/ bcom ldan 'das skyes bu de gnyis gang gis bsod nams mang du thob/ bcom ldan 'das kyis dga' bo la bka' stsal pa/ skyes bu de gnyis dad pa'i sems kyis mchod na/</text></item>
<item><p>306b6</p><section>mdo sde</section><text>bsod nams la khyad par med de/ bsod nams kyi phung po tshad med dpag tu med do/ /dga' bo gal te skyes bu zhig gis dad pa'i sems kyis de bzhin gshegs pa'i sku gdung bzhi cha gcig gam/ brgyad cha gcig gam/ bcu drug gi cha gcig gam/</text></item>
<item><p>306b7</p><section>mdo sde</section><text>brgya'i cha gcig gam/ stong gi cha gcig gam/ khri'i cha gcig gam/ klung gang gI bye ma'i cha gcig tsam nas chung ngu na yungs kar tsam gcig la/ dad pa'i sems kyis sti stang dang bcas/ rim gro dang bcas pas mchod pa dang bstod pa</text></item>
<item><p>306b8</p><section>mdo sde</section><text>byas pa dang / gal te sangs rgyas mngon du bzhugs pa la sti stang dang bcas pas mchod pa byas na/ skyes bu de gnyis kyi bsod nams ni thams cad khyad par med par mnyam ste/ tshad med dpag tu med do/ /dga' bo sangs rgyas mngon du</text></item>
<item><p>307a1</p><section>mdo sde</section><text>bzhugs sam/ mya ngan las 'das kyang rung / gang zhig dad pa'i sems kyis sti stang dang bcas pas phyag 'tshal te/ bla mar byas/ bkur stir byas/ bstod pa byas na/ skyes bu de gnyis kyi bsod nams thob pa ni gnyis</text></item>
<item><p>307a2</p><section>mdo sde</section><text>su med/ dbyer med par rig par bya'o/ /bcom ldan 'das kyis dga' bo dang 'khor mang po rnams la bka' stsal pa/ nga mya ngan las 'das nas gnam gyi steng ngam/ mi'i 'jig rten na/ sems can gyis nga'i sku gdung lag tu thob ste/ mya ngan</text></item>
<item><p>307a3</p><section>mdo sde</section><text>dang dga' ba bcas pas sti stang du phyag 'tshal te dad pa'i sems kyis mchod pa byas na/ bsod nams tshad med dpag tu med pa thob par 'gyur ro/ /dga' bo gang gis de bzhin gshegs pa'i sku gdung mthong na/ des ni sangs rgyas mthong ngo / /sangs</text></item>
<item><p>307a4</p><section>mdo sde</section><text>rgyas mthong ba des ni chos mthong ngo / /chos mthong ba des ni dge 'dun mthong ngo / /dge 'dun mthong ba des ni mya ngan las 'das pa mthong ngo / /dga' bo de bas na dkon mchog gsum ni rtag pa gnas pa mi 'gyur mi 'pho ba ste/ sems can</text></item>
<item><p>307a5</p><section>mdo sde</section><text>thams cad kyi mgon dang skyabs kyi gnas su 'gyur bar rig par bya'o/ /dga' bos bcom ldan 'das la gsol pa/ bcom ldan 'das yongs su mya ngan las 'das nas bdag cag gis cho ga gang dang sbyar te de bzhin gshegs pa'i sku zhugs la</text></item>
<item><p>307a6</p><section>mdo sde</section><text>bzhen na sku gdung 'thob cing dad pas mchod par 'gyur/ bcom ldan 'das kyis dga' bo la bka' stsal pa/ nga mya ngan las 'das nas khyed kyis 'khor los sgyur ba'i rgyal po'i thabs su bsregs shig /dga' bos yang gsol pa/ 'khor</text></item>
<item><p>307a7</p><section>mdo sde</section><text>los sgyur ba'i rgyal po bsreg pa'i cho ga ji lta bu lags/ bcom ldan 'das kyis dga' bo la bka' stsal pa/ 'khor los sgyur ba'i rgyal po ni shi nas zhag bdun gyi bar du 'jog ste/ gdod lcags kyi sgrom gyi nang du 'dzud do/ /sgrom du bcug</text></item>
<item><p>307a8</p><section>mdo sde</section><text>nas 'bru mar bsung can gyis sgrom gyi nang du bkang nas/ kha legs par bcad de yang zhag bdun du 'jog go/ /de nas sgrom nas phyung ste spos chus bkru'o/ /spos chus bkrus nas bdug spos kyis mchod cing bdugs la shing bal gyis</text></item>
<item><p>307b1</p><section>mdo sde</section><text>lus kun dkri'o/ /shing bal gyis dkris pa'i steng du ras dkar po bzang po yug stong gis mthar chags su dkri'o/ /de ltar dkris nas sgrom gyi nang du 'bru mar bsung can gyis bkang ste/ rgyal po'i rus bu phyir sgrom gyi nang du bcug la</text></item>
<item><p>307b2</p><section>mdo sde</section><text>sgrom gyi kha legs par gcad do/ /shing bsung can gyi rin po che sna bdun gyi shing rta'i steng du drangs te/ shing rta'i ngos gzhi yang rgyan phyang spyang zhing rin po che sna tshogs kyis kyang shing rta spra'o/ /grangs med pa'i me tog dang / ba dan dang /</text></item>
<item><p>307b3</p><section>mdo sde</section><text>rin po che sna bdun gyi gdugs dang / rgyal mtshan dang / spos bzang po sna tshogs dang / lha'i rol mos bskor zhing mchod pa bya'o/ /de nas shing bsung can phyi nang ri mo dang ldan pa dang mar bsung can gyis 'khor los sgyur ba'i rgyal po'i rus bu</text></item>
<item><p>307b4</p><section>mdo sde</section><text>bsreg go/ /de ltar bsregs nas ring bsrel bsdus te grong khyer chen po'i bzhi mdor rin po che sna bdun gyi mchod rten sgo bzhi bkod pa byas te/ ring bsrel de'i nang du bzhag la 'jig rten du bcas pa thams cad kyis yi rang bas bltar gzhug go/ /</text></item>
<item><p>307b5</p><section>mdo sde</section><text>dga' bo 'khor los sgyur ba'i rgyal po de bsod nams cung zad cig gis rgyal po'i thabs thob kyang srid pa las rnam par ma grol/ 'dod pa lnga dang ldan te/ btsun mo dang pho brang gi slas su bcas/ ngan par lta ba dang gdug pa gsum du bcas/</text></item>
<item><p>307b6</p><section>mdo sde</section><text>nyon mongs pa dang kun nas nyon mongs pa ba spu'i nyag ma tsam yang ma spangs pa shi nas 'jig rten du bcas pas de lta bu'i cho ga byed cing / mchod rten brtsigs nas thams cad rjes su yi rang zhing blta na dga' bo de bzhin gshegs pa lta ci smos te/ bskal</text></item>
<item><p>307b7</p><section>mdo sde</section><text>pa tshad med mtha' yas dpag tu med grangs med pa nas btsun mo dang pho brang gi slas dang 'dod pa lnga yongs su spangs te/ 'jig rten gyi chos la ba mo 'am ser ba lta bur rtogs nas rtsol dka' ba btsal te shin du spyod dka' ba spyad nas/ byang chub</text></item>
<item><p>307b8</p><section>mdo sde</section><text>sems dpa' thams cad kyis 'jig rten las 'das pa'i spyod dka' ba spyad de/ phyogs bcu na dus gsum du rnam par bzhugs pa'i sangs rgyas thams cad kyis mdzad pa yongs su dag pa'i tshul khrims dang / ting nge 'dzin dang / shes rab</text></item>
<item><p>308a1</p><section>mdo sde</section><text>dang / rnam par grol ba dang / rnam par grol ba'i ye shes ston pa dang / pha rol du phyin pa drug ma bsgrubs pa gang yang med la/ gzhan yang de bzhin gshegs pa'i stobs bcu dang / snying rje chen po dang / mi 'jigs pa bzhi dang /</text></item>
<item><p>308a2</p><section>mdo sde</section><text>rnam par thar pa'i sgo gsum dang / stong pa nyid bcwa brgyad dang / mngon par shes pa drug dang / spyan lnga dang / byang chub kyi phyogs kyi chos sum bcu rtsa bdun dang / ma 'dres pa'i chos bcwa brgyad dang / mtshan sum bcu rtsa gnyis dang / dpe byad bzang po</text></item>
<item><p>308a3</p><section>mdo sde</section><text>brgyad bcu dang / sangs rgyas thams cad kyi sku tshe dang / sangs rgyas kyi zhing thams cad yongs su sbyang ba dang / sems can thams cad yongs su smin par bya ba dang / spyod dka' ba thams cad dang / dge ba sdud pa'i tshul khrims dang / sems can gyi don byed</text></item>
<item><p>308a4</p><section>mdo sde</section><text>pa'i tshul khrims dang / sdom pa'i tshul khrims dang / yon tan thams cad dang / ye shes thams cad dang / rgyan thams cad dang / smon lam chen po thams cad dang / thabs mkhas pa thams cad dang / de la sogs te bsam gyis mi khyab pa'i bsod</text></item>
<item><p>308a5</p><section>mdo sde</section><text>nams dang ye shes thams cad yongs su rdzogs par lhun gyis grub ste/ mi dge ba thams cad kyang yongs su bcad/ nyon mongs pa thams cad kyang yongs su bcad/ nyon mongs pa'i bag chags thams cad kyang yongs su bcad de/ bden pa bzhi</text></item>
<item><p>308a6</p><section>mdo sde</section><text>dang / rten cing 'brel te 'byung ba bcu gnyis shin du rtogs nas byang chub kyi shing drung du bdud rnam bzhi btul te/ thams cad mkhyen pa'i ye shes su gyur nas de lta bu'i dam pa'i chos thams cad la nan tan byas pas sangs rgyas thams cad kyis gsung</text></item>
<item><p>308a7</p><section>mdo sde</section><text>'thun par legs so legs so zhes bka' stsal nas/ 'thun par chos nyid kyi ye shes kyi chu/ chos kyi sku'i spyi bor dbang bskur te/ gdod bla na med pa yang dag par rdzogs pa'i byang chub tu mngon par sangs rgyas so zhes bsgrags so/ /de bas na nga ni da</text></item>
<item><p>308a8</p><section>mdo sde</section><text>ltar lha dang mi rnams kyi ston pa ste/ phyogs bcur rnam par sangs rgyas pa mthar phyin pa bcom ldan 'das shes bya ste/ lha dang mi'i nang na dpe zla med pa/ sems can thams cad la sgra gcan 'dzin dang 'dra bar gzigs pas de bzhin gshegs</text></item>
<item><p>308b1</p><section>mdo sde</section><text>pa yang dag par rdzogs pa/ mkhyen pa dang zhabs su ldan pa/ bde bar gshegs pa/ 'jig rten rig pa/ bla na med pa/ skyes bu 'dul zhing kha lo sgyur ba/ lha dang mi'i ston pa sangs rgyas bcom ldan 'das shes bya ste/ 'jig rten la thugs brtse bar</text></item>
<item><p>308b2</p><section>mdo sde</section><text>mdzad pa kun mdzad nas sems can gyi phyir mya ngan las 'das na/ 'jig rten gyi chos bzhin du 'khor los sgyur ba'i rgyal po ltar sems can thams cad kyis mchod pa byed par 'gyur bar bya'o/ /dga' bo nga mya ngan las 'das nas 'khor los sgyur ba'i rgyal</text></item>
<item><p>308b3</p><section>mdo sde</section><text>po ltar zhag bdun gyi bar du zhog la/ gdod lcags kyi sgrom du chug shig /lcags kyi sgrom du bcug nas mar bsung can gyis khong la kha legs par chod cig /sgrom yang rin po che sna bdun gyis rab tu spras zhing brgyan la sgrom 'khor bar rin po che'i rgyal</text></item>
<item><p>308b4</p><section>mdo sde</section><text>mtshan dang / spos dang / me tog gis mchod pa gyis shig /de lta bur zhag bdun du mchod nas sgrom nas phyung la/ spos chus legs par khrus shig /de ltar spos chus de bzhin gshegs pa'i sku legs par bkrus nas shing bal gyis sku khyab par dkris shig /</text></item>
<item><p>308b5</p><section>mdo sde</section><text>de'i steng du rin thang med pa'i ras dkar po yug stong gis dkris shig /de ltar dkris nas phyir lcags kyi sgrom du chug la mar bsung can gyis bkang ste kha legs par chod cig /de nas 'go shir sha tsan dan dang / a ga ru dang / shing bsung can thams</text></item>
<item><p>308b6</p><section>mdo sde</section><text>cad dang bcas su rin po che sna bdun gyi shing rta'i steng du zhog la/ rin po che thams cad kyis brgyan te sreg pa'i gnas su drongs shig /rin po che'i rgyal mtshan grangs med pa dang / rin po che'i gdugs grangs med pa dang / rin po che'i gos grangs med pa dang / grangs</text></item>
<item><p>308b7</p><section>mdo sde</section><text>med pa'i lha'i rol mo dang / grangs med pa'i me tog dang spos kyis nam mkha' yang gang ba tsam du mchod pa gyis la ngus shig /lha dang / mi dang / 'khor thams cad kyis spos kyi shing tsan dan dang / a ka ru dang / mar bsung can gyis nga sregs la ngus shig /de</text></item>
<item><p>308b8</p><section>mdo sde</section><text>ltar bsregs nas lha dang mi dang / 'khor rnam bzhis ring bsrel bsdus la/ rin po che sna bdun gyi bum par bcug ste/ grong khyer chen po'i lam gyi bzhi mdor rin po che sna bdun gyi mchod rten byas la/ ring bsrel mchod na sems can dag bsod nams</text></item>
<item><p>309a1</p><section>mdo sde</section><text>chen po thob cing / srid pa gsum gyi sdug bsngal spangs nas mya ngan las 'da' ba'i bde ba thob par 'gyur ro/ /dga' bo 'khor rnam pa bzhi pos/ sangs rgyas kyi sku gdung gi rin po che sna bdun gyi mchod rten byas nas gzhan yang mchod rten</text></item>
<item><p>309a2</p><section>mdo sde</section><text>gsum bya'o/ /gang zhe na/ 'di lta ste/ rang sangs rgyas kyi mchod rten dang / dgra bcom pa'i mchod rten dang / 'khor los sgyur ba'i rgyal po'i mchod rten te/ 'jig rten du bcas pas skyabs su 'gro ba'i gnas shes par bya ba'i phyir ro/ /dga' bos</text></item>
<item><p>309a3</p><section>mdo sde</section><text>gsol pa/ bcom ldan 'das de bzhin gshegs pa 'jig rten du gshegs pa ni sems can la thugs brtse ba'i slad du stobs bcu dang / thugs rje chen po dang / mi bsnyengs pa bzhi dang / rten cing 'brel te 'byung ba bcu gnyis dang / bden pa bzhi dang /</text></item>
<item><p>309a4</p><section>mdo sde</section><text>rnam par thar pa'i sgo gsum dang / tshangs pa'i dbyangs rnam pa brgyad kyis khams gsum du bsgrags pa dang / kha dog rnam pa lnga dang ldan pa'i byams pa'i 'od kyis lam rgyud drug snang bar mdzad nas sems can gyi bsam pa bzhin du/ la la ni 'bras bu bzhi</text></item>
<item><p>309a5</p><section>mdo sde</section><text>dang / theg pa gnyis la spyod par gyur/ la la ni zag pa med pa 'dus ma byas pa'i rang sangs rgyas kyi byang chub thob par gyur/ la la ni mi 'gog pa mi skye ba'i byang chub kyi sa non par gyur/ la la ni tshad med pa'i gzungs rnams thob par gyur/ la la ni</text></item>
<item><p>309a6</p><section>mdo sde</section><text>spyan lnga dang mngon par shes pa drug thob par gyur/ la la ni ngan song gsum las thar bar gyur/ la la ni mi khom pa brgyad dang bral bar gyur/ la la ni lha dang mi'i 'jig rten gsum gyi sdug bsngal dang bral bar gyur te/ de bzhin gshegs pa'i byams pa'i</text></item>
<item><p>309a7</p><section>mdo sde</section><text>shugs rnam par dag pa dang / de bzhin gshegs pa'i rnam par grol ba'i chos kyi gzhung bsam gyis mi khyab pas mya ngan las 'da' ba'i bar du 'jig rten du bcas pa/ lha dang mi dang 'khor rnam pa bzhis rin po che sna bdun gyi mchod rten byas te ring bsrel la mchod</text></item>
<item><p>309a8</p><section>mdo sde</section><text>na bsod nams chen po thob cing so so'-i skye bo dag khams gsum gyi sdug bsngal las thar cing yang dag pa'i rnam par grol ba la 'jug par 'gyur te/ de bas na sangs rgyas mya ngan las 'das nas 'jig rten du bcas pa lha dang / mi dang / 'khor thams cad kyis</text></item>
<item><p>309b1</p><section>mdo sde</section><text>sangs rgyas kyis mdzad pa'i drin chen po dang / byams pa tshad ma mchis pa rjes su bzung ba'i slad du rin po che sna bdun gyi mchod rten bgyid cing ring bsrel la mchod pa bgyid pa ni 'os na/ bcom ldan 'das mchod rten rnam pa gsum po bgyis pas sems</text></item>
<item><p>309b2</p><section>mdo sde</section><text>can rnams la sman pa ci mchis na mchod rten bgyis shing mchod pa bgyi/ bcom ldan 'das kyis dga' bo la bka' stsal pa/ rang sangs rgyas ni rten cing 'brel te 'byung ba'i chos shin du zab mo rtogs nas srid pa thams cad las rnam par grol te/</text></item>
<item><p>309b3</p><section>mdo sde</section><text>nyes pa'i skyon thams cad bral nas lha dang mi'i bsod nams kyi zhing du 'gyur te/ de bas na mchod rten byas te mchod na bsod nams 'thob par 'gyur ro/ /de bzhin gshegs pa'i 'og tu 'gro ba mang po 'bras bu mchog thob par byed pa'i phyir ro/ /</text></item>
<item><p>309b4</p><section>mdo sde</section><text>dga' bo dgra bcom pa ni skye ba'i phyogs zad de srid pa phyi ma mi len la tshangs par spyod pa yongs su rdzogs pas 'jig rten gyi bsod nams kyi zhing du 'gyur te/ de bas na mchod rten byas te mchod na bsod nams thob pa ni rang sangs rgyas kyi 'og tu de mang</text></item>
<item><p>309b5</p><section>mdo sde</section><text>ste/ des kyang 'gro ba rnam par grol bar byed do/ /dga' bo 'khor los sgyur ba'i rgyal po yang khams gsum gyi nyon mongs pa las rnam par ma grol mod kyi/ bsod nams kyi shugs kyis gling bzhi la dbang ste/ dge ba bcu'i las kyis sems can</text></item>
<item><p>309b6</p><section>mdo sde</section><text>gyi srid byed pas sems can de dag gi bkur sti'i gnas yin te/ de bas na 'khor rnam bzhis mchod rten byas te mchod na bsod nams tshad med pa thob par 'gyur ro/ /dga' bos yang gsol pa/ bcom ldan 'das sangs rgyas mya ngan las 'das nas bdag</text></item>
<item><p>309b7</p><section>mdo sde</section><text>cag 'khor rnam bzhis gang du de bzhin gshegs pa'i sku zhugs la bzhen na/ de bzhin gshegs pa'i ring bsrel thob par 'gyur ba/ bcom ldan 'das kyis bstan du gsol/ bcom ldan 'das kyis dga' bo la bka' stsal pa/ sangs rgyas mya ngan las 'das nas</text></item>
<item><p>309b8</p><section>mdo sde</section><text>'khor rnam bzhis gal te rtswa mchog gi grong khyer gyi nang du nga bsregs na/ grong khyer de'i mi dag rgyal po'i las kyi chad pa dang rtsod pa tshad med pa 'byung ste/ thams cad kyis bsod nams mnyam par mi thob bo/ /dga' bo gal te 'khor rnam bzhis</text></item>
<item><p>310a1</p><section>mdo sde</section><text>grong khyer gyi phyi rol du nga bsregs na 'jig rten pa dag bsod nams mnyam par thob bo/ /dga' bos gsol pa/ bcom ldan 'das sangs rgyas mya ngan las 'das nas zhugs la bzhen pa'i 'og tu 'khor rnam bzhis ring bsrel bsdus</text></item>
<item><p>310a2</p><section>mdo sde</section><text>te/ rin po che'i bum par stsal nas rin po che sna bdun gyi mchod rten gang du brtsigs na thams cad dad pa'i sems skye zhing mchod par 'gyur ba bcom ldan 'das bstan du gsol/ bcom ldan 'das kyis dga' bo la bka' stsal pa/ sangs rgyas</text></item>
<item><p>310a3</p><section>mdo sde</section><text>mya ngan las 'das te bsregs nas 'khor rnam bzhis ring bsrel bsdus te/ rin po che sna bdun gyi bum par chug la rtswa mchog gi grong khyer gyi nang du lam gyi bzhi mdor rin po che sna bdun gyi mchod rten bang rim bcu gsum dang ldan pa/ phang lo dang bcas pa/</text></item>
<item><p>310a4</p><section>mdo sde</section><text>rin po che thams cad kyis brgyan cing spras pa/ 'jig rten pa thams cad kyis mchog tu bya ba'i ba dan gyis shin du brgyan pa/ ngos bzhi'i pu shu yang rin po che sna bdun las byas pa/ thams cad du rgyan gyis rab tu spras pa/ mchod rten de rim pa gcig cing yang</text></item>
<item><p>310a5</p><section>mdo sde</section><text>ngos bzhir sgo re re btod pa/ skar khung thad kar 'bab pa'i nang du rin po che chen po'i bum pa bcug ste/ 'khor rnam bzhis mchod pa bya'o/ /dga' bo rang sangs rgyas kyi mchod rten ni rim pa bcu gcig dang ldan pa/ rin po che rnam pa sna tshogs kyis spras</text></item>
<item><p>310a6</p><section>mdo sde</section><text>par bya'o/ /dga' bo dgra bcom pa'i mchod rten ni rim pa bzhi dang ldan pa ste/ de yang rin po che sna tshogs kyis spra'o/ /dga' bo 'khor los sgyur ba'i rgyal po'i mchod rten yang rin po che sna bdun las byas te/ rim pa dang bcas pa ni ma yin no/ /de ci'i</text></item>
<item><p>310a7</p><section>mdo sde</section><text>phyir zhe na/ khams gsum gyi srid pa'i sdug bsngal las ma grol ba'i phyir ro/ /de'i tshe ma 'gags pas bcom ldan 'das la 'di skad ces gsol to/ /sangs rgyas mya ngan las 'das te zhugs la bzhen nas lha dang mi dang 'khor rnam bzhis de bzhin gshegs</text></item>
<item><p>310a8</p><section>mdo sde</section><text>pa'i ring bsrel ji ltar bgos na thams cad kyis mchod par 'gyur/ de'i tshe bcom ldan 'das kyis ma 'gags pa la 'di skad ces bka' stsal to/ /nga mya ngan las 'das nas lha dang mi la sogs pas sangs rgyas kyi ring bsrel bsdus te/ shin du</text></item>
<item><p>310b1</p><section>mdo sde</section><text>mnyam pa'i sems kyis khams gsum dang rgyud drug thams cad la yang bgos te mchod pa byed par 'gyur bar bya'o/ /de'i tshe brgya byin lha'i dbang phyug gis bcom ldan 'das la 'di skad ces gsol to/ /bcom ldan 'das bdag ni de bzhin gshegs</text></item>
<item><p>310b2</p><section>mdo sde</section><text>pa las de bzhin gshegs pa'i ring bsrel gyi phyed gsol to/ /bcom ldan 'das kyis brgya byin lha'i dbang phyug la 'di skad ces bka' stsal to/ /de bzhin gshegs pa ni sems can thams cad la sras sgra gcan 'dzin dang 'dra bar gzigs te/ de bas na</text></item>
<item><p>310b3</p><section>mdo sde</section><text>khyod ring bsrel gyi phyed 'dod do zhes ma zer cig /de ci'i phyir zhe na/ sems can thams cad la phan pa'i don snyoms par mdzad pa'i phyir ro/ /bcom ldan 'das kyis brgya byin lha'i dbang phyug la bka' stsal pa/ ngas khyod la 'gram pa g.yas pa'i tshems</text></item>
<item><p>310b4</p><section>mdo sde</section><text>mche ba gcig sbyin gyis/ khyod kyis lha'i 'jig rten du mchod rten byos la mchod cig dang / khyod kyis bsod nams zad mi shes pa thob par 'gyur ro/ /de'i tshe lha dang mi thams cad cho nges 'debs shing ngus so/ /de nas bcom ldan 'das kyis 'khor bzhi</text></item>
<item><p>310b5</p><section>mdo sde</section><text>po la bka' stsal pa/ sangs rgyas mya ngan las 'da' ba la lha dang mi la sogs pa khyed mya ngan ma byed cig /de ci'i phyir zhe na/ sangs rgyas yongs su mya ngan las 'das kyang ring bsrel rtag tu mchod du yod la/ gzhan yang bla na med pa'i chos kyi dkon mchog</text></item>
<item><p>310b6</p><section>mdo sde</section><text>mdo sde dang / 'dul ba dang / chos mngon pa yod do/ /de bas na dkon mchog gsum dang / bden pa bzhi rtag tu 'jig rten na yod de/ sems can dag dad pas mchod pa'i gnas yod pa yin no/ /de ci'i phyir zhe na/ ring bsrel la mchod pa ni sangs rgyas dkon</text></item>
<item><p>310b7</p><section>mdo sde</section><text>mchog mchod pa yin no/ /sangs rgyas mthong ba des ni chos kyi sku mthong ngo / /chos mthong ba des ni 'phags pa mthong ngo / /'phags pa mthong ba des ni bden pa bzhi mthong ngo / /bden pa bzhi mthong ba des ni mya ngan las 'da' ba mthong ngo / /de bas</text></item>
<item><p>310b8</p><section>mdo sde</section><text>na dkon mchog gsum ni rtag pa gnas pa mi 'gyur mi 'pho ba ste/ 'jig rten gyi gnas dang rten du 'gyur bar rig par bya'o/ /bcom ldan 'das kyis 'khor mang po rnams la bka' stsal pa/ khyed sdug bsngal gyis gdungs par 'gyur ba'i</text></item>
<item><p>311a1</p><section>mdo sde</section><text>mya ngan chen po ma byed cig /nga ni mya ngan las 'da' bar gshegs su nyes/ tshul khrims sam/ gnas sam/ rtag pa 'am/ mi rtag pa 'am/ dkon mchog gsum 'am/ bden pa bzhi 'am/ pha rol du phyin pa drug gam/ rten cing 'brel</text></item>
<item><p>311a2</p><section>mdo sde</section><text>te 'byung ba bcu gnyis las the tshom du gyur pa yod na/ myur du dris shig /'dri ba 'di ni tha mar 'dri ba ste/ sangs rgyas mya ngan las 'das nas 'gyod pa med par bya'o zhes lan gsum gyi bar du bka' stsal to/ /de'i tshe 'khor rnam bzhi la sogs pa mya ngan gyis</text></item>
<item><p>311a3</p><section>mdo sde</section><text>yid gdungs te/ skad brnangs nas yi chad pa tsam du yid la gcags te mya ngan gyis brgyal lo/ /sangs rgyas kyi byin gyis brlabs kyis mchi ma phyis nas cang mi smra ste zhu ba yang med do/ /de ci'i phyir zhe na/ 'khor bzhi po 'di dag thams cad ni tshul</text></item>
<item><p>311a4</p><section>mdo sde</section><text>khrims dang / gnas dang / dkon mchog gsum dang / bden pa bzhi mngon sum du rtogs te the tshom med par gyur to/ /de'i tshe bcom ldan 'das kyis 'khor bzhi po la the tshom med par thugs kyis mkhyen nas legs so shin du legs so/ /'khor bzhi</text></item>
<item><p>311a5</p><section>mdo sde</section><text>po khyed dkon mchog gsum dang / bden pa bzhi shin du rtogs te the tshom med pa ni ji ltar chu dang bas dri ma bkrus pa dang 'dra ste/ khyed kyang brtson 'grus gyis shig dang / myur du 'byung ba'i lam thob par 'gyur gyis brgyal ba tsam du mya ngan ma byed cig /</text></item>
<item><p>311a6</p><section>mdo sde</section><text>de'i tshe bcom ldan 'das seng ge'i khri la bzhugs bzhin du gser lta bu'i phyag gis na bza' sbyar ma bzhag nas gser btso ma'i kha dog lta bu'i seng ge'i thong ka dpal be'u phyung ste 'khor mang po rnams la bstan nas lha dang / mi dang 'khor mang po rnams</text></item>
<item><p>311a7</p><section>mdo sde</section><text>la nga'i sku kha dog gser btso ma lta bu la ltos shig ces bka' stsal to// //'phags pa yongs su mya ngan las 'das pa chen po'i mdo/ bam po lnga bcu lnga pa'o/ /de'i tshe 'khor rnam bzhi dang thams cad kyis de bzhin gshegs</text></item>
<item><p>311a8</p><section>mdo sde</section><text>pa'i sku gser btso ma'i kha dog lta bu la mig mi 'dzums pas bltas pas rab tu bde ba ni ji ltar dge slong dag bsam gtan gsum pa la reg pa dang 'dra bar gyur to/ /de'i tshe bcom ldan 'das gser btso ma'i kha dog lta bu'i sku 'khor mang po la bstan</text></item>
<item><p>311b1</p><section>mdo sde</section><text>nas/ mya ngan las 'da' ba chen po'i 'od zer tshad med dpag tu med pa khrag khrig brgyad stong snyed bkye nas phyogs bcu'i 'jig rten gyi khams thams cad snang bar byas pas nyi zla'i 'od kyang zil gyis non te/ de ltar 'od bkye nas 'khor mang</text></item>
<item><p>311b2</p><section>mdo sde</section><text>po rnams la 'di skad ces bka' stsal to/ /de bzhin gshegs pa ni khyed kyi phyir bskal pa bgrangs pa'i bar du shin du spyod dka' ba spyad de/ lus kyi yan lag lag pa dang / rkang pa yang gtubs nas shin du spyod dka' ba thams cad spyad de/</text></item>
<item><p>311b3</p><section>mdo sde</section><text>snying rje chen po'i smon lam gyi dbang gis rnyog pa lnga'i 'jig rten gyi khams 'dir bla na med pa yang dag par rdzogs pa'i byang chub tu mngon par sangs rgyas ste/ rdo rje lta bur mi 'jig pa'i gser btso ma'i kha dog gi sku mtshan sum bcu rtsa gnyis dang / dpe</text></item>
<item><p>311b4</p><section>mdo sde</section><text>byad bzang po brgyad bcu dang ldan pa tshad med pa'i 'od zer gyis thams cad du snang bar byas pa thob ste/ 'od zer gyis reg gam sku mthong ba tsam gyis kyang rnam par ma grol ba med do/ /bcom ldan 'das kyis yang 'khor mang po rnams la 'di skad ces</text></item>
<item><p>311b5</p><section>mdo sde</section><text>bka' stsal to/ /sangs rgyas 'jig rten du gshegs pa shin du dka' ba ni me tog u dum ba ra dang 'dra ste shin du mthong bar dka'o/ /khyed kyis nang gi tha mar nga'i sku mthong bar 'gyur ba 'di la don med par mi bya'o/ /sngon gyi smon lam gyi mthus rnyog pa'i</text></item>
<item><p>311b6</p><section>mdo sde</section><text>'jig rten gyi khams 'dir gshegs te/ da ni gdul ba'i mdzad pa mdzad nas nga mya ngan 'dar nye'o/ /khyed la sogs pa sems rtse gcig tu nga'i sku gser btso ma'i kha dog lta bu la shin du ltos shig /khyed kyang yongs su dag pa'i las la nan tan</text></item>
<item><p>311b7</p><section>mdo sde</section><text>byas na 'bras bu 'di thob par 'gyur ro/ /de'i tshe bcom ldan 'das de bzhin du yang dang yang lan gsum gyi bar du bka' stsal nas/ gser btso ma lta bu'i sku 'khor mang po rnams la mngon du bstan to/ /de nas rin po che sna bdun gyi seng ge'i khri</text></item>
<item><p>311b8</p><section>mdo sde</section><text>las bzhengs te steng gi nam mkha' la shing ta la bdun srid du 'phags nas yang 'di skad ces bka' stsal to/ /nga yongs su mya ngan las 'dar nyes khyed la sogs pa 'khor mang po rnams nga'i sku gser btso ma'i kha dog lta bu la ltos shig /de bzhin du</text></item>
<item><p>312a1</p><section>mdo sde</section><text>mthar gyis shing ta la gcig gi srid 'phags nas nga ni mya ngan las 'dar nyes khyed la sogs pa 'khor mang po rnams bsam pa shin du dag pas nga'i sku gser btso ma'i kha dog lta bu la ltos shig ces lan bdun gyi bar du bka' stsal to/ /</text></item>
<item><p>312a2</p><section>mdo sde</section><text>de nas nam mkha' las babs te seng ge'i khri la bzhugs nas yang 'khor mang po rnams la nga yongs su mya ngan las 'dar nyes khyed la sogs pa bsam pa shin du dag pas nga'i sku gser btso ma'i kha dog lta bu la ltos shig ces bka' stsal te/ de nas</text></item>
<item><p>312a3</p><section>mdo sde</section><text>yang bcom ldan 'das seng ge'i khri las bzhengs nas steng gi nam mkha' la shing ta la gcig srid du 'phags nas 'khor mang po rnams la 'di skad ces bka' stsal to/ /nga yongs su mya ngan las 'dar nyes khyed la sogs pa bsam pa dag pas nga'i sku gser</text></item>
<item><p>312a4</p><section>mdo sde</section><text>btso ma'i kha dog lta bu la ltos shig /de bzhin du shing ta la bdun srid du 'phags nas lan bdun gyi bar du nga yongs su mya ngan las 'dar nyes khyed la sogs pa 'khor mang po rnams nga'i sku gser btso ma'i kha dog lta bu la ltos shig ces bka' stsal to/ /de nas</text></item>
<item><p>312a5</p><section>mdo sde</section><text>nam mkha' las phyir babs nas seng ge'i khri la bzhugs te 'khor mang po rnams la 'di skad ces bka' stsal to/ /nga yongs su mya ngan las 'dar nyes khyed la sogs pa bsam pa dag pas nga'i sku gser btso ma'i kha dog lta bu la ltos shig /de nas bcom ldan</text></item>
<item><p>312a6</p><section>mdo sde</section><text>'das yang seng ge'i khri las bzhengs nas steng gi nam mkha' la shing ta la gcig gi srid du 'phags nas 'khor mang po rnams la bka' stsal pa/ nga yongs su mya ngan las 'dar nyes khyed la sogs pa bsam pa dag pas nga'i sku gser btso ma'i kha dog lta</text></item>
<item><p>312a7</p><section>mdo sde</section><text>bu la ltos shig ces/ de bzhin du yang dang yang shing ta la bdun srid du 'phags nas lan bdun gyi bar du nga ni yongs su mya ngan las 'dar nyes khyed la sogs pa bsam pa dag pas nga'i sku gser btso ma'i kha dog lta bu la ltos shig ces lan bdun gyi bar du bka'</text></item>
<item><p>312a8</p><section>mdo sde</section><text>stsal to/ /de nas yang nam mkha' las babs nas seng ge'i khri la bzhugs te/ yang 'khor mang po rnams la 'di skad ces bka' stsal to/ /nga yongs su mya ngan las 'dar nyes khyed la sogs pa bsam pa dag pas nga'i sku gser btso ma'i kha</text></item>
<item><p>312b1</p><section>mdo sde</section><text>dog lta bu la ltos shig /de'i tshe bcom ldan 'das de bzhin gshegs pa'i sku gser btso ma'i kha dog lta bu mngon par bstan te/ 'khor mang po rnams la mngon sum du bstan pa'i phyir/ de ltar lan gsum gyi bar du steng gi nam mkha' la</text></item>
<item><p>312b2</p><section>mdo sde</section><text>shing ta la bdun srid du 'phags nas/ lan gsum gyi bar du nam mkha' las phyir babs nas seng ge'i khri la bzhugs te/ de bzhin du yang dang yang lan nyi shu rtsa bzhi'i bar du 'khor mang po rnams la 'di skad ces bka' stsal to/ /</text></item>
<item><p>312b3</p><section>mdo sde</section><text>nga yongs su mya ngan las 'dar nyes nga'i sku rdo rje lta bur brtan pa mi 'jig pa gser btso ma'i kha dog lta bu 'jig pa med pa la ltos shig /me tog u dum ba ra ltar shin du mthong dka' ba yin gyis khyed la sogs pas shes par gyis shig /nga yongs</text></item>
<item><p>312b4</p><section>mdo sde</section><text>su mya ngan las 'dar nyes khyed la sogs pa sems rtse gcig tu nga'i sku gser btso ma'i kha dog lta bu la shin du ltos shig /dper na mi zhig tsha bas gdungs te shin du skom pa chu grang mo 'thungs na ngoms par 'gyur ba las gzhan mi sems pa dang 'dra bar</text></item>
<item><p>312b5</p><section>mdo sde</section><text>khyed la sogs pa yang de dang 'dra ste/ nga yongs su mya ngan las 'dar nyes khyed la sogs pa bsam pa dag pas shin du ltos shig /'di ni nang gi tha mar mthong ba ste/ mthong ba 'di las phyin chad mthong ba'i dus med kyi khyed la sogs pa 'khor mang</text></item>
<item><p>312b6</p><section>mdo sde</section><text>po rnams phyin chad 'gyod pa med par lta bas ngoms par gyis shig /de nas bcom ldan 'das kyis 'khor mang po rnams la yang 'di skad ces bka' stsal to/ /nga mya ngan las 'das nas khyed la sogs pa 'khor mang po rnams srid pa gsum la</text></item>
<item><p>312b7</p><section>mdo sde</section><text>myur du 'da' ba'i phyir rgyas par nan tan du spyod pa la le lo med par bag yod gyis shig /de'i tshe 'jig rten gyi khams thams cad na lha dang / mi dang 'khor rnam pa bzhi la sogs pa mya ngan las 'da' ba'i 'od kyis reg nas sangs rgyas la lta ba</text></item>
<item><p>312b8</p><section>mdo sde</section><text>thams cad kyi ngan song gsum dang mi khom pa brgyad dang / 'jig rten gyi lha dang mi'i nyon mongs pa dang / rtsa ba bzhi dang / mtshams med pa lnga'i kha na ma tho ba'i sdig pa thams cad lhag ma ma lus par yongs su byang ste rnam par grol ba</text></item>
<item><p>313a1</p><section>mdo sde</section><text>thob par gyur to/ /de'i tshe bcom ldan 'das gser btso ma'i kha dog lta bu'i sku phyung ste yang dang yang ltos shig ces/ 'khor mang po rnams la bka' stsal nas slar chos gos sbyar ma sku la gsol to/ /'phags pa</text></item>
<item><p>313a2</p><section>mdo sde</section><text>yongs su mya ngan las 'das pa chen po'i mdo las/ bstan pa gzhag pa'i le'u'o// // bcom ldan 'das kyis yang 'khor mang po rnams la 'di skad ces bka' stsal to/ /nga ni da dus la bab ste/ sku kun du gtse zhing na'o zhes</text></item>
<item><p>313a3</p><section>mdo sde</section><text>bka' stsal nas bsam gtan dang po la 'jug cing mya ngan las 'da' ba'i 'od kyis 'jig rten gyi khams kun brtags te zhi zhing 'gog pa'i ting nge 'dzin la 'jug go/ /de'i tshe bcom ldan 'das de skad gsungs ma thag tu bsam gtan dang po la</text></item>
<item><p>313a4</p><section>mdo sde</section><text>zhugs so/ /bsam gtan dang po las byung nas bsam gtan gnyis pa la zhugs so/ /bsam gtan gnyis pa las byung nas bsam gtan gsum pa la zhugs so/ /bsam gtan gsum pa las byung nas bsam gtan bzhi pa la zhugs</text></item>
<item><p>313a5</p><section>mdo sde</section><text>so/ /bsam gtan bzhi pa las byung nas nam mkha' mtha' yas skye mched stengs la zhugs so/ /nam mkha' mtha' yas skye mched stengs las byung nas rnam shes mtha' yas skye mched stengs la zhugs so/ /rnam shes mtha' yas</text></item>
<item><p>313a6</p><section>mdo sde</section><text>skye mched stengs las byung nas cung zad med min skye mched stengs la zhugs so/ /cung zad med min skye mched stengs las byung nas 'du shes med 'du shes med min skye mched stengs la zhugs so/ /'du shes med 'du shes med min skye mched</text></item>
<item><p>313a7</p><section>mdo sde</section><text>stengs las byung nas 'gog pa zad pa'i ting nge 'dzin la zhugs so/ /'gog pa zad pa'i ting nge 'dzin las byung nas phyir yang 'du shes med 'du shes med min skye mched stengs la zhugs so/ /'du shes med 'du shes med min skye mched</text></item>
<item><p>313a8</p><section>mdo sde</section><text>stengs las byung nas phyir yang cung zad med min skye mched stengs la zhugs so/ /cung zad med min skye mched stengs las byung nas rnam shes mtha' yas skye mched stengs la zhugs pa'o/ /rnam shes mtha' yas skye mched</text></item>
<item><p>313b1</p><section>mdo sde</section><text>stengs las byung nas nam mkha' mtha' yas skye mched stengs la zhugs pa'o/ /nam mkha' mtha' yas skye mched stengs las byung nas bsam gtan bzhi pa la zhugs so/ /bsam gtan bzhi las byung nas bsam gtan gsum pa la</text></item>
<item><p>313b2</p><section>mdo sde</section><text>zhugs so/ /bsam gtan gsum pa las byung nas bsam gtan gnyis pa la zhugs so/ /bsam gtan gnyis pa las byung nas bsam gtan dang po la zhugs so/ /de'i tshe bcom ldan 'das de ltar yan man du bsam gtan du zhugs nas</text></item>
<item><p>313b3</p><section>mdo sde</section><text>'khor mang po rnams la 'di skad ces bka' stsal to/ /ngas shin du zab pa'i shes rab kyis khams gsum gyi rgyud drug gi sems can thams cad dang / ri dang / rgya mtsho dang / sa chen po la gnas pa'i srog chags thams cad la brtags na khams</text></item>
<item><p>313b4</p><section>mdo sde</section><text>gsum 'di dag ni rang bzhin dang bral ba/ rab tu zhi ba/ nam mkha'i mtshan nyid dang 'dra bas gdags su med pa/ rnam par shes pa med pa/ srid pa thams cad yongs su bcad pa/ thog ma nas mnyam pa/ mtho dman gyi 'du shes med pa/</text></item>
<item><p>313b5</p><section>mdo sde</section><text>mthong ba med pa/ thos pa med pa/ tshor ba med pa/ shes pa med pa/ bcings pa med pa/ rnam par grol ba med pa/ sems can med pa/ srog med pa/ ma skyes pa/ ma byung ba/ mi zad pa/ mi 'gog pa/ 'jig rten ma yin/ 'jig rten ma</text></item>
<item><p>313b6</p><section>mdo sde</section><text>yin pa yang ma yin pa/ mya ngan las 'da' ba dang 'khor ba dmigs su med pa/ gnyis ka'i mtha' mnyam pa ni chos thams cad mnyam pa'i phyir ro/ /bas mthar gnas pa/ ci yang mi byed pa/ mthar rnam par gzhag pa/ nges par dmigs</text></item>
<item><p>313b7</p><section>mdo sde</section><text>su med pa/ mi gnas pa'i chos las chos kyi mtshan nyid kyi bya ba byed pa/ mtshan ma thams cad yongs su bcad nas ci yang med pa ste/ chos kyi mtshan nyid ni de dag yin no/ /gang gis de ltar shes na 'jig rten las 'da' ba zhes bya'o/ /</text></item>
<item><p>313b8</p><section>mdo sde</section><text>gang gis de ltar mi shes pa de ni 'khor ba'i thog ma'i mtha' zhes bya'o/ /de bas na khyed la sogs pa ma rig pa yongs su bcad de/ 'khor ba'i thog ma'i mtha' dgag go/ /de'i tshe bcom ldan 'das kyis de skad ces bka' stsal nas/</text></item>
<item><p>314a1</p><section>mdo sde</section><text>yang 'phar ba'i bsam gtan la zhugs so/ /bsam gtan dang po las byung nas bsam gtan gsum pa la zhugs so/ /bsam gtan gsum pa las byung nas nam mkha' mtha' yas skye mched stengs la zhugs so/ /</text></item>
<item><p>314a2</p><section>mdo sde</section><text>nam mkha' mtha' yas skye mched stengs las byung nas cung zad med min skye mched stengs la zhugs so/ /cung zad med min skye mched stengs las byung nas 'gog pa zad pa'i 'du shes kyi ting nge 'dzin la zhugs so/ /'gog pa zad</text></item>
<item><p>314a3</p><section>mdo sde</section><text>pa'i ting nge 'dzin las byung nas phyir yang 'du shes med 'du shes med min skye mched stengs la zhugs so/ /'du shes med 'du shes med min skye mched stengs las byung nas rnam shes mtha' yas skye mched stengs la zhugs so/ /rnam</text></item>
<item><p>314a4</p><section>mdo sde</section><text>shes mtha' yas skye mched stengs las byung nas bsam gtan bzhi pa la zhugs so/ /bsam gtan bzhi pa las byung nas bsam gtan gnyis pa la zhugs so/ /bsam gtan gnyis pa las byung nas bsam gtan dang po la zhugs</text></item>
<item><p>314a5</p><section>mdo sde</section><text>so/ /de ltar na yan man du 'phar ba'i bsam gtan la zhugs nas yang 'khor mang po rnams la 'di skad ces bka' stsal to/ /ngas shes rab chen pos khams gsum na gnas pa ji tsam srog yod pa dang / srog med pa dang / gang zag dang</text></item>
<item><p>314a6</p><section>mdo sde</section><text>chos thams cad la brtags na thams cad mthar phyin pa ste/ rnam par bcings pa med pa/ rnam par grol ba med pa/ bdag po med pa/ gnas med pa/ gzung du med pa/ khams gsum las 'das pa yang ma yin/ srid pa kun du 'jug</text></item>
<item><p>314a7</p><section>mdo sde</section><text>pa yang ma yin te/ thog ma nas rnam par dag pa/ dri ma med pa/ nyon mongs pa med pa/ nam mkha' dang mnyam pa/ mnyam pa med pa/ mi mnyam pa yang ma yin pa/ rtog pa dang rnam par rtog pa zad pa/ rtog pa thams cad zhi ba</text></item>
<item><p>314a8</p><section>mdo sde</section><text>ste/ de ltar chos kyi mtshan nyid de ni mya ngan las 'das pa chen po zhes bya ste/ chos 'di la yang dag pa ji lta ba bzhin du mthong na rnam par grol ba zhes bya ste/ bus pa ma rabs kyis mi mthong bas na ma rig pa zhes bya'o/ /de skad ces</text></item>
<item><p>314b1</p><section>mdo sde</section><text>bka' stsal nas phyir yang 'phar ba'i bsam gtan la zhugs te/ bsam gtan dang po las byung nas 'gog pa zad pa'i ting nge 'dzin gyi bar dang / 'gog pa zad pa'i ting nge 'dzin las byung ba nas bsam gtan dang po la 'jug pa'i bar du de bzhin</text></item>
<item><p>314b2</p><section>mdo sde</section><text>du yan man 'phar ba'i bsam gtan la zhugs nas/ yang 'khor mang po rnams la 'di skad ces bka' stsal to/ /ngas sangs rgyas kyi spyan gyis khams gsum gyi chos thams cad la brtags na/ ma rig pa'i thog ma'i mtha' ni rang bzhin gyis</text></item>
<item><p>314b3</p><section>mdo sde</section><text>rnam par grol ba ste/ phyogs bcur btsal kyang dmigs su med pa ni rang bzhin med pa'i phyir ro/ /de'i rgyur 'gyur ba yal ga dang lo ma yang rnam par grol ba ste/ ma rig pa rnam par grol bas rga shi'i bar du yang rnam par grol lo/ /de bas na nga ni rtag du</text></item>
<item><p>314b4</p><section>mdo sde</section><text>rab tu zhi ba'i snang ba la gnas pas mya ngan las 'das pa chen po zhes bya'o/ /de'i tshe dga' bo mya ngan gyis shin du yid gdungs te myos 'khrugs nas mi dran pa ni ji ltar chang gis myos pa dang 'dra ste/ 'khor rnam bzhi yang mi mthong mi shes la/</text></item>
<item><p>314b5</p><section>mdo sde</section><text>de bzhin gshegs pa mya ngan las 'das sam mya ngan las ma 'das pa mi shes mi rtogs so/ /de'i tshe bcom ldan 'das de ltar lan gsum gyi bar du 'phar ba'i bsam gtan la zhugs te chos kyi dbyings la thug gi bar du brtags nas 'khor</text></item>
<item><p>314b6</p><section>mdo sde</section><text>mang po rnams la lan gsum du chos bstan to/ /de bzhin gshegs pas de bzhin du yang dang yang lan nyi shu rtsa bdun gyi bar du bsam gtan du zhugs so/ /dga' bos mi shes pas sangs rgyas lan gcig bsam gtan du 'jug pa na lan gcig</text></item>
<item><p>314b7</p><section>mdo sde</section><text>dris te/ de bzhin du lan nyi shu rtsa bdun gyi bar du sangs rgyas mya ngan las 'das sam/ mya ngan las ma 'das shes ma 'gags pa la dris so/ /de bzhin du ma 'gags pas kyang de bzhin gshegs pa bsam gtan du zhugs te/ mya ngan las ma 'das so zhes lan nyi shu rtsa bdun</text></item>
<item><p>314b8</p><section>mdo sde</section><text>gyi bar du smras so/ /de'i tshe 'khor de dag thams cad 'khrug cing myos pas/ de bzhin gshegs pa mya ngan las 'das sam mya ngan las ma 'das mi shes mi rtogs so/ /de'i tshe bcom ldan 'das lan gsum gyi bar du bsam gtan du zhugs nas lan gsum gyi</text></item>
<item><p>315a1</p><section>mdo sde</section><text>bar du 'khor rnams la chos bstan te/ rin po che sna bdun gyi khri la glo g.yas pa phab nas gzims te/ dbu ni byang phyogs su bstan/ zhabs ni lho phyogs su bstan/ zhal ni nub phyogs su gzigs te/ rgyab ni shar phyogs su bstan nas</text></item>
<item><p>315a2</p><section>mdo sde</section><text>gzims so/ /rin po che sna bdun gyi khri yang phreng ba rnam pa sna tshogs kyis yongs su brgyan to/ /sA la'i shing zung bzhi ya brgyad yod de/ nub phyogs kyi zung gcig ni de bzhin gshegs pa'i mdun/ shar phyogs kyi zung gcig ni de bzhin gshegs</text></item>
<item><p>315a3</p><section>mdo sde</section><text>pa'i rgyab/ byang phyogs kyi zung gcig ni de bzhin gshegs pa'i dbu rol/ lho phyogs kyi zung gcig ni de bzhin gshegs pa'i zhabs rol lo/ /de'i tshe bcom ldan 'das shing sA la'i drung na rin po che'i khri la gzims nas bsam gtan</text></item>
<item><p>315a4</p><section>mdo sde</section><text>bzhi pa la zhugs te/ cang mi gsung zhing nam gyi gung la yongs su mya ngan las 'das so/ /sangs rgyas bcom ldan 'das mya ngan las 'das nas sA la'i shing shar dang nub kyi zung gnyis kyang shing gcig tu gyur/ lho dang byang gi zung gnyis</text></item>
<item><p>315a5</p><section>mdo sde</section><text>kyang shing gcig tu gyur te/ rin po che'i khri la gdugs lta bur gyur nas/ de'i tshe shing de nyid kyang ngang pa'i bshog pa ltar skya bor gyur te/ yal ga dang / lo ma dang / me tog dang / 'bras bu yang lhags/ shun pa yang gogs/ shing nyid kyang</text></item>
<item><p>315a6</p><section>mdo sde</section><text>gas nas mthar gyis skams te lhag ma ma lus par chag go/ /de'i tshe phyogs bcu'i 'jig rten gyi khams grangs med pa bye ba khrag khrig klung gang gI bye ma snyed kyi sa chen po shin du g.yos nas skad chen po rnam pa sna tshogs byung ba las/ kyi hud kyi</text></item>
<item><p>315a7</p><section>mdo sde</section><text>hud 'jig rten stongs so zhes mi rtag pa dang / sdug bsngal ba dang / smre sngags 'don pa'i sgra byung ngo / /de'i tshe phyogs bcu'i 'jig rten gyi khams thams cad kyi ri btang zung dang / ri btang zung chen po dang ri kho ra khor yug dang / ri kho ra khor</text></item>
<item><p>315a8</p><section>mdo sde</section><text>yug chen po dang / ri rab lhun po dang / ri bsung can dang / rin po che'i ri dang / rdo rje'i ri dang / ri nag po dang / sa chen po la gnas pa'i ri thams cad dus gcig tu sgra byung nas thams cad rdib ste/ skad chen po 'jig rten gyi khams su grags</text></item>
<item><p>315b1</p><section>mdo sde</section><text>pa las kyi hud kyi hud nang gcig tu 'jig rten la mgon med par gyur te/ shes rab kyi nyi ma nub nas mya ngan las 'das pa chen po'i ri 'gyel to/ /sems can thams cad kyi byams pa'i yab yang dag par 'das te/ mchod pa bya ba'i lha yang mi mthong bar</text></item>
<item><p>315b2</p><section>mdo sde</section><text>gyur to zhes grags so/ /de'i tshe phyogs bcu'i 'jig rten gyi khams thams cad kyi rgya mtsho chen po yang 'khrug cing khol te rnyog par gyur/ dba' rlabs drag po las skad rnam pa sna tshogs grags pa ni kyi hud kyi hud yang dag par rdzogs pa'i sangs rgyas 'das nas sems can</text></item>
<item><p>315b3</p><section>mdo sde</section><text>gyi kha na ma tho ba'i sdig pa dang sdug bsngal ni srid pa'i gang chen mtshor 'khor zhing 'bab par gyur te/ yang dag pa'i lam stor na/ nam zhig rnam par grol bar 'gyur zhes grags par gyur to/ /de'i tshe rtsang po dang / chu bo dang / 'bab chu dang / lung pa</text></item>
<item><p>315b4</p><section>mdo sde</section><text>dang / lung phran gyi chu dang / chu mig dang / rdzing bu dang / lteng ka dang / khron pa sams cad kyang 'bo zhing chu skams par gyur to/ /de'i tshe phyogs bcu'i 'jig rten gyi khams kyi sa chen po dang / nam mkha'i khams kyang mun pa chen por gyur te/ nyi zla'i</text></item>
<item><p>315b5</p><section>mdo sde</section><text>'od kyang mi snang zhing 'jig rten gyi khams thams cad mun par gyur to/ /de ma thag tu rlung nag po g.yos nas skad chen po phyung ste/ rdul dang bye mas 'tshubs par gyur to/ /de'i tshe sa chen po las skyes pa'i shing gel pa dang / nags tshal dang /</text></item>
<item><p>315b6</p><section>mdo sde</section><text>rtsi shing la sogs pa'i me tog dang / 'bras bu dang / lo ma dang / yal ga thams cad kyang chag nas sa la lhags te lhag ma tsam yang ma lus par gyur to/ /de nas de ma thag tu phyogs bcu'i 'jig rten gyi khams kyi lha thams cad kyang steng gi nam</text></item>
<item><p>315b7</p><section>mdo sde</section><text>mkha' la shin du mi dga' bas ngus te/ stong gsum gyi stong chen po'i 'jig rten gyi khams kyang rab tu g.yos nas rnam pa sna tshogs kyi lha'i me tog dang / lha'i spos brgya stong grangs med pa char bzhin du phab nas stong gsum gyi stong chen</text></item>
<item><p>315b8</p><section>mdo sde</section><text>po'i 'jig rten gyi khams ri rab lhun po tsam du spungs te/ de bzhin gshegs pa la mchod pa byas so/ /steng gi nam mkha' la gzhan yang grangs med pa'i lha'i rgyal mtshan dang / lha'i ba dan dang / lha'i phreng ba dang / lha'i gdugs dang /</text></item>
<item><p>316a1</p><section>mdo sde</section><text>lha'i nor bu rin po che char bzhin du phab pa ni nam mkha'i khams yongs su gang ste/ rin po che'i khang bu brtsegs mar gyur nas ngos bzhi rin po che sna bdun gyi phreng bas shin du brgyan pa/ me tog gi 'od dang ldan pas de bzhin gshegs</text></item>
<item><p>316a2</p><section>mdo sde</section><text>pa la mchod pa byas so/ /steng gi nam mkha' la gzhan yang lha'i rol mo rnga dang / gar dang / glu rnam pa mang po las kyi hud kyi hud sangs rgyas mya ngan las 'das pas 'jig rten stongs so/ /sems can gyi mig mdongs pas nyon mongs pa'i</text></item>
<item><p>316a3</p><section>mdo sde</section><text>srin mo dar te sdug bsngal gyi 'du byed rgyun mi 'chad pas na 'khor ba'i 'khor lo rgyun du 'khor ro zhes grags so/ /de'i tshe dga' bo sems 'khrugs te myos brgyal nas de bzhin gshegs pa mya ngan las 'das sam/ mya ngan las ma 'das pa</text></item>
<item><p>316a4</p><section>mdo sde</section><text>mi rtogs mi shes kyi/ 'jig rten gyi khams sngon las gyur pa 'ba' zhig mthong nas sangs rgyas mya ngan las 'das sam zhes ma 'gags pa la dris so/ /ma 'gags pas smras pa/ sangs rgyas bcom ldan 'das yongs su mya ngan las 'das so/ /</text></item>
<item><p>316a5</p><section>mdo sde</section><text>de'i tshe dga' bos de skad ces smras pa thos nas sa la brgyal te ro bzhin du gyur nas dbugs kyang mi rgyu ste/ ci yang mi tshor ro/ /de nas ma 'gags pas dga' bo'i gdong la chu grang mos btab nas bslang ngo / /de nas thabs mkhas pa'i tshig</text></item>
<item><p>316a6</p><section>mdo sde</section><text>gis spro ba bskyed pa'i phyir dga' bo la 'di skad ces smras so/ /kyi hud kyi hud sdug go/ /mya ngan chen po ma byed cig / de bzhin gshegs pa ni 'dul ba'i mdzad pa kun mdzad nas/ lha dang / mi la sogs pa thams cad kyis bzhugs su</text></item>
<item><p>316a7</p><section>mdo sde</section><text>gsol kyang ma gnang gis/ mya ngan chen pos sems 'khrugs par ma byed cig / kyi hud kyi hud ji ltar bya/ da ji ltar bya/ nang gcig du lha dang mi'i ston pa mdzad pa'i mthar phyin nas bzhugs su ma gnang ngo / /da bdag cag re shig mya</text></item>
<item><p>316a8</p><section>mdo sde</section><text>ngan bsang ngo zhes spro ba bskyed nas/ dga' bo la 'di skad ces smras so/ /sangs rgyas mya ngan las 'das mod kyi/ 'on kyang ring bsrel dang / bla na med pa'i chos kyi dkon mchog 'jig rten na rtag du bzhugs te/ sems can gyi gnas</text></item>
<item><p>316b1</p><section>mdo sde</section><text>dang / rten du 'gyur ba yod de/ de bas na bdag cag gis brtson 'grus su sangs rgyas kyi chos dkon mchog sems can la byin te/ sdug bsngal las rnam par bsgral bas sangs rgyas kyi drin la lan blan par bya'o zhes smras so/ /de'i tshe dga'</text></item>
<item><p>316b2</p><section>mdo sde</section><text>bo spro ba bskyed pa thos nas bags kyis sangs te/ skad brnangs pa tsam du mchi ma blags nas mya ngan gyis non to/ /de'i tshe rtswa mchog gi grong khyer shing sA la'i tshal kho ra khor yug dpag tshad bcu gnyis kyi nang lha dang mis yongs su gang ba ni</text></item>
<item><p>316b3</p><section>mdo sde</section><text>khab kyi rtse mo tsam la yang sems can tshad med pa snyed yod de/ bar na sa stong pa med kyang gcig la gcig mi bde zhing phan tshun gnon par 'gyur ba med do/ /de'i tshe byang chub sems dpa' khrag khrig grangs med pa dang / 'khor mang po thams</text></item>
<item><p>316b4</p><section>mdo sde</section><text>cad mi dran te brgyal nas de bzhin gshegs pa mya ngan las 'das sam/ mya ngan las ma 'das pa mi rtogs mi shes kyi/ sngon dang mi 'dra bar ldeg cing g.yo ba 'ba' zhig mthong nas thams cad kyis ma 'gags pa la sangs rgyas mya ngan las</text></item>
<item><p>316b5</p><section>mdo sde</section><text>'das sam zhes dris so/ /de nas ma 'gags pas 'khor mang po rnams dang / 'jig rten du bcas pa lha dang mi thams cad la sangs rgyas bcom ldan 'das ni yongs su mya ngan las 'das so zhes smras so/ /de nas 'khor grangs med pa</text></item>
<item><p>316b6</p><section>mdo sde</section><text>thams cad kyis de skad ces smras pa thos nas thams cad brgyal te sa la 'gyel nas/ sdug bsngal gyis shin du gdungs pas skad kyang mi phyin te/ la la ni sangs rgyas kyi zhabs 'bring du thal byung shi'o/ /la la ni sems stor bar gyur to/ /</text></item>
<item><p>316b7</p><section>mdo sde</section><text>la la ni lus dang sems shin du 'bar bar gyur to/ /la la ni gcig gi lag pa la gcig 'jus te skad brnangs pa tsam du mchi ma blags nas ngus so/ /la la ni brang la khu tshur gyis brdeg cing skad chen pos 'bod do/ /la la ni mgo la</text></item>
<item><p>316b8</p><section>mdo sde</section><text>thal mos rdebs shing rang gi skra 'bal lo/ /la la ni 'di skad du kyi hud kyi hud sdug bsngal gyis gdungs so zhes smra'o/ /la la ni de bzhin gshegs pa mya ngan las 'das pa ha cang yang snga ches so zhes smra'o/ /la la ni bdag cag gi lha</text></item>
<item><p>317a1</p><section>mdo sde</section><text>stor to zhes smra'o/ /la la ni 'jig rten stongs te sems can gyi mig mdongs so zhes smra'o/ /la la ni nyon mongs pa'i srin mo mngon du byung ngo zhes smra'o/ /la la ni sems can gyi dge ba'i myu gu dang sa bon 'gags so zhes smra'o/ /</text></item>
<item><p>317a2</p><section>mdo sde</section><text>la la ni bdud kyi sde rnams dga' ste go cha yang phud do zhes smra'o/ /la la ni bdag gi lus 'di mi rtag go zhes smod do/ /la la ni yang dag par spyod pas rnam par grol bar gyur to/ /la la ni mgon dang skyabs med par gyur to zhes smra'o/ /</text></item>
<item><p>317a3</p><section>mdo sde</section><text>la la ni lus las khrag mngon du zag cing sa la 'bab par gyur to/ /de'i tshe rnam pa tha dad pa'i sgra skad chen pos 'jig rten gyi khams kun g.yos par gyur te/ de'i tshe mi mjed kyi 'jig rten gyi khams kyi bdag po tshangs pa'i rgyal po chen po</text></item>
<item><p>317a4</p><section>mdo sde</section><text>yang / sangs rgyas yongs su mya ngan las 'das par shes nas lha'i 'khor dang bcas te bsam gtan dang po nas babs nas skad chen pos ngus te/ de bzhin gshegs pa'i spyan sngar brgyal nas sa la 'gyel to/ /ring zhig lon nas phyir sangs</text></item>
<item><p>317a5</p><section>mdo sde</section><text>te/ sangs rgyas kyi spyan sngar tshigs su bcad pas 'di skad ces ngus so/ /bcom ldan 'das ni sngon gyi smon lam gyis/ /bdag cag phyir du mi mjed 'jig rten gshegs/ /tshad med dbang du 'gyur ba'i mthu bcas nas/ /phongs pa</text></item>
<item><p>317a6</p><section>mdo sde</section><text>chos 'dod 'gro ba rnams kyang btul/ /mkhas pa'i thabs kyis ci rigs chos bstan nas/ /sems can mi bder 'gyur ba gang yang med/ /srid pa gsum gyi sdug bsngal las bton te/ /mthar phyin mya ngan 'da' ba'i lam la bkod/ /</text></item>
<item><p>317a7</p><section>mdo sde</section><text>bcom ldan sems can rnams la byams pa'i yum/ /sems can kun la snying brtse zho blud pa/ /ji ste thams cad nang gcig rab spangs nas/ /lha mi phongs pa'i mgon ma mchis par mdzad/ /kyi hud 'gro ba'i dge ba'i myu gu yang / /</text></item>
<item><p>317a8</p><section>mdo sde</section><text>skye ba'i chu ni 'bab pa'i dus ma mchis/ /dge ba'i myu gu khad kyis 'gags nas su/ /sdug pa'i las kyis bsdus nas ngan song 'gro/ /'jig rten stongs so da ni ji ltar bgyi/ /sems can yang dag shes rab mig mdongs so/ /ma</text></item>
<item><p>317b1</p><section>mdo sde</section><text>rig mun par 'thom zhing 'gro bas na/ /srid pa gsum du ltung zhing 'khor bar gyur/ /sems can sdig pa mgon med ji ltar bgyi/ /ring bsrel dag la brten nas grol bar shog /de bzhin gshegs la gsol ba'i snying rje'i mthus/ /</text></item>
<item><p>317b2</p><section>mdo sde</section><text>sdug bsngal las ni grol ba'i skyabs su shog /kyi hud ji ltar 'jig rten ngan pa 'dir/ /bcom ldan bdag cag spangs nas mya ngan 'da'/ /de'i tshe brgya byin lha'i dbang phyug 'khor dang bcas te steng gi nam mkha' las babs nas kyi</text></item>
<item><p>317b3</p><section>mdo sde</section><text>hud kyi hud ces skad chen po phyung ste ngus nas mchi ma blags te/ de bzhin gshegs pa'i spyan sngar brgyal nas sa la 'gyel to/ /de nas ring zhig lon pa dang gdod phyir sangs te mya ngan gyis yid gdungs nas sangs rgyas kyi spyan sngar</text></item>
<item><p>317b4</p><section>mdo sde</section><text>tshigs su bcad pa 'dis ngus so/ /bcom ldan bskal par dka' ba mdzad pa ni/ /bdag dang 'gro ba rnams kyi slad du ste/ /bla na med pa'i byang chub rab brnyes nas/ /'gro ba kun la bu gcig bzhin du gso/ /chos sbyin sman ni sman</text></item>
<item><p>317b5</p><section>mdo sde</section><text>gyi nang na mchog /nad gso sman pa'i nang na sman pa gtso/ /thugs rje chen po'i sprin gyis kun bskyabs nas/ /bdud rtsi shes rab char ni kun la phab/ /shes rab nyi ma'i 'od kyis ma rig mun pa bsal/ /ma rig sems can 'phags</text></item>
<item><p>317b6</p><section>mdo sde</section><text>pa'i lam yang mthong / /'phags pa'i byams pa'i 'od kyis rgyud drug snang mdzad nas/ /srid pa rnam gsum 'od kyis reg nas rnam par grol/ /ci yi slad du byams pa chen po'i thugs btang nas/ /mya ngan 'das so mi mthong ji ltar bgyi/ /</text></item>
<item><p>317b7</p><section>mdo sde</section><text>sngon gyi thugs rje chen po'i dam pa ga re na/ /mchil ma bzhin du sems can yongs su spangs/ /bdag la sogs te sems can thams cad ni/ /ji ltar be'u dag mas bor nges par 'chi ba bzhin/ /'khor bzhi gcig gi lag la gcig</text></item>
<item><p>317b8</p><section>mdo sde</section><text>'jus nas/ /brang rdung ngu ba'i skad kyis 'jig rten gsum yang g.yos/ /kyi hud kyi hud srid par 'khor ba 'di thams cad/ /thams cad nang gcig tu ni skyabs ma mchis par gyur/ /re sdug bdag cag bsod nams zad pa'i rnams/ /</text></item>
<item><p>318a1</p><section>mdo sde</section><text>dge ba'i myu gu tshig pa rlan pa'i dus ma mchis/ /dam chos dkon mchog ring bsrel 'od zer gyis/ /snang bar mdzad cing srid pa gsum las grol bar shog /kyi hud shin du sdug go bdag cag rnams/ /nam zhig slar yang</text></item>
<item><p>318a2</p><section>mdo sde</section><text>de bzhin gshegs pa mthong bar 'gyur/ /de'i tshe ma 'gags pa yang mya ngan gyis yid gdungs te ngus nas lus kyang 'dar bar gyur te/ sangs rgyas kyi spyan sngar pus mo btsugs nas tshigs su bcad pa 'di skad ces bstod do/ /sangs rgyas</text></item>
<item><p>318a3</p><section>mdo sde</section><text>chos kyi rgyal pos bdag cag rab tu gsos/ /bdag cag chos kyi skom blud chos kyi sku yang bskyed/ /sems can chos kyi sku yang mngon par ma grub cing / /shes rab 'tsho ba'i tshogs kyang yong ma bsags/ /rnam pa brgyad dang ldan pa'i</text></item>
<item><p>318a4</p><section>mdo sde</section><text>dbyangs kyis rab bstan cing / /'khor rnams thos nas byang chub rtogs par mdzad pa'i rigs/ /rtag tu byams chen kha dog lnga'i 'od bkye zhing / /'khor rnams 'od kyis reg nas rnam par grol bar mdzod/ /ci yi slad du yongs su mya ngan</text></item>
<item><p>318a5</p><section>mdo sde</section><text>'das gshegs nas/ /sdug bsngal spyod pa'i sems can ci la 'jug par bgyi/ /kyi hud bcom ldan 'das ni byams pa chen po spangs/ /bdag cag mgon ma mchis pas nges par 'chi/ /bcom ldan 'das kyis thabs su bstan par</text></item>
<item><p>318a6</p><section>mdo sde</section><text>'tshal mod kyi/ /bdag cag mya ngan mi bgyid pa yi gtol ma mchis/ /'khor bzhi myos shing 'khrugs te brgyal nas sems kyang stor/ /ngu ba'i skad kyis gnam sa 'jig rten gsum yang 'gul/ /bcom ldan nyag gcig</text></item>
<item><p>318a7</p><section>mdo sde</section><text>bde ba chen po la bzhugs na/ /'gro ba mang po'i sdug bsngal chen po ji ltar bgyi/ /bcom ldan 'das pa'i dus na bdag cag rnams kyi phyir/ /bskal pa mang por dbu dang phyag dang zhabs kyang btang / /bla na med pa'i byang chub mngon par</text></item>
<item><p>318a8</p><section>mdo sde</section><text>sangs rgyas nas/ /ring por mi bzhugs mya ngan las ni 'da' bar gshegs/ /bdag cag 'khor bzhi ma rig thibs por gnas pas na/ /bdud kyi rgyal po dga' shing spro bas go cha 'ang bor/ /kyi hud bcom ldan 'das ni thugs rje chen</text></item>
<item><p>318b1</p><section>mdo sde</section><text>po yis/ /ring bsrel byams pa'i 'od kyis bdag cag bskyabs par shog /'khor bzhi po la bcom ldan thugs brtse'i phyir/ /chos kyi dkon mchog phan pa zad mi shes par shog /bdag cag rnams ni 'phral du 'chi bar ma gyur te/ /</text></item>
<item><p>318b2</p><section>mdo sde</section><text>'tsho ba'i lhag ma 'di tsam gyis ni ci zhig nus/ /kyi hud shin du sdug bsngal bzod par dka'/ /da ni slan bcad bcom ldan mthong ba'i dus ma mchis/ /de'i tshe dga' bo bags kyis sangs nas/ thal mo mgo la rdebs shing brang la khu tshur gyis brdegs</text></item>
<item><p>318b3</p><section>mdo sde</section><text>nas skad brnangs shing sdug bsngal lus kyis mi bzod pa tsam du ngus nas sangs rgyas kyi spyan sngar pus mo btsugs te ngu ba'i tshigs su bcad pa 'di skad ces gsol to/ /bdag sngon bcom ldan 'das dang smon lam mthu gcig pas/ /'thun par gcig tu shAg</text></item>
<item><p>318b4</p><section>mdo sde</section><text>gi rigs su skyes par gyur/ /de bzhin gshegs pa mngon par byang chub sangs rgyas nas/ /bdag gis lo ni nyi shu lhag gcig g.yog kyang bgyis/ /dad pa'i sems kyis bsnyen par bgyi ba ma ngoms bzhin/ /nang gcig bor nas yongs su mya</text></item>
<item><p>318b5</p><section>mdo sde</section><text>ngan 'da' bar gshegs/ /kyi hud kyi hud sdug bsngal chen pos gdungs par gyur/ /yun du sdug bsngal gyis ni sems kyang rab tu gzir/ /bdag gi lus kyang srid pa'i dra ba las ma grol/ /ma rig pa yi sgo nga las kyang phyir ma byung / /</text></item>
<item><p>318b6</p><section>mdo sde</section><text>bcom ldan 'das kyis ma rig sgo nga ma bcag par/ /ci yi slad du yongs su mya ngan 'da' bar gshegs/ /bdag ni gsar du btsas pa'i bu dang mtshungs pa la/ /ma yis bor na gdon mi 'tshal bar 'chi bar 'gyur/ /ci yi slad du bcom</text></item>
<item><p>318b7</p><section>mdo sde</section><text>ldan 'das kyis yongs spangs nas/ /nyag gcig khams gsum las ni 'das nas bde bar bzhugs/ /bcom ldan 'das la bdag gis 'gyod cing mthol ba ni/ /dgung lo nyi shu'i bar du zham ring 'tshal ba na/ /spyod lam bzhi po le lo'i dbang</text></item>
<item><p>318b8</p><section>mdo sde</section><text>du gyur pas na/ /'phags pa'i thugs dang 'gal zhing mnyes par ma bgyis pa/ /yang dag rdzogs pa'i sangs rgyas thugs rje chen po yis/ /bdag la bdud rtsi stsal cing bde ba mdzad par shog /bdag gis phyi ma'i bskal pa</text></item>
<item><p>319a1</p><section>mdo sde</section><text>mtha' yi bar du yang / /rtag tu bcom ldan 'das kyi zham ring byed par shog /bcom ldan 'das ni thugs rje chen po'i 'od zer gyis/ /thams cad 'jig rten khams su bdag ni skyob par shog /kyi hud kyi hud tshig gis brjod</text></item>
<item><p>319a2</p><section>mdo sde</section><text>mi nus/ /'phags pa'i drin smrar skad kyang mi phyin to/ /de'i tshe klung gang gA grangs med pa bye ma snyed kyi byang chub sems dpa' dang / 'jig rten du bcas pa lha dang mi thams cad gcig gi lag pa la gcig gis 'jus nas shin du ngu zhing cho</text></item>
<item><p>319a3</p><section>mdo sde</section><text>nges 'don pa las so so nas spro ba bskyed de/ ci nus kyis grangs med pa'i lha'i spos dang / lha'i me tog man dA ra ba dang / man dA ra ba chen po dang / man 'dzu sha ka dang / man 'dzu sha ka chen po dang / grangs med pa'i lha dang mi'i 'jig rten</text></item>
<item><p>319a4</p><section>mdo sde</section><text>gyi rgya mtsho ngos kyi tsan dan dang / a ga ru dang / rnam pa brgya stong snyed kyi spos sbyar ma dang / grangs med pa'i byug spos dang / spos chu dang / rin po che'i gdugs dang / rin po che'i rgyal mtshan dang / rin po che'i ba dan dang / mu tig dang / do</text></item>
<item><p>319a5</p><section>mdo sde</section><text>shal nam mkha'i khams yongs su gang ba bcom ldan 'das kyi spyan sngar phab nas mchod pa byas so/ /de'i tshe rtswa mchog gi grong khyer gyi skyes pa dang / bud med dang / khye'u dang / bu mo thams cad kyis kyang shin du ngus nas so so nas grangs med</text></item>
<item><p>319a6</p><section>mdo sde</section><text>pa'i me tog dang / spos dang / rgyal mtshan dang / gdugs la sogs pa snga ma bas shin du lhag par sbyar te de bzhin gshegs pa'i spyan sngar phab nas mchod pa byas so/ /de'i tshe phyogs bzhi'i mgon po bzhi lha'i 'khor dang bcas te shin</text></item>
<item><p>319a7</p><section>mdo sde</section><text>du ngus nas so so nas grangs med pa'i me tog dang spos la sogs pa mchod pa'i yo byad snga ma bas sum 'gyur gyis lhag pa bshams nas ngus bzhin du de bzhin gshegs pa'i spyan sngar lhags te mchod pa byas so/ /gnam rim pa lnga'i lhas</text></item>
<item><p>319a8</p><section>mdo sde</section><text>kyang de bzhin du snga ma bas shin du lhag pa bshams/ gzugs kyi khams dang / gzugs med pa'i khams kyi lha rnams kyang mchod pa'i yo byad snga ma bas shin du lhag pa bshams nas mchod pa byas so/ /de'i tshe rtswa mchog gi grong khyer na gnas</text></item>
<item><p>319b1</p><section>mdo sde</section><text>pa'i skyes pa dang / bud med mchi ma blags te ngus nas/ mdang ji ltar btang ba mi shes nas dga' bo la 'di skad ces smras so/ /de bzhin gshegs pa yongs su mya ngan las 'das na ji lta bu'i tshul du mdang gtang bar bgyi/ de nas brgya byin</text></item>
<item><p>319b2</p><section>mdo sde</section><text>lha'i dbang phyug gis gong du bcom ldan 'das kyis gsungs pa bzhin du/ 'khor los sgyur ba'i rgyal po'i mdang gtang ba bzhin bya'o zhes smras so/ /de'i tshe rtswa mchog gi grong khyer gyi mi thams cad ngus te grong khyer du zhugs nas lcags kyi sgrom</text></item>
<item><p>319b3</p><section>mdo sde</section><text>byas te/ rin po che sna bdun gyis brgyan nas/ /rin thang med pa'i ras dkar po bzang po yug stong dang grangs med pa'i shing bal shin du 'jam pa yang bshams so/ /gzhan yang grangs med pa'i shing tsan dan dang / a ga ru dang / gzhan yang khri</text></item>
<item><p>319b4</p><section>mdo sde</section><text>phrag brgya stong snyed kyi spos sbyar ma dang / spos kyi 'da' gu dang / spos chu dang / gdugs dang / ba dan dang / me tog la sogs pa/ sprin ltar nam mkha' la yongs su gang ba mtho khyad ri rab lhun po tsam bshams so/ /de lta bu</text></item>
<item><p>319b5</p><section>mdo sde</section><text>dag bshams nas mchi ma blags te de bzhin gshegs pa'i spyan sngar phab nas/ mya ngan gyis yid gdungs bzhin du mchod pa byas so/ /de'i tshe rtswa mchog gi grong khyer gyi mi thams cad dang / 'khor mang po thams cad kyang mchi ma blags</text></item>
<item><p>319b6</p><section>mdo sde</section><text>te ngus nas/ gzhan yang tshad med pa snyed kyi spos dang / me tog dang / rgyal mtshan dang / gdugs la sogs te mchod pa'i yo byad sprin lta bur nam mkha' yongs su gang bar bshams nas gcig gi lag pa la gcig 'jus te/ brang</text></item>
<item><p>319b7</p><section>mdo sde</section><text>la khu tshur gyis rdeg cing cho nge'i sgras stong chen po yang g.yos te/ de bzhin gshegs pa'i spyan sngar phab nas mchod pa'i yo byad kyis mchod pa byas so/ /de'i tshe 'khor mang po rnams skad brnangs pa tsam gyis ngus nas/ bkur stir</text></item>
<item><p>319b8</p><section>mdo sde</section><text>bya ba'i phyir so so nas ras dkar po'i sleb mos de bzhin gshegs pa'i sku bteg ste/ lcags kyi sgrom gyi nang du bcug nas mar bsung can gang bar blugs te sgrom gyi kha bcad do/ /de'i tshe rtswa mchog gi grong khyer gyi pho mos thams</text></item>
<item><p>320a1</p><section>mdo sde</section><text>cad kyang bsod nams 'dod pa'i phyir/ de bzhin gshegs pa'i yon tan 'dod pa'i phyir lha dang / mi dang / 'khor mang pos de bzhin gshegs pa'i dpur sgrom 'degs su ma bcug gi/ kun gyis bgros nas zla med pa'i gyad</text></item>
<item><p>320a2</p><section>mdo sde</section><text>stobs po che bzhis 'degs par byas so/ /gyad bzhi pos gos dang rgyan bkrol te de bzhin gshegs pa'i dpur sgrom 'deg pa'i phyir grong khyer gyi nang du 'ongs te/ mchod pa byas nas mthu ci yod pas bteg kyang ma theg go/ /de nas</text></item>
<item><p>320a3</p><section>mdo sde</section><text>grong khyer de'i gyad stobs po che brgyad kyis dpur sgrom gdeg par byas te/ so so'i gos dang rgyan bkrol nas mchod pa byas te mthu ci yod pas rtsal kyang ma theg go/ /de nas grong khyer de'i stobs po che bcu drug gis 'deg par byas te gos dang</text></item>
<item><p>320a4</p><section>mdo sde</section><text>rgyan bkrol nas/ sangs rgyas kyi sgrom gdeg par rtsal kyang theg par ma gyur to/ /de'i tshe ma 'gags pas stobs po che rnams la 'di skad ces smras so/ /ji ste grong khyer 'di'i nang gi skyes pa dang / bud med dang / khye'u dang / bu mo thams</text></item>
<item><p>320a5</p><section>mdo sde</section><text>cad kyis de bzhin gshegs pa'i dpur sgrom grong khyer gyi nang du bkur bar rtsol yang mi theg na/ khyed 'ba' zhig gis mi theg pa lta ci smos te/ khyed rnams kyis 'khor mang po dang lha rnams kyi stobs kyis bstang bar gsol te sgrom bteg</text></item>
<item><p>320a6</p><section>mdo sde</section><text>na/ grong khyer du bkur nus par 'gyur ro zhes ma 'gags pas smras ma thag tu/ de'i tshe brgya byin lha'i dbang phyug rin po che sna bdun gyi gdugs dam pa dang / grangs med pa'i me tog dang / spos dang / rgyal mtshan dang / ba dan dang / lha'i rol</text></item>
<item><p>320a7</p><section>mdo sde</section><text>mo bshams nas/ lha'i 'khor dang bcas te shin du ngus nas nam mkha' las 'phags te/ 'phags pa'i dpur sgrom la mchod pa byed do/ /gnam rim pa drug gi lha dang / gzugs kyi khams kyi lha rnams kyang brgya byin lha'i dbang phyug</text></item>
<item><p>320a8</p><section>mdo sde</section><text>dang 'dra bar dpur sgrom la mchod pa byed do/ /de'i tshe bcom ldan 'das kun la thugs rjes khyab par mdzad cing / 'jig rten du bcas pa thams cad kyi mnyam par bsod nams khyad par med par mdzad pa'i phyir shing sA la'i tshal</text></item>
<item><p>320b1</p><section>mdo sde</section><text>nas/ dpur sgrom shing ta la gcig gi srid du steng gi nam mkha' la 'phags nas gshegs par gyur gyi/ rtswa mchog gi grong khyer gyi mi thams cad dang / 'jig rten du bcas pa lha dang / mi dang / 'khor thams cad kyis kyang sangs rgyas kyi sgrom</text></item>
<item><p>320b2</p><section>mdo sde</section><text>bteg par ma gyur to/ /de'i tshe brgya byin lha'i dbang phyug 'khor rnams dang bcas te/ rin po che sna bdun gyi gdugs chen po'i rin po che'i ka ba bzhi dang ldan pa rin po che sna bdun gyi do shal gyis ngos bzhi brgyan pa/ steng gi nam mkha' las de bzhin</text></item>
<item><p>320b3</p><section>mdo sde</section><text>gshegs pa'i sgrom khebs par byas nas grangs med pa'i spos dang / me tog dang / rgyal mtshan dang / ba dan dang / do shal dang / lha'i rol mo dang / dar gyi lda ldi sna tshogs kyis nam mkha' la mchod pa byas so/ /gnam rim pa drug gi bar gyi lha</text></item>
<item><p>320b4</p><section>mdo sde</section><text>dang / gzugs kyi khams kyi lha rnams kyang mchod pa'i yo byad brgya byin pas lhag par bshams nas de bzhin gshegs pa'i dpur sgrom la mchod pa byas so/ /de'i tshe rtswa mchog gi grong khyer gyi mi thams cad kyis/ de bzhin gshegs pa'i</text></item>
<item><p>320b5</p><section>mdo sde</section><text>dpur sgrom steng gi nam mkha' la 'phags pa mthong nas brang brdungs te skad chen po phyung nas ngus so/ /de'i tshe lha dang mi thams cad kyis de bzhin gshegs pa'i dpur sgrom la mchod pa bya ba'i phyir rin po che sna bdun dang / mu tig dang / me tog</text></item>
<item><p>320b6</p><section>mdo sde</section><text>dang / spos dang / do shal dang / dar gyi lda ldi rnam pa mang po sprin bzhin du nam mkha'i khams yongs su gang bar byas te shin du ngus nas/ de bzhin gshegs pa'i rin po che sna bdun gyi dpur sgrom la mchod de/ thams cad skad 'thun par kyi hud</text></item>
<item><p>320b7</p><section>mdo sde</section><text>kyi hud bdag cag la bsod nams ma mchis pas de bzhin gshegs pa'i dpur sgrom ma theg ste/ bdag cag la mgon skyabs ma mchis/ dge ba'i rtsa ba'i skal ba ma mchis so zhes smras so/ /de'i tshe bcom ldan 'das kyi gser gyi</text></item>
<item><p>320b8</p><section>mdo sde</section><text>dpur sgrom shing sA la'i tshal gyi nam mkha' la dal gyis gshegs te/ rtswa mchog gi grong khyer gyi nub sgor zhugs so/ /de'i tshe rtswa mchog gi grong khyer na gnas pa'i dge bsnyen ma thams cad dang / byang chub sems dpa' dang / nyan thos</text></item>
<item><p>321a1</p><section>mdo sde</section><text>grangs med pa/ lha dang / mi dang / 'khor mang pos steng gi nam mkha' dang / sa la yongs su gang bar de bzhin gshegs pa'i dpur sgrom gyi phyi bzhin dong nas/ gcig gi lag pa la gcig gis 'ju zhing skad chen po</text></item>
<item><p>321a2</p><section>mdo sde</section><text>phyung ste ngus nas brang la khu tshur gyis brdegs te/ so so nas grangs med pa'i me tog dang / spos dang / rin po che'i rgyal mtshan dang / ba dan dang / gdugs kyis sa'i steng dang / nam mkha' yang yongs su gang bar bshams te/</text></item>
<item><p>321a3</p><section>mdo sde</section><text>de bzhin gshegs pa'i dpur sgrom la mchod par byed do/ /rtswa mchog gi grong khyer ni ngos gcig kyang dpag tshad bzhi bcu rtsa brgyad yod do/ /de'i tshe de bzhin gshegs pa'i rin po che sna bdun gyi dpur sgrom steng gi nam mkha' la dal</text></item>
<item><p>321a4</p><section>mdo sde</section><text>gyis gshegs te/ rtswa mchog gi grong khyer gyi shar sgo nas byung nas/ g.yas phyogs nas 'khor te grong khyer gyi lho sgor zhugs so/ /de nas bags kyis nam mkha' la gshegs te/ byang sgo nas g.yas phyogs su 'khor te</text></item>
<item><p>321a5</p><section>mdo sde</section><text>nub sgor zhugs so/ /de bzhin du lan gsum gyi bar du bskor nas steng gi nam mkha' la dal gyis gshegs te/ phyir yang nub sgor zhugs nas shar sgor byung ste/ g.yas nas bskor nas byang sgor zhugs so/ /de nas yang nam</text></item>
<item><p>321a6</p><section>mdo sde</section><text>mkha' la dal gyis gshegs te/ lho sgor byung nas g.yas nas bskor te byang sgor zhugs nas lan bzhi bskor to/ /de bzhin du g.yas phyogs nas grong khyer rtswa mchog lan bdun gyi bar du bskor to/ /de'i tshe rin po che sna bdun gyi dpur</text></item>
<item><p>321a7</p><section>mdo sde</section><text>sgrom grong khyer gyi nang du zhugs pa na 'khor mang po thams cad mchi ma blags te ngus nas so so nas grangs med pa'i spos kyi shing tsan dan dang / rin po che'i spos kyi shing ri mo dang bsung du ldan pa 'jig rten gyi khams kun bro</text></item>
<item><p>321a8</p><section>mdo sde</section><text>bar byed pa thogs shing gzhan yang rin po che'i rgyal mtshan dang / ba dan dang / gdugs dang / spos dang / me tog dang / do shal grangs med pa bshams te/ de bzhin gshegs pa'i mdad mdzad pa'i gnas su mchod pa byas so/ /</text></item>
<item><p>321b1</p><section>mdo sde</section><text>de'i tshe phyogs bzhi'i mgon po chen po dang / lha'i 'khor dang bcas te ngus nas lha rdzas kyi tsan dan dang / a ga ru phyi nang kun bsung dang ldan pa/ bsung gis mdad pa sboms shing rta'i 'khor lo tsam lnga brgya dang / de ma yin pa'i</text></item>
<item><p>321b2</p><section>mdo sde</section><text>rin po che'i spos dang rin po che'i rgyal mtshan dang / rin po che'i gdugs dam pa dang / me tog gi phreng ba la sogs pa bshams te/ mchod pa bya ba'i phyir mdad mdzad pa'i gnas su lhags so/ /gnam rim pa gnyis kyi lhas ni shing</text></item>
<item><p>321b3</p><section>mdo sde</section><text>stong bshams so/ /gnam rim pa gsum pa'i lhas ni shing nyis stong bshams so/ /rim pa bzhi pa'i lhas ni shing sum stong bshams so/ /rim pa lnga pa'i lhas ni shing bzhi stong bshams so/ /rim pa drug pa'i lhas ni shing lnga stong snyed</text></item>
<item><p>321b4</p><section>mdo sde</section><text>bshams te/ so so nas ba dan dang / me tog la sogs pa thogs te ngus nas mchod pa bya ba'i phyir mdad mdzad pa'i gnas su lhags so/ /de'i tshe gzugs yod pa'i khams dang gzugs med pa'i khams kyi lha rnams ni spos dang / me tog</text></item>
<item><p>321b5</p><section>mdo sde</section><text>'ba' shig thogs te/ mdad mdzad pa'i gnas su lhags nas mchod pa byed do/ /de nas 'jig rten du bcas pa 'khor mang po rnams kyang / so so nas spos tsan dan gyi shing dang / a ga ru dang / me tog dang / spos dang / ba dan dang /</text></item>
<item><p>321b6</p><section>mdo sde</section><text>gdugs la sogs pa thogs te/ ngus nas mchod pa bya ba'i phyir mdad kyi gnas su lhags so/ /de'i tshe ma 'gags pa mig mchi mas gang ste drag tu ngus nas/ lha dang mi rnams las shing tsan dan dang / a ga ru drug stong snyed ri mo dang</text></item>
<item><p>321b7</p><section>mdo sde</section><text>bsung du ldan pa/ kun du shin du mdad pa bslangs nas mdad kyi gnas su bzhag go/ /mtsho ma dros pa ngos bzhi chu zheng gab pa dpag tshad nyis brgya yod de/ rtsang po chen po bzhi 'bab bo/ /bcom ldan 'das thog ma mngon par sangs</text></item>
<item><p>321b8</p><section>mdo sde</section><text>rgyas pa na rtsang po gang gA'i byang phyogs kyi 'gram na tsan dan gyi shing drung gcig skyes te/ sboms khyad shing rta'i 'khor lo tsam la gnam 'phang du shing ta la bdun srid de/ bsung shin du mdad pas de bzhin gshegs pa la mchod pa</text></item>
<item><p>322a1</p><section>mdo sde</section><text>byed do/ /shing de'i lha yang shing de dang cig char skyes te/ rtag tu spos des sangs rgyas kun la mchod par byed do/ /sangs rgyas mya ngan las 'das pa na tsan dan gyi shing de yang lo ma dang shun pa lhags nas skams te shing gi lha</text></item>
<item><p>322a2</p><section>mdo sde</section><text>yang der shi'o/ /de nas lha gzhan rnams kyis shing de blangs nas mdad kyi gnas su bskyal te mchod pa byas so/ /sa gzhi de ni dus gsum gyi sangs rgyas thams cad kyi mdad kyi gnas te/ sangs rgyas bcom ldan 'das sngon gyi smon lam gyi mthus</text></item>
<item><p>322a3</p><section>mdo sde</section><text>gnas de nyid du mdad mdzad do/ /gnas de na sngon gyi sangs rgyas rnams kyi rin po che'i mchod rten yang grangs med pa zhig yod do/ /gnas de ni rdo rje ltar mi 'jig cing shin du brtan pa'o/ /de'i tshe de bzhin gshegs pa'i dpur sgrom nam mkha' la dal</text></item>
<item><p>322a4</p><section>mdo sde</section><text>gyis gshegs te mdad kyi gnas su phyin pa dang / bags kyis rje dma' rje dma' nas rin po che sna bdun gyi khri dar gyi lda ldi dang / do shal yongs su brgyan pa la gshegs te/ de nas de'i bar du zhag bdun 'das so/ /de'i tshe rtswa mchog gi grong khyer gyi</text></item>
<item><p>322a5</p><section>mdo sde</section><text>skyes pa dang / bud med thams cad dang / grangs med pa'i byang chub sems dpa' dang / nyan thos dang / sum bcu rtsa gsum gnas gyi lha thams cad mya ngan gyis yid gdungs te rab tu ngus nas ba dan dang / gdugs dang / rin po che'i rgyal mtshan dang /</text></item>
<item><p>322a6</p><section>mdo sde</section><text>spos dang / me tog la sogs pa thogs te/ sangs rgyas kyi dpur sgrom gyi phyi bzhin zhag bdun gyi bar du 'brang yang sangs rgyas kyi byin gyis brlabs kyis lha dang mi thams cad la skom pa dang bkres pa'i 'du shes med de/ zas mi sems kyi de bzhin</text></item>
<item><p>322a7</p><section>mdo sde</section><text>gshegs pa dran pa'i phyir ngu ba 'ba' zhig byed do/ /de bzhin gshegs pa'i dpur de ltar zhag bdun lon nas sgrom gyi nang nas phyir dbyung ba na rtswa mchog gi grong khyer gyi skyes pa dang / bud med dang / 'khor grangs med pa thams cad kyis ngus pa'i</text></item>
<item><p>322a8</p><section>mdo sde</section><text>sgras 'jig rten gyi khams kyang g.yos nas/ gzhan yang me tog dang / spos dang / lha'i rgyal mtshan dang / gdugs dang / grangs med pa'i lha'i rol mo mang pos sangs rgyas kyi dpur la ngus te mchod pa byas so/ /de'i tshe 'khor mang po rnams mchi ma</text></item>
<item><p>322b1</p><section>mdo sde</section><text>blags nas ras dkar po 'jam pos lag pa dkris te bsti stang dang bcas pa'i sems kyis rin po che'i sgrom nas de bzhin gshegs pa'i sku gser btso ma'i kha dog dang ldan pa/ mtshan sum bcu rtsa gnyis dang / dpe byad bzang po brgyad bcur ldan pa/ rdo rje</text></item>
<item><p>322b2</p><section>mdo sde</section><text>ltar mi 'jig pa'i chos can dal gyis phyung ste/ rin po che sna bdun gyi khri la bzhag go/ /de'i tshe na 'khor mang po rnams shin du ngus pas phyogs bcu'i 'jig rten gyi khams kun g.yos par gyur to/ /gzhan yang spos dang / me tog dang / gdugs dang /</text></item>
<item><p>322b3</p><section>mdo sde</section><text>rol mo la sogs pas mchod pa byas nas ngus so/ /'khor mang po rnams ngu zhing mchi ma blags nas so so nas spos chu dang / byug spos grangs med pa snyed kyis de bzhin gshegs pa'i sku mtshan sum bcu rtsa gnyis dang / dpe byad bzang po brgyad bcu dang</text></item>
<item><p>322b4</p><section>mdo sde</section><text>ldan pa/ bsod nams dang ye shes kyi tshogs tshad med pa dang ldan pa/ rdo rje lta bur mi 'jig pa/ gser btso ma'i kha dog lta bu/ dbu dang zhabs kyi bar du bkrus so/ /de nas rin po che'i sgrom yang yongs su dag par bkrus so/ /de'i tshe 'khor mang</text></item>
<item><p>322b5</p><section>mdo sde</section><text>po rnams shin du ngus te mchi ma blags nas lha'i spos dang / rin po che sna bdun gyi me tog gis gtor nas grangs med pa'i rin po che'i rgyal mtshan dang / gdugs dang / ba dan nam mkha'i khams yongs su gang bas mchod pa byas nas ngus so/ /de nas</text></item>
<item><p>322b6</p><section>mdo sde</section><text>'khor mang po rnams ngus bzhin du grangs med pa'i shing bal thogs nas de bzhin gshegs pa'i sku gser btso ma lta bu dkris so/ /de ltar shing bal gyis dkris pa'i steng du rin thang med pa'i ras dkar po yug stong gis de bzhin gshegs pa'i sku dkris so/ /</text></item>
<item><p>322b7</p><section>mdo sde</section><text>de ltar dkris nas 'khor mang po rnams brgyal ba tsam du shin du ngus nas/ gzhan yang rin po che'i me tog dang / spos dang / rin po che'i rgyal mtshan dang / rin po che'i gdugs dang / lha'i rol mo la sogs pas mchod pa byas te ngus so/ /de nas</text></item>
<item><p>322b8</p><section>mdo sde</section><text>'khor mang po rnams ngus bzhin du so so nas ras dkar po sleb mos de bzhin gshegs pa'i sku bteg nas rin po che'i sgrom gyi nang du bcug ste/ mar bsung can gyis bkang nas sgrom gyi kha bcad do/ /de nas 'khor mang po rnams shin du ngu ba'i sgra 'jig</text></item>
<item><p>323a1</p><section>mdo sde</section><text>rten gyi khams kun du grags par gyur te/ gzhan yang me tog dang / spos dang / ba dan dang / gdugs dang / rol mo la sogs pas rin po che'i sgrom la mchod nas ngus so/ /de nas 'khor mang po thams cad kyis bsags pa'i spos kyi shing dri bsung</text></item>
<item><p>323a2</p><section>mdo sde</section><text>shin du mdad pa ri rab lhun po tsam brtsigs te bcer ba spos kyi khang pa brtsegs ma lta bur gyur nas ngos bzhi rin po che sna bdun gyis brgyan cing gdugs dang / rgyal mtshan dang / ba dan dang / spos dang / me tog dang / do shal dang / dar gyi lda ldi sprin lta bur nam mkha'i</text></item>
<item><p>323a3</p><section>mdo sde</section><text>khams yongs su gang ba tsam gyis brgyan nas lha'i rol mo'i mchod pa byas so// //'phags pa yongs su mya ngan las 'das pa chen po'i mdo/ bam po lnga bcu drug pa ste tha ma/ de nas lha dang / mi dang / 'khor rnams kyis dpur sgrom</text></item>
<item><p>323a4</p><section>mdo sde</section><text>bteg ste/ spos kyi khang pa brtsegs ma'i steng du bzhag pa na shin du skad chen po phyung ste brang brdungs nas ngus pa'i sgra chen pos stong chen po'-i 'jig rten gyi khams su grags shing g.yos par gyur te/ gzhan yang rin po che'i rgyal mtshan dang / gdugs dang / spos</text></item>
<item><p>323a5</p><section>mdo sde</section><text>dang / me tog dang / lha'i rol mos mchod nas ngus so/ /de nas sti stang bya ba'i phyir so so nas ras dkar po'i sleb mos de bzhin gshegs pa'i dpur sgrom bteg ste/ shin du brgyan pa'i spos kyi shing gi steng du bzhag nas cho nges 'don zhing brgyal to/ /de nas</text></item>
<item><p>323a6</p><section>mdo sde</section><text>phyir sangs nas 'di skad du kyi hud kyi hud 'jig rten na mgon dang skyabs med par gyur to zhes smras nas mchi ma blags te/ me tog dang / spos dang / rin po che'i rgyal mtshan dang / ba dan dang / gdugs dang / lha'i rol mos mchod pa byas so/ /de nas de bzhin</text></item>
<item><p>323a7</p><section>mdo sde</section><text>gshegs pa'i dpur sgrom spos kyi shing gi steng du bzhag ste/ me gtong ba na 'khor mang po thams cad shin du ngus te/ stong chen po'i 'jig rten gyi khams su grags par gyur te/ ngus nas de bzhin gshegs pa'i dpur sgrom de la mchod pa byas so/ /</text></item>
<item><p>323a8</p><section>mdo sde</section><text>de nas 'khor mang po rnams ngus nas rin po che sna bdun gyi spos kyi sgron ma shing rta'i 'khor lo tsam 'jig rten gyi khams snang bar byas nas thams cad du gcig tu skad chen po phyung ste ngus pas stong chen po'i 'jig rten gyi khams thams cad g.yos nas</text></item>
<item><p>323b1</p><section>mdo sde</section><text>me tog dang spos kyis yongs su mchod pa byas so/ /de'i tshe rin po che'i sgron ma spos kyi shing brtsigs pa'i drung du phyin ma thag tu rang shi'o/ /de nas lha thams cad kyis kyang bla na med pa'i rin po che sna bdun gyi me chen po thogs te/ me'i 'od kyis kun du snang</text></item>
<item><p>323b2</p><section>mdo sde</section><text>bar byas nas ngus bzhin du spos kyi shing brtsigs pa'i drung du phyin ma thag tu me de yang rang shi'o/ /de nas rgya mtsho'i lha thams cad kyang rgya mtsho'i nang gi me rin po che sna bdun gyi sgron ma'i 'od zer grangs med pa dang ldan pa thogs te/ spos kyi shing brtsigs pa la</text></item>
<item><p>323b3</p><section>mdo sde</section><text>bsregs na me de yang rang shi'o/ /de'i tshe 'khor mang po rnams shin du ngus nas mchod pa thams cad kyis mchod de/ de bzhin gshegs pa mdzad pa ci'i mthar ma phyin na/ spos kyi shing la me mched du ma btub pa ma rtogs so/ /de'i tshe bcom ldan</text></item>
<item><p>323b4</p><section>mdo sde</section><text>'das kyis thugs rje chen po kun la khyab pa 'od srung gi 'khor la gzhes te gdod zhugs kyis bzhen to/ /de'i tshe na 'od srung chen po 'khor lnga brgya dang bya rgod 'phungs pa'i ri la 'khod do/ /ri de rtswa mchog grong khyer nas dpag tshad lnga bcu yod de/ de na lus dang</text></item>
<item><p>323b5</p><section>mdo sde</section><text>sems rab tu zhi ba'i ting nge 'dzin la zhugs pa las dngangs nas lus kyang 'dar zhing g.yos so/ /de nas ting nge 'dzin las byung ste bltas na sa dang ri kun rab tu g.yos pa mthong nas de bzhin gshegs pa mya ngan las 'das par shes te/ 'khor rnams la</text></item>
<item><p>323b6</p><section>mdo sde</section><text>'di skad ces smras so/ /nga'i ston pa chen po yongs su mya ngan las 'das nas zhag bdun lon te/ sgrom gyi nang du yang bcug go/ /kyi hud kyi hud myur du de bzhin gshegs pa gang na bar dong ngo / /gal te zhugs la bzhen par gyur na de bzhin gshegs pa'i sku</text></item>
<item><p>323b7</p><section>mdo sde</section><text>mtshan sum bcu rtsa gnyis dang / dpe byad bzang po brgyad bcur ldan pa yongs su dag pa mthong bar mi 'gyur ro zhes smras nas 'od srung gis bcom ldan 'das la sti stang bya ba'i phyir/ rdzu 'phrul gyis nam mkha' la ma song gi/ 'khor dang bcas te lam du</text></item>
<item><p>323b8</p><section>mdo sde</section><text>zhugs nas de bzhin gshegs pa gang na bar myur du ngu bzhin du song nas zhag bdun gyis rtswa mchog gi grong khyer du phyin to/ /grong khyer gyi shar sgor bram ze zhig lha'i me tog gcig thogs te 'ongs pa dang phrad nas 'od srung gis de la kyai ga las 'ongs shes</text></item>
<item><p>324a1</p><section>mdo sde</section><text>dris so/ /des smras pa/ bdag sangs rgyas mya ngan las 'das pa zhugs la bzhen pa'i gnas nas 'ongs so/ /zhes smras so/ /'od srung gis me tog 'di dag ga las rnyed ces dris na zhugs la bzhen pa'i gnas su lha'i me tog 'di</text></item>
<item><p>324a2</p><section>mdo sde</section><text>rnyed do zhes smras so/ /'od srung gis me tog 'di kho bo bslang ngo zhes smras na mi rung ngo / /bdag 'di gnyen pa rnams bsten cing khyim du mchod pa byar 'gro'o zhes smras so/ /'od srung gis cung blta'o zhes smras nas lag gis bslangs te/ spyi bo la bzhag</text></item>
<item><p>324a3</p><section>mdo sde</section><text>ma thag der brgyal te sa la 'gyel to/ /ring zhig lon pa dang phyir sangs nas ngus te/ de bzhin gshegs pa'i sku dpe byad bzang po brgyad bcu dang ldan pa/ gser btso ma'i kha dog lta bu da phyin chad mi mthong ngo zhes smras nas 'khor dang bcas te grong</text></item>
<item><p>324a4</p><section>mdo sde</section><text>khyer rtswa mchog gi byang sgor zhugs te/ grong khyer gyi nang du phyin nas dge slong gi gnas zhig tu zhugs nas dge slong dag cig 'dus shing 'khod pa dag mthong ngo / /dge slong de dag gis 'od srung la khyod lam ring po nas 'ongs na nyon mongs shing mi bde bar ma gyur tam/</text></item>
<item><p>324a5</p><section>mdo sde</section><text>bde bar 'dug la bsod snyoms sdod cig ces smras so/ /'od srung gis smras pa/ kho bo'-i ston pa chen po mya ngan las 'das na/ bdag brod pa ci zhig yod de/ 'dir bde bar 'dug cing bsod snyoms bsdad du rung ngam/ dge slong rnams kyis smras pa/</text></item>
<item><p>324a6</p><section>mdo sde</section><text>khyod kyi ston pa su yin/ 'od srung gis smras pa/ ci khyed mi shes sam/ kyi hud bdag gi ston pa ni sangs rgyas bcom ldan 'das yin te/ da yongs su mya ngan las 'das so/ /dge slong rnams kyis de skad ces thos nas so so nas 'di skad ces</text></item>
<item><p>324a7</p><section>mdo sde</section><text>smras so/ /legs so legs so/ /de bzhin gshegs pa 'jig rten na bzhugs na tshul khrims dam pas bdag cag mi bzod de/ bdag cag de bzhin du spyod mi nus pa las/ da mya ngan las 'das nas tshul khrims bsdams pa yang lhod par gyur</text></item>
<item><p>324a8</p><section>mdo sde</section><text>gyis re shig ma rings par bsod snyoms sdod cig ces smras so/ /sangs rgyas kyi byin gyis brlabs kyis lha rnams dang / 'od srung gi 'khor rnams rna ba 'gags par byas pas dge slong sdig can rnams kyis smras pa'i tshig thos par ma gyur kyi/</text></item>
<item><p>324b1</p><section>mdo sde</section><text>'od srung 'ba' zhig gis thos so/ /de nas 'od srung 'khor rnams dang bcas te shin du ngus nas sangs rgyas ga na bar myur bar song ngo / /de'i tshe 'od srung 'khor dang bcas te 'di snyam du bsams so/ /bdag cag gis ji lta bur mchod pa'i yo</text></item>
<item><p>324b2</p><section>mdo sde</section><text>byad rnyed cing sangs rgyas la mchod par 'gyur snyam bsams nas 'od srung gis 'di skad ces smras so/ /bdag kyang grong khyer 'dir skyes te/ mchod pa'i yo byad bslangs na rnyed par 'gyur yang dag snyam nas 'khor rnams dang bcas te grong khyer</text></item>
<item><p>324b3</p><section>mdo sde</section><text>der mthar gyis bslangs so/ /mthar kyis bslangs nas ras dkar po bzang po yug stong yang rnyed/ de ma yin pa gzhan yang shing bal grangs med pa dang / tshad med pa'i me tog rin po che dang / byug spos dang / spos chu dang / spos kyi mar dang /</text></item>
<item><p>324b4</p><section>mdo sde</section><text>rin po che'i rgyal mtshan dang / rin po che'i gdugs dang / ba dan dang / rol mo dang / do shal rnam pa sna tshogs dang / dar gyi lda ldi la sogs pa rnyed do/ /de nas 'od srung 'khor dang bcas te mchod pa'i yo byad ci rnyed pa thogs nas myur bar grong khyer gyi nub</text></item>
<item><p>324b5</p><section>mdo sde</section><text>sgor byung nas 'od srung gis zhugs la bzhen pa'i gnas na/ 'khor mang po thams cad shin du ngu zhing cho nges 'debs pa'i sgra yang thos/ kun gyis brgya byin dbang phyug la da mchod pa ni byas na bzhen pa'i me ga las rnyed ces 'dri ba dang /</text></item>
<item><p>324b6</p><section>mdo sde</section><text>brgya byin gyis 'khor mang po rnams la re zhig 'od srung la bsdad dgos so zhes bya ba yang thos te/ brgya byin gyis 'khor mang po rnams la de skad ces smras pa thos ma thag tu 'od srung chen po 'khor dang bcas te ngu bzhin du der lhags so/ /</text></item>
<item><p>324b7</p><section>mdo sde</section><text>'khor gyi dkyil 'khor rnams kyis go phye nas 'od srung gis rgyang nas sangs rgyas kyi dpur sgrom mthong ba dang / 'khor dang bcas te phyag 'tshal nas shin du ngus te cho nges btab nas brgyal lo/ /de nas ring zhig lon nas phyir sangs te</text></item>
<item><p>324b8</p><section>mdo sde</section><text>bags kyis drung du bsnyen nas/ 'khor mang po rnams la 'di skad ces smras so/ /bdag gis ji lta bur 'phags pa'i dpur sgrom dbye bar bgyi/ 'khor rnams kyis smras pa/ bcom ldan 'das yongs su mya ngan las 'das nas de ring</text></item>
<item><p>325a1</p><section>mdo sde</section><text>du zhag bdun gsum lon te/ da tsam zhig pa snyam na ji ltar sgrom dbye bar bya/ 'od srung gis smras pa/ de bzhin gshegs pa'i sku ni rdo rje lta bur sra ba/ brtan pa/ rtag pa/ bde ba/ yongs su dag pa/ mi 'jig pa ste/ yon tan</text></item>
<item><p>325a2</p><section>mdo sde</section><text>gyi bsung shin du mdad pa/ tsan dan gyi ri lta bu yin no zhes smras nas shin du ngus te/ de bzhin gshegs pa'i dpur sgrom gyi drung du bsnyen to/ /de'i tshe de bzhin gshegs pa'i thugs rje chen po kun la snyoms pas 'od srung gi phyir dpur sgrom gyi kha rang bye</text></item>
<item><p>325a3</p><section>mdo sde</section><text>nas ras dkar po stong gis dkris pa dang shing bal gyis dkris pa yang rang grol te/ mtshan sum bcu rtsa gnyis dang / dpe byad bzang po brgyad bcus brgyan pa/ gser btso ma'i kha dog lta bu/ sra zhing brtan pa'i sku 'od srung la mngon par bstan to/ /</text></item>
<item><p>325a4</p><section>mdo sde</section><text>'od srung 'khor dang bcas pas de lta bu dag mthong nas shin du ngus te brgyal nas 'gyel to/ /de nas ring zhig lon pa dang phyir sangs nas mig mchi mas gang bzhin du 'khor rnams dang bcas te/ spos kyi shing brtsigs pa la 'dzegs nas/</text></item>
<item><p>325a5</p><section>mdo sde</section><text>dpur sgrom la shin du bsnyen te cho nges btab nas me tog dang / spos dang / rgyal mtshan dang / gdugs dang / ba dan dang / do shal dang / rol mo la sogs pas mchod de/ byug spos dang / spos chus de bzhin gshegs pa'i sku gser</text></item>
<item><p>325a6</p><section>mdo sde</section><text>btso ma'i kha dog lta bu bkrus nas spos kyis bdugs shing / me tog gis gtor te ngus nas mchod pa byas so/ /de ltar bkrus nas 'od srung 'khor dang bcas te ci rnyed pa'i shing bal gyis de bzhin gshegs pa'i sku dkris so/ /de'i steng du shing</text></item>
<item><p>325a7</p><section>mdo sde</section><text>bal rnying gis kyang dkris so/ /de'i steng du bslangs pa'i ras dkar po yug stong gis dkris so/ /de'i steng du ras rnying pa stong gis kyang dkris so/ /de ltar rim pa du mar de bzhin gshegs pa'i sku dkris nas dpur sgrom gyi kha yang bcad de/</text></item>
<item><p>325a8</p><section>mdo sde</section><text>rin po che sna bdun gyis shin du brgyan te/ de'i tshe 'od srung shin du ngus nas 'khor dang bcas te g.yas phyogs nas lan bdun bskor te/ mig mchi mas gang bzhin du thal mo sbyar te/ pus mo g.yas pa'i lha</text></item>
<item><p>325b1</p><section>mdo sde</section><text>nga sa la btsugs nas tshigs su bcad pa 'di skad ces smras so/ /kyi hud kyi hud 'phags pa bcom ldan 'das/ /bdag ni sdug bsngal shin du gdungs par gyur/ /thugs rje chen pos bdag la mi gzhes par/ /ci yi slad du</text></item>
<item><p>325b2</p><section>mdo sde</section><text>myur bar mya ngan 'das/ /bya rgod spungs pa'i ri la snyoms par zhugs pa na/ /kun du bltas kyang de bzhin gshegs ma mthong / /bltas na bcom ldan mya ngan 'das mthong nas/ /shin du 'dar te sems kyang dngas par gyur/ /</text></item>
<item><p>325b3</p><section>mdo sde</section><text>'jig rten khams kyang mun par gyur nas su/ /ri dang sa chen dag kyang rab tu g.yos/ /bcom ldan mya ngan 'das par der rtogs te/ /myur du mchis kyang bcom ldan 'das ma mthong / /bcom ldan thugs rjes bdag la ma khyab pas/ /</text></item>
<item><p>325b4</p><section>mdo sde</section><text>bdag gis sangs rgyas mya ngan 'das ma mthong / /bdag la bstan pa gsung gcig ma bzhag pas/ /bdag la mgon ma mchis na ci la gnas/ /bcom ldan bdag ni sdug bsngal shin du gdungs/ /sems kyang myos nas shin</text></item>
<item><p>325b5</p><section>mdo sde</section><text>du bslad par gyur/ /bdag gis bcom ldan dbu la phyag 'tshal lam/ /'on te bcom ldan dpal be'u la phyag 'tshal/ /'on te 'phags pa'i phyag la phyag 'tshal lam/ /'on te bcom ldan rked pa la phyag 'tshal/ /de bzhin</text></item>
<item><p>325b6</p><section>mdo sde</section><text>gshegs pa'i zhabs la phyag 'tshal lam/ /'on te bcom ldan lte ba la phyag 'tshal/ /kyi hud bcom ldan mya ngan 'das ma mthong / /bdag la phyag 'tshal gnas ni bstan du gsol/ /bcom ldan bzhugs na 'khor rnams</text></item>
<item><p>325b7</p><section>mdo sde</section><text>kun la bde/ /mya ngan 'das na thams cad sdug bsngal non/ /kyi hud kyi hud sdug bsngal shin du gdungs/ /thugs rje chen po phyag gnas bstan du gsol/ /de'i tshe 'od srung ngus nas tshigs su bcad pa de skad ces smras ma</text></item>
<item><p>325b8</p><section>mdo sde</section><text>thag tu/ bcom ldan 'das thugs rje chen pos zhabs gnyis 'khor lo rtsibs stong dang ldan pa'i mtshan sgrom gyi phyi rol tu mngon par bstan te/ 'khor lo rtsibs stong dang ldan pa las 'od zer stong snyed bkye nas</text></item>
<item><p>326a1</p><section>mdo sde</section><text>phyogs bcu'i 'jig rten gyi khams kun snang bar byas so/ /de'i tshe 'od srung 'khor rnams dang bcas te/ bcom ldan 'das kyi zhabs mthong nas thams cad kyis phyag 'tshal te ngus nas brgyal lo/ /de nas ring mo zhig lon nas phyir</text></item>
<item><p>326a2</p><section>mdo sde</section><text>sangs te 'khor dang bcas pas shin du ngus te g.yas nas lan bdun bskor nas sangs rgyas la phyag 'tshal te/ ngu ba'i sgras 'jig rten gyi khams kyang g.yos nas/ sangs rgyas kyi zhabs la tshigs su bcad pas 'di skad ces smras so/ /</text></item>
<item><p>326a3</p><section>mdo sde</section><text>bder gshegs mthar phyin thugs rje chen po n-i/ /snyoms par byams pa'i 'od ni gnyis su med/ /sems can rnam par smin na gar yang ston/ /zhabs gnyis 'khor lo rtsibs stong ldan pa mthong / /bdag gis dang ba'i sems kyis gus phyag</text></item>
<item><p>326a4</p><section>mdo sde</section><text>'tshal/ /'khor lo'i mtshan dang ldan pa'i zhabs gnyis la'o/ /'khor lo'i mtshan las 'od stong rab bkye nas/ /phyogs bcu'i sangs rgyas zhing kun snang bar mdzad/ /bdag gi spyi bos gus par phyag kyang 'tshal/ /'khor</text></item>
<item><p>326a5</p><section>mdo sde</section><text>lo'i mtshan dang ldan pa'i 'od zer la'o/ /skye bo 'od kyis phog nas rnam par grol/ /ngan song gsum dang bgegs brgyar sdug bsngal spangs/ /bdag gi spyi bos gus par phyag 'tshal ba/ /'khor lo'i 'od kyis ngan song sgrol ba la'o/ /</text></item>
<item><p>326a6</p><section>mdo sde</section><text>bcom ldan sngon ni bskal pa grangs med par/ /bdag cag slad du shin du dka' ba mdzad/ /de dbang rdo rje lta bu'i sku rnyed nas/ /zhabs kyi 'og nas 'od zer stong yang bkye/ /skyabs gsol spyi bos gus par phyag 'tshal ba/ /sems can bde bar</text></item>
<item><p>326a7</p><section>mdo sde</section><text>mdzad pa'i 'khor lo la'o/ /thams cad phyir du bsod nams kun bsags nas/ /byang chub shing drung rnam bzhi bdud kyang btul/ /bdud bzhi btul nas mu stegs can yang phab/ /de bas sems can yang dag lta bar gyur/ /bdag</text></item>
<item><p>326a8</p><section>mdo sde</section><text>gi spyi bos gus par phyag 'tshal ba/ /sems can yang dag lta ba'i 'od zer zhabs/ /sangs rgyas kun gyi byams pa'i pha dang mtshungs/ /zhabs kyi 'od kyang mnyam par sems can sgrol/ /bdag gis skyabs</text></item>
<item><p>326b1</p><section>mdo sde</section><text>gsol gus par phyag 'tshal ba/ /sdug bsngal spong ba'i zhabs kyi 'khor lo la'o/ /bdag gis zhabs kyi 'khor lo'i 'od mthong nas/ /dga' dang mi dga' sems kyang shin du gdungs/ /bdag gis smre sngags 'don cing phyag 'tshal ba/ /</text></item>
<item><p>326b2</p><section>mdo sde</section><text>rtsibs stong ldan pa'i 'khor lo'-i mtshan la'o/ /skyabs gsol phyag 'tshal zhabs kyi 'khor lo'i 'od/ /mthar phyin theg pas 'jig rten gsum las 'da'/ /gus par phyag 'tshal lha mi skyabs mchi bas/ /'khor lo'i 'od kyis srid gsum</text></item>
<item><p>326b3</p><section>mdo sde</section><text>sdug bsngal snang / /skye bo sdug bsngal sgo las ma grol rnams/ /zhabs kyi 'khor lo'i 'od la skyabs kyang gsol/ /bdag cag 'khor ba las ni yongs su ma grol ba/ /zhabs kyi 'khor los yongs su grol bar mdzod/ /kyi hud re sdug so so'i</text></item>
<item><p>326b4</p><section>mdo sde</section><text>skye bo rnams/ /yun rings zhabs kyi 'khor lo'i 'od mi mthong / /'khor lo bcom ldan thugs rje chen po yi/ /rtsibs stong ldan pa'i 'khor lo'i zhabs kyi 'od/ /kyi hud deng 'dir 'khor lo'i mtshan mthong ba/ /de ni slan chad mthong ba'i dus ma</text></item>
<item><p>326b5</p><section>mdo sde</section><text>mchis/ /de'i tshe 'od srung 'khor dang bcas te tshigs su bcad pa de skad ces smras nas yang brgyal te sa la 'gyel to/ /de nas ring zhig lon nas phyir sangs te mya ngan bsangs so/ /bcom ldan 'das kyi rtsibs stong ldan pa'i 'khor lo'i mtshan gyi</text></item>
<item><p>326b6</p><section>mdo sde</section><text>zhabs gnyis kyang phyir sgrom gyi nang du nub nas mi snang bar gyur to/ /de'i tshe na grong khyer de'i skyes pa dang / bud med dang / lha dang mi mang po thams cad kyis 'od srung chen po de ltar gyur pa mthong nas/ yang brang brdungs te ngud mo chen po de skad phyung ste ngus nas</text></item>
<item><p>326b7</p><section>mdo sde</section><text>ngud mo'i sgras stong chen po'i 'jig rten gyi khams tshad med par grags te/ so so nas mchod pa'i yo byad kyis yang mchod do/ /de'i tshe na rtswa mchog gi grong khyer na gnas pa'i gyad stobs po che bzhi zhig lus yongs su brgyan te/ rin po che sna bdun gyi me shing rta'i</text></item>
<item><p>326b8</p><section>mdo sde</section><text>'khor lo tsam thogs nas/ spos kyi shing bcer ba bsregs na me rang shi'o/ /de la 'od srung gis 'di skad ces smras so/ /'phags pa chen po'-i rin po che'i dpur sgrom ni khams gsum gyi mes tshig par mi nus na gyad khyed kyi mes tshig pa lta ci</text></item>
<item><p>327a1</p><section>mdo sde</section><text>smos/ grong khyer de na gzhan yang gyad stobs po che brgyad kyis rin po che sna bdun gyi me chen po thogs te/ dpur sgrom gyi drung du bzhag na me de yang rang shi'o/ /gzhan yang gyad stobs po che bcu drug gis rin po che sna bdun gyi me chen po thogs te/</text></item>
<item><p>327a2</p><section>mdo sde</section><text>spos kyi shing bsregs na me de yang rang shi'o/ /gzhan yang gyad sum bcu rtsa drug snyed kyis rin po che sna bdun gyi me chen po thogs te bsregs na me de yang rang shi'o/ /de'i tshe 'od srung chen pos gyad rnams dang 'khor mang po rnams la 'di skad ces smras so/ /</text></item>
<item><p>327a3</p><section>mdo sde</section><text>khyed 'di ltar rig par gyis shig /gal te lha dang mi la sogs pa'i me thams cad kyis/ de bzhin gshegs pa'i dpur sgrom tshig par mi 'gyur gyis/ mi nus bzhin du las sto bar 'gyur ba ma byed cig /de'i tshe grong khyer de'i skyes pa dang / bud</text></item>
<item><p>327a4</p><section>mdo sde</section><text>med dang / lha dang mi la sogs pa 'khor mang po thams cad kyis shin du ngus nas mchod pa'i yo byad thams cad kyis yang mchod de/ dus gcig tu phyag 'tshal nas lan bdun bskor te/ ngus pa'i ngud mo'i sgras stong gsum gyi 'jig rten gyi khams</text></item>
<item><p>327a5</p><section>mdo sde</section><text>su grags par gyur to/ /de'i tshe de bzhin gshegs pas thugs rje chen po'i shugs kyis thugs kha nas me mched de/ sgrom gyi phyi rol du 'bar nas bags kyis spos shing brtsigs pa la mched de/ zhag bdun lon nas me shi bar gyur to/ /de'i tshe na grong</text></item>
<item><p>327a6</p><section>mdo sde</section><text>khyer de'i skyes pa dang / bud med dang / lha dang mi la sogs pa'i 'khor mang po rnams zhag bdun gyi bar du rgyun mi 'chad par ngu zhing mchod pa yang rgyun du byed do/ /de'i tshe na phyogs bzhi'i mgon po bzhi'i yid la 'di snyam bsams so/ /bdag cag gis spos kyi</text></item>
<item><p>327a7</p><section>mdo sde</section><text>chus me bsad de/ sku gdung myur du bslangs la lha'i 'jig rten du mchod pa bya'o snyam bsams nas so so nas rin po che sna bdun gyis spras pa'i gser gyi bum pa spos chus yongs su bkang ba thogs te/ gzhan yang ri rab lhun po'i ngos bzhi na bdud rtsi'i 'o</text></item>
<item><p>327a8</p><section>mdo sde</section><text>ma zag pa'i shing sbom khyad 'dom stong gis 'khor ba/ mtho khyad dpag tshad brgyar phyin pa yang dus gcig tu mgon po bzhi dang bcas te zhugs la bzhen pa'i gnas su phyin nas shing gi 'o ma dang spos chu cig char du me'i steng du blugs na me sngar bas cher mched de</text></item>
<item><p>327b1</p><section>mdo sde</section><text>ma shi'o/ /de'i tshe na rgya mtsho'i lha klu'i rgyal po rgya mtsho mching rnam dang / rtsang po'i lha dang / chu klung gi lha rnams kyis de ltar me ma shi ba mthong nas/ de dag kyang so so nas 'di snyam du bsams so/ /bdag cag gis spos chu thogs la</text></item>
<item><p>327b2</p><section>mdo sde</section><text>me bsad te/ sku gdung myur du bsdus te bdag cag gi gnas su mchod pa bya'o snyam bsams nas so so nas rin po che'i bum pa spos chu tshad med pas bkang ba thogs nas dus gcig tu zhugs la bzhen pa'i gnas su lhags te chus blugs kyang me</text></item>
<item><p>327b3</p><section>mdo sde</section><text>shi bar ma gyur gyi phyir mched do/ /de'i tshe ma 'gags pas rgyal po chen po bzhi dang rgya mtsho'i lha la sogs pa la 'di skad ces smras so/ /khyed spos chu thogs te me gsod pa 'di sku gdung 'dod pa'i phyir ma yin nam/ de dag gis de bzhin no</text></item>
<item><p>327b4</p><section>mdo sde</section><text>zhes smras so/ /ma 'gags pas rgyal po chen po bzhi la smras pa/ khyed ni shin du yang 'dod pa che'o/ /khyed gnam gyi steng du lha'i khams su gnas te/ sku gdung kun khyod 'dod pa ltar lha'i khams su bskur na sa la gnas pa'i mi rnams kyis der</text></item>
<item><p>327b5</p><section>mdo sde</section><text>mchod pa byed du 'gror rung ngam/ rgya mtsho'i lha rnams la yang 'di skad ces smras so/ /khyed ni rgya mtsho'i nang dang gtsang po'i nang na gnas te de bzhin gshegs pa'i sku gdung ril bgyis khyed la bkur na sa la gnas pa'i mi rnams kyis ji ltar de dag tu mchod pa bya bar</text></item>
<item><p>327b6</p><section>mdo sde</section><text>'gyur zhes smras so/ /de'i tshe phyogs bzhi'i mgon po bzhi nyes pa bshags nas phyir lha'i gnas su dong ngo / /de'i tshe rgya mtsho'i lha dang / rtsang po'-i lha rnams kyang nyes pa bshags nas 'phags pa khyod gsung ba bzhin no zhes smras nas phyir gnas su dong ngo / /</text></item>
<item><p>327b7</p><section>mdo sde</section><text>de'i tshe brgya byin lha'i dbang phyug rin po che sna bdun gyi bum pa dang / mchod pa'i yo byad thogs te/ zhugs la bzhen pa'i gnas su lhags ma thag tu me yang rang shi bar gyur to/ /de nas brgya byin gyis rin po che'i dpur sgrom dbye zhing de bzhin gshegs</text></item>
<item><p>327b8</p><section>mdo sde</section><text>pa'i tshems mche ba bslang bar rtsal pa las ma 'gags pas brgya byin la khyod ci byed ces smras so/ /brgya bin gyis smras pa/ bdag de bzhin gshegs pa'i tshems mche ba lha'i 'jig rten du mchod pa bya'o zhes smras so/ /ma 'gags pas smras</text></item>
<item><p>328a1</p><section>mdo sde</section><text>pa/ de ltar khyod gcig pus sngar bslang du mi rung gis 'khor rnams tshogs te gdod bgo bar bya'o zhes smras so/ /brgya byin gyis smras pa/ bcom ldan 'das kyis sngar ring bsrel tshems mche ba gcig gnang bas na bdag mchis ma thag tu me yang</text></item>
<item><p>328a2</p><section>mdo sde</section><text>rang shi bar gyur to zhes smras nas/ rin po che'i dpur sgrom phye ste/ sangs rgyas kyi 'gram pa g.yas pa'i tshems mche ba gong ma gcig lha'i 'jig rten du spyan drangs nas mchod rten byas te mchod do/ /de'i tshe na srin po shin du myur ba dang ldan pa gnyis shig lus mi snang</text></item>
<item><p>328a3</p><section>mdo sde</section><text>bar sbas nas brgya byin gyi phyi bzhin du sangs rgyas kyi tshems mche ba gnyis brkus na/ 'khor mang po kun gyis ma tshor ro/ /de'i tshe na grong khyer de'i skyes pa dang / bud med dang 'khor mang po thams cad kyis ring bsrel rtod du cha ba las ma 'gags pas 'di skad ces smras so/ /</text></item>
<item><p>328a4</p><section>mdo sde</section><text>khyed rnams re shig sdod cig /de bzhin gshegs pas gsungs pa'i lung bzhin du legs par bgos te mchod pa bya'o/ /de'i tshe na grong khyer de'i skyes pa dang / bud med dang / 'khor mang pos ma 'gags pas smras pa ma thos pa rnams so so nas mtshon shag ti dang /</text></item>
<item><p>328a5</p><section>mdo sde</section><text>mda' gzhu dang ral gri dang / zhags pa la sogs te mtshon mang po thogs nas ring bsrel rtod du chas so/ /de nas grong khyer de'i mi rnams kyis de bzhin gshegs pa'i dpur sgrom phye na shing bal dang / ras dkar po yang cang ma tshig par 'khor rnams kyis mthong nas lhag</text></item>
<item><p>328a6</p><section>mdo sde</section><text>par mya ngan gyis yid gdungs te mchi ma blags nas ngus so/ /de nas ngus bzhin du mchod de phyag 'tshal nas/ pus mo'i lha nga sa la btsugs te tshigs su bcad pa 'di skad ces smras so/ /de bzhin gshegs pa'i dbang sgyur chen po'i shugs/ /'jig rten thams</text></item>
<item><p>328a7</p><section>mdo sde</section><text>cad kun la dbang sgyur mdzad/ /thugs rje chen po sngon gyi smon lam gyis/ /srid pa'i rgya mtshor sems can yongs su sgrol/ /tshad med ye shes mngon par shes pa'i mthu/ /thogs pa med pa srid pa'i 'khor bar 'jug / /sku gcig las ni sku mang rnam par ston/ /</text></item>
<item><p>328a8</p><section>mdo sde</section><text>sku mang sku gcig de bzhin tshad kyang med/ /'dul bar 'gyur ba byin gyi brlabs kyis mthong / /rgyu med pa la mya ngan 'da' ba ston/ /bdag cag bsod nams zad de rgyu med pas/ /de bzhin gshegs pas yongs su btang bar gyur/ /de bzhin gshegs pa'i rin</text></item>
<item><p>328b1</p><section>mdo sde</section><text>chen dpur sgom ni/ /gyad kun bzlog ste bteg kyang bskyod ma nus/ /thugs rje chen po'i shugs kyis 'phags pa ni/ /steng gi nam mkha' ta la gcig gi srid/ /mkha' las rtswa mchog grong khyer bskor cing gshegs/ /zhag bdun gyis ni grong khyer lan bdun bskor/ /</text></item>
<item><p>328b2</p><section>mdo sde</section><text>de ltar bskor nas zhugs bzhen gnas su gshegs/ /ma 'dres pa yi rdzu 'phrul mdzad pa ni/ /lha mir bcas pa thams cad dpog mi nus/ /bcom ldan yongs su mya ngan 'das pa ni/ /rdo rje lta bur mi 'jig dbang sgyur mthu/ /thams cad mes ni bzhen par ma gyur to/ /</text></item>
<item><p>328b3</p><section>mdo sde</section><text>thugs ka nas ni byams pa'i me phyung nas/ /zhag bdun bar du bzhen par gyur pa bstan/ /lha mir bcas pas sod par ma gyur gyi/ /bcom ldan thugs rje chen po'i shugs bstan pas/ /brgya byin lhags ma thag tu me yang shi/ /shing bal bzang pos sangs rgyas sku</text></item>
<item><p>328b4</p><section>mdo sde</section><text>dkris pa/ /me chen mang bsregs tshig par ma gyur to/ /ras dkar rin chen dpur sgrom bcug pa yang / /me yi nang na tshig par ma gyur pas/ /de bzhin gshegs pa'i dbang sgyur mthus rtogs so/ /chos kyi dbang sgyur chos kyi rgyal po las/ /phyag 'tshal</text></item>
<item><p>328b5</p><section>mdo sde</section><text>thugs rje 'jig rten mgon po la'o/ /'phags pa'i nang na bsnyengs med phyag kyang 'tshal/ /phyag 'tshal kun du thugs rje chen po'i stobs/ /phyag 'tshal byin gyis brlabs pa dbang sgyur ba/ /bdag cag slan cad bcom ldan 'das dang bral/ /sdug bsngal</text></item>
<item><p>328b6</p><section>mdo sde</section><text>nang du nub kyang mgon skyabs med/ /kyi hud kyi hud 'phags pa bcom ldan 'das/ /yun du bral nas mthong ba'i dus ma mchis/ /de'i tshe na 'khor mang po rnams tshigs su bcad pa de dag smras nas/ shin du ngus te so so nas mchod pa'i yo byad thogs te mchod pa</text></item>
<item><p>328b7</p><section>mdo sde</section><text>byas so/ /de'i tshe na ma 'gags pas 'jig rten du bcas pa lha dang / mi dang / 'khor mang po dang / grong khyer de'i mi thams cad kyi phyir dpur sgrom gyi drung du bsnyen te/ ras dang shing bal gyis dkris pa la bltas na/ 'od srung gis dkris pa'i ras dkar po yug stong dang /</text></item>
<item><p>328b8</p><section>mdo sde</section><text>grong khyer gyi mi rnams kyis phul ba'i ras dkar po yug stong la tha ma gnyis dang shing bal ni ma tshig gi/ gzhan thams cad ni mes tshig go/ /de nas ma 'gags pas ras dkar po rnams dang / shing bal gyi rnams dum bur gshegs te/ 'khor mang po rnams la bgos nas</text></item>
<item><p>329a1</p><section>mdo sde</section><text>rin po che'i mchod rten byas te mchod do/ /ma 'gags pas ras tshig pa'i gzhob kyang so sor bgos nas rin po che'i mchod rten byas te mchod do/ /thal ba gzhan ni bgor yang mi khom par so sor bslangs nas mchod rten byas te mchod do/ /grong khyer de'i</text></item>
<item><p>329a2</p><section>mdo sde</section><text>mi rnams kyis snga nas mgar ba la gser gyi sgrom seng ge'i khris bteg pa rin po che sna bdun gyis yongs su brgyan pa brgyad byas so/ /rin po che'i sgrom brgyad po de dag re re yang khal phyed phyed shong ba ste/ rin po che sna bdun gyi seng ge'i khri'i steng du bzhag go/ /rin po</text></item>
<item><p>329a3</p><section>mdo sde</section><text>rin po che sna bdun gyi seng ge'i khri brgyad po de re re zhing yang gyad sum bcu rtsa gnyis snyed rin po che sna bdun gyi rgyan gyis yongs su brgyan pa/ lus la dar sna tshogs kyis dkris pa dag gis rin po che sna bdun gyi seng ge'i khri bteg go/ /seng ge'i khri de re re'i steng yang rin po</text></item>
<item><p>329a4</p><section>mdo sde</section><text>che'i rgyan gyis yongs su brgyan pa'i bu mo brgyad brgyad kyis rin po che sna bdun gyi sgrom 'dzin to/ /khri de re re'i steng yang rin po che sna bdun gyis yongs su brgyan pa'i bu mo brgyad brgyad kyis rin po che sna bdun gyi gdugs thogs te/ gser sgrom yongs su bkab bo/ /</text></item>
<item><p>329a5</p><section>mdo sde</section><text>khri de re re'i steng na gzhan yang lus yongs su brgyan pa'i bu mo brgyad brgyad kyis so so nas rin po che sna bdun gyi ral gri thogs te/ rin po che sna bdun gyi sgrom srung ngo / /khri de re re'i steng na gzhan yang lus yongs su brgyan pa'i bu mo brgyad brgyad kyis so so nas bya bum</text></item>
<item><p>329a6</p><section>mdo sde</section><text>thogs te sgrom gyi ngos bzhin 'greng ngo / /khri de re re la yang mi tshad med pa snyed kyis so so nas lha'i rol mo dang / rgyal mtshan dang / ba dan dang / rin po che'i gdugs dang / spos dang / me tog dang / do shal thogs te 'khor bar bskor nas mchod pa byed do/ /khri de re re la</text></item>
<item><p>329a7</p><section>mdo sde</section><text>gzhan yang mi tshad med pa snyed so so nas mda' gzhu dang / mtshon shag ti dang / zhags pa dang / lcags kyu dang / dgra cha yang tshang bar thogs te yongs su bskor nas rtswa mchog gi grong khyer nas byung ste/ zhugs la bzhen pa'i gnas gang na bar dong ngo / /rin po che sna bdun gyi</text></item>
<item><p>329a8</p><section>mdo sde</section><text>seng ge'i khri brgyad po song ba'i rjes bzhin du grong khyer de'i mi dag gis so so nas grangs med pa'i spos kyi 'da' gu dang / sngos chu thogs te gyad rnams song ba'i rjes bzhin du spos kyi 'da' gus byugs te/ grong khyer nas zhugs la bzhen pa'i bar du spos kyis lam yongs</text></item>
<item><p>329b1</p><section>mdo sde</section><text>su dag cing shin du yangs pa byas so/ /lam de'i g.yas g.yon na grangs med pa'i rin po che'i rgyal mtshan dang ba dan dang / gdugs dang / spos dang / me tog dang / mu tig dang / do shal dang / dar gyi lda ldi dang / glu gar la sogs pa thams cad kyis lam g.yas g.yon</text></item>
<item><p>329b2</p><section>mdo sde</section><text>brgyan te/ bcom ldan 'das kyi ring bsrel slar gshegs pa sdod do/ /de nas gyad rnams kyis rin po che sna bdun gyi seng ge'i khri brgyad po bteg ste zhugs la bzhen pa'i gnas su phyin nas thams cad kyis skad kyis brnangs pa tsam du shin du ngus nas ngud</text></item>
<item><p>329b3</p><section>mdo sde</section><text>mo'i sgra stong chen po'i 'jig rten gyi khams su grags par gyur te/ so so nas dad pa'i sems kyis mchod pa byas so/ /de'i tshe bcom ldan 'das thugs rje chen po'i shugs kyis rdo rje lta bu'i sku ring bsrel phra mor bsil te/ tshems mche ba bzhi ni so bzhin du bzhag go/ /</text></item>
<item><p>329b4</p><section>mdo sde</section><text>de nas 'khor mang po rnams kyis de ltar sku gdung phra mor gyur pa mthong nas/ lhag par mya ngan gyis yid gdungs te ngus nas mchod par byas so/ /de nas ma 'gags pa dang grong khyer gyi mi rnams kyis mig mchi mas gang bzhin du ring bsrel rnams bsdus nas seng</text></item>
<item><p>329b5</p><section>mdo sde</section><text>ge'i khri'i steng du rin po che sna bdun gyi sgrom du blugs te/ sgrom brgyad po gang nas sku gdung yang zad par gyur to/ /de'i tshe 'jig rten du bcas pa lha dang mi thams cad kyis/ bcom ldan 'das kyi sku gdung gser gyi sgrom gyi nang du gshegs pa mthong nas/ lhag par mya</text></item>
<item><p>329b6</p><section>mdo sde</section><text>ngan gyis yid gdungs te ngus nas mchod pa byas so/ /de'i tshe grong khyer de na gnas pa'i stobs po che rnams dang / skyes pa dang / bud med rnams bcom ldan 'das kyi ring bsrel gyi sgrom rtswa mchog gi grong khyer du gshegs pa na/ 'khor mang po rnams lhag par shin du ngus nas mchi ma</text></item>
<item><p>329b7</p><section>mdo sde</section><text>blags te mchod pa byas so/ /de nas stobs po che rnams 'khor dang bcas pa shin du ngus nas rin po che sna bdun gyi seng ge'i khri brgyad po bteg ste spos kyi 'dag gus bskus pa'i lam thog thag tu rtswa mchog gi grong khyer du gshegs so/ /de nas lha dang mi dang 'khor mang</text></item>
<item><p>329b8</p><section>mdo sde</section><text>po rnams shin du ngus te/ ngud mo'i sgra 'jig rten gyi khams kun du grags par gyur te/ so so nas ci thogs pa'i mchod pa'i yo byad kyis de bzhin gshegs pa'i sku gdung mchod nas grong khyer gyi nang du lam gyi bzhi mdor bzhag go/ /de'i tshe grong khyer rtswa mchog na</text></item>
<item><p>330a1</p><section>mdo sde</section><text>gnas pa'i mi rnams kyis dmag grangs med pa bzhi bshams nas/ go cha dang mtshon cha sna tshang bar thogs te/ grong khyer rtswa mchog gi ngos bzhi 'khor bar rim pa grangs med par bskor nas sdod pa yang ring bsrel gzhan gyis phrogs kyis dogs</text></item>
<item><p>330a2</p><section>mdo sde</section><text>nas bsrung ba tsam gyis phyir dmag bshams kyi/ 'thab pa'i sems ni med do/ /gzhan yang sngags mkhan chen po lnga brgya snyed kyis bgegs mi 'byung bar bya ba'i phyir grong khyer gyi sgo bzhi bsrungs so/ /gzhan yang rin po che'i rgyal mtshan dang / ba dan dang / gdugs dang /</text></item>
<item><p>330a3</p><section>mdo sde</section><text>rgyan rnam pa sna tshogs dang / bya bum la sogs pa grong khyer gyi grwa bzhir mchod pa'i rgyal mtshan du btsugs so/ /de nas grong khyer de'i skyes pa dang / bud med dang / lha dang / mi la sogs pa 'khor mang po thams cad skad chen por rgyun mi chad par ngus te/ mchod</text></item>
<item><p>330a4</p><section>mdo sde</section><text>pa'i yo byad ci 'byor pas dad pa'i sems kyis mchod pa byas so/ /rin po che sna bdun gyi seng ge'i khri brgyad po de re re la yang sngags mkhan lnga brgyas lha dang / klu dang / gnod sbyin dang / yi dgas dang / srin po la sogs pas phrogs kyis</text></item>
<item><p>330a5</p><section>mdo sde</section><text>dogs nas bsrungs so/ /de ltar zhag gcig lon nas de bzhin gshegs pa sngon bltams pa'i yul ser skya'i rgyal po 'khor shAka gi rigs la sogs pa bcom ldan 'das kyi byin gyis brlabs kyis sangs rgyas yongs su mya ngan las 'das pa ma tshor te/ sangs</text></item>
<item><p>330a6</p><section>mdo sde</section><text>rgyas mya ngan las 'das nas zhag bdun gsum lon pa dang / gdod tshor nas/ yul ser skya'i rgyal po shAka gi rigs dang bcas te rab tu ngus nas myur bar grong khyer rtswa mchog gang na bar lhags te/ dmag grangs med pa rnams kyis bskor ba dang / grong khyer gyi</text></item>
<item><p>330a7</p><section>mdo sde</section><text>grwa bzhir rin po che'i rgyal mtshan dang / ba dan btsugs pa yang mthong / grong khyer gyi sgo bzhir sngags mkhan mang po 'du ba yang mthong nas/ rgyal po dang shAkya'i rigs rnams kyis sangs rgyas mya ngan las 'das so zhes smras so/ /sngags mkhan gyis smras</text></item>
<item><p>330a8</p><section>mdo sde</section><text>pa/ sangs rgyas mya ngan las 'das nas zhag bdun bzhi lon te/ zhugs la bzhen nas da ltar ring bsrel 'god do/ /rgyal pos smras pa/ bdag cag ni bcom ldan 'das kyi gnyen lags te/ bcom ldan 'das kyi byin gyi brlabs kyis bdag cag gis de bzhin gshegs</text></item>
<item><p>330b1</p><section>mdo sde</section><text>pa mya ngan las 'das pa ni ma tshor na/ da bdag cag gis de bzhin gshegs pa'i sku gdung bltar 'gro na/ khyed kyis ma 'gegs par lam dang sgo phye shig /sngags mkhan dang dmag rnams kyis de skad ces smras pa thos nas/ rgyal po dang shAka gi rigs rnams nang du btang ngo / /</text></item>
<item><p>330b2</p><section>mdo sde</section><text>de dag gis bcom ldan 'das kyi sku gdung mthong nas skad brnangs pa tsam du ngud mos btang ste/ g.yas phyogs nas lan bdun bskor nas/ mchi ma phyis te 'di skad ces smras so/ /de bzhin gshegs pa'i ring bsrel gcig tsam bdag cag gi mchod pa'i gnas</text></item>
<item><p>330b3</p><section>mdo sde</section><text>su byin cig ces smras so/ /'khor mang po rnams kyis smras pa/ khyed shAka gi rigs kyang yin la gnyen du yang shes na sangs rgyas bcom ldan 'das kyis ni khyed la ma byin te/ ring bsrel 'di dag kyang so so nas bdag po yod pas khyed kyis mi thob kyis phyir dong shig</text></item>
<item><p>330b4</p><section>mdo sde</section><text>ces smras so/ /de'i tshe na rgyal po dang shAka gi rigs rnams kyis ring bsrel gyi skal ba ma thob pas mya ngan gyis yid gdungs te/ ngus nas sa la brgyal lo/ /de nas ring zhig lon pa dang phyir sangs nas mi dga' bzhin 'khor mang po rnams la 'di skad ces</text></item>
<item><p>330b5</p><section>mdo sde</section><text>smras so/ /sangs rgyas bcom ldan 'das ni bdag cag gi shAg gi rigs yin te/ khyed la thugs brtse ba'i phyir 'dir mya ngan las 'das na/ ci'i phyir bdag cag la ring bsrel gyi shas tsam yang mi sbyin zhes smras nas/ ring bsrel la phyag 'tshal te lan bdun</text></item>
<item><p>330b6</p><section>mdo sde</section><text>bskor nas ngus bzhin du khros te phyir dong ngo / /de'i tshe yul dbus 'gyur 'chang gi rgyal po ma skyes dgra pha bsad nas shin du 'gyod te/ lus la 'brum bu ma rungs pa byung ste/ bcom ldan 'das kyi 'od zer zla ba zhes bya ba lus la reg nas 'brum bu yang bags kyis sos</text></item>
<item><p>330b7</p><section>mdo sde</section><text>te/ bcom ldan 'das gang na bar lhags te 'thol tshangs byas so/ /bcom ldan 'das kyi thugs rje chen pos bdud rtsi'i chos kyi sman gyis lus bkrus te/ kha na ma tho ba'i sdig byang nas phyir pho brang du dong nas de bzhin gshegs pa yongs su mya ngan las</text></item>
<item><p>330b8</p><section>mdo sde</section><text>'das pa yang ma tshor ro/ /bcom ldan 'das mya ngan las 'das pa'i nub mo rmi lam 'di dag rmis so/ /zla ba sa la ltung nas sa la nyi ma shar te skar ma sprin la char bzhin du 'bab pa dang / dud pa sa las byung nas skar ma'i gza' bdun po gnam la mngon du</text></item>
<item><p>331a1</p><section>mdo sde</section><text>snang ba dang gnam la me'i phung po chen po 'bar te mkha' la mngon du 'bar nas dus gcig tu sa la ltung ba rmis nas/ de ma thag tu sad de shin du dngangs nas blon po rnams bsdus te/ 'di lta bu zhig rmis na ci la lta zhes bka' stsal to/ /blon po</text></item>
<item><p>331a2</p><section>mdo sde</section><text>rnams kyis gsol pa/ 'di ni sangs rgyas yongs su mya ngan las 'das pa'i ltas lags te/ sangs rgyas mya ngan las 'das nas khams gsum na lam rgyud drug gi sems can la nyon mongs pa kun nas ldang bas me chen po gnam las ltung ba lags</text></item>
<item><p>331a3</p><section>mdo sde</section><text>so/ /sangs rgyas yongs su mya ngan las 'das nas/ zla ba lta bu'i thugs rje'i 'od dang kun la snyoms par khyab pa'i shes rab nub par 'gyur bas zla ba sa la ltung ba lags so/ /skar ma sa la ltung ba ni sangs rgyas mya ngan las 'das nas/ spyod lam brgyad khri dang /</text></item>
<item><p>331a4</p><section>mdo sde</section><text>tshul khrims thams cad las skye bo thams cad 'gal bar byed do/ /sangs rgyas kyi bka' bzhin du mi byed kyi/ log pa'i chos spyod pas sems can dmyal bar ltung ngo / /nyi ma sa la ltung ba ni sangs rgyas mya ngan las 'das nas/ ngan song gsum gyi sdug bsngal</text></item>
<item><p>331a5</p><section>mdo sde</section><text>gyi phung po nyi ma lta bur 'jig rten du shar bas rmi lam 'di dag rmis pa lags so/ /rgyal pos de skad ces thos nas nam gyi gung tshigs na blon po'i 'khor dang bcas te/ grong khyer rtswa mchog dang nye ba zhig tu lhags nas/ dmag gi tshogs grangs med pa rnam bzhis</text></item>
<item><p>331a6</p><section>mdo sde</section><text>rtswa mchog gi grong khyer rim pa grangs med par bskor ba dang / sgo bzhi na bgegs srung ba'i sngags mkhan la sogs pa yang mthong nas sngags mkhan la 'di skad ces smras so/ /ci sangs rgyas yongs su mya ngan las 'das sam/ sngags mkhan gyis smras pa/</text></item>
<item><p>331a7</p><section>mdo sde</section><text>sangs rgyas yongs su mya ngan 'das nas deng du zhag bdun bzhi lon te/ 'khor mang po rnams da ltar sku gdung 'god do/ /rgyal pos smras pa/ bdag gis sangs rgyas mya ngan las 'das pa ma rtogs te/ rmi lam du ltas ngan pa mthong nas blon po rnams kyis de</text></item>
<item><p>331a8</p><section>mdo sde</section><text>bzhin gshegs pa mya ngan las 'das pa'i ltas yin no zhes smras nas bdag cag 'dir lhags na/ bdag cag de bzhin gshegs pa'i rdo rje lta bu'i sku gdung la phyag 'tshal du 'gro ba'i lam phye shig ces smras so/ /sngags mkhan rnams kyis rgyal po</text></item>
<item><p>331b1</p><section>mdo sde</section><text>grong khyer gyi nang du btang ngo / /lam gyi bzhi mdor seng ge'i khri'i steng na gser gyi sgrom du ring bsrel bzhag nas/ 'khor mang po thams cad kyis ngu bzhin du mchod pa byed pa mthong nas/ rgyal po 'khor dang bcas te phyag byas nas ngus te/ g.yas</text></item>
<item><p>331b2</p><section>mdo sde</section><text>phyogs nas lan bdun bskor nas mchod pa byas so/ /de nas 'khor mang po la de bzhin gshegs pa'i ring bsrel shas kyis ci gnang zhes gsol nas/ 'khor rnams kyis smras pa/ rgyal po chen po 'phyis so/ /de bzhin gshegs pa'i sku gdung bgo</text></item>
<item><p>331b3</p><section>mdo sde</section><text>ba yang su la gnang ba sngar bka' stsal pas/ rgyal po'i skal pa med kyis slar deng shig /rgyal po ma skyes dgras de skad ces smras pa thos nas gsol pa bzhin du ma gyur pas mi dga' bzhin du ring bsrel la phyag 'tshal te phyir dong ngo / /de'i tshe yul yangs pa</text></item>
<item><p>331b4</p><section>mdo sde</section><text>can gyi rgyal po yang sangs rgyas mya ngan las 'das nas zhag bdun gsum lon nas gdod rtogs te/ 'khor dang bcas su rtswa mchog gi grong khyer gyi drung du lhags so/ /rtswa mchog gi grong khyer la dmag gi tshogs grangs med pas rim pa grangs med par bskor ba</text></item>
<item><p>331b5</p><section>mdo sde</section><text>mthong ngo / /de'i tshe yul a ka leg gi rgyal pos sangs rgyas mya ngan las 'das nas zhag bdun gsum lon nas gdod tshor te/ myur bar rtswa mchog gi grong khyer du lhags nas grong khyer rtswa mchog na dmag gi tshogs grangs med par bskor ba mthong ngo / /de'i tshe yul</text></item>
<item><p>331b6</p><section>mdo sde</section><text>byi nu ti'i rgyal po mi 'jigs pa zhes bya ba yang sangs rgyas yongs su mya ngan las 'das nas zhag bdun gsum lon nas gdod tshor ro/ /de'i tshe yul tsa la ka'i rgyal po yang sangs rgyas mya ngan las 'das nas zhag bdun gsum lon nas gdod tshor ro/ /de'i tshe</text></item>
<item><p>331b7</p><section>mdo sde</section><text>rgyal po shi ka zhes bya ba yang sangs rgyas mya ngan las 'das nas zhag bdun gsum lon nas gdod tshor ro/ /de'i tshe pa sha la mu stegs can gyi rgyal po yang sangs rgyas mya ngan las 'das nas zhag bdun gsum lon nas gdod tshor te/ blon po'i 'khor dang</text></item>
<item><p>331b8</p><section>mdo sde</section><text>bcas nas grong khyer rtswa mchog tu lhags te/ grong khyer rtswa mchog la dmag gi tshogs grangs med pas bskor te srung ba dang / sgo bzhir yang sngags mkhan gyis sgo srung ba mthong nas sngags mkhan la 'di skad ces smras so/ /ci sangs rgyas</text></item>
<item><p>332a1</p><section>mdo sde</section><text>yongs su mya ngan las 'das sam/ sngags mkhan gyis smras pa/ sangs rgyas mya ngan las 'das nas zhag bdun gsum lon te/ da ltar 'khor mang po sku gdung bgo ba'i las byed do/ /bdag cag gis sangs rgyas yongs su mya ngan las 'das pa yang</text></item>
<item><p>332a2</p><section>mdo sde</section><text>ma tshor te/ de bzhin gshegs pa'i ring bsrel la phyag 'tshal du 'gro na/ khyed lam phye shig ces smras so/ /sngags mkhan gyis rgyal po grong khyer gyi nang du btang nas/ lam gyi bzhi mdor seng ge'i khri'i steng na rin po che sna bdun gyis brgyan pa'i gser</text></item>
<item><p>332a3</p><section>mdo sde</section><text>gyi sgrom du ring bsrel bzhugs pa mthong nas thams cad kyis dus gcig tu phyag 'tshal te/ ngus nas g.yas phyogs su lan bdun bskor te/ mchod pa 'byor pas mchod pa byas so/ /rgyal pos smras pa/ bdag cag gis ni sangs rgyas mya ngan las</text></item>
<item><p>332a4</p><section>mdo sde</section><text>'das pa ma tshor na/ de bzhin gshegs pa'i sku gdung la shas kyis mchod pa'i rten du ci gnang zhes gsol to/ /'khor rnams kyis smras pa/ sku gdung bgo ba'i cho ga sngar bka' stsal te/ rgyal po skal ba med kyis slar deng shig /rgyal po 'khor dang</text></item>
<item><p>332a5</p><section>mdo sde</section><text>bcas te sku gdung ma thob pas mya ngan gyis yid gdungs te/ sku gdung la phyag 'tshal nas ngus bzhin du phyir dong ngo // //'phags pa yongs su mya ngan las 'das pa chen po'i mdo/ /rdzogs s+ho// //</text></item>
<item><p>332a6</p><section>mdo sde</section><text>mdo mya ngan las 'das pa chen po rgya nag nas bsgyur ba 'di/ rgya nag gi mkhan po wang phab zhwun dang / d+harmA'i gzhi 'dzin dge ba'i blo gros dang / lo ts+tsha ba rgya mtsho'i sdes bsgyur cing zhus te gtan la phab pa'o// / //</text></item>
<item><p>332a7</p><section>mdo sde</section><text>ye d+harmA he tu pra bA/ he tun+te ShAn+ta thA ga to h+ya ba data/ te ShAny+tsa yo ni ro d+ha/ e bam+bA dI ma hA shra ma NaH/ sarba pA pa s+yA ka ra NaM/ ku sha la s+yo pa sam+pa daM/ swa tsi t+taM pa ri da ma nu/ me tad+bud d+ha nu shA sa naM/ shu b+ha mastu sarba dza ga taM//</text></item>
</list>