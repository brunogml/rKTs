<list>
<item><p>1a1</p><section>mdo sde</section><text>(dza) @#/ ! /mdo sde sna tshogs kyi skor bzhugs so/ /</text></item>
<item><p>1a2</p><section>mdo sde</section><text>(黃) 經藏第十九部</text></item>
<item><p>1b1</p><section>mdo sde</section><text>@##/ /rgya gar skad du/ bud d+ha pi Ta ka duH shI la ni gra hI nA ma ma hA yA na sU tra/ bod skad du/</text></item>
<item><p>1b2</p><section>mdo sde</section><text>sangs rgyas kyi sde snod tshul khrims 'chal pa tshar gcod pa zhes bya ba theg pa chen po'i mdo/ bam po dang po/ sangs rgyas</text></item>
<item><p>1b3</p><section>mdo sde</section><text>dang / byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan</text></item>
<item><p>1b4</p><section>mdo sde</section><text>'das yul bA rA Na sI'i drang srong lhung ba ri dgas kyi nags na/ dge slong gi dge 'dun chen po zag pa zad pa/ bya ba</text></item>
<item><p>1b5</p><section>mdo sde</section><text>byas pa/ byed pa byas pa/ khur bor ba/ rang gi don rjes su thob pa/ srid par kun du sbyor ba yongs su zad pa/</text></item>
<item><p>1b6</p><section>mdo sde</section><text>yang dag pa'i shes pas sems shin du rnam par grol ba/ shes rab shin tu rnam par grol ba/ dbang du gyur</text></item>
<item><p>1b7</p><section>mdo sde</section><text>pa lnga brgya dang thabs gcig tu bzhugs te/ thams cad kyang dgra bcom pa sha dag ste/ gang zag gcig</text></item>
<item><p>1b8</p><section>mdo sde</section><text>ma gtogs pa ni 'di lta ste/ tshe dang ldan pa kun dga' bo'o/ /de nas tshe dang ldan pa shA ra dwa ti'i bu dang / tshe</text></item>
<item><p>2a1</p><section>mdo sde</section><text>dang ldan pa maud gal gyi bu chen po dang / tshe dang ldan pa 'od srung chen po dang / tshe dang ldan pa rab 'byor dang / tshe dang ldan pa bak+ku la dang / tshe dang ldan pa byams ma'i bu gang po dang / tshe dang ldan pa kun dga' bo rnams</text></item>
<item><p>2a2</p><section>mdo sde</section><text>phyem red kyi dus su nang du yang dag 'jog las langs te/ bcom ldan 'das gang na ba der dong nas/ bcom ldan 'das kyi zhabs gnyis la mgo bos phyag 'tshal te/ phyogs gcig tu 'khod do/ /de nas bcom ldan 'das la</text></item>
<item><p>2a3</p><section>mdo sde</section><text>tshe dang ldan pa shA ri'i bus 'di skad ces gsol to/ /de bzhin gshegs pa dgra bcom pa yang dag par rdzogs pa'i sangs rgyas bcom ldan 'das kyis 'di lta ste/ 'dus byas thams cad mngon par 'dus ma bgyis pa dang / 'byung</text></item>
<item><p>2a4</p><section>mdo sde</section><text>ba ma mchis pa dang / mtshan ma ma mchis pa dang / mtshan nyid ma mchis pa dang / 'dus ma bgyis pa dang / bstan du ma mchis pa'i bar du legs par bshad pa 'di ni bcom ldan 'das ngo mtshar lags so/ /bde bar</text></item>
<item><p>2a5</p><section>mdo sde</section><text>gshegs pa ngo mtshar lags so/ /bka' stsal pa/ shA ri'i bu khyod kyis don gyi dbang gang zhig mthong na/ de bzhin gshegs pa dgra bcom pa yang dag par rdzogs pa'i sangs rgyas bcom ldan 'das kyis 'di lta ste/ 'dus</text></item>
<item><p>2a6</p><section>mdo sde</section><text>byas thams cad mngon par 'dus ma bgyis pa dang / 'byung ba ma mchis pa dang / mtshan ma ma mchis pa dang / mtshan nyid ma mchis pa dang / 'dus ma bgyis pa dang / bstan du ma mchis pa'i bar du legs par bshad</text></item>
<item><p>2a7</p><section>mdo sde</section><text>pa 'di ni bcom ldan 'das ngo mtshar lags so/ /bde bar gshegs pa ngo mtshar lags so zhes de skad smra/ gsol pa/ bcom ldan 'das 'di la bdag gcig pu dben par zhugs te/ nang du yang dag bzhag pa na</text></item>
<item><p>2a8</p><section>mdo sde</section><text>sems la sems kyi yongs su rtog pa 'di lta bu 'di skyes par gyur te/ ji ltar bcom ldan 'das kyis ming dang mtshan ma med pa'i chos rnams la ming dang mtshan ma 'di bshad/ shin tu brjod du med pa'i chos rnams la</text></item>
<item><p>2b1</p><section>mdo sde</section><text>brjod pa gsungs snyam du bcom ldan 'das don gyi dbang 'di nyid rab tu sems pa na/ bdag la ngo mtshar skyes par gyur te/ bcom ldan 'das bdag gis don gyi dbang 'di mthong nas 'di skad ces de bzhin gshegs</text></item>
<item><p>2b2</p><section>mdo sde</section><text>pa dgra bcom pa yang dag par rdzogs pa'i sangs rgyas bcom ldan 'das kyis 'di lta ste/ 'dus byas thams cad mngon par 'dus ma bgyis pa dang / 'byung ba ma mchis pa dang / mtshan ma ma mchis pa dang /</text></item>
<item><p>2b3</p><section>mdo sde</section><text>mtshan nyid ma mchis pa dang / 'dus ma bgyis pa dang / bstan du ma mchis pa'i bar du gsungs pa 'di ni bcom ldan 'das ngo mtshar lags so/ /bde bar gshegs pa ngo mtshar lags so zhes gsol to/ /</text></item>
<item><p>2b4</p><section>mdo sde</section><text>bka' stsal pa/ shA ri'i bu de de bzhin te/ shA ri'i bu gnas 'di ni ngo mtshar yin no/ /gnas 'di ni mchog tu ngo mtshar yin te/ 'di lta ste/ de bzhin gshegs pa dgra bcom pa</text></item>
<item><p>2b5</p><section>mdo sde</section><text>yang dag par rdzogs pa'i sangs rgyas rnams kyi bla na med pa yang dag par rdzogs pa'i byang chub yin no/ /shA ri'i bu dper na ri mo mkhan nam/ ri mo mkhan gyi slob ma mkhas pa zhig nam mkha' bar snang la</text></item>
<item><p>2b6</p><section>mdo sde</section><text>gnas med cing dmigs su med pa la kha dog sna tshogs dang / dbyibs sna tshogs kyi gzugs kyi tshul rnam pa du ma rnam pa sna tshogs ston par byed na/ ji ga skyes bu de ngo mtshar byed pa yin nam/ gsol pa</text></item>
<item><p>2b7</p><section>mdo sde</section><text>bcom ldan 'das ngo mtshar lags so/ /bde bar gshegs pa mchog tu ngo mtshar lags so/ /bka' stsal pa/ shA ri'i bu de bas kyang bla na med pa yang dag par rdzogs pa'i byang chub mngon par</text></item>
<item><p>2b8</p><section>mdo sde</section><text>rdzogs par sangs rgyas nas de bzhin gshegs pas chos bshad pa gang yin pa 'di ni ches ngo mtshar yin no/ /de ci'i phyir zhe na/ shA ri'i bu mtshan nyid med pa dang / yid la byed pa med pa dang / rtsol</text></item>
<item><p>3a1</p><section>mdo sde</section><text>ba med pa dang / kun tu rgyu ba med pa dang / thob pa med pa dang / 'jug pa med pa dang / thob pa spangs pa dang / thob pa ma thob pa dang / ma thob pa rgyun chad pa dang / thob pa rjes su ma thob</text></item>
<item><p>3a2</p><section>mdo sde</section><text>pa dang / thob pa bor ba dang / thob pa yang dag par ma thob pa dang / sbyangs pa med pa dang / sbyang bar bya ba med pa dang / sbyang bar 'os pa med pa dang / bsam du med pa dang / bsam par bya ba med pa dang /</text></item>
<item><p>3a3</p><section>mdo sde</section><text>dge bar bsam pa med pa dang / spros pa med pa dang / spro bar bya ba med pa dang / dge bar spro ba med pa dang / rnam par brtags pa med pa dang / rnam par brtag par bya ba med pa dang / dge bar rnam par</text></item>
<item><p>3a4</p><section>mdo sde</section><text>brtags pa med pa dang / rmongs pa med pa dang / yang dag par 'du bya ba med pa dang / gzhi med pa dang / dmigs pa med pa dang / g.yo ba med pa dang / g.yo bar bya ba med pa dang / dge bar g.yo ba med pa dang / rang bzhin gyis stong pa dang /</text></item>
<item><p>3a5</p><section>mdo sde</section><text>ngo bo med pa'i rang bzhin dang / bstan du med pa'i rang bzhin dang / bstan par byar med pa'i rang bzhin dang / dge bar bstan du med pa dang / 'jig rten thams cad yid ches par dka' ba dang / ming dang mtshan ma med pa'i chos</text></item>
<item><p>3a6</p><section>mdo sde</section><text>la ji ltar yang ming dang mtshan mar tha snyad 'dogs pa dang / brjod du med pa'i chos rnams la brjod pa gsungs te/ 'di lta ste/ mngon par 'du byed pa med pa dang / 'byung ba med pa dang / mtshan ma med pa dang / mtshan nyid</text></item>
<item><p>3a7</p><section>mdo sde</section><text>med pa dang / 'dus ma byas pa dang / bstan du med pa la de bzhin gshegs pas chos bstan pa gang yin pa 'di ni shA ri'i bu mchog tu ngo mtshar yin no/ /shA ri'i bu dper na 'di na skyes bu 'ga' zhig gis ri'i rgyal po</text></item>
<item><p>3a8</p><section>mdo sde</section><text>ri rab khar bcug ste/ legs par lan gsum bcas nas mid la/ des mid pa zas bzhin du 'ju bar byed de/ de la sdug bsngal cung zad kyang mi skyed cing de yang zos nas nam mkha' bar snang la 'chag par byed na</text></item>
<item><p>3b1</p><section>mdo sde</section><text>shA ri'i bu 'di ji snyam du sems/ ji ga skyes bu de shin tu ngo mtshar byed pa yin nam/ gsol pa/ bcom ldan 'das ngo mtshar lags so/ /bde bar gshegs pa mchog tu ngo mtshar lags so/ /bka' stsal pa/ shA ri'i</text></item>
<item><p>3b2</p><section>mdo sde</section><text>bu de bas kyang 'di lta ste/ mngon par 'du byed pa med pa dang / 'byung ba med pa dang / mtshan ma med pa dang / mtshan nyid med pa dang / bstan du med pa la/ de bzhin gshegs pas chos bstan pa gang yin pa 'di ni ches ngo</text></item>
<item><p>3b3</p><section>mdo sde</section><text>mtshar yin no/ /shA ri'i bu dper na lci ba'i me chen po 'bar ba/ rab tu 'bar ba/ kun tu rab tu 'bar ba/ me lce gcig tu gyur pa/ 'od dang bcas pa 'phang du dpag tshad tsam la/ rgyar yang dpag tshad tsam yod pa'i me 'ud</text></item>
<item><p>3b4</p><section>mdo sde</section><text>sgra can gyis sgo bzhi rab tu gang bar gyur cing sgo bzhi nas de'i me lce bar snang la dpag tshad bzhi tsam du gyen du 'bar bar gyur pa der skyes bu 'ga' zhig rtswa khur shin tu chen po thogs te 'jug par byed la de yang zhugs ma thag tu sgo bzhi</text></item>
<item><p>3b5</p><section>mdo sde</section><text>po de dag nas tshub ma bzhi mngon du langs te/ me lce gang yin pa des skyes bu de'i lus la phog na/ de'i lus kyang mi tshig la rtswa yang mi tshig pa kho nar slar 'byung zhing / rtswa'i nyag ma gcig kyang mi tshig par byed na/ shA</text></item>
<item><p>3b6</p><section>mdo sde</section><text>ri'i bu 'di ji snyam du sems/ ji ga skyes bu de ngo mtshar byed pa yin nam/ gsol pa/ bcom ldan 'das ngo mtshar lags so/ /bde bar gshegs pa mchog tu ngo mtshar lags so/ /bka' stsal pa/ shA ri'i bu</text></item>
<item><p>3b7</p><section>mdo sde</section><text>de bas kyang 'di lta ste/ 'dus byas thams cad mngon par 'du byed pa med pa dang / 'byung ba med pa dang / mtshan ma med pa dang / mtshan nyid med pa dang / 'dus ma byas pa dang / bstan du med pa la de bzhin gshegs pas</text></item>
<item><p>3b8</p><section>mdo sde</section><text>chos bstan pa gang yin pa 'di ni ches ngo mtshar yin no/ /shA ri'i bu dper na 'di na skyes bu 'ga' zhig rgya mtsho chen po rgal bar 'dod nas/ des rdo'i gzings sa chen po tsam gyis rgya mtsho chen po'i tshu rol gyi 'gram nas pha rol gyi</text></item>
<item><p>4a1</p><section>mdo sde</section><text>'gram du phyin par byed na/ shA ri'i bu 'di ji snyam du sems/ ji ga skyes bu de ngo mtshar byed pa yin nam/ gsol pa/ bcom ldan 'das ngo mtshar lags so/ /bde bar gshegs pa mchog tu ngo mtshar lags</text></item>
<item><p>4a2</p><section>mdo sde</section><text>so/ /bka' stsal pa/ shA ri'i bu de bas kyang 'di lta ste/ 'dus byas thams cad mngon par 'dus ma byas pa dang / 'byung ba med pa dang / mtshan ma med pa dang / mtshan nyid med pa dang / 'dus ma byas pa dang / bstan</text></item>
<item><p>4a3</p><section>mdo sde</section><text>du med pa la de bzhin gshegs pas chos bstan pa gang yin pa 'di ni ches ngo mtshar yin no/ /shA ri'i bu dper na 'di na skyes bu 'ga' zhig rgya mtsho dang bcas/ ri dang bcas rtswa shing dang chu dang bcas pa'i gling bzhi pa'i 'jig rten</text></item>
<item><p>4a4</p><section>mdo sde</section><text>gyi khams 'di bteg nas sbrang ma'i byin pa'i them skas las tshangs pa'i 'jig rten du 'dzeg par byed na/ shA ri'i bu 'di ji snyam du sems/ ji ga skyes bu de ngo mtshar byed pa yin nam/ gsol pa/ bcom ldan 'das ngo</text></item>
<item><p>4a5</p><section>mdo sde</section><text>mtshar lags so/ /bde bar gshegs pa mchog tu ngo mtshar lags so/ /bka' stsal pa/ shA ri'i bu de bas kyang 'di lta ste/ 'du byed thams cad mngon par 'dus ma byas pa dang / 'byung ba med pa dang / mtshan</text></item>
<item><p>4a6</p><section>mdo sde</section><text>ma med pa dang / mtshan nyid med pa dang / 'dus ma byas pa dang / bstan du med pa la de bzhin gshegs pas chos bstan pa gang yin pa 'di ni ches ngo mtshar yin no/ /shA ri'i bu dper na skyes bu 'ga' zhig gis rlung gis</text></item>
<item><p>4a7</p><section>mdo sde</section><text>bsgul ba'i srad bus ri rab ri'i rgyal po gyen du bteg ste/ nam mkha' 'am bar snang la 'dzin par byed na/ shA ri'i bu 'di ji snyam du sems/ ji ga skyes bu de ngo mtshar byed pa yin nam/ gsol pa/ bcom ldan 'das ngo</text></item>
<item><p>4a8</p><section>mdo sde</section><text>mtshar lags so/ /bde bar gshegs pa mchog tu ngo mtshar lags so/ /bka' stsal pa/ shA ri'i bu de bas kyang 'di lta ste/ 'dus byas thams cad 'dus ma byas pa dang zhes bya ba rgyas par bya ste/ de bzhin</text></item>
<item><p>4b1</p><section>mdo sde</section><text>gshegs pas chos bstan pa gang yin pa 'di ni ches ngo mtshar yin no/ /shA ri'i bu 'di ji snyam du sems/ ji ga gang gA'i 'bab chu chen po shin du che ba dang / rgya che ba dang / gting zab pa dang / tshad med pa yin nam/</text></item>
<item><p>4b2</p><section>mdo sde</section><text>gsol pa/ bcom ldan 'das de lags so/ /bka' stsal pa/ shA ri'i bu gal te stong gsum gyi stong chen po'i 'jig rten gyi khams 'dir 'di lta bu'i char gyi rgyun chen po 'di lta ste/ gang gA'i 'bab chu chen po lta bu'i</text></item>
<item><p>4b3</p><section>mdo sde</section><text>char gyi rgyun chen po bab pa de la skyes bu 'ga' zhig gis re shig char chen po'i rgyun nam mkha' bar snang la bab pa sa la ma lhung bar lag pa gcig gis bzed la/ chu thigs pa 'ga' yang de'i lag pa nas zags te sa la lhung</text></item>
<item><p>4b4</p><section>mdo sde</section><text>bar ma gyur na/ shA ri'i bu 'di ji snyam du sems/ ji ga skyes bu de ngo mtshar byed pa yin nam/ gsol pa/ bcom ldan 'das ngo mtshar lags so/ /bde bar gshegs pa mchog tu ngo mtshar lags so/ /bka'</text></item>
<item><p>4b5</p><section>mdo sde</section><text>stsal pa/ shA ri'i bu de bas kyang 'di lta ste/ 'dus byas thams cad 'dus ma byas pa dang zhes bya ba rgyas par bya ste/ de bzhin gshegs pas chos bstan pa gang yin pa 'di ni ches ngo mtshar yin no/ /shA ri'i bu 'di ji</text></item>
<item><p>4b6</p><section>mdo sde</section><text>snyam du sems/ ji ga ri'i rgyal po ri rab che ba dang shin du che ba yin nam/ gsol pa/ bcom ldan 'das che lags so/ /bde bar gshegs pa mchog tu che ba lags so/ /bka' stsal pa/ shA ri'i bu gal te stong</text></item>
<item><p>4b7</p><section>mdo sde</section><text>gsum gyi stong chen po'i 'jig rten gyi khams 'dir 'di lta bu'i rdo ba'i char 'di lta ste/ ri'i rgyal po ri rab lta bu'i rdo ba'i char gyi rgyun chen po bab pa de la skyes bu 'ga' zhig gis/ re shig rdo'i char chen po'i rdo ba'i char gyi rgyun chen po</text></item>
<item><p>4b8</p><section>mdo sde</section><text>nam mkha' bar snang la mngon par bab pa sa la ma lhung bar lag pa gcig gis gzed la rdo'i gzegs ma chung ngu na yungs 'bru tsam 'ga' yang de'i lag pa nas zag te sa la lhung bar ma gyur na/ shA ri'i bu 'di ji snyam du sems/ skyes bu de ngo</text></item>
<item><p>5a1</p><section>mdo sde</section><text>mtshar byed pa yin nam/ gsol pa/ bcom ldan 'das ngo mtshar lags so/ /bde bar gshegs pa mchog tu ngo mtshar lags so/ /shA ri'i bu de bas kyang zhes bya ba nas/ de bzhin gshegs pas chos bstan</text></item>
<item><p>5a2</p><section>mdo sde</section><text>pa gang yin pa 'di ni ches ngo mtshar yin no zhes bya ba rgyas par sbyar ro/ /shA ri'i bu dper na bsreg pa'i bskal pa chen po byung ba na/ skyes bu 'ga' zhig gis me'i phung po chen po shin tu mched pa de mchil ma'i thal ba gcig</text></item>
<item><p>5a3</p><section>mdo sde</section><text>gis zhi bar byed cing / kha'i dbugs phyung ba gcig gis 'jig rten gyi khams thams cad dang / lha'i gzhal med khang rnams kun du dgod par byed na/ shA ri'i bu 'di ji snyam du sems/ skyes bu de ngo mtshar byed pa yin nam/</text></item>
<item><p>5a4</p><section>mdo sde</section><text>gsol pa/ bcom ldan 'das ngo mtshar lags so/ /bde bar gshegs pa mchog tu ngo mtshar lags so/ /shA ri'i bu de bas kyang zhes bya ba nas/ de bzhin gshegs pas chos bstan pa gang yin pa 'di ni ches ngo mtshar</text></item>
<item><p>5a5</p><section>mdo sde</section><text>yin no zhes bya ba rgyas par sbyar ro/ /shA ri'i bu dper na 'di na skyes bu 'ga' zhig gis lag pa gcig gis mthil du sems can thams cad rab tu bkod la/ lag pa gcig shos kyis ni stong gsum gyi stong chen</text></item>
<item><p>5a6</p><section>mdo sde</section><text>po'i 'jig rten gyi khams rgya mtsho dang bcas pa/ ri dang bcas pa/ gling dang / nags tshal dang / yul ljongs dang bcas pa/ rtswa dang shing dang chur bcas pa 'di gyen du bteg nas/ nam mkha' bar snang la 'dzin par byed</text></item>
<item><p>5a7</p><section>mdo sde</section><text>cing sems can de dag kyang sems gcig dang / blo gros gcig tu byed na/ shA ri'i bu 'di ji snyam du sems/ ji ga skyes bu de ngo mtshar byed pa yin nam/ gsol pa/ bcom ldan 'das ngo mtshar lags so/ /bde bar</text></item>
<item><p>5a8</p><section>mdo sde</section><text>gshegs pa mchog tu ngo mtshar lags so/ /bka' stsal pa/ shA ri'i bu de bas kyang bla na med pa yang dag par rdzogs pa'i byang chub mngon par rdzogs par sangs rgyas nas 'di lta ste/ 'dus byas thams cad mngon par</text></item>
<item><p>5b1</p><section>mdo sde</section><text>'dus ma byas pa dang / 'byung ba med pa dang / 'gag pa med pa gsum dang / bdag po med pa brgyad dang / rang bzhin med pa drug dang / rang bzhin yod pa ma yin pa bdun dang / rang bzhin stong pa brgyad dang / 'jig rten thams</text></item>
<item><p>5b2</p><section>mdo sde</section><text>cad yid ches pa dgu la de bzhin gshegs pas chos bstan pa gang yin pa de ni ches ngo mtshar yin no/ /de ci'i phyir zhe na/ shA ri'i bu chos 'di dag ni mtshan nyid med pa dang / mtshan nyid spangs pa dang / yid la byed pa</text></item>
<item><p>5b3</p><section>mdo sde</section><text>med pa dang / yid la byed pa dang ldan pa ma yin pa dang / rtsol ba med pa dang / 'ong ba med pa dang / 'gro ba med pa dang / bkod pa med pa dang / spros pa med pa dang / spros pa dang bral ba dang / gdung ba med pa dang /</text></item>
<item><p>5b4</p><section>mdo sde</section><text>gdung ba dang bral ba dang / pha rol med pa dang / tshu rol med pa dang / 'gram med pa dang / 'gram ma yin pa med pa dang / gshong med pa dang / thang med pa dang / chu bo med pa dang / chu bo ma yin pa med pa dang / grol ba med</text></item>
<item><p>5b5</p><section>mdo sde</section><text>pa dang / rnam par grol ba med pa dang / rmongs pa med pa dang / rnam par rmongs pa ma yin pa med pa dang / rab tu rnam par rmongs pa med pa dang / rmongs pa'i dra ba med pa dang / ji lta ba bzhin du med pa dang / tshad mar</text></item>
<item><p>5b6</p><section>mdo sde</section><text>gzung bar bya ba med pa dang / brtag par bya ba med pa dang / rtog pa'i spyod yul med pa dang / rgyu ba med pa dang / kun du rgyu ba med pa dang / sgra ma yin pa med pa dang / tshig rtsub po med pa dang / dran pa med pa dang /</text></item>
<item><p>5b7</p><section>mdo sde</section><text>dran pa tshar gcad pa dang / sems pa med pa dang / sems tshar gcad pa dang / yid med pa dang / yid tshar bcad pa med pa dang / thar pa med pa dang / rnam par thar pa med pa dang / brdzun med pa dang / brdzun</text></item>
<item><p>5b8</p><section>mdo sde</section><text>gyi chos med pa dang / kun du slu ba med pa dang / kun du slu ba'i chos med pa dang / kun du slu ba'i dra ba med pa dang / ming med pa dang / mtshan ma med pa dang / tha snyad med pa dang / tha snyad ma yin pa med pa dang /</text></item>
<item><p>6a1</p><section>mdo sde</section><text>btags pa med pa dang / btags pa ma yin pa med pa dang / mthar phyin pa med pa dang / mthar phyin pa ma yin pa med pa dang / 'dren par byed pa med pa dang / lam med pa dang / lam gyi 'bras bu dang / bral</text></item>
<item><p>6a2</p><section>mdo sde</section><text>ba med pa dang / rmongs pa dang bral ba dang / rtog pa med pa dang / mi rtog pa dang / yongs su mi rtog pa dang / kun du mi rtog pa dang / rnam par rtog pa thams cad spangs pa dang / 'dres pa med pa dang / 'dzin pa med</text></item>
<item><p>6a3</p><section>mdo sde</section><text>pa dang / yongs su 'dzin pa med pa dang / gzung ba med pa dang / yongs su gzung bar bya ba med pa dang / thob pa med pa dang / thob par bya ba med pa dang / bden pa bsal ba dang / 'dod chags bsal ba dang / zhe sdang bsal ba dang / gti mug</text></item>
<item><p>6a4</p><section>mdo sde</section><text>bsal ba dang / bden pa med pa dang / brdzun pa med pa dang / rtag pa med pa dang / mi rtag pa med pa dang / gsal ba med pa dang / gsal ba ma yin pa med pa dang / snang ba med pa dang / mun pa med pa dang / bdag gi med pa dang / rang</text></item>
<item><p>6a5</p><section>mdo sde</section><text>gi ngo bo med pa dang / rang gi ngo bor bya ba med pa dang / rang gi ngo bo stong pa dang / grol ba med pa dang / yid la byed pa med pa dang / 'chi ba med pa dang / shin tu mthar thug pa ste/ bdud kyi dpung tshar gcod pa dang / nyon mongs</text></item>
<item><p>6a6</p><section>mdo sde</section><text>pa tshar gcod pa dang / phung po tshar gcod pa dang / khams tshar gcod pa dang / skye mched tshar gcod pa dang / phung por 'du shes pa rnams tshar gcod pa dang / khams su 'du shes pa rnams tshar gcod pa dang / skye mched du</text></item>
<item><p>6a7</p><section>mdo sde</section><text>'du shes pa rnams tshar gcod pa dang / bdag tu 'du shes pa rnams tshar gcod pa dang / sems can du 'du shes pa rnams tshar gcod pa dang / srog tu 'du shes pa rnams tshar gcod pa dang / gang zag tu 'du shes pa rnams tshar gcod pa dang / srid</text></item>
<item><p>6a8</p><section>mdo sde</section><text>par 'du shes pa rnams tshar gcod pa dang / dngos por 'du shes pa rnams tshar gcod pa dang / log par lta ba rnams dang / log par zhugs pa rnams tshar gcod pa yin no/ /shA ri'i bu 'dzin pa thams cad tshar gcod cing 'joms pa yin te/</text></item>
<item><p>6b1</p><section>mdo sde</section><text>shA ri'i bu tha na skyes bu dam pa ma yin pa rnams kyi chos su 'du shes pa yang tshar gcod cing 'joms pa yin no/ /shA ri'i bu de bzhin nyid dam/ gzhan ma yin pa de bzhin nyid la mos par byed pa'i skyes bu dam pa ma yin pa/</text></item>
<item><p>6b2</p><section>mdo sde</section><text>de bzhin gshegs pa'i bka' la log par 'dzin pa gang yin pa de dag gi chos de yang tshar gcod cing 'joms pa yin no/ /de ci'i phyir zhe na/ shA ri'i bu gang su dag bdag tu smra ba 'am/ sems can du smra ba 'am/</text></item>
<item><p>6b3</p><section>mdo sde</section><text>srog tu smra ba 'am/ gang zag tu smra ba 'am/ rtag par smra ba 'am/ chad par smra ba 'am/ yod par smra ba 'am/ med par smra ba 'am/ ming du smra ba 'am/ mtshan mar smra ba 'am/ btags par smra ba 'am/ shA</text></item>
<item><p>6b4</p><section>mdo sde</section><text>ri'i bu gang su dag dngos por dmigs pa de dag thams cad ni de bzhin gshegs pa dang mi mthun par 'dzin pa yin no/ /shA ri'i bu de bzhin gshegs pa dang mi mthun par 'dzin pa gang yin pa de dag ni log par zhugs</text></item>
<item><p>6b5</p><section>mdo sde</section><text>pa yin no/ /log par zhugs pa gang yin pa de dag ni nga'i nyan thos ma yin no/ /nga'i nyan thos ma yin pa gang yin pa de dag ni mya ngan las 'das pa dang mi mthun par 'dzin pa yin/ sangs rgyas dang mi mthun par</text></item>
<item><p>6b6</p><section>mdo sde</section><text>'dzin pa yin/ chos dang mi mthun par 'dzin pa yin/ dge 'dun dang mi mthun par 'dzin pa yin no/ /shA ri'i bu ngas de lta bu'i lta ba dang ldan pa ni rab tu 'byung ba'i phyir ram/ bsnyen par rdzogs pa'i phyir yang</text></item>
<item><p>6b7</p><section>mdo sde</section><text>skabs ma phye'o/ /shA ri'i bu ngas de lta bu'i lta ba dang ldan pa rnams la ni dad pas byin pa'i chu phor bu gang yang rjes su ma gnang ngo / /de ci'i phyir zhe na/ shA ri'i bu de dag thams cad ni mi dge ba de lta bu'i rang bzhin 'dzin</text></item>
<item><p>6b8</p><section>mdo sde</section><text>pa yin pa'i phyir ro/ /shA ri'i bu 'di ltar yang gang dag mi dge ba de lta bu'i rang bzhin 'dzin pa spangs nas bstan pa 'di la rab tu byung ste/ mya ngan las 'das par rlom sems su mi byed/ mya ngan las 'das pa la</text></item>
<item><p>7a1</p><section>mdo sde</section><text>rlom sems su mi byed/ mya ngan las 'das pa la mngon par zhen par mi byed/ stong pa nyid la mi skrag /mi dngas/ dngang bar mi 'gyur ba gang yin pa de dag ni chos rnams kyang spong ba'i phyir 'bad par byed na/ mi</text></item>
<item><p>7a2</p><section>mdo sde</section><text>dge ba de lta bu'i rang bzhin 'dzin pa rnams lta ci smos/ 'di lta ste/ bdag tu 'dzin pa dang / sems can du 'dzin pa dang / srog tu 'dzin pa dang / gang zag tu 'dzin pa dang / 'dzin pa de dag thams cad yid la mi byed</text></item>
<item><p>7a3</p><section>mdo sde</section><text>pas mtshan ma med pa'i ting nge 'dzin la kun tu sten pa yin te/ de yang mtshan mar mi 'dzin cing / mtshan ma de dag thams cad mtshan nyid gcig par so sor rtog par byed de/ 'di lta ste/ mtshan nyid med pa'o/ /shA ri'i</text></item>
<item><p>7a4</p><section>mdo sde</section><text>bu de ni re shig rjes su 'thun pa'i bzod pa yin no/ /shA ri'i bu bzod pa de lta bu dang ldan pa'i dge slong ni nga'i nyan thos yin pas dad pas byin pa'i 'thob pa dang bcas pa la longs spyod par bya ste/ skyes bu de ni ma</text></item>
<item><p>7a5</p><section>mdo sde</section><text>rmongs pa thob pa yin no/ /de ci'i phyir zhe na/ shA ri'i bu chos 'di ni 'gro ba med pa dang / 'ong ba med pa dang / gzung ba med pa dang / yongs su gzung ba med pa dang / mngon par zhen pa med pa dang / phyi rol med</text></item>
<item><p>7a6</p><section>mdo sde</section><text>pa dang / tha snyad kun tu bcad pa dang / tha snyad kun du chad pa dang / dga' ba med pa dang / dga' bar bya ba med pa dang / dga' ba tshar bcad pa dang / 'du ba med pa dang / 'du ba dang bral ba dang / 'gro ba med pa dang / 'gro</text></item>
<item><p>7a7</p><section>mdo sde</section><text>ba dang 'ong ba med pa dang / 'gro ba thams cad rgyun bcad pa dang / tha snyad thams cad rgyun bcad pa dang / mthong ba med pa dang / bltar med pa dang / bzung du med pa dang / 'dres pa med pa dang / tha snyad med pa</text></item>
<item><p>7a8</p><section>mdo sde</section><text>dang / bden pa med pa dang / brdzun pa med pa dang / rtag pa med pa dang / mi rtag pa med pa dang / nam mkha' med pa dang / snang ba med pa dang / bar snang med pa dang / bsdus pa med pa dang / dor ba med pa</text></item>
<item><p>7b1</p><section>mdo sde</section><text>dang / 'dzin pa med pa dang / bstan par bya ba med pa dang / nges par bstan par bya ba med pa dang / tshogs pa med pa dang / tshogs pa dang bral ba med pa dang / g.yo ba med pa dang / rlom sems med pa dang / brtags pa med pa dang /</text></item>
<item><p>7b2</p><section>mdo sde</section><text>rnam par gzhag pa med pa dang / bsnyems pa med pa dang / kun nas nyon mongs pa med pa dang / yongs su sbyang ba'i 'os med pa dang / ming med pa dang / mtshan ma med pa dang / mtshan ma'i las med pa dang / bsam par</text></item>
<item><p>7b3</p><section>mdo sde</section><text>bya ba med pa dang / bud med med pa dang / skyes pa med pa dang / lha med pa dang / klu med pa dang / gnod sbyin med pa dang / dri za med pa dang / grul bum med pa dang / chad pa med pa dang / rtag pa med pa dang / sems can</text></item>
<item><p>7b4</p><section>mdo sde</section><text>med pa dang / srog med pa dang / gso ba med pa dang / skyes bu med pa dang / gang zag med pa dang / shed las skyes med pa dang / shed bu med pa dang / rtag pa med pa dang / 'pho ba med pa dang / mi 'pho ba med pa</text></item>
<item><p>7b5</p><section>mdo sde</section><text>dang / gnod pa med pa dang / tshul khrims med pa dang / 'chal pa'i tshul khrims med pa dang / kun nas nyon mongs pa med pa dang / rnam par byang ba med pa dang / ting nge 'dzin med pa dang / snyoms par 'jug pa med pa dang /</text></item>
<item><p>7b6</p><section>mdo sde</section><text>ting nge 'dzin gyi dbang po med pa dang / bsam gtan med pa dang / bsam gtan gyi 'bras bu med pa dang / shes pa med pa dang / mthong ba med pa dang / gzung ba med pa dang / gzung ba ma yin pa med pa dang / lam</text></item>
<item><p>7b7</p><section>mdo sde</section><text>med pa dang / lam gyi 'bras bu med pa dang / shes rab med pa dang / shes rab kyi dbang po med pa dang / rig pa med pa dang / ma rig pa med pa dang / grol ba med pa dang / ma grol ba med pa dang / rnam par grol</text></item>
<item><p>7b8</p><section>mdo sde</section><text>ba med pa dang / 'bras bu med pa dang / 'bras bu thob pa med pa dang / mthu med pa dang / mthu chung ba med pa dang / bag tsha ba med pa dang / 'jig pa ma yin pa med pa dang / dran pa med pa dang / dran pa'i dbang po med</text></item>
<item><p>8a1</p><section>mdo sde</section><text>pa dang / gnas med pa dang / 'dug pa med pa dang / phrag dog med pa dang / phrag dog gi lam med pa dang / rtog pa med pa dang / mi rtog pa med pa dang / rnam par rtog pa med pa dang / byang chub med pa dang / byang chub</text></item>
<item><p>8a2</p><section>mdo sde</section><text>kyi yan lag med pa dang / shes pa med pa dang / mi shes pa med pa dang / sa med pa dang / chu med pa dang / me med pa dang / rlung med pa dang / nam mkha' med pa dang / legs par byas pa med pa dang / nyes par byas pa med pa dang / chos</text></item>
<item><p>8a3</p><section>mdo sde</section><text>med pa dang / chos ma yin pa med pa dang / bde ba med pa dang / sdug bsngal med pa dang / spros pa thams cad bcad pa dang / spros pa thams cad kun du bcom pa/ bral ba/ bsil bar gyur pa/ dud pa med pa/ gzhag</text></item>
<item><p>8a4</p><section>mdo sde</section><text>pa med pa dang / lta ba thams cad dang / 'dod pa thams cad dang / mdud pa thams cad dang / mngon pa'i nga rgyal thams cad dang / ming dang mtshan ma thams cad dang / mngon pa'i nga rgyal thams cad yang dag par bcom</text></item>
<item><p>8a5</p><section>mdo sde</section><text>pa dang / tha snyad rnam pa du ma chad pa yongs su rtog pa med pa/ mtshan ma med pa yin no/ /shA ri'i bu 'di ltar de bzhin gshegs pas mngon par rdzogs par sangs rgyas pa'i chos gang yin pa de la rtag pa med/ mi</text></item>
<item><p>8a6</p><section>mdo sde</section><text>rtag pa med/ bde ba med/ sdug bsngal med/ kun nas nyon mongs pa med/ rnam par byang ba med/ chad pa med/ rtag pa med/ sems can med/ srog med/ gso ba med/ skyes bu med/ gang zag med/</text></item>
<item><p>8a7</p><section>mdo sde</section><text>shed las skyes med/ shed bu med/ brtan pa med/ dri za med/ dngos po med/ dngos po ma yin pa med/ 'gog pa med/ mi 'gog pa med/ thob pa med/ ma thob pa med/ 'pho ba med/ gnon pa med/ skye ba med/ 'byung ba med/</text></item>
<item><p>8a8</p><section>mdo sde</section><text>'das pa med/ ma 'ongs pa med/ da ltar byung ba med/ skye ba med/ rga ba med/ na ba med/ 'chi ba med/ mya ngan med/ smre sngags 'don pa med/ sdug bsngal ba dang / yid mi bde ba dang / 'khrug pa rnams med/</text></item>
<item><p>8b1</p><section>mdo sde</section><text>mngon par rdzogs par byang chub pa med/ mngon par rdzogs par byang ma chub pa med/ sngon gyi mtha' med/ phyi ma'i mtha' med/ dbus med/ zhi ba med/ dul ba med/ bri ba med/ 'phel ba med/ 'jug pa med/</text></item>
<item><p>8b2</p><section>mdo sde</section><text>btags pa med/ ma btags pa med/ btags pa dang / ma btags pa med/ nam mkha' med/ mngon par skabs yod pa med/ yid byung ba med/ 'dod chags dang bral ba med/ 'gog pa med/ mya ngan las</text></item>
<item><p>8b3</p><section>mdo sde</section><text>'das pa med do/ /de ci'i phyir zhe na/ shA ri'i bu 'di ltar de bzhin gshegs pas chos 'ga' yang ma dmigs pa gang yin pa ni mya ngan las 'das pa yin no/ /de bzhin gshegs pas tha snyad 'ga' yang ma</text></item>
<item><p>8b4</p><section>mdo sde</section><text>dmigs pa gang yin pa ni mya ngan las 'das pa yin no/ /de bzhin gshegs pas dngos po 'ga' yang ma dmigs pa gang yin pa ni mya ngan las 'das pa yin no/ /shA ri'i bu 'di ltar de bzhin gshegs pa ni</text></item>
<item><p>8b5</p><section>mdo sde</section><text>mya ngan las 'das pa la rlom sems mi mnga'/ mya ngan las 'das pas rlom sems su mi mdzad/ mya ngan las 'das pa rnams kyis rlom sems su mi mdzad/ mya ngan las 'das pa la mngon par zhen pa mi</text></item>
<item><p>8b6</p><section>mdo sde</section><text>mnga'/ mya ngan las 'das pa la mngon par dga' bar mi mdzad do/ /shA ri'i bu de lta bas na bla na med pa yang dag par rdzogs pa'i byang chub mngon par rdzogs par sangs rgyas nas 'di lta ste/ 'dus byas thams cad mngon par 'du</text></item>
<item><p>8b7</p><section>mdo sde</section><text>byed pa med pa dang / 'byung ba med pa dang / mtshan ma med pa dang / mtshan nyid med pa dang / 'dus ma byas pa dang / bstan du med pa la de bzhin gshegs pas chos bstan pa gang yin pa 'di ni ches mchog tu</text></item>
<item><p>8b8</p><section>mdo sde</section><text>ngo mtshar yin no/ /gleng gzhi'i le'u ste dang po'o// //gsol pa/ bcom ldan 'das chos kyi rnam grangs 'di la gdams pa ji lta bu dang / rjes su bstan pa ji lta bus sdig</text></item>
<item><p>9a1</p><section>mdo sde</section><text>pa'i grogs por 'gyur lags/ gdams pa ji lta bu dang / rjes su bstan pa ji lta bus dge ba'i bshes gnyen zhes bgyi lags/ bka' stsal pa/ shA ri'i bu 'di na dge slong gis dge slong la 'di skad rab tu</text></item>
<item><p>9a2</p><section>mdo sde</section><text>'doms shing 'di skad rjes su ston te/ dge slong tshur shog /khyod sangs rgyas yid la gyis shig /chos yid la gyis shig /dge 'dun yid la gyis shig /tshul khrims rjes su dran pa yid la gyis shig /gtong</text></item>
<item><p>9a3</p><section>mdo sde</section><text>ba rjes su dran pa yid la gyis shig /lha rjes su dran pa yid la gyis shig /dge slong tshur shog /khyod lus la lus kyi rjes su lta zhing gnas par gyis shig /gnas pa'i mtshan ma gzung ba'i phyir/ lus la mi gtsang ba'i mtshan</text></item>
<item><p>9a4</p><section>mdo sde</section><text>ma yid la gyis shig /dge slong tshur shog /khyod 'du byed thams cad mi rtag pa yin par yid la gyis shig /sdug bsngal ba yin par yid la gyis shig /chos thams cad bdag med pa yin par yid la gyis shig /</text></item>
<item><p>9a5</p><section>mdo sde</section><text>stong pa yin par yid la gyis shig /dge slong tshur shog /khyod dmigs pa'i mtshan ma zung la bzung nas sems la nye bar zhog shig /sems mi g.yeng bar bya ba'i phyir dmigs pa'i mtshan ma zung shig /dge slong</text></item>
<item><p>9a6</p><section>mdo sde</section><text>tshur shog /khyod dge ba'i chos rnams la ltos pa dang bcas par gyis shig /mi dge ba'i chos rnams kyi mtshan ma ma 'dzin cig /ma 'dzin la de rnams spang ba'i phyir spro ba skyed cig /ma 'ongs pa na mi skye bar bya ba'i</text></item>
<item><p>9a7</p><section>mdo sde</section><text>phyir mi dge ba'i chos spangs pa rnams kyi mtshan ma'i rjes su 'brang bar gyis shig /dge slong tshur shog /khyod phung po'i rnam pa dang / khams kyi rnam pa dang / skye mched kyi rnam pa la yid 'byung bar rjes</text></item>
<item><p>9a8</p><section>mdo sde</section><text>su lta zhing gnas par gyis shig /dge slong tshur shog /khyod dge ba dang / mi dge ba'i chos rnams kyi mtshan ma zung la/ bzung nas chos de rnams spang ba'i phyir gnas 'di dag yid la bya ste/ 'di lta ste/ 'dod</text></item>
<item><p>9b1</p><section>mdo sde</section><text>chags spang ba'i phyir mi gtsang ba yid la gyis shig /zhe sdang spang ba'i phyir byams pa yid la gyis shig /gti mug spang ba'i phyir rkyen 'di pa'i rten cing 'brel par 'byung ba yid la gyis shig /dge slong tshur shog /</text></item>
<item><p>9b2</p><section>mdo sde</section><text>khyod tshul khrims yongs su dag pa yid la gyis shig /ting nge 'dzin gyi mtshan ma yid la gyis shig /shes rab yongs su dag pa yid la gyis shig /bsam gtan bzhi po rnams la brtson par gyis shig /'bras</text></item>
<item><p>9b3</p><section>mdo sde</section><text>bu thob par bya ba la ltos pa dang bcas par gyis shig /mi dge ba'i chos rnams la mi ltos par yid la gyis shig /dge ba'i chos rnams bsten par yid la gyis shig /lam bsgom pa'i phyir brtson par gyis</text></item>
<item><p>9b4</p><section>mdo sde</section><text>shig /dge ba'i chos rnams kyi mtshan ma legs par zung la mya ngan las 'das pa la bde ba dang zhi bar yid la gyis shig /khyod kyis mya ngan las 'das pa 'thob par bya ba'i phyir ltos pa dang bcas par gyis shig /des</text></item>
<item><p>9b5</p><section>mdo sde</section><text>kyang dag par yid la gyis shig ces des de skad 'doms shing / de skad rjes su ston na phyin ci log tu 'dzin du 'jug ste yang dag par lta ba'i 'du shes kyis log par lta ba 'dzin du 'jug pa yin no/ /shA ri'i bu de ltar rjes</text></item>
<item><p>9b6</p><section>mdo sde</section><text>su 'doms shing de ltar rjes su ston na/ sdig pa'i grogs po yin te/ nga la yang skur pa 'debs pa yin no/ /yod pa ma yin pa dang / yang dag pa ma yin pas mu stegs can gyi tha snyad smra ba yin no/ /mu</text></item>
<item><p>9b7</p><section>mdo sde</section><text>stegs can gyi smra bas rang gi phyogs la yang ston par byed do/ /shA ri'i bu ngas skyes bu dam pa ma yin pa de lta bu la ni dad pas byin pa'i chu phor bu gang tsam yang rjes su ma gnang ngo / /shA ri'i bu nga 'doms pa po'i</text></item>
<item><p>9b8</p><section>mdo sde</section><text>ched du 'di skad gsung gi/ 'di skad 'doms shing 'di skad rjes su ston pa ni ma yin no/ /de ci'i phyir zhe na/ mngon pa'i nga rgyal du lhung ba phal cher ni de skad 'doms shing de skad rjes su ston pa yin no/ /</text></item>
<item><p>10a1</p><section>mdo sde</section><text>shA ri'i bu gal te yang mi shes pa'i dge slong gis gnas 'di lo lngar thams cad kyi thams cad/ rnam pa thams cad kyi thams cad du mi spong na bden pa ma yin pa'i tshig 'di la mngon par brtson par byed pa yin gyi/</text></item>
<item><p>10a2</p><section>mdo sde</section><text>dmigs pa med pa'i dge slong 'khod pa rnams la yongs su mi 'dri/ yongs su mi rtog pas/ shA ri'i bu nga ni dge slong lo lngar log pa'i brtson 'grus dang ldan pa/ gzhan mu steg can gyi spyod yul dang kun du 'dres pa/</text></item>
<item><p>10a3</p><section>mdo sde</section><text>bdud kyi phyogs dang rjes su 'thun par spyod pa yin no zhes gsung ngo / /shA ri'i bu yang dge slong gang zhig de skad 'doms shing de skad rjes su ston pa'i stong pa nyid dmigs su med pa'i chos thos la gdams ngag de</text></item>
<item><p>10a4</p><section>mdo sde</section><text>lta bu 'dod cing stong pa yid la byed de/ dmigs su med pa stong pa nyid kyi chos la the tsom med cing som nyi mi za ste/ 'jug par byed/ kun du rtog par byed/ gom par byed/ lhag par mos par byed cing rnam pa thams</text></item>
<item><p>10a5</p><section>mdo sde</section><text>cad kyi thams cad du gang zag tu lta ba la rten par mi byed na/ shA ri'i bu nga ni dge slong de yongs su dag pa dang tshangs par spyod pa yin no zhes gsung ngo / /de ci'i phyir zhe na/ shA ri'i bu dge slong de lta bu ni ji ltar gyur kyang</text></item>
<item><p>10a6</p><section>mdo sde</section><text>dmigs su med pa'i bzod pa dang ldan zhing mthong ba'i chos 'di nyid la yongs su mya ngan las 'da' bar 'gyur ro/ /shA ri'i bu de lta mod kyi ngas dmigs su med pa'i bzod pa'i yon tan dang ldan pa'i dge slong de lta bu ni</text></item>
<item><p>10a7</p><section>mdo sde</section><text>bcom ldan 'das byams pa'i gsung rab la 'dus pa chen po dang por bgrang bar 'gyur zhing / der bcom ldan 'das byams pas kye ma 'dus pa chen po ni shAkya thub pa'i gsung rab la dmigs su med pa'i spyod pa dang</text></item>
<item><p>10a8</p><section>mdo sde</section><text>ldan pa rnams yin no/ /kye ma 'dus pa chen po ni shAkya thub pa'i gsung rab la dmigs su med pa'i spyod pa dang ldan pa rnams yin no/ /kye ma 'dus pa chen po ni shAkya thub pa'i gsung rab la dmigs pa med</text></item>
<item><p>10b1</p><section>mdo sde</section><text>pa'i spyod pa dang ldan pa rnams yin no zhes lan gsum gyi bar du ched du brjod pa ched du brjod par mdzad par 'gyur ro zhes lung ston par 'gyur ro/ /de lta bas na shA ri'i bu nga ni bzod pa de lta bu dang ldan pa'i khyim pa 'am/ rab tu</text></item>
<item><p>10b2</p><section>mdo sde</section><text>byung ba ni 'di la yongs su mya ngan las 'da' ba'i bar du lung ston par mdzad do/ /shA ri'i bu yang dge slong gang zhig de skad 'doms shing de skad rjes su ston pa'i dmigs su med pa'i stong pa nyid kyi chos thos nas skrag par</text></item>
<item><p>10b3</p><section>mdo sde</section><text>gyur/ dngangs par gyur/ kun du dngangs par gyur na/ de mgon med pa dang / skyabs med pa dang / ston pa med pas sems can dmyal bar 'gro bar 'gyur ro/ /de ci'i phyir zhe na/ shA ri'i bu 'di ltar sangs</text></item>
<item><p>10b4</p><section>mdo sde</section><text>rgyas kyi bstan pa la skrag pa gang yin pa de ni ngan song yongs su rdzogs par byed pa yin pa'i phyir ro/ /shA ri'i bu yang ngas kha cig gi skye ba gsungs pa ni ngan song yin no/ /de ci'i phyir zhe na/ shA ri'i bu 'di ltar</text></item>
<item><p>10b5</p><section>mdo sde</section><text>sangs rgyas kyi bstan pa la btags pa med pa de ni dmigs pa la btags pa med pa yin no/ /shA ri'i bu mtshams med pa lnga dang ldan pa ni bla'i/ bdag tu lta ba dang ldan pa ni de lta ma yin te/ sems can du lta ba</text></item>
<item><p>10b6</p><section>mdo sde</section><text>dang ldan pa ma yin/ srog tu lta ba dang ldan pa ma yin/ gang zag tu lta ba dang ldan pa ma yin/ phung por lta ba dang ldan pa ma yin/ khams su lta ba dang ldan pa ma yin/ skye mched du lta ba dang ldan pa ma yin/</text></item>
<item><p>10b7</p><section>mdo sde</section><text>'byung bar lta ba dang ldan pa ma yin/ 'jig par lta ba dang ldan pa ma yin/ tshul khrims su lta ba dang ldan pa ma yin/ tshul khrims snying por lta ba dang ldan pa ma yin/ ting nge 'dzin snying por lta ba dang ldan pa</text></item>
<item><p>10b8</p><section>mdo sde</section><text>ma yin/ ting nge 'dzin gyi snying po dag par lta ba dang ldan pa ma yin/ sangs rgyas kyi gzugs kyi mtshan ma'i rjes su 'brang bar lta ba dang ldan pa ma yin/ chos thob pa yid la byed par lta ba dang ldan</text></item>
<item><p>11a1</p><section>mdo sde</section><text>pa ma yin/ gang zag tu lta ba dge 'dun gyi tha snyad dang ldan pa ma yin no/ /shA ri'i bu de ci'i phyir zhe na/ 'di ltar de bzhin gshegs pa'i bstan pa la gang zag tu lta ba dang ldan pa ni dge 'dun gyi grangs su</text></item>
<item><p>11a2</p><section>mdo sde</section><text>gtogs pa ma yin no zhes gsungs pa'i phyir ro/ /de ci'i phyir zhe na/ shA ri'i bu de bzhin gshegs pa'i nyan thos kyi dge 'dun ni gang zag med pa/ rtog pa med pa/ rnam par mi rtog pa yin pa'i phyir ro/ /shA ri'i bu</text></item>
<item><p>11a3</p><section>mdo sde</section><text>de bzhin gshegs pa'i nyan thos kyi dge 'dun la ni mi dge ba cung zad kyang med de/ tshul khrims nyams pa med pa yin/ spyod pa nyams pa med pa yin/ 'tsho ba nyams pa med pa yin/ lta ba nyams pa med pa yin</text></item>
<item><p>11a4</p><section>mdo sde</section><text>no/ /shA ri'i bu dge ba gang zhe na/ de bzhin gshegs pa'i nyan thos kyi dge 'dun ni 'di lta ste/ sems dang mtshungs par ldan pa dang / dngos po med par rnam par rtog pa dang / mtshan mar rnam par rtog pa dang / ming du</text></item>
<item><p>11a5</p><section>mdo sde</section><text>dmigs pa dang / gang zag tu dmigs pa dang / shA ri'i bu tha na gang du 'ga' zhig gis sems dang 'brel ba'i tha snyad dge ba dang mi dge ba'i chos kyang mi dmigs pa de ni 'phags pa'i chos 'dul ba la dge ba zhes gsungs</text></item>
<item><p>11a6</p><section>mdo sde</section><text>so/ /shA ri'i bu de ci'i phyir zhe na/ gang na bde ba yod pa de na sdug bsngal yang yod par rig par bya ste/ shA ri'i bu 'di ltar de bzhin gshegs pas mngon par rdzogs par sangs rgyas pa'i chos ni nye bar zhi ba yin no/ /</text></item>
<item><p>11a7</p><section>mdo sde</section><text>shA ri'i bu 'di ltar de bzhin gshegs pas mngon par rdzogs par sangs rgyas pa'i chos gang yin pa de la ni 'dod pa med/ mi 'dod pa med/ bde ba med/ sdug bsngal med/ sems med/ sems pa med/ 'du shes</text></item>
<item><p>11a8</p><section>mdo sde</section><text>med/ tshor ba med de/ shA ri'i bu tha na de la stong pa nyid kyang med do/ /de ci'i phyir zhe na/ shA ri'i bu 'di ltar stong pa'i 'du shes gang yin pa de la ni bdag gi 'du shes dang / sems can gyi 'du shes dang / srog gi 'du</text></item>
<item><p>11b1</p><section>mdo sde</section><text>shes dang / gang zag gi 'du shes dang / rtag pa'i 'du shes dang / chad pa'i 'du shes dang / 'byung ba'i 'du shes dang / 'jig pa'i 'du shes pa yang 'byung bar 'gyur ba'i phyir ro/ /shA ri'i bu de ci'i phyir zhe na/ ji tsam du 'du shes</text></item>
<item><p>11b2</p><section>mdo sde</section><text>pa de tsam du mtshan ma'i 'du shes 'dzin pa nyid yin no zhes gsungs pa'i phyir ro/ /de lta bas na log par zhugs pa yin no/ /shA ri'i bu mtshan ma'i 'du shes can gyi stong pa nyid yid la byed pa med pa des na stong pa nyid ces</text></item>
<item><p>11b3</p><section>mdo sde</section><text>bya'o/ /stong pa nyid yid la byed pas kyang stong pa des na stong pa nyid ces bya'o/ /shA ri'i bu 'di ltar stong pa nyid la dge ba 'am/ mi dge ba med pa des na stong pa nyid ces bya ste/ shA ri'i bu tha na de la stong pa nyid kyi 'du shes kyang</text></item>
<item><p>11b4</p><section>mdo sde</section><text>med pa des na stong pa nyid ces bya'o/ /shA ri'i bu 'du byed thams cad shes par bya ste/ de yang shes pa med pa dang / rnam par shes pa med pa dang / yongs su shes pa med pa dang / rnam par dpyad pa med pa dang /</text></item>
<item><p>11b5</p><section>mdo sde</section><text>gnas pa med pa yin te/ des na stong pa nyid ces bya'o/ /shA ri'i bu stong pa nyid ni sus kyang yid la bya bar mi nus te/ mtshan ma med par ma yin/ smon pa med par ma yin/ mtshan ma yid la byed pa med par ma yin</text></item>
<item><p>11b6</p><section>mdo sde</section><text>te/ des na stong pa nyid ces bya'o/ /shA ri'i bu ci'i phyir stong pa nyid kyis gnas pa zhes gsungs she na/ mtshan ma thams cad dang / tha na stong pa nyid kyi mtshan ma yang yid la mi byed pas des na stong pa nyid kyis gnas pa</text></item>
<item><p>11b7</p><section>mdo sde</section><text>zhes bya'o/ /mtshan ma spangs pa des na mtshan ma med pa zhes bya'o/ /shA ri'i bu mtshan ma 'di dag gang du yang ci yang yid la mi byed pa dang / yid la byed pa med pa dang / mtshan ma med pa dang / brda' med pa des na</text></item>
<item><p>11b8</p><section>mdo sde</section><text>mtshan ma med pa zhes bya'o/ /shA ri'i bu gang cung zad mtshan mar 'dzin cing dmigs pa de ni log pa'i lta ba yin no zhes gsung ngo / /de ci'i phyir zhe na/ shA ri'i bu chos 'dul ba 'di la nye bar zhi bar dmigs na yang log</text></item>
<item><p>12a1</p><section>mdo sde</section><text>par zhugs pa yin na tha snyad lta ci smos/ gang gi tha snyad lta ci smos/ gang de'i tha snyad lta ci smos/ shA ri'i bu ci'i phyir sangs rgyas bcom ldan 'das rnams tha snyad log pa yin par rgya cher ston ce na/</text></item>
<item><p>12a2</p><section>mdo sde</section><text>shA ri'i bu tha snyad 'di dag bden pa ma yin par khyod kyis mi shes te/ des na log pa min par de bzhin gshegs pas thugs su chud nas cung zad tsam gyi tha snyad kyang dmigs su med pas/ shA ri'i bu tha snyad ni log</text></item>
<item><p>12a3</p><section>mdo sde</section><text>pa'i lta ba yin no zhes gsungs so/ /shA ri'i bu de bzhin gshegs pa rnams kyi bla na med pa yang dag par rdzogs pa'i byang chub ni dran pa med pa yid la byed pa med pa yin no/ /de ci'i phyir zhe na/ shA ri'i bu de bzhin</text></item>
<item><p>12a4</p><section>mdo sde</section><text>gshegs pas chos gang gis rang gi de kho na nyid ma dmigs te/ rang gi ngo bo dmigs pa ma yin/ gzhan gyi ngo bo dmigs pa ma yin/ mnyam pa dmigs pa ma yin/ mi mnyam pa dmigs pa ma yin pa'i</text></item>
<item><p>12a5</p><section>mdo sde</section><text>phyir ro/ /shA ri'i bu ci'i phyir dran pa nye bar gzhag pa zhes bya zhe na/ shA ri'i bu ngas dran pa nye bar gzhag pa dmigs pa dang / rang bzhin dmigs pa dang / rang gi de kho na nyid dmigs pa dang / rang gnas pa dmigs</text></item>
<item><p>12a6</p><section>mdo sde</section><text>pa gang yin pa de ni gnas ma yin zhing go skabs med do zhes de bzhin gshegs pas gsungs te/ rang gi mtshan nyid kyis stong pa'i chos rnams la nges par rtog pa'i don gyis dran pa nye bar gzhag pa zhes bya'o/ /</text></item>
<item><p>12a7</p><section>mdo sde</section><text>zhen pa med pa dang / mngon par zhen pa med pa dang / gnas pa med pa dang / so so nye bar gnas pa med pa dang / kun du gnas pa med pa dang / gnas pa dang bral ba ste/ de dag la dran pa nyid kyang med na dran pa nye</text></item>
<item><p>12a8</p><section>mdo sde</section><text>bar gzhag pa lta ci smos te/ des na dran pa nye bar gzhag pa zhes bya'o/ /shA ri'i bu gal te chos 'ga' zhig gi rang gi de kho na nyid tha na skra'i rtse mo brgyar gshegs pa'i cha shas tsam zhig yod par gyur na yang /</text></item>
<item><p>12b1</p><section>mdo sde</section><text>shA ri'i bu de bzhin gshegs pa 'jig rten du byung nas chos thams cad rang bzhin med do zhes chos ston par mi 'gyur ro/ /shA ri'i bu gang gi phyir chos thams cad rang bzhin med pa dang / rang bzhin gyis stong</text></item>
<item><p>12b2</p><section>mdo sde</section><text>pa dang mtshan nyid gcig pa dang / mtshan nyid med par mkhyen pa de'i phyir/ de bzhin gshegs pas dran pa nye bar gzhag pa zhes dran pa nye bar gzhag pa bstan pa yin no/ /gang la gnas pa med pa dang / rnam</text></item>
<item><p>12b3</p><section>mdo sde</section><text>par gnas pa med pa dang / dran pa med pa dang / dran pa'i las med pa dang / rtog pa med pa dang / rnam par rtog pa med pa dang / sems pa med pa dang / sems pa'i las med pa dang / yid med pa dang /</text></item>
<item><p>12b4</p><section>mdo sde</section><text>yid kyi las med pa dang / chos med pa dang / chos kyi 'du shes med pa dang / rnam pa thams cad gyi thams cad du 'dzin pa'i 'du shes med pa dang / gnyis kyi las med pa dang / gnas med pa dang / kun</text></item>
<item><p>12b5</p><section>mdo sde</section><text>tu gnas med pa ste/ de nyid kyi phyir 'phags pa rnams kyi rnam par mi rtog pa ni dran pa nye bar gzhag pa zhes bya'o/ /de ltar de bzhin gshegs pas dran pa nye bar gzhag pa gsungs pa dngos po'i</text></item>
<item><p>12b6</p><section>mdo sde</section><text>rjes su 'gro ba de dag ni dran pa nye bar gzhag pa zhes bya'o/ /shA ri'i bu yang sangs rgyas rjes su dran pa zhes bya ba gang zhe na/ dngos po med par mthong ba ni sangs rgyas rjes su dran pa zhes bya'o/ /</text></item>
<item><p>12b7</p><section>mdo sde</section><text>sangs rgyas kyang bsam gyi mi khyab pa/ mtshungs pa med pa/ sems pa de bzhin nyid dang bcas pa ni sangs rgyas rjes su dran pa zhes bya'o/ /shA ri'i bu sems pa de bzhin nyid dang bcas pa gang zhe na/</text></item>
<item><p>12b8</p><section>mdo sde</section><text>sangs rgyas bcom ldan 'das rnams ni rtog pa med pa/ rnam par mi rtog pa/ rtog pa dang rnam par rtog par med pa yin te/ des na sangs rgyas rjes su dran pa zhes bya'o/ /rang gi ngo bo mthong bas</text></item>
<item><p>13a1</p><section>mdo sde</section><text>sangs rgyas mthong ba yin no/ /rang gi ngo bo mthong ba gang zhe na/ dngos po med la dngos po med pa mthong ba ni sangs rgyas rjes su dran pa yin no/ /sangs rgyas mthong ba la ni sems dang sems</text></item>
<item><p>13a2</p><section>mdo sde</section><text>las byung ba'i chos rnams kyis rjes su dran pa'i las phra rab tsam yang dmigs su med de/ des na sangs rgyas rjes su dran pa zhes bya'o/ /shA ri'i bu chos de ni tha snyad bcad pa yid la byed pa tshar bcad pa yin te/ rjes</text></item>
<item><p>13a3</p><section>mdo sde</section><text>su dran pas kyang rjes su dran par bya bar sla ba ma yin pas de'i phyir sangs rgyas rjes su dran pa zhes bya'o/ /shA ri'i bu chos de ni yid la byed pa thams cad nye bar zhi ba yin te/ de la gang dag mngon par brtson pa</text></item>
<item><p>13a4</p><section>mdo sde</section><text>de dag gi sangs rgyas rjes su dran pa ni gang de bzhin gshegs pa la gzugs kyi mtshan mar yid la mi byed do/ /de ci'i phyir zhe na/ shA ri'i bu rnam par shes pa ni rtag tu gzugs kyi mtshan ma tsam la chums pa</text></item>
<item><p>13a5</p><section>mdo sde</section><text>yin no/ /gzugs med pa la dmigs pa dngos po med pa ni sangs rgyas rjes su dran pa yin te/ /de lta bas na rtog pa med pa rnam par mi rtog pa/ gzung ba med pa ni sangs rgyas rjes su dran pa zhes bya'o/ /</text></item>
<item><p>13a6</p><section>mdo sde</section><text>dran pa bstan pa'i le'u ste gnyis pa'o// //sangs rgyas kyi sde snod tshul khrims 'chal pa tshar gcod pa/ bam po gnyis pa/ /bcom ldan 'das chos 'di dag ji ltar ston na/</text></item>
<item><p>13a7</p><section>mdo sde</section><text>sdig pa'i grogs por mi 'gyur ba lags/ bcom ldan 'das ji ltar 'doms shing ji ltar rjes su ston na dge ba'i bshes gnyen zhes bgyi lags/ bka' stsal pa/ shA ri'i bu 'di la dge slong gis</text></item>
<item><p>13a8</p><section>mdo sde</section><text>dge slong la 'di skad 'doms shing 'di skad rjes su ston te/ dge slong tshur shog /khyod sangs rgyas rjes su dran pa sgoms shig /mos par gyis shig /khyod kyis yang dag par 'du ba'i gnas yid la ma byed</text></item>
<item><p>13b1</p><section>mdo sde</section><text>cig /ci nas kyang dngos po med pa des yang dag par rjes su mthong bar 'gyur ba de yang yang dag par mthong ba med pa'i chos kyi rang bzhin du mos par byas la/ rang bzhin med pa de'i ngo bo'i 'du shes rang gis spang bar</text></item>
<item><p>13b2</p><section>mdo sde</section><text>bya'o/ /de'i mtshan ma'i 'du shes spong zhing de'i tshe mtshan ma med pa'i dngos po yang dmigs par mi 'gyur na dran pa'i las lta smos kyang ci dgos/ de de ltar rang gi ngo bo med pa dang / mtshan ma med pa dang / mtshan ma'i</text></item>
<item><p>13b3</p><section>mdo sde</section><text>'du shes spangs pas sogs pa nyid kyang med la/ sogs pa med pa yang ma yin pa de ni chos thams cad 'gog pa/ sangs rgyas rjes su dran pa sgom pa yin no/ /dge ba dang mi dge ba'i chos rnams la rnam par rtog</text></item>
<item><p>13b4</p><section>mdo sde</section><text>pa med cing dpyod pa med pas rtog pa dang dpyod pa kun du spangs pa'i phyir 'di ltar sangs rgyas ni rnam par rtog pa med pa ste/ rnam par rtog pa med par sangs rgyas yid la bya'o/ /rtog pa med pa dang / dpyod pa med</text></item>
<item><p>13b5</p><section>mdo sde</section><text>pa dang / mtshan ma med pa ni sangs rgyas rjes su dran pa yin te/ de la ni sems las byung ba'i chos rnams kyi dran pa'i las cung zad tsam yang yod pa ma yin na lus kyi las lta ci smos/ ngag gi las lta ci smos/</text></item>
<item><p>13b6</p><section>mdo sde</section><text>yid kyi las lta ci smos te/ de ni gnas yod pa ma yin no/ /mtshan nyid spangs pa dang / kun du rgyu ba med pa dang / mtshan ma med pa dang / mtshan nyid med pa dang yid la byed pa med pa ni sangs rgyas rjes su</text></item>
<item><p>13b7</p><section>mdo sde</section><text>dran pa yin no/ /ming med pa dang / mtshan ma med pa dang / rang gi med pa dang / bsam pa med pa dang / thob pa med pa dang / so sor rnyed pa med pa dang / rtog pa dang dpyod pa'i kun nas slong ba med pa ni sangs rgyas</text></item>
<item><p>13b8</p><section>mdo sde</section><text>rjes su dran pa yin no/ /de ci'i phyir zhe na/ shA ri'i bu ji tsam du yid la byed pa'i rgyun yod na mtshan mar 'dzin pa yin te/ shA ri'i bu de ni log par lta ba yin no/ /shA ri'i bu 'di ltar ji tsam du mtshan ma</text></item>
<item><p>14a1</p><section>mdo sde</section><text>med pa dang / so sor rtog pa med pa dang / dngos po med pa dang / rtog pa med pa dang / dpyod pa med pa dang / mtshan ma med pa dang / 'gog pa med pa dang / 'byung ba med pa dang / kun du rgyu ba</text></item>
<item><p>14a2</p><section>mdo sde</section><text>med pa dang / skye ba med pa dang / mi skye ba la bzod pa 'di dag ni shA ri'i bu sangs rgyas rjes su dran pa zhes bya'o/ /de la ni chags pa med/ rab tu chags pa med/ mi 'gog pa med/ mi 'gal ba med/ ming</text></item>
<item><p>14a3</p><section>mdo sde</section><text>med/ mtshan ma med pa ste/ ming med pa dang / mtshan ma med pa gang yin pa de ni shA ri'i bu sangs rgyas rjes su dran pa yin no/ /de ni mtshan nyid med pa/ tha snyad med pa yin te/ de la ni dran pa'i las cung</text></item>
<item><p>14a4</p><section>mdo sde</section><text>zad tsam yang med na/ lus dang ngag gi las lta smos kyang ci dgos te/ de ni gnas yod pa ma yin no/ /gang na lus kyi las med pa dang / ngag gi las med pa dang / yid kyi las med pa la ni zhen pa med</text></item>
<item><p>14a5</p><section>mdo sde</section><text>pa dang / 'dzin pa med pa dang / kun du 'dzin pa med pa dang / mi 'gog pa med pa dang / 'gal ba med pa dang / 'byung ba med pa dang / skye ba med pa dang / phye ba med pa dang / bsdus pa med pa dang / brkyang ba</text></item>
<item><p>14a6</p><section>mdo sde</section><text>med pa dang / dngos po med pa dang / rnam pa thams cad du rtog pa dang dpyod pa rnams rgyun chad pa de lta bu de ni sangs rgyas rjes su dran pa zhes gsungs so/ /de lta bu'i rang bzhin gyi sangs rgyas rjes su dran pa dang</text></item>
<item><p>14a7</p><section>mdo sde</section><text>ldan pa gang yin pa de ni 'dod na stong gsum gyi stong chen po'i 'jig rten gyi khams 'di yongs su sgyur bar byed/ bdud bye ba stong phrag brgya yang pham par byed na/ ma rig pa gzhi med pa bden pa ma yin pa la dmigs</text></item>
<item><p>14a8</p><section>mdo sde</section><text>te/ kun nas bslang ba la lta smos kyang ci dgos/ chos de dag ni mtshan ma med pa dang / spros pa med pa dang / ma spros pa dang / 'gog pa med pa dang / 'gal ba med pa dang / mtshan nyid med pa dang /</text></item>
<item><p>14b1</p><section>mdo sde</section><text>tha snyad med pa dang / btags pa med pa dang / snang ba med pa dang / gsal ba med pa dang / bdud dang bdud kyi 'khor dang ma 'dres par so sor rtogs nas tha snyad tsam gyis 'doms shing rjes su ston na de lta bu ni sangs rgyas rjes su dran pa yin pas mtshan mar 'dzin</text></item>
<item><p>14b2</p><section>mdo sde</section><text>pa cung zad tsam yang yid la ma byed cig /ma rtog shig /rnam par ma rtog shig /ma spro shig /de ci'i phyir zhe na/ dngos po med pa'i chos de ni mtshan ma med pa/ mtshan nyid med pa/ yid la byed pa med pa yin pas 'di ni sangs rgyas rjes su dran pa zhes bya</text></item>
<item><p>14b3</p><section>mdo sde</section><text>ba ste/ 'di lta ste/ mtshan ma med pa dang / mtshan nyid med pa dang / yid la byed pa med pa yin no/ /de ci'i phyir zhe na/ 'di ltar sangs rgyas rnams ni gzugs kyi mtshan ma las yid la bya ba ma yin te/ rtog pa las ma yin rnam par rtog pa las ma yin</text></item>
<item><p>14b4</p><section>mdo sde</section><text>zhen pa las ma yin/ ma zhen pa las ma yin/ ting nge 'dzin las ma yin/ shes rab las ma yin/ rig pa las ma yin/ rig pa med pa las ma yin pa'i phyir ro/ /de ci'i phyir zhe na/ 'di ltar de bzhin gshegs pa rnams ni btags pa</text></item>
<item><p>14b5</p><section>mdo sde</section><text>med pa/ bsam gyis mi khyab pa/ shin du bsam gyis mi khyab pa yin pa'i phyir ro/ /de lta bas na mtshan mar ma 'dzin cig /de spang ba 'am/ thob pa 'am/ bsgom pa'i chos gang yin pa la cung zad kyang zhen par mi byed de/ de de bzhin</text></item>
<item><p>14b6</p><section>mdo sde</section><text>gshegs pa nyid kyang mi dmigs na/ rjes su dran pa lta smos kyang ci dgos/ shA ri'i bu dge slong gis dge slong la 'di skad ces dge slong tshur shog /khyod chos rnams kyi rang gi mtshan nyid rnam par sgoms shig /chos kyi</text></item>
<item><p>14b7</p><section>mdo sde</section><text>'du shes yid la ma byed cig ces 'doms shing de skad rjes su ston to/ /de de ltar yid la byed pa na rab tu ma zhen pa nyid dang / ma chags pa nyid dang / chos med pa nyid dang / dngos po med pa nyid dang / mtshan nyid</text></item>
<item><p>14b8</p><section>mdo sde</section><text>med gcig pa nyid la dga' bar byed do/ /de chos kyi 'du shes kyang mi 'jug na gang zag gi 'du shes su 'gyur ba lta smos kyang ci dgos te/ de ni gnas yod pa ma yin no/ /shA ri'i bu 'di ji snyam du</text></item>
<item><p>15a1</p><section>mdo sde</section><text>sems/ ji ga chos mi dmigs te chos kyi 'du shes skyed par byed dam/ gsol pa/ bcom ldan 'das de ni ma lags so/ /ji ga chos kyi 'du shes yid la mi byed cing chos mi dmigs na rnam</text></item>
<item><p>15a2</p><section>mdo sde</section><text>par 'jig par byed pa'i chos 'ga' yang yod dam gsol pa/ bcom ldan 'das de ni ma mchis lags so/ /bka' stsal pa/ shA ri'i bu gal te shing gi rtsa ba med par ji ga yal ga dang / lo ma dang / shun</text></item>
<item><p>15a3</p><section>mdo sde</section><text>pa 'byung bar 'gyur ram/ gsol pa/ bcom ldan 'das de ni ma mchis lags so/ /bka' stsal pa/ shA ri'i bu de bzhin du ji ga chos mi dmigs na chos kyi 'du shes skye bar 'gyur ram/ gsol pa/</text></item>
<item><p>15a4</p><section>mdo sde</section><text>bcom ldan 'das de ni ma lags so/ /ji ga chos kyi 'du shes yid la mi byed cing chos mi dmigs na rnam par 'jig par byed pa'i chos 'ga' yang yod dam/ gsol pa/ bcom ldan 'das de ni ma mchis</text></item>
<item><p>15a5</p><section>mdo sde</section><text>lags so/ /bka' stsal pa/ de de ltar yang chos sams chos kyi 'du shes mi dmigs shing yid la mi byed na/ 'gag pa med pa dang / 'byung ba med pa la bsgom du med de rtog par mi byed/ rnam</text></item>
<item><p>15a6</p><section>mdo sde</section><text>par rtog par mi byed/ 'gog par mi byed/ rnam par 'gog par mi byed/ 'jug par mi byed/ ldog par mi byed de/ de de kho na nyid kyi rang bzhin thob nas tha snyad du byed do/ /shA ri'i bu de skad 'doms</text></item>
<item><p>15a7</p><section>mdo sde</section><text>shing de skad rjes su ston pa ni dge ba'i bshes gnyen zhes bya'o/ /don dam par ni dge ba yang med/ mi dge ba yang med do/ /shA ri'i bu mtshan nyid de dag dang ldan pa gang yin pa de dag ni 'jig rten</text></item>
<item><p>15a8</p><section>mdo sde</section><text>na dkon pa yin te/ 'di lta ste phyin ci ma log par yang dag pa'i lta ba dang ldan pa des na yang dag pa'i lta ba zhes bya'o/ /de lta mod kyi shA ri'i bu yang dag pa'i lta ba dang / yang dag pa'i bzod pa dang / yang</text></item>
<item><p>15b1</p><section>mdo sde</section><text>dag pa'i mos pa ni 'di lta ste/ phyin ci ma log par yang dag par rjes su lta ba de ni de bzhin gshegs pas yang dag pa'i lta ba zhes gsungs so/ /shA ri'i bu gang su yang rung phyin ci ma log par yang dag</text></item>
<item><p>15b2</p><section>mdo sde</section><text>par lta ba med pa de ni yang dag pa'i lta ba ma yin no/ /shA ri'i bu bdag tu smra ba dang / sems can du smra ba dang / srog tu smra ba dang / gang zag tu smra ba dang / rtag par smra ba dang / chad par smra ba gang ci</text></item>
<item><p>15b3</p><section>mdo sde</section><text>yang rung ba de dag thams cad ni log par zhugs pa yin no/ /shA ri'i bu de bzhin gshegs pa rnams sam/ de bzhin gshegs pa'i nyan thos rnams ni bdag tu smra ba ma yin/ sems can du smra ba ma</text></item>
<item><p>15b4</p><section>mdo sde</section><text>yin/ srog tu smra ba ma yin/ gang zag tu smra ba ma yin/ rtag par smra ba ma yin/ chad par smra ba ma yin te/ de ni de bzhin gshegs pa rnams dang / de bzhin gshegs pa'i nyan thos rnams kyi yang dag</text></item>
<item><p>15b5</p><section>mdo sde</section><text>pa'i lta ba zhes bya'o/ /yang dag par lta ba dang / phyin ci ma log par lta ba dang / ji lta ba bzhin du lta ba ma gtogs pa ni byis pa so so'i skye bo yin no/ /de ci'i phyir zhe na/ shA ri'i bu 'di ltar</text></item>
<item><p>15b6</p><section>mdo sde</section><text>byis pa so so'i skye bo ni 'ga' la yang yang dag pa'i lta ba med do/ /gzhan du na rjes su 'thun pa'i bzod pa dang ldan pa gang dag yin pa de dag la ni yang dag pa'i lta ba'i cha shas yod pa yin yang ji lta ba</text></item>
<item><p>15b7</p><section>mdo sde</section><text>bzhin du mthong bas ni ma yin pa'i phyir ro/ /shA ri'i bu de ltar yang dag pa'i lta ba dang / log pa'i lta ba yin te/ yang dag pa mthong bas ni yang dag pa'i lta ba yin la/ 'jig rten gyi zang zing gi sbyin</text></item>
<item><p>15b8</p><section>mdo sde</section><text>pas ni longs spyod 'phel ba yin no/ /shA ri'i bu 'di ltar slu bar byed pa 'khor bar rgyu bar byed pa/ smad pa'i chos gang yin pa ni de bzhin gshegs pas tshangs par spyad pa'i tha snyad yin no zhes gsungs</text></item>
<item><p>16a1</p><section>mdo sde</section><text>so/ /shA ri'i bu 'di ltar yang dag pa'i lta ba ni 'di yin no zhe/ log pa'i lta ba ni 'di yin no zhes ma gsungs pa ma yin te/ de ci'i phyir zhe na/ shA ri'i bu lta bar gyur pa thams cad ni yang dag pa ma</text></item>
<item><p>16a2</p><section>mdo sde</section><text>yin pa la dmigs pa yin pa'i phyir ro/ /shA ri'i bu gang su yang rung 'di snyam du yang dag pa'i lta ba ni 'di yin no/ /log pa'i lta ba ni 'di yin no snyam du sems na/ de nyid log par lta ba yin no/ /de ci'i</text></item>
<item><p>16a3</p><section>mdo sde</section><text>phyir zhe na/ shA ri'i bu 'phags pa'i chos/ 'dul ba 'di la nam mkha' dang / lag 'thil ji lta ba bzhin du lta bar gyur pa thams cad kun du spangs pa dang / tha snyad thams cad kun du chad pa yin te de lta bu</text></item>
<item><p>16a4</p><section>mdo sde</section><text>ni dge sbyong gi chos yin no/ /dge ba'i bshes gnyen gyi le'u ste gsum pa'o// //shA ri'i bu de la 'phags pa'i dge 'dun zhes bya ba gang zhe na/ gang dag skye ba med pa dang /</text></item>
<item><p>16a5</p><section>mdo sde</section><text>'gag pa med pa dang / 'byung ba med pa dang / mtshan ma med pa dang / mtshan nyid med pa dang / spros pa med pa de la 'jug pa dang / lhag par mos pa dang / yang dag par ston pa dang / yang dag par</text></item>
<item><p>16a6</p><section>mdo sde</section><text>gzhol ba de lta bu'i bzod pa dang ldan pa ste/ mtshan nyid med pa la lhag par mos pa ni bdag gang yin pa yang mi dmigs na/ rgyun du zhugs pa dmigs pa lta ci smos/ lan gcig phyir 'ong ba lta ci smos/</text></item>
<item><p>16a7</p><section>mdo sde</section><text>phyir mi 'ong ba lta ci smos/ dgra bcom pa dmigs pa lta ci smos/ chos su dmigs pa lta ci smos/ skyes pa dang bud med dang ma ning lta ci smos/ btags par dmigs pa lta ci smos/ gnas su</text></item>
<item><p>16a8</p><section>mdo sde</section><text>dmigs pa lta ci smos te/ 'di dang 'di lta bu'o zhes bya ba mi dmigs pa 'di ni dge 'dun yin no/ /de lta mod kyi shA ri'i bu mtshan nyid med pa dang / 'gag pa med pa dang / 'byung ba med pa de la mos pa</text></item>
<item><p>16b1</p><section>mdo sde</section><text>ni nyung ngo / /shA ri'i bu mtshan nyid med pa dang / 'gag pa med pa dang / 'byung ba med pa la mos pa gang yin pa de dag ni phyin ci ma log pa'i shes pas gzhan dang gzhan dag shes shing / gzhan dang gzhan dag rab tu shes</text></item>
<item><p>16b2</p><section>mdo sde</section><text>nas/ kun du gleng bar byed/ yang dag par gzhol bar byed/ gzhan dang gzhan dag ston par byed pa na/ bden pa la dmigs pas bcings shing zhen pa'i 'jig rten pa 'di thams cad ma gtogs par dngos po cung zad</text></item>
<item><p>16b3</p><section>mdo sde</section><text>tsam yang mi dmigs so/ /de dag ni yang dag pa'i lus la gnas pa yin te/ de ni 'phags pa'i dge 'dun zhes bya'o/ /de dag tha snyad de la yang dmigs la/ ming dang mtshan mas mtshan nyid med pa 'doms</text></item>
<item><p>16b4</p><section>mdo sde</section><text>par byed/ spros pa med pa nyid kun du ston par byed do/ /shA ri'i bu de dag ni dge 'dun dkon mchog yon gnas kyi 'os yin te/ 'di lta ste phyin ci ma log pa'i don gyis dge 'dun zhes bya'o/ /shA ri'i bu de</text></item>
<item><p>16b5</p><section>mdo sde</section><text>bzhin du dge slong gis gnas gang yid la byed pa'i gnas de nyid kyang rang gi mtshan nyid stong pa yin par shes bzhin du de skad 'doms shing de skad rjes su ston pa'i dge slong ni dge ba'i bshes gnyen zhes bya'o/ /shA</text></item>
<item><p>16b6</p><section>mdo sde</section><text>ri'i bu tha snyad kun du chad pa ni 'phags pa'i dge 'dun zhes bya'o/ /de ci'i phyir zhe na/ shA ri'i bu 'phags pa'i chos 'dul ba 'di la ni gang yang dag par btags par gyur pa'i tha snyad/ kyang mi dmigs</text></item>
<item><p>16b7</p><section>mdo sde</section><text>pa'i phyir ro/ /shA ri'i bu de lta bas na tha snyad kun du chad pa ni 'phags pa'i dge 'dun zhes bya'o/ /shA ri'i bu de la gang dag 'di skad ces ci'i phyir dge 'dun gyi tha snyad ces bya zhe na/ gang la yang dag par</text></item>
<item><p>16b8</p><section>mdo sde</section><text>btags par gyur pa'i tha snyad 'ga' yang mi dmigs pa gang yin pa'o zhes smra na/ shA ri'i bu de la nga ni 'di skad ces dge 'dun ni ji lta ba bzhin du rtog pa'i don dang / chags pa'i mtshan ma med pa sgrogs pa'i</text></item>
<item><p>17a1</p><section>mdo sde</section><text>don gyi dngos po 'ga' yang mi dmigs pa yin te/ blo gcig tu gyur pa'i phyir dang / bzod pa gcig pa'i phyir dang / ro gcig pa'i phyir ro zhes gsungs te/ tha snyad gcig pa de yang 'jig rten pa'i tha</text></item>
<item><p>17a2</p><section>mdo sde</section><text>snyad tsam gyis tha snyad du byed kyi/ don dam par ni dge 'dun 'ga' yang med do/ /gang zhig rtag pa 'am/ brtan pa 'am/ ther zug pa 'am/ mi 'gyur ba'i chos can gyi bzhi po de ni 'ga' yang dmigs</text></item>
<item><p>17a3</p><section>mdo sde</section><text>su med de/ 'di lta ste/ chos shes bya ba'i tha snyad yang dag par btags pa'i tha snyad gang yin pa de yang 'phags pa rnams kyis smad pa yin no/ /'di ni skyes pa'o/ /</text></item>
<item><p>17a4</p><section>mdo sde</section><text>'di ni bud med do/ /'di ni ma ning ngo / /'di ni lha'o/ /'di ni klu'o/ /'di ni gnod sbyin no/ /'di ni dri za'o/ /'di ni grul bum mo/ /'di ni chos so/ /'di ni chos ma yin pa'o zhes bya ba de lta bu'i chos/</text></item>
<item><p>17a5</p><section>mdo sde</section><text>de ring du spangs nas gzhi rnam pa du ma la dmigs te/ tshig 'di skad ces dge slong tshur shog /khyod 'dug shig /'dir mal gyis shig /'di ni che ge mo zhig go zhes smra zhing brdzun gyi tshig tu btags</text></item>
<item><p>17a6</p><section>mdo sde</section><text>nas ming dang mtshan mar tha snyad du byed do/ /de ci'i phyir zhe na/ shA ri'i bu 'di ltar chos thams cad ni ming dang mtshan ma med pa/ mtshan nyid med pa/ yid la byed pa med pa yin no/ /shA ri'i bu 'di</text></item>
<item><p>17a7</p><section>mdo sde</section><text>ji snyam du sems/ chos gang yang yid la byed pa med pa de tha snyad kyis thog tu phebs par brjod du yod dam/ gsol pa/ bcom ldan 'das de ni ma lags so/ /bka' stsal pa/ shA ri'i bu gang zhig 'di skad</text></item>
<item><p>17a8</p><section>mdo sde</section><text>ces 'di ni bud med do/ /'di ni skyes pa'o/ /'di ni ma ning ngo / /'di ni lha'o/ /'di ni klu'o/ /'di ni gnod sbyin no/ /'di ni grul bum mo/ /'di ni chos so/ /'di ni chos ma yin pa'o zhes smra na/ de ni nges par</text></item>
<item><p>17b1</p><section>mdo sde</section><text>brdzun gyi tshig smra zhing / yang dag pa ma yin pa'i mtha' la zhugs pa yin pas des na dge 'dun zhes mi bya ste/ shA ri'i bu phyin ci ma log pa la zhugs pas de'i phyir 'phags pa'i dge 'dun zhes bya'o/ /</text></item>
<item><p>17b2</p><section>mdo sde</section><text>shA ri'i bu de la re shig mi dge ba ni 'di lta bu la dmigs pa yin par shes par bya ste/ 'di lta ste/ ming dang mtshan ma yin te/ 'di ni mi dge ba thams cad kyi rtsa ba yin no/ /shA ri'i bu 'phags pa'i</text></item>
<item><p>17b3</p><section>mdo sde</section><text>chos 'dul ba la ni ming dang mtshan ma rnams rgyun chad pa yin te/ ming gis rlom sems su mi byed na dge 'dun de ni 'di yin no/ /'di ni 'phags pa'i dge 'dun no/ /'di ni kun rdzob kyi dge 'dun no/ /</text></item>
<item><p>17b4</p><section>mdo sde</section><text>'di ni 'bras bu'i dge 'dun no/ /'di ni blo bur du lhag pa'i dge 'dun no/ /'di ni gnyug mar gnas pa'i dge 'dun no/ /'di ni dge slong gi dge 'dun no/ /'di ni dge slong ma'i dge 'dun no/ /'di ni 'thun pa dang /</text></item>
<item><p>17b5</p><section>mdo sde</section><text>'di ni mi mthun pa'i dge 'dun no zhes bya bar ji ltar 'gyur te/ thams cad spangs pa dang / thams cad rgyun bcad pas 'phags pa'i dge 'dun zhes bya'o/ /ming dang mtshan ma med pa/ tha snyad med pa/ 'jug</text></item>
<item><p>17b6</p><section>mdo sde</section><text>pa med pa/ tha snyad rgyun chad pa de dag ni mchog tu 'phags par brjod pa'i phyir dngos po de dag mi dmigs pa yin no/ /shA ri'i bu yongs su brtags nas ming dang mtshan ma rnams kyi tha snyad dmigs par gyur na ni lta bar</text></item>
<item><p>17b7</p><section>mdo sde</section><text>gyur pa rnam pa du ma la chags pa yin te/ gang zhig srid pa 'byung ba'i rgyur gyur pa phung po'i 'du shes dang phung po lnga la yongs su rten pa ni log par lta ba'i gnas yin pa'i phyir ro/ /yang dag pa</text></item>
<item><p>17b8</p><section>mdo sde</section><text>ma yin pa'i 'du shes yongs su bzung nas/ 'di lta ste/ phung po'i 'du shes log par 'dzin pa dang / ngan song la 'dzin pa dang / dmigs pa la 'dzin pa dang / lam gol ba la 'dzin pa dang / yang dag</text></item>
<item><p>18a1</p><section>mdo sde</section><text>pa ma yin pa la 'dzin pa de dag ni 'phags pa nyan thos rnams la yod pa ma yin te/ yang dag pa ma yin pa la dmigs pa khams gsum pa mi shes pa thams cad ma gtogs te/ des na</text></item>
<item><p>18a2</p><section>mdo sde</section><text>'phags pa'i dge 'dun zhes bya'o/ /shA ri'i bu yang dag pa ma yin pa sgra sna tshogs la zhen pa gang ci yang rung ba de dag ni 'phags pa'i dge 'dun la dmigs su yod pa ma yin te/ 'di lta ste/ bdag tu 'dzin</text></item>
<item><p>18a3</p><section>mdo sde</section><text>pa dang / sems can du 'dzin pa dang / srog tu 'dzin pa dang / gang zag tu 'dzin pa dang / mir 'dzin pa dang / mi ma yin par 'dzin pa dang / bud med du 'dzin pa dang / skyes par 'dzin pa dang / lhar 'dzin pa</text></item>
<item><p>18a4</p><section>mdo sde</section><text>dang / dmyal bar 'dzin pa dang / dud 'gro'i skye gnas su 'dzin pa dang / gshin rje'i 'jig rten du 'dzin pa dang / phung por 'dzin pa dang / khams su 'dzin pa dang / skye mched du 'dzin pa dang / 'byung bar 'dzin</text></item>
<item><p>18a5</p><section>mdo sde</section><text>pa dang / 'jig par 'dzin pa dang / dung gi sgrar 'dzin pa dang / rnga bo che'i sgrar 'dzin pa dang / khar rnga'i sgrar 'dzin pa dang / rdza rnga'i sgrar 'dzin pa dang / pi bang gi sgrar 'dzin pa dang / glu'i sgrar 'dzin pa dang / de</text></item>
<item><p>18a6</p><section>mdo sde</section><text>bzhin du rol mo'i sgra thams cad dang / sa dang chu dang / me dang rlung dang tshul khrims dang / 'chal pa'i tshul khrims kyi sgrar 'dzin pa dang / lam gyi sgrar 'dzin pa dang / log pa'i lam gyi sgrar 'dzin pa dang / dregs</text></item>
<item><p>18a7</p><section>mdo sde</section><text>pa'i sgrar 'dzin pa dang / kun nas nyon mongs pa'i sgrar 'dzin pa dang / rnam par byang ba'i sgrar 'dzin pa dang / bsam gtan gyi sgrar 'dzin pa dang / ting nge 'dzin gyi sgrar 'dzin pa dang / snyoms par 'jug pa'i sgrar</text></item>
<item><p>18a8</p><section>mdo sde</section><text>'dzin pa dang / brgyad pa'i sgrar 'dzin pa dang / rgyun du zhugs pa'i sgrar 'dzin pa dang / lan cig phyir 'ong ba'i sgrar 'dzin pa dang / phyir mi 'ong ba'i sgrar 'dzin pa dang /</text></item>
<item><p>18b1</p><section>mdo sde</section><text>dgra bcom pa'i sgrar 'dzin pa dang / rig pa'i sgrar 'dzin pa dang / rnam par grol ba'i sgrar 'dzin pa dang / 'bras bu thob pa'i sgrar 'dzin pa dang / sangs rgyas kyi sgrar 'dzin pa dang / chos kyi sgrar 'dzin pa dang / dge</text></item>
<item><p>18b2</p><section>mdo sde</section><text>'dun gyi sgrar 'dzin pa dang / mya ngan las 'das pa'i sgrar 'dzin pa dang / yongs su mya ngan las 'das pa'i sgrar 'dzin pa ste/ shA ri'i bu yang dag pa ma yin pa'i sgra sna tshogs su 'dzin pa gang yin pa 'di dag</text></item>
<item><p>18b3</p><section>mdo sde</section><text>ni don dam par 'phags pa'i nyan thos rnams kyis mi dmigs so/ /de lta mod kyi sgra sna tshogs dang / sgra sna tshogs su 'dzin pa'i rnam pa du ma de dag ni shes pa gcig gi mtshan nyid yin te/ 'di lta ste/</text></item>
<item><p>18b4</p><section>mdo sde</section><text>mtshan nyid med pa'o/ /mtshan ma med pa dang mi mthun pa ni 'du shes phyin ci log tu zhugs pa yin gyi/ phyin ci ma log pa'i bzod pa dang ldan pa ni 'phags pa'i dge 'dun zhes bya'o/ /gang dag mtshan</text></item>
<item><p>18b5</p><section>mdo sde</section><text>nyid med pa dang / mtshan ma med pa dang / chags pa med pa dang / kun du chags pa med pa dang / gzung ba med pa dang / skye ba med pa dang / 'gag pa med pas ni phyin ci ma log pa'i bzod pa yin no/ /</text></item>
<item><p>18b6</p><section>mdo sde</section><text>de la rang gi ngang gis 'jug pa gang yin pa de la ni sgom pa med/ rnam par sgom pa med/ rab tu skyo ba med/ rlom sems med/ rnam par rlom sems med/ rnam par rlom sems ma yin pa med/ 'gal</text></item>
<item><p>18b7</p><section>mdo sde</section><text>ba med do/ /de la ni tshu rol med/ pha rol med/ rtog pa med/ rnam par rtog pa med pa'i mtshan nyid du so sor rtog pas 'phags pa'i dge 'dun zhes bya'o/ /shA ri'i bu 'dus pa rnams kun du bcad</text></item>
<item><p>18b8</p><section>mdo sde</section><text>pas de'i phyir 'phags pa'i dge 'dun zhes bya'o/ /shA ri'i bu 'di ltar yang ngas chos mthong ba gang yin pa de ni nga mthong ba yin no zhes gsungs pa/ shA ri'i bu nga ni nam yang chos yin par mi 'gyur ro/ /</text></item>
<item><p>19a1</p><section>mdo sde</section><text>shA ri'i bu 'di ltar nga la gzugs kyi skur skyes bu gti mug lhas byin dang / de bzhin du mu stegs pa gzhan dag gis kyang mthong ste/ shA ri'i bu 'di ltar de bzhin gshegs pa la gzugs</text></item>
<item><p>19a2</p><section>mdo sde</section><text>su mthong na mthong ba ma yin no/ /sgras kyang ma yin te de bzhin du sbyar bar bya'o/ /shA ri'i bu de bzhin gshegs pa la gzugs kyi skur mthong nas mthong ngo zhes smra ba gang yin pa'i tshig de ni tshig gi ngo bo</text></item>
<item><p>19a3</p><section>mdo sde</section><text>tsam du zad kyi/ dris na yang dag par shes pa ma yin no/ /de ci'i phyir zhe na/ shA ri'i bu 'di ltar gang dag de bzhin gshegs pa la gzugs su mthong na mthong ba ma yin pa'i phyir ro/ /shA ri'i bu gang</text></item>
<item><p>19a4</p><section>mdo sde</section><text>zhig mtshan nyid med pa dang / mtshan ma med pa dang / yid la byed pa gsum med pa dang / rtsol ba med pa dang / 'gag pa med pa dang / 'byung ba med pa dang / spros pa med pa'i chos thams cad</text></item>
<item><p>19a5</p><section>mdo sde</section><text>la rlom sems su mi byed/ mya ngan las 'das pa la yang rlom sems su mi byed/ mya ngan las 'das pas rlom sems su mi byed/ mya ngan las 'das pa la dga' bar mi byed/ rtog par mi byed/</text></item>
<item><p>19a6</p><section>mdo sde</section><text>rnam par rtog par mi byed de/ chos thams cad mtshan nyid gcig par mos pa ni 'di lta ste/ mtshan nyid med pa nyid yin no/ /shA ri'i bu de bzhin gshegs pa yang de lta bu yin la/ de bzhin gshegs</text></item>
<item><p>19a7</p><section>mdo sde</section><text>pa mthong ba yang de lta bu yin no/ /de bzhin gshegs pa mthong ba yang gang zhe na/ rtsol ba med pa dang / spros pa med pa dang / 'byung ba med pa ste/ de ni rtog pa med pa dang / zhen pa med pa dang / nges par</text></item>
<item><p>19a8</p><section>mdo sde</section><text>'dzin pa med pa dang / ming med pa dang / mtshan ma med pa dang / mtshan ma ma yin pa med pa dang / mtshan ma'i las med pa dang / tha snyad du gzung ba med pa dang / btags pa'i las med pa yin te/</text></item>
<item><p>19b1</p><section>mdo sde</section><text>des na dngos po med pa tha snyad kun du chad pa de la rlom sems su mi byed pa gang yin pa de ni de bzhin gshegs pa mthong ba'i mchog yin no/ /shA ri'i bu gang mthong na de bzhin gshegs pa mthong bar 'gyur ba de</text></item>
<item><p>19b2</p><section>mdo sde</section><text>bzhin gshegs pas chos mthong ba gsungs pa gang zhe na/ mtshan ma med pa dang / smon pa med pa dang / spros pa med pa dang / len pa med pa dang / tha snyad thams cad la rtag tu mi dmigs pa ste/ de</text></item>
<item><p>19b3</p><section>mdo sde</section><text>yang 'di lta ste/ mya ngan las 'das pa la rlom sems su mi byed pa yin no/ /de ci'i phyir zhe na/ shA ri'i bu nga yang mya ngan las 'das pa la rlom sems su mi mdzad/ mya ngan las 'das pas rlom sems</text></item>
<item><p>19b4</p><section>mdo sde</section><text>su mi mdzad/ mya ngan las 'das pa la mngon par dgyas par mi mdzad na/ shA ri'i bu nga mya ngan las 'das pa la rlom sems su byos shig ce 'am/ mya ngan las 'das pas rlom sems su byos shig</text></item>
<item><p>19b5</p><section>mdo sde</section><text>ce 'am/ mya ngan las 'das pa la mngon par dga' bar byos shig ces de ci gsung bar 'gyur ram/ shA ri'i bu gang su yang rung mya ngan las 'das pa dmigs par gyur na/ de dag gi rjes su nga rab tu mi 'byung ba zhig na/</text></item>
<item><p>19b6</p><section>mdo sde</section><text>ston pa gang yin pa de dag gi rjes su rab tu byung ste/ ston pa gang yin pa de dag gi ston pa'i chos ni skyob pa yin par shA ri'i bu chos 'dul ba 'di la rig par bya'o/ /de dag ni chos 'dul ba 'di la sun 'byin pa yin par rig par bya'o/ /de dag ni chos</text></item>
<item><p>19b7</p><section>mdo sde</section><text>'dul ba 'di la rtsod pa can yin par rig par bya ste/ shA ri'i bu dper na grong rdal dang / tshong rdal dang / grong khyer dag gi chom rkun pa chen po bzhin no/ /de ci'i phyir zhe na/ shA ri'i bu skyes bu blun po</text></item>
<item><p>19b8</p><section>mdo sde</section><text>de dag ni mya ngan las 'das pa la dmigs pa na dmigs par byed na/ gang zag tu lta smos kyang ci dgos/ shA ri'i bu de dag gi ston pa yang nga ma yin la nga'i nyan thos kyang de dag ma yin zhing 'di ltar nga'i nyan thos kyi</text></item>
<item><p>20a1</p><section>mdo sde</section><text>dge 'dun 'du ba'i nang du yang mi gtogs pas nga ni skyes bu blun po de dag lag brdas skrod par mdzad do/ /shA ri'i bu gang zhig chos thams cad ni rgyu can ma yin pa/ yid la byed pa med pa/</text></item>
<item><p>20a2</p><section>mdo sde</section><text>mtshan ma med pa/ bzod pa dang ldan pa ma yin pa/ mngon par rdzogs par byang chub pa ma yin pa ste/ de dag ni mya ngan las 'das pa yang dmigs par mi byed na/ gang gi mya ngan las 'das pa lta smos</text></item>
<item><p>20a3</p><section>mdo sde</section><text>kyang ci dgos/ shA ri'i bu 'di ni gang mthong na de bzhin gshegs pa mthong ba yin no zhes de bzhin gshegs pas chos mthong ba gsungs pa yin no/ /shA ri'i bu yang de bzhin gshegs pa gang zhe na/ de bzhin</text></item>
<item><p>20a4</p><section>mdo sde</section><text>nyid dang / ma nor ba de bzhin nyid dang / gzhan ma yin pa de bzhin nyid de/ shA ri'i bu 'di ni de bzhin gshegs pa zhes bya'o/ /yang chos la nem nur med cing the tsom mi za ba gang yin pa de dag ni 'phags</text></item>
<item><p>20a5</p><section>mdo sde</section><text>pa'i nyan thos shes bya'o/ /rtog pa med pa dang / rtog pa dang bral ba dang / spros pa med pa dang / mtshan ma med pa la gnas pa de dag ni skyes bu dam pa yin te/ de dag ni 'phags pa'i dge 'dun</text></item>
<item><p>20a6</p><section>mdo sde</section><text>zhes bya'o/ /shA ri'i bu sngon byung ba skyes bu byis pa'i rang bzhin can sngon chad lan 'ga' yang spre'u ma mthong ba zhig dgos pa 'ga' zhig gi phyir nags tshang tshing zhig tu son pa dang / des der spre'u'i</text></item>
<item><p>20a7</p><section>mdo sde</section><text>tshogs chen po mtha' gcig tu 'dus pa dag mthong ngo / /des spre'u'i tshogs chen po de mthong ba dang / de 'di snyam du sum bcu rtsa gsum pa'i lha zhes bya ba zhig yod do/ /zhes thos pa'i sum bcu rtsa gsum</text></item>
<item><p>20a8</p><section>mdo sde</section><text>pa'i lha de rnams ni 'di dag yin pa lta zhig snyam nas/ de rings shing brtabs pa'i gzugs kyis myur bar rang gi grong rdal du song ste/ son pa dang / de'i tshe grong rdal de na skye bo'i tshogs chen po 'dus</text></item>
<item><p>20b1</p><section>mdo sde</section><text>par gyur to/ /des skye bo'i tshogs chen po de la 'di skad ces smras so/ /khyod kyis sum bcu rtsa gsum pa'i lha rnams sngon chad mthong ngam/ de dag gis smras pa/ grog po bdag cag gis sngon chad sum</text></item>
<item><p>20b2</p><section>mdo sde</section><text>bcu rtsa gsum pa'i lha rnams ma mthong ngo / /des smras pa/ shes ldan dag bdag gis ni sum bcu rtsa gsum pa'i lha rnams mthong na khyed cag kyang sum bcu rtsa gsum pa'i lha rnams la blta bar 'dod dam/ de</text></item>
<item><p>20b3</p><section>mdo sde</section><text>dag gis smras pa/ grogs po bdag cag kyang sum bcu rtsa gsum pa'i lha rnams la blta bar 'tshal lo/ /des grong rdal gyi skye bo'i tshogs de deng nas nags tshang tshing chen po gang na ba der song ste/</text></item>
<item><p>20b4</p><section>mdo sde</section><text>shes ldan dag sum bcu rtsa gsum pa'i lha rnams la ltos shig ces spre'u'i tshogs chen po de bstan pa dang de dag gis kye skyes bu 'di dag ni sum bcu rtsa gsum pa'i lha rnams ma yin no/ /kye skyes bu</text></item>
<item><p>20b5</p><section>mdo sde</section><text>'di dag ni nags na rgyu ba'i spre'u zhes bya ba yin te/ kye skyes bu khyod ni nor ba/ phyin ci log pa/ 'di ltar spre'u yang mi shes/ sum bcu rtsa gsum pa'i lha yang mi shes so zhes smras so/ /shA ri'i</text></item>
<item><p>20b6</p><section>mdo sde</section><text>bu skyes bu rmongs pa des skye bo'i tshogs de don med par bslus pa de bzhin du/ shA ri'i bu ma 'ongs pa'i dus na dge slong 'di lta bu dag 'byung bar 'gyur te/ de dag khyim pa dag gi drung du dong nas/ 'di skad ces</text></item>
<item><p>20b7</p><section>mdo sde</section><text>khyed cag bcom ldan 'das kyi nyan thos kyi dge 'dun la blta ba dang / sangs rgyas kyi gsung nyan par 'dod dam zhes smras pa dang / shA ri'i bu de la khyim pa dag mngon par dga' bar gyur nas/ 'di skad ces bdag cag</text></item>
<item><p>20b8</p><section>mdo sde</section><text>kyang de bzhin gshegs pa'i nyan thos kyi dge 'dun la blta ba dang / sangs rgyas kyi gsung nyan par 'tshal lo zhes smra'o/ /shA ri'i bu de la dge slong smra ba lhur len pa gang yin pa dag 'byung bar 'gyur te/ de</text></item>
<item><p>21a1</p><section>mdo sde</section><text>dag khyim pa de dag dang dge 'dun gyi kun dga' ra bar zhugs nas ston par byed do/ /rnam par rig byed la mkhas pa/ yi ge lhur byed pa/ yi ge la mkhas pa/ yi ge'i rjes su 'brang ba/</text></item>
<item><p>21a2</p><section>mdo sde</section><text>yi ge la rton pa/ yi ge la mos par 'gyur ba'i dge slong dag 'byung bar 'gyur te/ de dag ni bya ba de dang de'i rjes su 'thun pa/ de'i rjes su 'brang ba/ yi ge tsam ched cher byed pa/ yi ge lhur len pa'i dge</text></item>
<item><p>21a3</p><section>mdo sde</section><text>sbyong tshogs kyi gzugs brnyan phyugs rdzi lta bu grangs ma/ smra ba la dga' ba/ smra ba la sred pa/ smra ba la dga' ba'i sbyor ba'i rjes su brtson pa/ yang dag pa ma yin pa'i mtha' la zhugs pa/ gzhan la</text></item>
<item><p>21a4</p><section>mdo sde</section><text>smra ba mang ba/ gsang tshig ngan pas 'tsho ba/ 'jig rten rgyang pan pa sna tshogs la mkhas pa/ yongs su ma dag pa'i chos byed pa/ yongs su ma dag pa'i chos ston pa/ gtam la sems pa/</text></item>
<item><p>21a5</p><section>mdo sde</section><text>'jig rten pa'i lam du bying ba/ mdangs ngan pa/ mdog ngan pa/ dpe chad pa/ mi smra ba'i rang bzhin bor ba/ ting nge 'dzin ma yin pa lhur byed pa de dag ni nyin par ram/ mtshan mo 'am/ nyin mtshan</text></item>
<item><p>21a6</p><section>mdo sde</section><text>du rtsod pa'i gtam la mngon par dga' zhing shin du gzabs pa'i mal sngas nang tshangs can bcug pa/ gding ba dang g.yog pa 'jam po la nyal bar byed kyi/ de dag bsam gtan la gzhol ba'i sems gcig</text></item>
<item><p>21a7</p><section>mdo sde</section><text>kyang skyed par mi byed na/ 'bras bu thob par byed pa lta smos kyang ci dgos te/ de ni gnas med do/ /de dag 'jig rten rgyang pan pa yid la byed pa'i sbyor bas nyal zhing de lta bu'i sems kyis gnyid log par</text></item>
<item><p>21a8</p><section>mdo sde</section><text>'gyur ro/ /de dag nam gyi cha stod dang / gung thun dang / nam gyi cha smad kyi thun la yang rjes su 'thun pa'i bzod pa bskyed par byed pa ma yin no/ /de dag de na dman pa ma dag pa'i gtam la mngon par brtson</text></item>
<item><p>21b1</p><section>mdo sde</section><text>zhing chos gos dang / bsod snyoms dang / gnas mal dang / nad kyi rkyen sman dang / yo byad kyi rnyed pa dang ldan par 'gyur ro/ /de ci'i phyir zhe na/ 'di ltar skyes bu dam pa ma yin pa rnams bsdu ba'i phyir bdud sdig</text></item>
<item><p>21b2</p><section>mdo sde</section><text>can mngon par brtson par byed de/ de dag bdud sdig can spro bar 'gyur zhing mngon par brtson par byed do/ /de dag phal ba'i gtam de la mngon par brtson/ mngon par dga' ba ste/ don dam pa la brtson par mi byed</text></item>
<item><p>21b3</p><section>mdo sde</section><text>do/ /de dag rigs pa ma yin pa dang 'thun pas 'di lta bu'i nges pa'i gtam 'dzin par mi 'gyur gyi/ skrag par 'gyur/ dngang bar 'gyur/ kun du dngang bar 'gyur/ gtam gyi snying po 'dor zhing lcags kyi tsha tsha lta bu dag</text></item>
<item><p>21b4</p><section>mdo sde</section><text>'dzin par 'gyur ro/ /de dag gi bkur sti de skyes bu dam pa ma yin pa byis pa gzhan dag gis kyang mthong nas dga' bar 'gyur ro/ /de dag 'di snyam du bdag cag kyang re shig 'di lta bu'i gtam btsal zhing mthar phyin par bya'o//</text></item>
<item><p>21b5</p><section>mdo sde</section><text>snyam nas de dag bla na med pa'i chos 'dul ba 'di spong bar 'gyur ro/ /shA ri'i bu de la de lta bu'i dge slong 'byung bar 'gyur ba gang yin pa de dag ni lam ma rnyed pa/ de dag ni lam gol ba bzung ba/ dge sbyong gi dri ma can/ dge</text></item>
<item><p>21b6</p><section>mdo sde</section><text>sbyong gdol pa yin no/ /de dag gi khyim pa gang yin pa dag shes nas drung du 'dong bar sems so/ /skyes bu dam pa ma yin pa de dag gi drung du dong nas ji srid 'tsho ba'i lam gyi don du sangs rgyas kyi</text></item>
<item><p>21b7</p><section>mdo sde</section><text>bsngags pa brjod par 'gyur ro/ /chos kyi bsngags pa brjod par 'gyur ro/ /dge 'dun gyi bsngags pa brjod par 'gyur ro/ /de dag ni 'tsho ba don du gnyer ba/ zang zing gis bkol ba/ zas dang bgo ba lhur len pa</text></item>
<item><p>21b8</p><section>mdo sde</section><text>yin pas/ gang dag de dag la rtag par sbyin par byed do/ /de dag de bas kyang lhag par de bzhin gshegs pas tshe dang ldan par spyod pa gsungs pa ni 'di yin te/ 'di lta bu'i sbyin pa chen po byin pas ni mtho ris len</text></item>
<item><p>22a1</p><section>mdo sde</section><text>par 'gyur ro zhes bsngags pa rjod par 'gyur ro/ /de dag ni don shes pa ma yin/ chos shes pa ma yin/ sbyin pa lhur len pa/ gang zag tu 'dzin pa yin te/ 'di ltar don dam pa'i gtam gyi snying po 'dzin</text></item>
<item><p>22a2</p><section>mdo sde</section><text>par mi 'gyur ro/ /shA ri'i bu de la kha cig dad pa rnyed nas khyim nas khyim med par rab tu 'byung bar 'gyur ro/ /de dag de la rab tu byung nas kyang skyes bu dam pa ma yin pa de lta bu dag dang / rigs pa ma yin pa'i sbyor bas lhan</text></item>
<item><p>22a3</p><section>mdo sde</section><text>cig tu gnas par 'gyur ro/ /de dag ni dmigs pa can bdag tu smra ba/ sems can du smra ba/ srog tu smra ba/ gang zag tu smra ba yin te/ de dag ni dngos po yod pa ma yin pa la yod par brtags nas 'jig par 'dogs par</text></item>
<item><p>22a4</p><section>mdo sde</section><text>'gyur/ chad par smra ba dang / ma byas par smra bar 'gyur te/ shA ri'i bu de'i tshe gsung rab rgya chen po 'di la mu stegs can mang du 'byung bar 'gyur ro/ /de dag skye bo'i tshogs chen po 'byed par 'gyur ro/ /shA ri'i bu de ltar</text></item>
<item><p>22a5</p><section>mdo sde</section><text>de bzhin gshegs pa'i bstan pa don dam pa dmigs su med pa bla na med pa'i chos dkon mchog 'di yang nub par 'gyur ro/ /shA ri'i bu skyes bu dam pa ma yin pa de lta bu de dag gis nga'i bla na med pa yang dag par rdzogs pa'i</text></item>
<item><p>22a6</p><section>mdo sde</section><text>byang chub spong bar 'gyur ro/ /shA ri'i bu ngas de dag ni rab tu 'byung ba'i phyir ram/ bsnyen par rdzogs pa'i phyir ram/ dad pas byin pa tha na chu phor bu gang tsam la yang yongs su longs spyad pa'i phyir skabs ma phye'o/ /de</text></item>
<item><p>22a7</p><section>mdo sde</section><text>ci'i phyir zhe na/ shA ri'i bu gang su yang rung 'di ltar dmigs par lta ba dang / bdag tu lta ba dang / sems can du lta ba dang / srog tu lta ba dang / gang zag tu lta ba ste/ lta ba 'di dag so sor ma spangs pa'i phyir ro/ /</text></item>
<item><p>22a8</p><section>mdo sde</section><text>shA ri'i bu de dag gis ni chos 'dul ba 'di la 'bras bu thob par mi nus so/ /de ci'i phyir zhe na/ shA ri'i bu nga ni lta ba de lta bu dang ldan pa rnams ni gzhan mu stegs can yin no zhes gsung ngo / /shA ri'i bu de</text></item>
<item><p>22b1</p><section>mdo sde</section><text>bzhin gshegs pas don 'di ma 'ongs pa na 'byung bar yang dag par gzigs nas bla na med pa yang dag par rdzogs pa'i byang chub 'di nyid kyang sbed par mdzad kyi chos la ser sna bya ba'i phyir ni ma yin no/ /shA ri'i bu de la</text></item>
<item><p>22b2</p><section>mdo sde</section><text>gang zhig yang dag pa don dam pa de bzhin gshegs pas dgongs te gsungs pa ma shes pa rnams ni gang zag tu smra bar 'gyur zhing gang zag tu khas len par 'gyur ro/ /gal te yang dmigs su med pa bla na med pa'i</text></item>
<item><p>22b3</p><section>mdo sde</section><text>chos dkon mchog 'di thos nas dad par gyur na rang gi gnas su khrid nas slar yang rab tu dbyung bar bya'o/ /slar yang bsnyen par rdzogs par bya'o/ /de ci'i phyir zhe na/ shA ri'i bu gang dag 'di lta ste/ dmigs</text></item>
<item><p>22b4</p><section>mdo sde</section><text>par lta ba dang / bdag tu lta ba dang / sems can du lta ba dang / srog tu lta ba dang / gang zag tu lta ba ste/ 'di ltar lta ba de dag so sor ma spangs pa'i phyir gzhan mu stegs can yin no zhes gsungs pa'i</text></item>
<item><p>22b5</p><section>mdo sde</section><text>phyir ro/ /de ci'i phyir zhe na/ shA ri'i bu de bzhin gshegs pas 'jig rten gyi tha snyad la brten nas gang zag gsung bar mdzad kyi don dam par ni ma yin no/ /shA ri'i bu de la gal te gang dag 'di skad ces</text></item>
<item><p>22b6</p><section>mdo sde</section><text>bdag cag kyang 'jig rten gyi tha snyad kyis gang zag ces tha snyad du byed kyi don dam par ni ma yin no/ /zhes smra na/ de dag gi bzod pa 'di ni 'di lta ste/ 'byung ba med pa/ 'gag pa med pa/ skye ba med pa/ mtshan</text></item>
<item><p>22b7</p><section>mdo sde</section><text>nyid med pa/ so sor rig pa med pa/ smad du med pa yin te/ ngas gsungs pa dang mi mthun pa med pas de dag ni nga'i nyan thos yin no/ /shA ri'i bu gang zhig 'di skad ces de bzhin gshegs pas gang</text></item>
<item><p>22b8</p><section>mdo sde</section><text>zag med pa la gang zag ces gsungs pa ni ci ni kyang 'jig rten gyi tha snyad kyi don du yin no zhe na/ re shig de bzhin gshegs pa 'jig rten gyi tha snyad kyi don du brdzun mi gsung zhing / de bzhin gshegs pas mdo</text></item>
<item><p>23a1</p><section>mdo sde</section><text>sde mang po de dag las gang zag gi sgra gsungs pa yang / re shig de bzhin gshegs pa'i yang dag pa la yang dag pa ma yin par mi 'gyur ro zhes smra na/ shA ri'i bu de la yang tshig 'di skad ces/</text></item>
<item><p>23a2</p><section>mdo sde</section><text>de bzhin gshegs pas chos thams cad ni bdag po med pa dngos po med par gsungs te/ de bzhin gshegs pas 'jig rten gyi tha snyad kyis brjod pa mdzad kyi/ ji ltar 'phags pa rnams kyi tha snyad don dam</text></item>
<item><p>23a3</p><section>mdo sde</section><text>par ni ma yin no/ /de bzhin gshegs pa dang 'dra ba 'ga' yang med na/ de bas lhag pa'i lha 'am/ klu 'am/ gnod sbyin lta ga la yod/ gang zhig de bzhin gshegs pa bas lhag par mkhas pa 'am/</text></item>
<item><p>23a4</p><section>mdo sde</section><text>lhag par byung ba 'am/ lhag par yid gzhungs pa 'am/ lhag par shes rab dang ldan par gyur pa de ni gnas yod pa ma yin no/ /shA ri'i bu sangs rgyas kyi gsung bsam gyis mi khyab pa gang yin pa ni sems</text></item>
<item><p>23a5</p><section>mdo sde</section><text>can thams cad kyis mi shes na/ shA ri'i bu ci 'dir de bzhin gshegs pa bdag dang 'jig rten lhan cig tu mtshungs par bya ba yin nam/ glang po chen pos ci'i phyir gang zag gsungs she na/ shA ri'i bu</text></item>
<item><p>23a6</p><section>mdo sde</section><text>'jig rten ni nga dang lhan cig rtsod par byed kyi/ nga ni 'jig rten dang lhan cig rtsod par mi mdzad de/ shA ri'i bu nga ni gang zag tu lta ba'i sems can skrod par mdzad do/ /shA ri'i bu de bzhin gshegs pas gang</text></item>
<item><p>23a7</p><section>mdo sde</section><text>du gang zag med pa dang / dngos po med pa de las dgongs te gsungs pa sems can mang pos ma shes nas chos 'dul ba 'di la mi 'jug cing ngan song du 'dong bar 'gyur ro/ /de ci'i phyir zhe na/</text></item>
<item><p>23a8</p><section>mdo sde</section><text>shA ri'i bu ngas gzhan mu stegs can gyi tshig gsungs kyang de bzhin gshegs pa ni mu stegs can ma yin no/ /shA ri'i bu nga ni chad par smra ba dam 'cha' yang de bzhin gshegs pa ni lam gol ba la gzhol ba ma yin no/ /shA ri'i bu</text></item>
<item><p>23b1</p><section>mdo sde</section><text>nga ni thams cad rgyu med par dam 'cha' yang de bzhin gshegs pa ni rgyu med par gsung ba ma yin no/ /shA ri'i bu nga ni byed pa med pa'i tshig dam 'cha' yang de bzhin gshegs pa ni byed pa med pa gsung ba ma yin no/ /shA ri'i</text></item>
<item><p>23b2</p><section>mdo sde</section><text>bu nga ni log par lta ba dam 'cha' yang de bzhin gshegs pa ni log par lta ba ma yin no/ /shA ri'i bu log par lta ba la log par lta ba yin par rab tu shes pa de ni de'i yang dag pa'i lta ba yin no/ /shA ri'i bu log</text></item>
<item><p>23b3</p><section>mdo sde</section><text>par lta ba ni nam yang yang dag pa'i lta bar mi 'gyur te/ lta bas lta ba ni nam yang shes pa 'am mthong ba ma yin no/ /shA ri'i bu 'jig rten thams cad kyis yid ches par dka' ba'i gnas ni 'di yin te/</text></item>
<item><p>23b4</p><section>mdo sde</section><text>'di lta ste/ de bzhin gshegs pa dgra bcom pa yang dag par rdzogs pa'i sangs rgyas rnams kyi byang chub yin no/ /shA ri'i bu nga ni yid mi ches par bya ba ma yin no/ /shA ri'i bu nga ni mthu dang ldan pas lha dang</text></item>
<item><p>23b5</p><section>mdo sde</section><text>bcas pa'i 'jig rten gyis yid mi ches par bya ba ma yin te/ shA ri'i bu de bzhin gshegs pas pha rol du 'gro ba'i chos bstan pa de la yang chos bstan pa 'ga' yang med do/ /shA ri'i bu de bzhin gshegs pas</text></item>
<item><p>23b6</p><section>mdo sde</section><text>mi zad pa'i chos bstan pa de la yang 'jug pa 'ga' yang med do/ /shA ri'i bu de bzhin gshegs pas nye bar zhi ba'i chos bstan pa de la yang nye bar zhi ba 'ga' yang med do/ /shA ri'i bu de bzhin gshegs pas</text></item>
<item><p>23b7</p><section>mdo sde</section><text>yongs su mya ngan las 'da' bar bya ba'i phyir chos bstan pa de la yang yongs su mya ngan las 'da' ba 'ga' yang med do/ /shA ri'i bu de bzhin gshegs pas grol bar bya ba'i phyir chos bstan pa de la yang grol ba</text></item>
<item><p>23b8</p><section>mdo sde</section><text>med cing rnam par grol ba 'ga' yang med do/ /shA ri'i bu de bzhin gshegs pas nges par 'byung bar bya ba'i phyir chos bstan pa de la yang len pa med cing dul ba 'ga' yang med do/ /shA ri'i bu de bzhin gshegs</text></item>
<item><p>24a1</p><section>mdo sde</section><text>pas mkhas pas shes pa dang rig par bya ba'i phyir chos bstan pa de la yang rig pa 'ga' yang med do/ /shA ri'i bu de bzhin gshegs pas sems rnam par byang bar bya ba'i phyir chos bstan pa</text></item>
<item><p>24a2</p><section>mdo sde</section><text>de la yang kun nas nyon mongs pa 'ga' yang med do/ /shA ri'i bu de bzhin gshegs pas lha rnams kyi phyir chos bstan pa de la yang lha 'ga' yang med do/ /shA ri'i bu de bzhin gshegs pas mi rnams kyi</text></item>
<item><p>24a3</p><section>mdo sde</section><text>phyir chos bstan pa de la yang mi 'ga' yang med do/ /shA ri'i bu de bzhin gshegs pas sems can gyi phyir chos bstan pa de la yang sems can 'ga' yang med do/ /shA ri'i bu de bzhin gshegs pas</text></item>
<item><p>24a4</p><section>mdo sde</section><text>rig pa dang rnam par grol bar bya ba'i phyir chos bstan pa de la yang rig pa dang rnam par grol ba 'ga' yang med do/ /shA ri'i bu de bzhin gshegs pas sangs rgyas rjes su dran pa'i chos bstan pa la yang sangs</text></item>
<item><p>24a5</p><section>mdo sde</section><text>rgyas bcom ldan 'das rnams kyis kyang rjes su dran par mi spyod do/ /shA ri'i bu de bzhin gshegs pas stong pa nyid kyis gnas pa gsungs pa la yang stong pa nyid kyi phyir yang gnas par mi nus shing stong pa</text></item>
<item><p>24a6</p><section>mdo sde</section><text>nyid yid la bya bar yang mi nus so/ /shA ri'i bu de bzhin gshegs pas mdo sde de dang de dag bstan pa de la yang ston pa po 'am/ chad pa po 'ga' yang med na/ skyes bu blun po gang</text></item>
<item><p>24a7</p><section>mdo sde</section><text>yin pa de ni dmigs nas gzhan la chos ston par 'gyur/ nga la yang ston pa yin no zhes smra bar 'gyur/ dge 'dun gyi ming gis kyang bgrang zhing kun du 'brel bar byed par 'gyur te chos gang dag dang ldan na de bzhin</text></item>
<item><p>24a8</p><section>mdo sde</section><text>gshegs pa'i nyan thos kyi dge 'dun du 'gyur ba'i chos de dag dang ldan par mi 'gyur ro/ /shA ri'i bu dper na spre'u dag dang sum bcu rtsa gsum pa'i lha rnams ni 'dra ba ma yin no/ /de bzhin du skyes bu blun po de dag</text></item>
<item><p>24b1</p><section>mdo sde</section><text>dang nga'i nyan thos kyi dge 'dun yang 'dra ba ma yin no/ /shA ri'i bu byis pa'i rang bzhin gyis lha thos pa tsam gyis spre'u ston par byed pa de bzhin du skyes bu blun po de dag kyang tshig tsam lhur byed pa dge sbyong gi 'du shes</text></item>
<item><p>24b2</p><section>mdo sde</section><text>can du 'gyur ro/ /shA ri'i bu de la 'dri ba po'i rang bzhin du 'gyur ba gang yin pa de dag ni dge slong rnams la 'di lta bus mgu bar byed par 'gyur te/ gang dag ming dang gzugs kyi brjod pa med pa dang / tha snyad med pa dang /</text></item>
<item><p>24b3</p><section>mdo sde</section><text>dmigs pa med pa dang / 'byung ba med pa dang / 'jig pa med pa dang / 'gal ba med pa dang / rnam par mi rtog par bya ba'i phyir mtshan nyid med par so sor khong du chud par byed do/ /gang dag gis mtshan nyid med</text></item>
<item><p>24b4</p><section>mdo sde</section><text>pa dang / 'byung ba med pa de lta bu de dag thos nas mi skrag mi dngang / dngang bar mi 'gyur na/ shA ri'i bu de dag ni ngas sngon gyi rgyal ba la lhag par bya ba byas pa yin no zhes gsung ngo / /de dag ni chos 'dul ba</text></item>
<item><p>24b5</p><section>mdo sde</section><text>'di la kun shes pa yin no/ /de dag ni 'phags pa'i dge 'dun zhes bya'o/ /'phags pa'i dge 'dun gyi le'u ste bzhi pa'o// //sangs rgyas kyi sde snod tshul khrims 'chal pa tshar gcod pa/</text></item>
<item><p>24b6</p><section>mdo sde</section><text>bam po gsum pa/ shA ri'i bu yang tshul khrims 'chal ba'i dge slong rnams kyi gdung ba ni bcu po 'di dag yin te/ tshul khrims 'chal pa'i dge slong mya ngan gyi zug rngu bcu dang ldan pa rnams ni sangs rgyas kyi gsung gi</text></item>
<item><p>24b7</p><section>mdo sde</section><text>ro mi myong / chos zab mo bshad pa rnams la mi 'jug cing mos par mi 'gyur ro/ /dmigs su med pa'i stong pa nyid dang / mtshan ma med pa dang / smon pa med pa'i chos thos na skrag par 'gyur dngang bar 'gyur kun du dngang bar 'gyur ro/</text></item>
<item><p>24b8</p><section>mdo sde</section><text>de bzhin gshegs pas dgongs te gsungs pa'i don mi shes so/ /chos smra ba'i dge slong la yang sdang bar byed do/ /chos smra ba'i dge slong la yang lta mi 'dod par 'gyur ro/ /bcu gang zhe na/ shA ri'i bu 'di la tshul</text></item>
<item><p>25a1</p><section>mdo sde</section><text>khrims 'chal pa'i dge slong ni dge 'dun 'thun pa la mi dga' zhing yid mi bde ba skyed par 'gyur ro/ /de ci'i phyir zhe na/ dge slong gi dge 'dun 'thun pa'i gso sbyong gi las kyi mthas bdag nyams par mi 'gyur grang snyam ste/</text></item>
<item><p>25a2</p><section>mdo sde</section><text>de rang gi skyon la bltas nas rtag tu yid gnyis kyi sdug bsngal gyis gnas shing tshul khrims dang ldan pa'i dge slong rnams la yang gnod par sems par 'gyur ro/ /shA ri'i bu 'di ni tshul khrims 'chal pa'i dge slong rnams</text></item>
<item><p>25a3</p><section>mdo sde</section><text>kyi 'chal pa'i tshul khrims kyi skyon dang po yin te/ ngan song yongs su rdzogs par bya ba'i phyir zhugs pa yin no/ /shA ri'i bu gzhan yang tshul khrims 'chal pa'i dge slong ni skye bo mang pos smad pa'i 'os su 'gyur ro/ /</text></item>
<item><p>25a4</p><section>mdo sde</section><text>glang rwa rnon bzhin du bskrad pa'i 'os yin te/ de rang gi skyon la kun du bltas nas sdug bsngal gyis gnas par 'gyur ro/ /shA ri'i bu 'di ni tshul khrims 'chal pa'i dge slong gi 'chal pa'i tshul khrims kyi skyon gnyis pa</text></item>
<item><p>25a5</p><section>mdo sde</section><text>yin te/ ngan song yongs su rdzogs par bya ba'i phyir zhugs pa yin no/ /shA ri'i bu gzhan yang tshul khrims 'chal pa'i dge slong gis dge slong gi 'khor mthong na thag mi ring bar 'dug nas g.yas g.yon du blta bar byed/</text></item>
<item><p>25a6</p><section>mdo sde</section><text>de de na bdag dang mtshungs par ma mthong nas yi chad pa nyid kyi slar ldog par 'gyur/ dge slong gi 'khor gyi nang du nye bar 'gro bar mi spro zhing nye bar song na yang zhum zhum por byas nas 'dug par 'gyur ro/ /shA ri'i bu 'di</text></item>
<item><p>25a7</p><section>mdo sde</section><text>ni tshul khrims 'chal pa'i dge slong gi 'chal pa'i tshul khrims kyi skyon gsum pa yin te/ ngan song yongs su rdzogs par bya ba'i phyir zhugs pa yin no/ /shA ri'i bu gzhan yang tshul khrims 'chal pa'i dge slong ni</text></item>
<item><p>25a8</p><section>mdo sde</section><text>gtum pa/ snying rje med pa/ gso dpyad med pa/ mu stegs kyi tshul khrims la rab tu gnas pa yin no/ /de tshul khrims ral zhing tshul khrims mtshungs pa dang ldan pa'i dge slong rnams las legs par bgo</text></item>
<item><p>25b1</p><section>mdo sde</section><text>bsha' ma byas pa yin te/ de tshul khrims nyams pas ngo tsha med pa yin no/ /shA ri'i bu 'di ni tshul khrims 'chal pa'i dge slong gi 'chal pa'i tshul khrims kyi skyon bzhi pa yin te/ ngan song yongs su rdzogs par bya ba'i</text></item>
<item><p>25b2</p><section>mdo sde</section><text>phyir zhugs pa yin no/ /shA ri'i bu gzhan yang tshul khrims 'chal pa'i dge slong ni gzhan gyis bsags pa'i longs spyod kyis lus gso bar byed do/ /shA ri'i bu nga ni de lta bu'i dge slong la khur khyer ba yin no/ /</text></item>
<item><p>25b3</p><section>mdo sde</section><text>zhes gsung ngo / /de ci'i phyir zhe na/ shA ri'i bu ngas rigs pa can dang / grol ba can rnams la ni dad pas byin pa rjes su gnang ngo / /shA ri'i bu yang tshul khrims 'chal pa'i dge slong ni rigs pa med pa nyid kyis</text></item>
<item><p>25b4</p><section>mdo sde</section><text>grol ba ma yin no/ /shA ri'i bu de lta bas na tshul khrims 'chal pa'i dge slong gis bskal pa bye ba phrag brgya stong du yan lag dang / nying lag gi sha gtubs kyang slar sor chud par 'gyur ba'i gnas de ni yod</text></item>
<item><p>25b5</p><section>mdo sde</section><text>pa ma yin no/ /dud 'gro'i skye gnas su gtogs pa glang dang / bong bu'i khur len par 'gyur bas de slar sor chud par 'gyur ba'i gnas de ni yod pa ma yin no/ /de ci'i phyir zhe na/ shA ri'i bu 'di ltar tshul khrims</text></item>
<item><p>25b6</p><section>mdo sde</section><text>'chal pa'i dge slong rnams kyis dad pas byin pa la bye ba brgya stong du gshegs pa'i cha shas kyang yongs su sbyang bar mi nus na/ chos gos sam/ bsod snyoms lta smos kyang ci dgos te/ de ni gnas yod pa ma yin</text></item>
<item><p>25b7</p><section>mdo sde</section><text>no/ /shA ri'i bu ngas drang srong gi rgyal mtshan gyis g.yogs pa tshul khrims 'chal pa'i dge slong ni gtsug lag khang gi gzhi la gom pa gcig kyang 'dor bar rjes su ma gnang na chu'i snod lta ci smos/ khri'am khri'u</text></item>
<item><p>25b8</p><section>mdo sde</section><text>lta ci smos/ de ci'i phyir zhe na/ shA ri'i bu skyes bu dam pa ma yin pa de dag ni lha dang bcas pa'i 'jig rten gyi chom rkun pa yin pa'i phyir ro/ /shA ri'i bu skyes bu dam pa ma yin pa de dag ni lha dang bcas pa'i 'jig</text></item>
<item><p>26a1</p><section>mdo sde</section><text>rten gyis bskrad par bya ba'i 'os yin no/ /shA ri'i bu skyes bu dam pa ma yin pa de dag ni lha dang bcas pa'i 'jig rten gyi dgra bo yin te/ de dag ni sdig pa'i grogs po zhes bya'o/ /shA ri'i bu</text></item>
<item><p>26a2</p><section>mdo sde</section><text>ngas lha dang bcas pa'i 'jig rten la chos bstan pa'i phyir skabs dbye bar bya'o/ /shA ri'i bu nga ni tshul khrims 'chal pa'i dge slong tshul khrims nyams pa/ spyod pa nyams pa/ 'tsho ba nyams pa/ lta ba nyams</text></item>
<item><p>26a3</p><section>mdo sde</section><text>pa rnams ni lag brdas skrod par mdzad do/ /de dag ni ngas blta ba'i phyir yang skabs ma phye na/ bstan pa 'di la mtshan gcig gam/ nyin gcig gam/ skad cig tsam nye bar 'gro ba'i phyir lta ci smos/ shA</text></item>
<item><p>26a4</p><section>mdo sde</section><text>ri'i bu dper na sbrul gyi ro'am/ khyi ro'am/ mi ro mi gtsang ba/ rul ba/ dri mi zhim pa dag ni lha'i 'khor dang 'thun pa ma yin zhing 'dod pa'i rtsed mo rnams dang yang 'thun pa ma yin te/ gal te de dag mthong na</text></item>
<item><p>26a5</p><section>mdo sde</section><text>rgyang ring po kho na nas yongs su spong bar byed do/ /shA ri'i bu de bzhin du mkhas pa rnams kyis tshul khrims 'chal pa'i dge slong yang sbrul gyi ro dang 'dra bar rig par bya ste/ 'di ltar de ni rgyang ring por yongs</text></item>
<item><p>26a6</p><section>mdo sde</section><text>su spang bar bya'o/ /de dag dang bkra shis kyi las sam/ gso sbyong ngam/ dgag dbye yang lhan cig tu mi bya'o/ /de ci'i phyir zhe na/ 'di ltar skyes bu blun po de dag ni yun ring por gnod pa dang / phan pa ma</text></item>
<item><p>26a7</p><section>mdo sde</section><text>yin pa dang / bde ba ma yin pa dang / sdug bsngal ba dang / nyams pa dang / gzhan gyis zil gyis mnan pa dang / log par lhung ba kun tu rdzogs par 'gyur ba yin pa'i phyir ro/ /tshul khrims dang</text></item>
<item><p>26a8</p><section>mdo sde</section><text>ldan pa'i dge slong gang yin pa dag la gus par mi byed/ dge sbyong ma yin par dge sbyong du khas 'che/ tshangs par spyod pa ma yin par tshangs par spyod par khas 'che zhing bya ba dang las dang / gso sbyong ba dang / dgag</text></item>
<item><p>26b1</p><section>mdo sde</section><text>dbye rnams 'dral bar byed do/ /shA ri'i bu nga'i bstan pa 'di la tshul khrims dang ldan par bkur ba'i dge slong gang yin pa de dag gis tshul khrims 'chal pa'i dge slong rnams mthong na rgyang ring po kho nar yongs su</text></item>
<item><p>26b2</p><section>mdo sde</section><text>spong bar 'gyur ro/ /de ci'i phyir zhe na/ shA ri'i bu 'di ltar tshul khrims 'chal pa'i dge slong rnams kyi lhung bzed dam chos gos gang yin pa de dag dang / tshul khrims dang ldan pa'i dge slong rnams</text></item>
<item><p>26b3</p><section>mdo sde</section><text>kyir 'dres na dug dang 'dres pa lta bur rig par bya'o/ /shA ri'i bu nga ni sbrul gyi ros gang ba 'am/ khyi ros gang ba 'am/ mi ros gang ba'i sa la spyod lam bzhi po rnams las spyod lam gang yang rung bas gnas</text></item>
<item><p>26b4</p><section>mdo sde</section><text>par ni spro yi/ shA ri'i bu nga ni tshul khrims 'chal pa'i dge slong spyod pa nyams pa/ 'tsho ba nyams pa/ lta ba nyams pa rnams dang / mtshan gcig gam/ nyin gcig gam/ skad cig gam/ tha na</text></item>
<item><p>26b5</p><section>mdo sde</section><text>se gol gtogs pa tsam yang lhan cig tu gnas par mi spro'o/ /de ci'i phyir zhe na/ shA ri'i bu 'di ltar de lta bu'i dge slong rnams ni dge sbyong tha shal zhes bya'o/ /dge sbyong bkren pa zhes bya'o/ /dge sbyong phal</text></item>
<item><p>26b6</p><section>mdo sde</section><text>pa zhes bya'o/ /dge sbyong spun pa zhes bya'o/ /dge sbyong rul ba zhes bya'o/ /dge sbyong dri can zhes bya'o/ /dge sbyong gi snyigs ma zhes bya'o/ /dge sbyong gi dri ma zhes bya'o/ /dge sbyong gdol pa zhes bya'o/ /dge sbyong nyams pa zhes bya'o/ /</text></item>
<item><p>26b7</p><section>mdo sde</section><text>dge sbyong sdig can zhes bya'o/ /dge sbyong sre da zhes bya'o/ /'phags pa'i lam las phyi rol pa zhes bya'o/ /dge sbyong chu skyar zhes bya'o/ /dge sbyong sun 'byin pa zhes bya ste/ de dag nga'i bstan pa 'di la rab tu byung nas bsod</text></item>
<item><p>26b8</p><section>mdo sde</section><text>nams ma yin pa'i phung po mang du 'thob par 'gyur ro/ /shA ri'i bu de dag ni de bzhin gshegs pa'i bstan pa la 'thab khrol ba yin no/ /shA ri'i bu de dag ni de bzhin gshegs pa'i bstan pa la chom rkun chos</text></item>
<item><p>27a1</p><section>mdo sde</section><text>sun 'byin pa yin no/ /shA ri'i bu skyes bu dam pa ma yin pa de dag ni tshul 'chos pa/ 'tsho ba lhur len pa/ 'jig rten gyi zang zing gis bkol ba/ zas dang bgo ba lhur len pa yin no/ /shA ri'i bu dper na</text></item>
<item><p>27a2</p><section>mdo sde</section><text>ma ning ni bud med kyang ma yin/ skyes pa yang ma yin no zhes brjod par bya'o/ /shA ri'i bu de bzhin du tshul khrims 'chal pa'i dge slong yang khyim pa yang ma yin dge sbyong yang ma yin no zhes brjod par bya ste/ de'i tha snyad kyi bden</text></item>
<item><p>27a3</p><section>mdo sde</section><text>pa'i tshig gi don gyi bla dgas ni sems can dmyal ba zhes bya ba kho na yin no/ /shA ri'i bu dper na bya ma byi ni 'dab chags kyi brel ba byung na ni phug tu zhugs nas byi ba'i 'du shes 'byin no/ /byi ba'i brel ba byung na ni 'dab</text></item>
<item><p>27a4</p><section>mdo sde</section><text>chags rnams kyi grangs kyi kha skong bar byed do/ /de la ni bya ba dang bskyod pa'i mthu yod pa ma yin/ skad dang gdangs chen po 'byin pa ma yin/ kha dog bzang po dang ngan pa'i gnas rnams bstan du med de/ 'di ltar mun</text></item>
<item><p>27a5</p><section>mdo sde</section><text>khung nyid la brten pa dang / de bdag nyid kyi rang bzhin yang dri mi zhim pa yin no/ /shA ri'i bu de bzhin du tshul khrims 'chal pa'i dge slong yang bya ba dang bskyod pa la mthu med par 'gyur te/ rgyal po'i las la ni dge sbyong dang thun mong bzang po'i</text></item>
<item><p>27a6</p><section>mdo sde</section><text>las la ni khyim pa dang thun mong du byed de/ de lta bas na de ni khyim pa yang ma yin dge sbyong yang ma yin par brjod par bya'o/ /ro'am mgal me'i 'khor lo bzhin du bya ba dang g.yo ba yongs su nyams pas de nyid kyis tshul</text></item>
<item><p>27a7</p><section>mdo sde</section><text>khrims kyi dri yod pa ma yin/ ting nge 'dzin gyi dri yod pa ma yin/ shes rab kyi dri yod pa ma yin/ rnam par grol ba'i dri yod pa ma yin/ rnam par grol ba'i ye shes mthong ba'i dri</text></item>
<item><p>27a8</p><section>mdo sde</section><text>yod pa ma yin gyi/ gzhan du na de la tshul khrims 'chal pa'i dri kho na yod do/ /dge sbyong dang 'dra ba'i skad dang gtam 'di lta ste/ tshul khrims kyi gtam 'am/ ting nge 'dzin gyi gtam 'am/ shes rab kyi gtam 'am/</text></item>
<item><p>27b1</p><section>mdo sde</section><text>rnam par grol ba'i gtam 'am/ rnam par grol ba'i ye shes mthong ba'i gtam 'am/ 'bras bu thob pa'i gtam mngon par mi brjod kyi/ gzhan du na tshul khrims 'chal pa'i dge slong ni 'du 'dzi la dga' zhing mngon par mgu</text></item>
<item><p>27b2</p><section>mdo sde</section><text>bar byed pa kho na yin no/ /de ni rigs pa ma yin pa la sbyor ba de 'dra ba dag dang lhan cig ma dag pa'i gtam mang po 'di lta ste/ chos gos bgos pa'i gtam dang / bdag gis kha zas rnyed nas zos pa'i gtam dang / sbyin pa</text></item>
<item><p>27b3</p><section>mdo sde</section><text>byin na byin len bya ba'i gtam dang / pho nya dang spring yig skyel ba'i gtam dang / lo ma dang / me tog dang / 'bras bu sbyin pa'i gtam dang / bzhad gad dang rtsed mo dang kun du 'brel ba'i gdul dka' ba dang / dgang dka' ba dang /</text></item>
<item><p>27b4</p><section>mdo sde</section><text>gso dka' ba smra ste/ gtam 'di 'dra ba ma dag pa dag gis nyin mtshan lhag par 'da' bar byed do/ /de ltar de dag yongs su ma dag pa'i lus kyi las kyi mtha' dang / yongs su ma dag pa'i ngag gi las kyi mtha' dang /</text></item>
<item><p>27b5</p><section>mdo sde</section><text>yongs su ma dag pa'i yid kyi las kyi mtha' dang / yongs su ma dag pa'i 'tsho ba'i lus zhig nas shi ba'i 'og tu ngan song ngan 'gro log par ltung ba sems can dmyal ba rnams su ltung bar 'gyur ro/ /shA ri'i bu dper na bya</text></item>
<item><p>27b6</p><section>mdo sde</section><text>ma byi ni mun khrod na sten pa yin no zhes gsung ngo / /skyes bu blun po de dag kyang de bzhin gshegs pas gsungs pa'i mdo sde yang dag pa ji lta ba bzhin bskul bar byed pa 'di lta bu thos nas sdug bsngal bar 'gyur ro/ /</text></item>
<item><p>27b7</p><section>mdo sde</section><text>de ci'i phyir zhe na/ shA ri'i bu 'di ltar 'jig rten ni bden pa la khro ba yin pas de dag chos smra ba la sems ma dad par 'gyur ro/ /de dag lhag par yang ngan song gi gnas kun du 'phel ba dang / yongs su rdzogs par byed par</text></item>
<item><p>27b8</p><section>mdo sde</section><text>'gyur ro/ /shA ri'i bu 'di ni tshul khrims 'chal pa'i dge slong gi 'chal pa'i tshul khrims kyi skyon lnga pa yin te/ ngan song yongs su rdzogs par bya ba'i phyir zhugs pa yin no/ /shA ri'i bu gzhan yang tshul khrims 'chal</text></item>
<item><p>28a1</p><section>mdo sde</section><text>pa'i dge slong ni spyi rtol can yin/ mu cor smra ba yin/ thugs thub can yin/ phal pa'i dbang po can yin no/ /lus kyi las mi gtsang ba rnams dang ldan pa yin no/ /ngag gi las mi gtsang ba rnams</text></item>
<item><p>28a2</p><section>mdo sde</section><text>dang / yid kyi las mi gtsang ba rnams dang ldan pa yin no/ /spyod lam mi gtsang ba rnams dang ldan pa yin no/ /chos gos mi gtsang ba'i dgon pa dang ldan pa yin/ /brdzun du smra ba yin/ ngag ma bsdams pa yin/ sems</text></item>
<item><p>28a3</p><section>mdo sde</section><text>kun nas nyon mongs pa can yin no/ /shA ri'i bu dper na sa las byas pa'i snod gsar pa zhig yod la/ der skyes bu 'ga' zhig gis ngan skyugs blugs nas de pho ste/ tsan dan dmar pos slar bkang nas tsan dan dmar po</text></item>
<item><p>28a4</p><section>mdo sde</section><text>de yang pho na/ shA ri'i bu 'di ji snyams du sems/ sa las byas pa'i snod gsar pa de la 'di ltar tsan dan gyi dri 'am/ 'on te ngan skyugs kyi dri 'am/ dri'i rang bzhin gang zhig gi mthu yod par 'gyur/ bcom ldan 'das</text></item>
<item><p>28a5</p><section>mdo sde</section><text>dog sa'i snod de ngan skyugs kyi dri gang lags pa kho nas thog mar bsgos pas dri de'i rang bzhin kho nar 'gyur lags te/ 'di lta ste ngan skyugs kyi dri lags so/ /tsan dan gyi dri ni ma lags te/ de ni tsan dan dmar</text></item>
<item><p>28a6</p><section>mdo sde</section><text>po'i bgyi ba dang bsgrub pa rngo mi thog lags so/ /shA ri'i bu de bzhin du 'di na sems can kha cig dbang po yongs su rdzogs shing yongs su dag ste/ dge ba'i chos rnams dang ldan zhing / de dad pas khyim nas khyim med par</text></item>
<item><p>28a7</p><section>mdo sde</section><text>rab tu 'byung ste/ de dag khyim nas khyim med par rab tu byung nas sdig pa'i grogs po'i lag tu 'dong ba dang / dbang du 'dong ba dang / nye bar 'dong bar 'gyur ro/ /shA ri'i bu sdig pa'i grogs po zhes bya ba de dag gang zhe na/</text></item>
<item><p>28a8</p><section>mdo sde</section><text>shA ri'i bu sdig pa'i grogs po ni 'di lta ste/ rgod pa dang / pho theg che ba dang / mi brtan pa dang / mu cor smra ba dang / thugs thub can dang / tshig zlos bu can dang / le lo can dang / brtson 'grus zhan pa dang / brjed</text></item>
<item><p>28b1</p><section>mdo sde</section><text>ngas pa dang / sems mnyam par ma bzhag pa dang / sems 'khrug pa dang / mdzes pa ma yin pa dang / shes bzhin ma yin pa dang / shes rab 'chal pa dang / lug ltar lkug pa dang / phal pa'i dbang po can</text></item>
<item><p>28b2</p><section>mdo sde</section><text>gyi dge slong rnams yin no/ /de dag dge slong de lta bu dag la nye bar sten cing bkur sti dang bsnyen bkur byed pa na/ rgyun du zhugs pa'i 'bras bu las yongs su nyams par 'gyur ro/ /lan cig phyir 'ong ba'i</text></item>
<item><p>28b3</p><section>mdo sde</section><text>'bras bu dang / phyir mi 'ong ba'i 'bras bu dang / dgra bcom pa nyid las yongs su nyams par 'gyur ro/ /tha na mtho ris su skye ba las kyang yongs su nyams par 'gyur ro/ /chos kyis phongs par 'gyur</text></item>
<item><p>28b4</p><section>mdo sde</section><text>ba'i las yongs su mngon par 'du byed par 'gyur ro/ /chos kyis phongs par 'gyur ba dag dang lhan cig gnas pa dang / kun du gzhol bar 'gyur ro/ /yongs su ma dag pa'i lus kyi las dang ldan par 'gyur</text></item>
<item><p>28b5</p><section>mdo sde</section><text>ro/ /yongs su ma dag pa'i ngag gi las dang / yid kyi las dang ldan par 'gyur ro/ /dge slong 'tsho ba yongs su ma dag pa de lta bu dag la bsten cing bkur sti dang bsnyen bkur byas nas lus zhig nas shi ba'i 'og</text></item>
<item><p>28b6</p><section>mdo sde</section><text>tu ngan 'gror 'gro bar 'gyur ro/ /shA ri'i bu ngan 'gro zhes bya ba gang zhe na/ shA ri'i bu ngan 'gro zhes bya ba ni 'di lta ste/ sems can dmyal ba dang / dud 'gro'i skye gnas dang / yi dags kyi yul dang / lha ma yin gyi ris</text></item>
<item><p>28b7</p><section>mdo sde</section><text>so/ /shA ri'i bu srog chags kyi rigs rnyed dgu za zhes bya ba zhig yod pa dang / shA ri'i bu srog chags kyi rigs mchus rko zhes bya ba zhig yod pa dang / shA ri'i bu srog chags kyi rigs khab kyi kha zhes bya ba zhig yod pa</text></item>
<item><p>28b8</p><section>mdo sde</section><text>dang / shA ri'i bu srog chags kyi rigs sa brtsog ces bya ba zhig yod de/ der sdig pa'i grogs po skyes bu blun po de dag skye bar 'gyur ro/ /shA ri'i bu sdig pa'i grogs po de dag gi lag tu song ba dang / dbang du song ba</text></item>
<item><p>29a1</p><section>mdo sde</section><text>dang / nye bar song ba gang yin pa de dag kyang lus zhig nas shi ba'i 'og tu ngan 'gror 'gro bar 'gyur ro/ /shA ri'i bu ngan 'gro zhes bya ba gang zhe na/ shA ri'i bu ngan 'gro zhes bya ba ni 'di lta ste/ sems can dmyal ba dang /</text></item>
<item><p>29a2</p><section>mdo sde</section><text>dud 'gro'i skye gnas dang / yi dags kyi yul dang / lha ma yin gyi ris so/ /gal te sems can dmyal ba nas shi 'phos te mi rnams su slar skye bar 'gyur te/ de dag mi rnams su slar skyes na ma dang yang 'bral bar 'gyur zhing / pha</text></item>
<item><p>29a3</p><section>mdo sde</section><text>dang yang 'bral ba dang / spun dang yang 'bral ba dang sring mo dang yang 'bral ba dang / bu dang yang 'bral ba dang / bu mo dang yang 'bral ba dang / bran g.yog dang yang 'bral ba dang / grogs po dang yang 'bral ba dang / nye du dang yang 'bral ba dang / nad kyis kyang</text></item>
<item><p>29a4</p><section>mdo sde</section><text>nyams thag pa dang / longs spyod dang yang 'bral ba dang / yul dang yang 'bral ba dang / yul phyogs dang yang 'bral bar 'gyur ro/ /mi khom pa brgyad dang yang ldan par 'gyur ro/ /dal ba phun sum tshogs</text></item>
<item><p>29a5</p><section>mdo sde</section><text>pa dang yang 'bral bar 'gyur ro/ /'dod chags bdo ba dang / zhe sdang bdo ba dang / gti mug bdo bar yang 'gyur ro/ /rgod pa dang / pho theg che ba dang / mi brtan pa dang / mu cor smra ba dang / thugs thub can dang /</text></item>
<item><p>29a6</p><section>mdo sde</section><text>tshig zlos bu can dang / le lo can dang / brtson 'grus zhan pa dang / ma bsdams pa dang / shes bzhin ma yin pa dang / mnyam par ma bzhag pa dang / brjed ngas pa dang / shes rab 'chal pa dang / lug ltar lkug</text></item>
<item><p>29a7</p><section>mdo sde</section><text>pa dang / sems 'khrug pa dang / phal pa'i dbang po can rnams su 'gyur ro/ /'dod chags kyis kyang bcom par 'gyur te/ zhe sdang gis bcom pa dang / gti mug gis bcom pa dang / nga rgyal gyis bcom par yang</text></item>
<item><p>29a8</p><section>mdo sde</section><text>'gyur ro/ /long ba dang / zhar ba dang / sgur po dang / 'gram pa zhom pa dang / 'on pa dang / rna ba ya cig 'on pa dang / lhag par 'on pa dang / rkyen gyis 'on pa dang / glen pa dang / dig pa dang / lug ltar lkug pa rnams su 'gyur ro/ /</text></item>
<item><p>29b1</p><section>mdo sde</section><text>de la skyes bu blun po de dag ni gang du sangs rgyas bcom ldan 'das rnams mngon sum du mi 'gyur ba dang / yang dag par mngon sum du mi 'gyur ba der skye bar 'gyur ro/ /'di ltar kha phyir bltas par yang 'gyur ro/ /gang</text></item>
<item><p>29b2</p><section>mdo sde</section><text>na chos mi thos pa dang / sangs rgyas kyi nyan thos dgra bcom pa zag pa zad pa rnams dang kun tu phrad par mi 'gyur ro/ /de dag las ngan pa rnams mngon par 'du byed par 'gyur ro/ /de dag las ngan pa mngon par 'dus byas nas</text></item>
<item><p>29b3</p><section>mdo sde</section><text>ngan pa kho na rnams dang lhan cig skye bar 'gyur ro/ /ngan pa rnams la dga' bar 'gyur ro/ /de dag yang dag pa'i lta ba la log pa'i lta ba yin par 'du shes shing / log pa'i lta ba la yang dag pa'i lta ba yin par 'du shes</text></item>
<item><p>29b4</p><section>mdo sde</section><text>par 'gyur ro/ /de dag ngan pa 'dod pa dang / ngan pa la sems pa dang / ngan pa don du gnyer ba dang / ngan pa la smon pa dang / ngan pa mngon par 'du byed pa dang / ngan pa'i lta ba dang / ngan pa'i bzod pa dang / ngan pa'i shes</text></item>
<item><p>29b5</p><section>mdo sde</section><text>rab dang / ngan pa'i shes pa can du 'gyur ro/ /shA ri'i bu shes pa ngan pa can gyi sems can rnams ni nam yang yid 'byung ba 'am/ 'dod chags dang bral ba'i phyir ram/ 'gog pa'i phyir ram/ nye bar zhi ba'i phyir ram/</text></item>
<item><p>29b6</p><section>mdo sde</section><text>mngon par shes pa'i phyir ram/ mngon par byang chub pa'i phyir ram/ dge sbyong gi phyir ram/ mya ngan las 'da' bar bya ba'i phyir sems gzhol bar mi byed de/ shA ri'i bu 'di lta bu dag gis phongs par 'gyur ro/ /sdig pa'i</text></item>
<item><p>29b7</p><section>mdo sde</section><text>grogs po'i dbang du song ba'i sems can rnams kyi tshul ni 'di dag yin/ rtags ni 'di dag yin/ mtshan ma ni 'di dag yin no/ /shA ri'i bu skyes bu blun po de dag de bzhin gshegs pas gsungs pa'i mdo sde 'di lta</text></item>
<item><p>29b8</p><section>mdo sde</section><text>bu dag thos nas skrag par 'gyur/ dngang bar 'gyur/ kun du dngang bar 'gyur te/ g.yang sa'i 'du shes su 'gyur zhing / g.yang sa chen por yang ltung bar 'gyur ro/ /de ci'i phyir zhe na/ shA ri'i bu 'di ltar de bzhin</text></item>
<item><p>30a1</p><section>mdo sde</section><text>gshegs pas yang dag phul gyi mdo sde 'di las tshul khrims 'chal pa'i skyon rnams gsungs pa'i phyir ro/ /shA ri'i bu rgyu gang dang / rkyen ci zhig gis gang gi phyir 'chal pa'i tshul khrims rnams shes</text></item>
<item><p>30a2</p><section>mdo sde</section><text>bya zhe na/ shA ri'i bu tshul khrims kyi spyod pa 'chal pas tshul khrims 'chal pa rnams shes bya ste/ ngan pa'i tshig spyod pa dang / mkhas pa ma yin pa'i tshig spyod pa dang / kun nas nyon mongs pa'i tshig spyod pa dang / mi mthun par spyod pa</text></item>
<item><p>30a3</p><section>mdo sde</section><text>dang chags par spyod pa dang kun du chags par spyod pa dang 'dod chags la spyod pa dang / kun nas 'dod chags la spyod pa dang / zhe sdang la spyod pa dang / rab tu zhe sdang la spyod pa dang / gti mug la spyod pa dang / kun nas gti mug</text></item>
<item><p>30a4</p><section>mdo sde</section><text>la spyod pa dang / las kyi mtha' mang ba dang / smra ba la dga' ba dang / gnyid la dga' ba dang / 'du ba la dga' ba dang / 'du 'dzi la dga' ba dang / spros pa la dga' ba dang / rig pa med pa'i gtam dang / ma dag pa'i</text></item>
<item><p>30a5</p><section>mdo sde</section><text>gtam dang / bdag tu 'dzin pa dang / sems can du 'dzin pa dang / srog tu 'dzin pa dang / gang zag tu 'dzin pa dang / mar mi 'dzin pa dang / phar mi 'dzin pa dang / dge sbyong du mi 'dzin pa dang / bram zer mi 'dzin pa</text></item>
<item><p>30a6</p><section>mdo sde</section><text>dang / smad pa'i tha snyad kyis khyim sun 'byin pa la dga' ba dang / pho nyar 'gro ba dang / khyim pa'i las kyi mtha' byed du 'jug pa dang / khyim pa'i 'du 'dzi byed pa dang / khyim pa'i go re long byed pa dang /</text></item>
<item><p>30a7</p><section>mdo sde</section><text>lo ma dang me tog dang 'bras bu 'jig pa dang / gcer bu pa'i sdom pa bdag gir byed pa dang / gcer bu pa srel ba dang / 'jig rten las 'das pa'i ye shes spong ba dang / lo nyi shu ma tshang bar bsnyen par rdzogs</text></item>
<item><p>30a8</p><section>mdo sde</section><text>pa dang / yan lag ma tshang bar bsnyen par rdzogs pa dang / 'bru ma btsos pa byin len byed pa dang / sha ma btsos pa byin len byed pa dang / gser dang dngul byin len byed pa dang / bdag tu smra ba la mi smod pa dang /</text></item>
<item><p>30b1</p><section>mdo sde</section><text>bdag shes pa ma yin pa dang / gang zag gzhan dang gzhan shes par byed pa dang / brdzun du smra ba dang / sdom pa la lhod pa dang / gya gyu byed pa dang / dad pa med pa dang / sran chung ba dang / byas pa mi shes pa dang / ma rig</text></item>
<item><p>30b2</p><section>mdo sde</section><text>pa dang / le lo dang / gnyid dang / rgod pa dang / 'gyod pa dang / khro ba dang / 'khon du 'dzin pa dang / 'chab pa dang / chags pa dang / sgyu dang / g.yo dang / phrag dog dang / ser sna dang / khrel med pa dang / ngo tsha</text></item>
<item><p>30b3</p><section>mdo sde</section><text>med pa dang / rgyags pa dang / bag med pa dang / khengs pa dang / kun du rtsom pa dang / dga' ba med pa dang / sgyid lug pa dang / glal ba dang / zas kyis dregs pa dang / sems zhum pa dang / nga rgyal dang / mngon pa'i nga rgyal</text></item>
<item><p>30b4</p><section>mdo sde</section><text>dang / nga rgyal las kyang nga rgyal dang / nga'o snyam pa'i nga rgyal dang / cung zad snyam pa'i nga rgyal dang / log pa'i nga rgyal dang / tshul 'chos pa dang / kha gsag dang / gzhog slongs dang / thob kyis 'jal ba dang / chos dang</text></item>
<item><p>30b5</p><section>mdo sde</section><text>mi mthun pa dang / rnyed pas rnyed pa sgrub pa dang / tshul khrims kyi phung po nyams pa dang / shes rab kyi phung po nyams pa dang / rnam par grol ba'i phung po nyams pa dang / rnam par grol ba'i ye shes mthong ba'i phung po dang</text></item>
<item><p>30b6</p><section>mdo sde</section><text>nyams pa dang / sangs rgyas la ma dad pa dang / chos la ma dad pa dang / dge 'dun la ma dad pa dang / las kyi rnam par smin pa la yid mi ches pa dang / tshe 'di gtso bor byed pa dang / tshe phyi ma'i chos la gces par</text></item>
<item><p>30b7</p><section>mdo sde</section><text>mi byed pa dang / som nyi dang / yid gnyis dang / the tsom dang / pho theg che ba dang / 'jigs su rung ba'i rang bzhin can yin te/ shA ri'i bu gang zag de dag ni chos 'dul ba 'di la ngan skyugs dang 'dra bar rig par bya'o/ /</text></item>
<item><p>30b8</p><section>mdo sde</section><text>mi gtsang ba'i lus kyi las dang ldan pa dang / mi gtsang ga'i ngag gi las dang ldan pa dang / mi gtsang ba'i yid kyi las dang ldan pa dang / 'tsho ba ma dag pa gang yin pa de dag ni lus zhig nas shi ba'i 'og tu sems</text></item>
<item><p>31a1</p><section>mdo sde</section><text>can dmyal bar ltung bar 'gyur ro/ /de dag ni sangs rgyas rnams dang / sangs rgyas kyi nyan thos rnams dang / de bzhin du gzhan yang dge ba don du gnyer ba rnams dang / yongs su mya ngan las 'da' bar 'dod pa rnams kyis yongs su spang ba'i</text></item>
<item><p>31a2</p><section>mdo sde</section><text>'os yin no/ /shA ri'i bu dper na tsan dan dmar po de ngan skyugs blugs pa'i snod der bcug na/ de yang mi gtsang bar 'gyur zhing smad par 'gyur ro/ /shA ri'i bu de bzhin du khyim pa 'am/ rab tu byung ba tshul khrims kyi phung po ma ral ba dang</text></item>
<item><p>31a3</p><section>mdo sde</section><text>ldan pa gang dag 'byung bar 'gyur ba de dag kyang skyes bu dam pa ma yin pa/ sdig pa'i grogs po de lta bu de dag sten la bsnyen bkur dang / bkur sti byas te/ tshul khrims kyi phung po nyams pa de dag gi rjes su bslabs na/ de dag kyang de kho na'i rang</text></item>
<item><p>31a4</p><section>mdo sde</section><text>bzhin du 'gyur ro/ /tshul khrims ral ba dang / sdom pa ral ba dang / spyod lam ral ba dang / spyod pa ral ba de dag lus zhig nas shi ba'i 'og tu sems can dmyal bar rab tu ltung bar 'gyur ro/ /de dag sangs rgyas rnams dang / sangs rgyas</text></item>
<item><p>31a5</p><section>mdo sde</section><text>kyi nyan thos rnams dang / de bzhin du gzhan yang dge ba don du gnyer ba rnams dang / yongs su mya ngan las 'da' bar 'dod pa rnams kyis yongs su spang bar bya ba'i 'os yin no/ /shA ri'i bu dper na tsan dan dmar po de ngan</text></item>
<item><p>31a6</p><section>mdo sde</section><text>skyugs kyis sbags pa'i snod der bcug na de la yang bya ba dang bsgrub pa la mthu yod pa ma yin no/ /shA ri'i bu ci nas kyang tsan dan dmar po de skyes bu mi shes pa zhig gis lag pas kun du reg gam lus la byugs</text></item>
<item><p>31a7</p><section>mdo sde</section><text>na 'di ltar ngan skyugs kyi rang bzhin kho na yin par blta bar bya ste/ 'di lta ste dri mi zhim pa yin pa'i phyir ro/ /shA ri'i bu de bzhin du ci nas kyang dge slong sdig can drang srong gi rgyal mtshan gyis g.yogs pa dge 'dun gyi dbus na 'dug na/ 'di ltar</text></item>
<item><p>31a8</p><section>mdo sde</section><text>dge slong sdig can gyi gnas skabs kyi rnam pa dang / tshul khrims 'chal pa'i dge slong gi rang bzhin de yang de dang 'dra bar blta bar bya'o/ /de tshangs pa mtshungs par spyod pa rnams kyis mi gtsang ba yin par rig nas spong bar byed do de dge slong des pa</text></item>
<item><p>31b1</p><section>mdo sde</section><text>rnams kyis spangs pa na thab khrol chen po byed de/ de ni ngas sems can dmyal ba chen por 'gro bar 'gyur ro zhes gsungs so/ /shA ri'i bu 'di ni tshul khrims 'chal pa'i dge slong gi 'chal pa'i tshul khrims</text></item>
<item><p>31b2</p><section>mdo sde</section><text>kyi skyon drug pa yin te/ ngan song yongs su rdzogs par bya ba'i phyir zhugs pa yin no/ /shA ri'i bu gzhan yang tshul khrims 'chal pa'i dge slong gis de bzhin gshegs pas gsungs pa'i yang dag pa'i mdo sde 'di</text></item>
<item><p>31b3</p><section>mdo sde</section><text>lta bu 'di dag shes nas dga' ba 'am mgu ba mi 'thob cing bdag nyid la lhag par yang gnod pa byed de/ rang gi spyod lam ngan pa la kun tu bltas nas rang nyid yid gnyis za bar 'gyur zhing mdo sde 'di lta bu 'di dag ni</text></item>
<item><p>31b4</p><section>mdo sde</section><text>bdag kho na'i ched du gsungs kyi gzhan la ni ma yin no/ /de ci'i phyir zhe na/ 'di ltar bdag kho na'i skyon kun du snang ngo snyam mo/ /shA ri'i bu 'di ni dge slong tshul khrims ral ba rnams kyi ma 'dres pa'i chos</text></item>
<item><p>31b5</p><section>mdo sde</section><text>yin te/ des de thos nas thog ma kho nar khro ba skyed par 'gyur ro/ /de khro ba'i zil gyis non nas dge slong chos smra ba la ma dad pa skyed par byed de/ de bzhin gshegs pas gsungs pa'i mdo sde 'di lta bu 'di la 'di</text></item>
<item><p>31b6</p><section>mdo sde</section><text>ni sangs rgyas kyis gsungs pa ma yin no zhes smod cing skye bo la 'du shes su byed do/ /de ci'i phyir zhe na/ shA ri'i bu 'di ltar tshul khrims 'chal pa'i dge slong ni tshul bzhin ma yin pa dang ldan pa'i phyir ro/ /shA ri'i bu</text></item>
<item><p>31b7</p><section>mdo sde</section><text>yang tshul bzhin la sbyor ba'i dge slong rnams ni ston pa'i gsung la smod par mi byed do/ /de ci'i phyir zhe na/ shA ri'i bu tshul khrims 'chal pa'i las 'di ni byis pa'i las yin pa'i phyir ro/ /rigs pa med pa'i las</text></item>
<item><p>31b8</p><section>mdo sde</section><text>'di ni 'di lta ste/ dam pa'i chos la smod pa yin pa'i phyir ro/ /de bdag nyid rma dang bcas pa dang / zug rngu dang bcas par shes nas zug rngu rnams glengs/ gnad rnams legs par bstan/ lta bar gyur pa rnams bskul</text></item>
<item><p>32a1</p><section>mdo sde</section><text>ba na mngon du khro bar byed/ 'khrug par byed/ gnod sems skyed/ slar gnod par byed/ yongs su yi chad par byed/ zhum zhum por gyur cing khro ba dang / skyon rab tu ston par byed do/ /de sangs rgyas la mi snyan pa</text></item>
<item><p>32a2</p><section>mdo sde</section><text>brjod/ chos la smod/ dge 'dun la skur pa 'debs par byed do/ /shA ri'i bu zab mo dmigs su med pa don dam pa stong pa sangs rgyas kyi byang chub la ma mos pa'i dge slong ji snyed pa dag gis de bzhin gshegs pas gsungs pa'i</text></item>
<item><p>32a3</p><section>mdo sde</section><text>mdo sde 'di lta bu 'di thos na/ 'di ni sangs rgyas kyis gsungs pa ma yin no zhes smod par byed cing / de ltar skye bo la 'du shes su byed par 'gyur ro/ /shA ri'i bu 'di ni de bzhin gshegs pas chos la smod pa yin</text></item>
<item><p>32a4</p><section>mdo sde</section><text>no zhes gsungs te/ smod pa gang yin pa ni dge sbyong ma yin/ shAkya'i sras ma yin no/ /skyes bu gti mug can de ni srid pa bye ba phrag brgya stong rnams su chad pa chen po 'thob cing / gnod par byed par 'gyur bas</text></item>
<item><p>32a5</p><section>mdo sde</section><text>nyams pa'i 'os yin no/ /shA ri'i bu yang de lta bu'i dge slong rnams la ni gal te sangs rgyas stong ngam/ sangs rgyas bye ba brgya phrag stong gis cho 'phrul rnam pa gsum gyi chos bstan kyang / de dag kho na chos kun shes</text></item>
<item><p>32a6</p><section>mdo sde</section><text>par mi 'gyur zhing 'bras bu thob par mi nus so/ /de ci'i phyir zhe na/ 'di ltar skyes bu dam pa ma yin pa de dag gis 'phags pa'i lam rnams bgags pa'i phyir te/ dad pa dang bral ba/ zas dang bgo ba lhur len pa/</text></item>
<item><p>32a7</p><section>mdo sde</section><text>'jig rten gyi zang zing la chums pa rnams ni sems can dmyal ba chen por 'dong bar 'gyur ro zhes gsung ngo / /shA ri'i bu yang khyod la go bar bya'o/ /khong du chud par bya'o/ /'di lta bu'i chos dkon mchog la smod pa ni bde</text></item>
<item><p>32a8</p><section>mdo sde</section><text>'gro la dga' ba ma yin gyi/ 'di ltar ngan 'gro la rab tu dga' ba dang / dmus long la rab tu dga' ba yin no/ /shA ri'i bu mngon pa'i nga rgyal can dang / tshul khrims 'chal pa dang / ma nges pa'i chos ston pa'i</text></item>
<item><p>32b1</p><section>mdo sde</section><text>dge slong rnams la dge slong phal cher gyis nga'i bstan pa 'di nub par 'gyur te/ de dag ni 'tsho bas 'jigs pas 'jig rten gyi zang zing la chums pa yin no/ /shA ri'i bu 'di lta bu'i chos dkon mchog la de ltar smod pa chen</text></item>
<item><p>32b2</p><section>mdo sde</section><text>po byed pa ni 'os pa ma yin no/ /gang la sangs rgyas bcom ldan 'das thams cad kyis 'di ltar gus pa dang bcas pa/ 'di ltar zhe sa dang bcas pa/ rang sangs rgyas thams cad dang / dgra bcom pa thams cad kyis</text></item>
<item><p>32b3</p><section>mdo sde</section><text>'di ltar gus pa dang bcas pa/ 'di ltar zhe sa dang bcas pa mngon pa'i nga rgyal can gyi dge slong rnams dang / tshul khrims 'chal pa dang / ma nges pa'i chos ston pa'i dge slong rnams kyis shin tu zil gyis gnon</text></item>
<item><p>32b4</p><section>mdo sde</section><text>pa dang shin du spong bar 'gyur ro/ /de dag ni brkam chags dang sred pas zil gyis non pa dang / 'tsho ba'i lam du bying ba dang / zang zing lhur len pa dang / phrag dog dang ser sna'i kun du sbyor ba dang ldan pas phan</text></item>
<item><p>32b5</p><section>mdo sde</section><text>tshun du rtsod pa 'byung bar 'gyur ro/ /bye nas mi mthun pas phan tshun du gus pa med pa dang / 'khu ba dang phrag dog gi lam gyis 'khu ba dang / slob dpon la khyad du gsod pa dang / spre'u dang 'dra bar spyod pa dang /</text></item>
<item><p>32b6</p><section>mdo sde</section><text>gdol pa dang / lus ma bsgoms pa dang / sdig pa'i las kyi mtha' 'chab pa dag dge sbyong gi chos rnams las shin du nyams pa yin no/ /shA ri'i bu de la bdud sdig can gyis skyes bu dam pa ma yin pa sdig</text></item>
<item><p>32b7</p><section>mdo sde</section><text>pa 'dod pa/ 'dod chen che ba/ zang zing lhur len pa/ 'tsho ba'i lam du bying ba de lta bu de dag gi bsam pa rig nas/ ji ltar nga'i chos 'dul ba 'di rnams pa lngar 'gyur ba de lta bu'i gnas skabs dag byed par 'gyur ro/ /</text></item>
<item><p>32b8</p><section>mdo sde</section><text>de dag gis rnam pa lngar phye nas rtsod par 'gyur zhing de dag phan tshun du khyim pa dang rab tu byung ba rnams la mi snyan pa sgrogs par 'gyur ro/ /'di lta ste de ltar gcig la gcig kha zer ba dang / gcig la gcig</text></item>
<item><p>33a1</p><section>mdo sde</section><text>gus pa med pa dang / zhe sa med pa dang / ston pa'i bka' bzhin mi byed pa de'i tshe/ de dag gcig la gcig 'doms par mi 'gyur rjes su ston par mi 'gyur zhing / gang dag bya ba ma yin pa'i gnas byed pa dag mthong</text></item>
<item><p>33a2</p><section>mdo sde</section><text>na de la cung zad kyang sgo bar mi byed de/ de dag skrag nas gnas gtong ba 'am yul gtong bar byed kyi/ chos dang 'thun pas gdams ngag dbog pa'am rjes su bstan par mi nus so/ /de dag phyogs su ltung nas gcig la gcig</text></item>
<item><p>33a3</p><section>mdo sde</section><text>byis pa'i nga'o snyam pa'i nga rgyal 'byin par 'gyur zhing phan tshun nas rang gi sde ba'i phyogs spong bar 'gyur ro/ /shA ri'i bu de dag ni mthong na yang phan tshun du dga' bar mi 'gyur na gdams ngag dang rjes su bstan pa len pa lta ci</text></item>
<item><p>33a4</p><section>mdo sde</section><text>smos te de ni gnas yod pa ma yin no/ /shA ri'i bu de bzhin gshegs pa bzhugs na sangs rgyas dkon mchog gcig /chos dkon mchog gcig /dge 'dun dkon mchog gcig yin na/ yongs su mya ngan las 'das</text></item>
<item><p>33a5</p><section>mdo sde</section><text>nas ni bstan pa yang rnam pa lngar 'gyur ro/ /shA ri'i bu bdud sdig can gyis 'dun pa byin pa'i skyes bu gti mug lhas byin dge 'dun 'byed pa la mngon par brtson par 'gyur te/ de la de bzhin gshegs pa thams cad</text></item>
<item><p>33a6</p><section>mdo sde</section><text>mkhyen pa/ /thams cad gzigs pa mngon sum du gyur pa na ni bdud sdig can gyis rmongs par bya mi nus so/ /shA ri'i bu gang yang bstan pa 'di la bdud sdig can dge sbyong gi gzugs su mngon par sprul nas log par</text></item>
<item><p>33a7</p><section>mdo sde</section><text>'dzin pa rnam pa du ma rab tu ston cing / de la skye bo mang po rab tu 'god par 'gyur ba'i dus de dang de dag 'byung bar 'gyur ro/ /de log par 'dzin pa 'di lta bu 'di dag rab tu ston par 'gyur te/ yid kyi khams kyi gzhi lnga po 'di</text></item>
<item><p>33a8</p><section>mdo sde</section><text>lta ste/ cha dang 'thun pa'i gzhi dang / zad pa'i cha dang 'thun pa'i gzhi dang / thams cad yod par smra ba'i gzhi dang / gang zag gi gzhi dang / dmigs pa'i gzhi'o/ /shA ri'i bu log par 'dzin pa 'di lta bu 'di dag rab tu</text></item>
<item><p>33b1</p><section>mdo sde</section><text>ston par 'gyur te/ de ni sangs rgyas rnams dang / nyan thos rnams kyis kyang ma bshad do/ /de'i tshe bdud sdig can gyis de dag mngon par zil gyis mnan/ rmongs par byas/ rmugs par byas/ lhag par thibs</text></item>
<item><p>33b2</p><section>mdo sde</section><text>gyis mnan/ mthu can du byas/ mngon par zhen par byas nas/ rang rang gi lta ba mchog tu 'dzin te/ 'di kho na bden gyi gzhan gyi 'di kho na ni rmongs pa yin no zhes gleng bar byed do/ /shA ri'i bu 'di ltar de bzhin gshegs</text></item>
<item><p>33b3</p><section>mdo sde</section><text>pas ma 'ongs pa'i chos kyi bar chad la kun du gzigs nas/ bdud sdig can gyi phyogs bcad pa dang / gzhom pa'i phyir 'di lta bu'i mdo sde 'di yang dag par ston to/ /shA ri'i bu de'i tshe mngon pa'i nga rgyal can gyis</text></item>
<item><p>33b4</p><section>mdo sde</section><text>'dzam bu'i gling 'di rab tu gang bar 'gyur ro/ /de dag gnas skabs tsam gyis ma thob pa thob bo snyam pa'i 'du shes can du 'gyur te/ de dag 'chi ba'i dus kyi tshe phal cher ngan 'gro rnams</text></item>
<item><p>33b5</p><section>mdo sde</section><text>su rab tu ltung bar 'gyur ro/ /de ci'i phyir zhe na/ shA ri'i bu 'di ltar skyes bu blun po de dag gis bdag ni yun ring mo zhig nas 'dod chags dang bral ba yin no zhes gzhan la yang de</text></item>
<item><p>33b6</p><section>mdo sde</section><text>lta bu'i 'du shes su byed cing de dag dgra bcom pa'i bsod snyoms la longs spyod pas lha dang bcas pa'i 'jig rten gyi chom rkun pa yin pa'i phyir ro/ /shA ri'i bu skyes bu dam pa ma yin pa de dag gis de bzhin gshegs pas</text></item>
<item><p>33b7</p><section>mdo sde</section><text>gsungs pa'i mdo sde don dam pa'i gtam gsungs pa thos nas g.yang sa'i 'du shes su 'gyur zhing skrag pa chen po skye bar 'gyur ro/ /shA ri'i bu bzod pa mchog la mos par mi 'gyur ba gang yin pa de dag phan tshun nas</text></item>
<item><p>33b8</p><section>mdo sde</section><text>gcig tu 'dus te/ sangs rgyas kyi byang chub la smod par 'gyur zhing / shA ri'i bu de'i tshe mngon pa'i nga rgyal can gyi phyogs mang bar 'gyur ro/ /de'i tshe bdud sdig can gyis khyim pa dang rab tu byung ba rnams kun nas skul bar</text></item>
<item><p>34a1</p><section>mdo sde</section><text>'gyur zhing / gang yang chos ma yin pa'i phyogs yongs su 'dzin par ro/ /de'i tshe chos smra ba'i phyogs ni nyung zhing tshar bcad par 'gyur ro/ /shA ri'i bu de'i tshe dge slong gsar bu rnams las shes rab</text></item>
<item><p>34a2</p><section>mdo sde</section><text>rnon po phal cher 'byung bar 'gyur ro/ /de ci'i phyir zhe na/ shA ri'i bu 'di ltar gang dag bstan pa 'di la rab tu byung nas kun nas nyon mongs pa'i spyod pa la spyad pa yin mod kyi/ de dag las mang du mi rnams su slar skye ba</text></item>
<item><p>34a3</p><section>mdo sde</section><text>blangs shing rab tu 'byung ba'i phyir/ de dag myur ba kho nar mngon par byung ba dag yin pa'i phyir ro/ /shA ri'i bu dge slong de dag ni sangs rgyas kyi gsung don dam par gang yin zhes yongs su 'dri ba'i rang bzhin can du 'gyur ro/ /shA ri'i</text></item>
<item><p>34a4</p><section>mdo sde</section><text>bu de la mngon pa'i nga rgyal can bdud kyi phyogs la zhen pa/ 'tsho ba'i yo byad lhur len pa/ so so'i skye bo byis pa rnams kyis dgra bcom par bkur ba dag 'byung bar 'gyur te/ de dag de rnams kyi drung du dong nas 'di skad ces</text></item>
<item><p>34a5</p><section>mdo sde</section><text>btsun pa dag chos 'dul ba 'di la rab tu byung nas ci zhig bsgom par bya/ sangs rgyas kyi gsung ni don dam par gang yin zhes 'dri bar byed do/ /shA ri'i bu de nas mngon pa'i nga rgyal can gyi dge slong gnas brtan rgan po rmongs pa</text></item>
<item><p>34a6</p><section>mdo sde</section><text>'khogs pa lam gol bar gzhol ba dag la dge slong gsar bu sngon gyi rgyal ba la lhag par bya ba byas pa de dag gis dris pa na/ 'di skad ces lus kyis legs par spyad pa dang / ngag gis legs par spyad pa dang / yid kyis</text></item>
<item><p>34a7</p><section>mdo sde</section><text>legs par spyad pa dang / tshul khrims kyi sdom pa la gnas pa dang / klog pa dang / 'don pa dang / mang du thos pa la mngon par brtson pa dang / sangs rgyas la yid dang ba ste/ 'di ni rjes su 'thun pa'i bzod pa yin no/ /</text></item>
<item><p>34a8</p><section>mdo sde</section><text>de lta mod kyi sems la dmigs pa nye bar sbyar te/ nam zhig na sdug bsngal gyi phung po chen po 'di spangs par 'gyur zhing mya ngan las 'das pa la dmigs par 'gyur zhes yid la byed pa bskyed par bya'o/ /phung po</text></item>
<item><p>34b1</p><section>mdo sde</section><text>rnams dang / khams rnams dang / skye mched rnams la yid 'byung bar byed pa 'am/ dben par song ste/ yang phung po rnams dang / khams rnams dang / skye mched rnams la mi rtag pa la sogs par yid</text></item>
<item><p>34b2</p><section>mdo sde</section><text>la byed pa dang / yang lus la mi gtsang ba rnam pa du ma'i 'du shes nye bar sgrub par byed de/ de de ltar yid la byed pa na rgyun du zhugs pa'i 'bras bu thob par 'gyur ro/ /phung po de nyid sdug bsngal ba nyid dang / phung po stong pa</text></item>
<item><p>34b3</p><section>mdo sde</section><text>nyid dang / phung po nyam chung ba nyid du yid la byed pa na lan cig phyir 'ong ba'i 'bras bu thob par 'gyur ro/ /de bzhin du phyir mi 'ong ba'i 'bras bu dang / de bzhin du dgra bcom pa nyid</text></item>
<item><p>34b4</p><section>mdo sde</section><text>thob par 'gyur ro/ /'di ni sangs rgyas kyi gsung don dam pa yin te/ 'di lta ste dgra bcom pa nyid thob pa yin no zhes smra bar byed do/ /shA ri'i bu de la dge slong shes rab rnon po 'byung bar 'gyur ba gang yin pa de dag</text></item>
<item><p>34b5</p><section>mdo sde</section><text>gis 'di skad ces/ bdag cag kyang sangs rgyas kyi gsung don dam pa ni 'di yin te/ 'di lta ste dgra bcom pa nyid thob pa de ltar ni shes na/ ji ga phung po lnga rnams yid la byed pas 'thob par 'gyur ram/ 'on te yid</text></item>
<item><p>34b6</p><section>mdo sde</section><text>la byed pa med pas 'gyur zhes dris pa dang / de dag 'di skad ces 'di ltar phung po lnga rnams yid la byed pas 'thob par 'gyur gyi/ yid la byed pa med pas ni ma yin no zhes smras so/ /de dag gis yang 'di skad ces</text></item>
<item><p>34b7</p><section>mdo sde</section><text>ji ga phung po yang gzhan yin la/ yid la byed pa yang gzhan yin nam zhes dris pa dang / de dag gis 'di skad ces phung po yang gzhan yin la yid la byed pa yang gzhan yin no zhes bslus so/ /de dag gis 'di skad</text></item>
<item><p>34b8</p><section>mdo sde</section><text>ces gal te phung po yang gzhan yin la/ yid la byed pa yang gzhan yin zhing de lam bsgoms na mya ngan las 'da' bar 'gyur ba'i phung po gang yin pa de dag dang / yid la byed pa gzhan gang yin pa de 'ga' zhig kyang yod</text></item>
<item><p>35a1</p><section>mdo sde</section><text>par 'gyur ram zhes dris pa dang / de dag gis 'di skad ces phung po gang yin pa de dag dang / yid la byed pa gang yin pa de yang de ltar ma gyur na/ yongs su mya ngan las 'da' bar mi 'gyur ba zhig na/ gang</text></item>
<item><p>35a2</p><section>mdo sde</section><text>gi phyir phung po gang yin pa de dag dang / yid la byed pa gang yin pa de yang yod pas/ des lam bsgom nas yongs su mya ngan las 'da' bar 'gyur ro zhes smra'o/ /shA ri'i bu 'di ltar de'i tshe dge slong de dag phal cher</text></item>
<item><p>35a3</p><section>mdo sde</section><text>de lta bu'i bzod pa can du 'gyur ro/ /shA ri'i bu des na yang sangs rgyas kyi gsung don dam par nyan par 'dus pa'i lha gang yin pa de dag gis de lta bu'i bshad pa thos nas/ g.yang sa chen por rab tu ltung bar 'gyur</text></item>
<item><p>35a4</p><section>mdo sde</section><text>ro zhes skrag pa chen po skye bar 'gyur zhing 'di skad ces/ kye ma'o bcom ldan 'das shAkya thub pa'i bstan pa ni myur du zhi ba dang / myur du nub pa'i bar du 'gyur ro zhes smra'o/ /shA ri'i bu de la dge slong sngon gyi rgyal ba la</text></item>
<item><p>35a5</p><section>mdo sde</section><text>lhag par bya ba byas pa/ dge ba'i rtsa ba nye bar brtan pa/ dge ba'i rtsa ba 'bar bar byas pa gang yin pa de dag ni skyes bu gti mug phung po'i 'du shes dang / gang zag gi 'du shes can gyi gnas brtan rgan po rmongs pas</text></item>
<item><p>35a6</p><section>mdo sde</section><text>'khogs pa/ lam gol ba la zhugs pa/ mngon pa'i nga rgyal dang / log pa'i lta ba can de dag gis smras pa de la mngon par bstod par mi byed cing stan las langs nas 'dong bar 'gyur ro/ /shA ri'i bu de la lha'i</text></item>
<item><p>35a7</p><section>mdo sde</section><text>tshogs mang po dag yid lhag par dga' nas phyogs bzhir da dung bcom ldan 'das shAkya thub pa'i nyan thos rnams gnas pa lta ci zhig ces dbyangs su sgrogs par 'gyur ro/ /de ci'i phyir zhe na/ 'di ltar rigs kyi bu de dag</text></item>
<item><p>35a8</p><section>mdo sde</section><text>ni dge ba'i rtsa ba ngan ngon dang ldan pa ma yin pa'i phyir ro/ /de dag 'di lta bu'i yongs su ma dag pa'i bzod pa la dga' bar mi byed de/ 'di lta ste gang zag tu lta ba ma yin no/ /'di ltar lha mang po 'dus pa des de dag gi bsam</text></item>
<item><p>35b1</p><section>mdo sde</section><text>pa rig nas dga' ba dang yid bde ba skyes te/ lhag par yid dga' nas ched du brjod pa chen po ched du rjod par 'gyur ro/ /shA ri'i bu dge slong yongs su 'dri ba'i rang bzhin can sangs rgyas kyi sras de dag ni dmigs su</text></item>
<item><p>35b2</p><section>mdo sde</section><text>med pa'i bzod pa la dga' bar 'gyur te/ de dag de na lhan cig de lta bu ston par 'gyur ro/ /shA ri'i bu de'i tshe 'di ltar sangs rgyas kyi nyan thos rnams tshogs shing spyod pa lhag par chags pa rnams kyis tshar gcad par</text></item>
<item><p>35b3</p><section>mdo sde</section><text>'gyur ro/ /de ci'i phyir zhe na/ ci nas kyang shin du zil gyis mnan par bya ba'i phyir ro/ /shA ri'i bu 'di ltar de'i tshe nga'i sras nga'i nyan thos rnams kyi yab kyi gnas/ yab kyi spyod yul/ yab kyi rigs rgyud la dga'</text></item>
<item><p>35b4</p><section>mdo sde</section><text>ba'i tshig tsam yang smra bar mi 'gyur na/ gtsug lag khang du gnas pa lta ci smos/ bkur sti bya ba lta ci smos te/ de ni gnas yod pa ma yin no/ /shA ri'i bu ltos shig de bzhin gshegs pa yongs su mya ngan las</text></item>
<item><p>35b5</p><section>mdo sde</section><text>'das pa'i sras shin tu dul ba shin du byang ba dmigs su med pa'i bzod pa can gang yin pa de dag de'i tshe shin du zil gyis gnon pa dang / shin du spangs par gyur pa de'i tshe de bzhin gshegs pa ji snyed cig thibs kyis</text></item>
<item><p>35b6</p><section>mdo sde</section><text>mnan par 'gyur/ gang yang des nga'i sras rnams yab kyi spyod yul gang yin pas bde ba la reg par gnas par 'gyur bar bya ba'i phyir de dag gi don du bskal pa grangs med pa nas bzung ste/ g.yul chen po bcom nas</text></item>
<item><p>35b7</p><section>mdo sde</section><text>chos kyi rgyal srid kyis bskyangs na/ shA ri'i bu 'di ltar gsal zhing rgya che ba'i chos 'dul ba 'di la chom rkun pa chen po'i dge 'dun de dag gis g.yag chen po lta bu'i dge 'dun phye bar 'gyur ro/ /shA ri'i bu 'di</text></item>
<item><p>35b8</p><section>mdo sde</section><text>ltar ngas chos dang 'thun pa'i bla na med pa yang dag par rdzogs pa'i byang chub mngon par rdzogs par sangs rgyas nas/ dge sbyong ngam/ bram ze 'am/ lha 'am bdud dam/ tshangs pa 'am/ sus kyang 'jig rten du chos</text></item>
<item><p>36a1</p><section>mdo sde</section><text>dang 'thun pas ma bskor ba'i bla na med pa'i chos kyi 'khor lo chos dang 'thun pas bskor gyi/ chos dang mi mthun pas ma yin pa'i gnas 'di la lha dang bcas pa'i 'jig rten mngon sum dang dpang du gyur pa yin no/ /</text></item>
<item><p>36a2</p><section>mdo sde</section><text>shA ri'i bu de la 'di lta bu'i gtan tshigs 'di mngon sum du yod bzhin du de bzhin gshegs pa yongs su mya ngan las 'das nas/ bla na med pa yang dag par rdzogs pa'i byang chub 'di yid la byed pa na/ chos dang 'thun pas</text></item>
<item><p>36a3</p><section>mdo sde</section><text>dbang po dris na yang lan ldon par mi nus shing de'i tshe nga'i sras rnams la yang mi 'jigs pa sbyin par mi byed do/ /shA ri'i bu dper na mi 'ga' zhig gis lam po che'i bzhi mdor sbrang rtsi'i bum pa zhig bzhag nas 'di</text></item>
<item><p>36a4</p><section>mdo sde</section><text>skad ces/ gang gi sbrang rtsi'i bum pa 'di las tha na skra'i rtse mo'i cha shas tsam zhig zos na yang de ni rga ba dang 'chi ba med par 'gyur ro zhes smras la/ sbrang rtsi'i bum pa de la lha dang bcas pa'i 'jig rten phal cher gyis</text></item>
<item><p>36a5</p><section>mdo sde</section><text>lag par mtshon cha blangs nas gang gis sbrang rtsi'i bum pa 'di las tha na skra'i rtse mo'i cha shas tsam zhig zos na de'i srog kyang med par 'gyur ro zhes srung zhing sbed par byed do/ /shA ri'i bu de la 'ga' zhig 'di snyam du</text></item>
<item><p>36a6</p><section>mdo sde</section><text>su yang rung sbrang rtsi'i bum pa 'di las tha na skra'i rtse mo'i cha shas tsam zhig zos na yang de kho nas na ba dang 'chi bar mi 'gyur bas ma la bdag gis srog dang yang bsdos te/ sbrang rtsi'i bum pa 'di las zos na/ gal</text></item>
<item><p>36a7</p><section>mdo sde</section><text>te mtshon cha rnams mngon du 'bab mod kyi/ sbrang rtsi'i bum pa 'di las cung zad cig myang bar nus na bdag la mtshon gyis gsod pa'i 'jigs pa yang mi 'byung zhing rga ba dang 'chi ba med pa yang 'thob par 'gyur gor ma</text></item>
<item><p>36a8</p><section>mdo sde</section><text>chag go snyam du bsam nas des srog dang bsdos shing srog la mi blta bar byas te/ sbrang rtsi'i bum pa de la reg pa na srog chags brgya stong phrag du ma'i lag pa nas mtshon cha mngon du 'phen no/ /de ltar mtshon cha</text></item>
<item><p>36b1</p><section>mdo sde</section><text>mngon du 'phen pas 'jigs bzhin du sbrang rtsi'i bum pa las skra'i rtse mo'i cha shas tsam zhig zos nas de de nas langs pa dang / rga ba dang / 'chi ba las yongs su thar par gyur to/ /shA ri'i bu de bzhin du chos dkar po rnams</text></item>
<item><p>36b2</p><section>mdo sde</section><text>kyi bar chad bya ba'i phyir bdud dam bdud kyi ris kyi lha rnams sam/ bdud kyis mngags pa'i dge slong ngam/ dge slong ma 'am/ dge bsnyen nam/ dge bsnyen ma mang po gang yin pa dag rab tu zhugs pa yin no/ /</text></item>
<item><p>36b3</p><section>mdo sde</section><text>shA ri'i bu gang dag de bzhin gshegs pa yongs su mya ngan las 'das pa na stong pa nyid dmigs su med pa'i chos de la som nyi med cing yid gnyis mi za ste 'jug pa dang / gang yang chos de dag la mos par byed pa'i</text></item>
<item><p>36b4</p><section>mdo sde</section><text>sangs rgyas kyi sras dmigs su med pa'i spyod pa bzod pa mchog dang ldan pa de dag dang / gang dag yang chos de dag la mngon par brtson par 'gyur ba ste/ de rnams ni de'i tshe ci nas kyang shin du zil gyis gnon par 'gyur ro/ /</text></item>
<item><p>36b5</p><section>mdo sde</section><text>srog la yang mi ltos par zhes bya ba ni de bzhin du de dag mngon par 'du byed pa med par so sor rtogs par 'gyur zhing sdug bsngal thams cad las yongs su grol bar 'gyur ro/ /shA ri'i bu sbrang rtsi'i bum pa zhes bya ba ni de</text></item>
<item><p>36b6</p><section>mdo sde</section><text>bzhin gshegs pas chos 'dul ba 'di so sor bstan pa'i tshig bla dgas yin te/ 'di lta ste stong pa nyid dang / mtshan ma med pa dang / smon pa med pa'i chos rnams so/ /shA ri'i bu lha dang bcas pa'i 'jig</text></item>
<item><p>36b7</p><section>mdo sde</section><text>rten gyis srung zhing sbed pa zhes bya ba ni lha dang bcas pa'i 'jig rten mi dge ba'i phyogs la rab tu zhen pa dang / bdud kyi phyogs su zhugs pa dang / bdud kyi phyogs la chags pa phal mo che gang yin pa ste/ de dag bdag</text></item>
<item><p>36b8</p><section>mdo sde</section><text>nyid kyang shin tu nyams shing gang dag chos de dag la mngon par brtson par byed pa de dag gi bar chad bya ba'i phyir yang zhugs pa yin no/ /shA ri'i bu mngon pa'i nga rgyal can gyi dge slong gang yin pa de rnams kyang zhes</text></item>
<item><p>37a1</p><section>mdo sde</section><text>bya ba la de dag ni bdud kyi dbang du song ba/ bdud kyi phyogs skyong bar byed pa/ bdud kyi phyogs la chags pa rnams yin te/ de dag kyang stong pa nyid dmigs su med pa'i chos yid la byed pa 'di la smod</text></item>
<item><p>37a2</p><section>mdo sde</section><text>par 'gyur ro/ /shA ri'i bu ma 'ongs pa'i dus na yongs su ma dag pa'i chos ston pa'i dge slong gang yin pa de dag kyang bdag tu dmigs pa dang / sems can du dmigs pa dang / srog tu dmigs pa dang / gang</text></item>
<item><p>37a3</p><section>mdo sde</section><text>zag tu dmigs pa dang / phung por dmigs pa dang / khams su dmigs pa dang / skye mched du dmigs pa dang / srid par dmigs pa dang / lam du dmigs pa dang / mya ngan las 'das par dmigs pa dang / 'bras</text></item>
<item><p>37a4</p><section>mdo sde</section><text>bur dmigs pa dang / thob par dmigs pa dang / ma thob par thob pa'i 'du shes can du 'gyur ro/ /sangs rgyas kyi sde snod tshul khrims 'chal pa tshar gcod pa/</text></item>
<item><p>37a5</p><section>mdo sde</section><text>bam po bzhi pa/ de dag kyang sangs rgyas kyi byang chub zab mo dmigs su med pa'i chos stong pa nyid 'di la smod par 'gyur te/ de dag thams cad ni de bzhin gshegs pas bdud kyi 'khor/ bdud kyi byin gyis</text></item>
<item><p>37a6</p><section>mdo sde</section><text>brlabs pa yin par gsungs so/ /de dag ni sangs rgyas kyi byang chub la nye bar 'tsho bar mi 'gyur ro/ /bdud kyi phyogs kyang rab tu rgyas par 'gyur ro/ /bdud kyi bya ba yang byed par 'gyur ro/ /shA ri'i bu</text></item>
<item><p>37a7</p><section>mdo sde</section><text>de la gang dag bdag med pa dang / sems can med pa dang / srog med pa dang / gang zag med pa dang / dmigs su med pa'i stong pa nyid dang / mtshan ma med pa dang / smon pa med pa'i chos rnams bshad pa na/ skrag</text></item>
<item><p>37a8</p><section>mdo sde</section><text>par 'gyur ba dang / dngang bar 'gyur ba dang / kun du dngang bar 'gyur ba'i khyim pa 'am/ rab tu byung ba de dag thams cad ni sangs rgyas kyi nyan thos rnams kyis bdud kyis mngag pa dang / dge sbyong ma yin par dge sbyong</text></item>
<item><p>37b1</p><section>mdo sde</section><text>ltar bcos pa dang / chos kyi chom rkun gnas pa dang / chos kyi chom rkun pa dang / spre'u dang 'dra bar spyod pa dang / bdud kyi 'khor yin pa de ltar shes par bya'o/ /shA ri'i bu gang dag bdag tu lta ba dang ldan pa dang /</text></item>
<item><p>37b2</p><section>mdo sde</section><text>sems can tu lta ba dang / srog tu lta ba dang / gang zag tu lta ba dang ldan pa de dag thams cad ni chos 'dul ba 'di la bdud kyi phyogs shes bya'o/ /de ci'i phyir zhe na/ shA ri'i bu de bzhin gshegs pas 'dus byas su</text></item>
<item><p>37b3</p><section>mdo sde</section><text>gtogs pa 'di la ni bdag gam/ bdag gi'am/ sems can nam/ srog gam/ gso ba 'am/ skyes bu'am/ gang zag gam/ shed las skyes sam/ shed bu 'am/ byed pa po 'am/ byed du 'jug pa po 'am/</text></item>
<item><p>37b4</p><section>mdo sde</section><text>tshor ba po 'am/ kun du tshor ba po 'am/ lha 'am/ dri za 'am/ rtag pa 'am/ brtan pa 'am/ ther zug gam/ yongs su mi 'gyur ba'i chos rnams kyis stong ngo zhes gsungs pa ni 'di yin te/ mdo sde'i tshig 'di dag</text></item>
<item><p>37b5</p><section>mdo sde</section><text>de dag gis 'dzin par 'gyur/ gzhan la yang ston par 'gyur zhing gang zag tu lta bar yang bying bar 'gyur ba'i phyir ro/ /shA ri'i bu skyes bu dam pa ma yin pa de lta bu de dag ni skal ba ngan pa can zhes bya'o/ /'byed pa</text></item>
<item><p>37b6</p><section>mdo sde</section><text>po zhes bya'o/ /dge 'dun 'byed pa po zhes bya'o/ /kha drangs pa zhes bya'o/ /dge sbyong sun 'byin pa zhes bya'o/ /dge sbyong sre da zhes bya'o/ /ro zhes bya'o/ /ngo 'dzum gnag pa zhes bya'o/ /phra ma can zhes bya'o/ /dge sbyong gi</text></item>
<item><p>37b7</p><section>mdo sde</section><text>rigs can zhes bya'o/ /dge sbyong gi snyigs ma zhes bya'o/ /dge sbyong bkren pa zhes bya'o/ /dge sbyong phal pa zhes bya'o/ /khur blangs pa zhes bya'o/ /de bzhin gshegs pa la gsod pa zhes bya'o/ /mtshams med pa dang ldan</text></item>
<item><p>37b8</p><section>mdo sde</section><text>pa zhes bya'o/ /sdig pa'i grogs po zhes bya'o/ /tshul khrims 'chal pa zhes bya'o/ /log par lta ba zhes bya'o/ /mu stegs pa zhes bya'o/ /bar chad byed pa zhes bya'o/ /sdig pa dang 'grogs pa zhes bya'o/ /mdangs</text></item>
<item><p>38a1</p><section>mdo sde</section><text>'joms par byed pa zhes bya'o/ /rma dang bcas pa zhes bya'o/ /zug rngu dang bcas pa zhes bya'o/ /snyigs ma dang bcas pa zhes bya'o/ /chog mi shes pa zhes bya'o/ /yongs su gdung ba dang bcas pa zhes bya'o/ /sgyu</text></item>
<item><p>38a2</p><section>mdo sde</section><text>ma zhes bya'o/ /rab rib dang mun par lhung ba zhes bya'o/ /tshang tshing du rgyu ba zhes bya'o/ /rgyun gyi rjes su spyod pa zhes bya'o/ /rjes su chags pa la spyod pa zhes bya'o/ /gzhan sbed pa zhes bya'o/ /sems can dmyal ba pa zhes bya'o/ /</text></item>
<item><p>38a3</p><section>mdo sde</section><text>dud 'gro'i skye gnas pa zhes bya'o/ /gshin rje'i 'jig rten pa zhes bya'o/ /lha ma yin gyi ris pa zhes bya'o/ /rigs pa med pa zhes bya'o/ /grol ba med pa zhes bya'o/ /ngan g.yo can zhes bya'o/ /tshul 'chos pa zhes</text></item>
<item><p>38a4</p><section>mdo sde</section><text>bya'o/ /thob kyis 'jal ba zhes bya'o/ /gzhogs slongs pa zhes bya'o/ /rnyed pa dang bkur sti lhur len pa zhes bya'o/ /lhag par zhen pa zhes bya'o/ /khyim sun 'byin pa zhes bya'o/ /pho nyas nyon mongs pa zhes bya'o/ /pho nya mngag</text></item>
<item><p>38a5</p><section>mdo sde</section><text>gzhug pa zhes bya'o/ /rgod pa zhes bya'o/ /khengs pa zhes bya'o/ /mi brtan pa zhes bya'o/ /btsam pa med pa zhes bya'o/ /tshig zlos bu can zhes bya'o/ /le lo can zhes bya'o/ /brtson 'grus zhan pa zhes bya'o/ /sems mnyam</text></item>
<item><p>38a6</p><section>mdo sde</section><text>par ma bzhag pa zhes bya'o/ /sems 'khrugs pa zhes bya'o/ /dran pa nyams pa zhes bya'o/ /phal pa'i dbang po can zhes bya'o/ /shes rab 'chal pa zhes bya'o/ /lug ltar lkugs pa zhes bya'o/ /ngan par bsgrags pa zhes</text></item>
<item><p>38a7</p><section>mdo sde</section><text>bya'o/ /nyes par rtogs pa zhes bya'o/ /dge sbyong gi dri ma zhes bya'o/ /'dod chags kyis bcom pa zhes bya'o/ /zhe sdang gis bcom pa zhes bya'o/ /gti mug gis bcom pa zhes bya'o/ /nga rgyal gyis bcom pa zhes bya'o/ /chom rkun</text></item>
<item><p>38a8</p><section>mdo sde</section><text>pa zhes bya'o/ /g.yon can zhes bya'o/ /bu ngan pa zhes bya'o/ /slu ba pa zhes bya'o/ /rtsod pa la dga' ba zhes bya'o/ /rtsod pas sbags pa zhes bya'o/ /rtsod pa len pa zhes bya'o/ /rtsod pa la gnas pa zhes bya'o/ /yongs su ma grol</text></item>
<item><p>38b1</p><section>mdo sde</section><text>ba zhes bya'o/ /yongs su ma dag pa zhes bya'o/ /mya ngan gyis bcom pa zhes bya'o/ /mya ngan gyis dkrugs pa zhes bya'o/ /dge sbyong tsam zhes bya'o/ /dge sbyong gis mdud pa zhes bya'o/ /dge sbyong gtum po zhes bya'o/ /dge sbyong rul</text></item>
<item><p>38b2</p><section>mdo sde</section><text>pa zhes bya'o/ /dge sbyong sbun pa zhes bya'o/ /dge sbyong klan ka tshol ba zhes bya'o/ /dgang dka' ba zhes bya'o/ /gso dka' ba zhes bya'o/ /blo gros 'chal pa zhes bya'o/ /nyes par gnas pa zhes bya'o/ /'phags pa ma yin pa zhes bya'o/ /</text></item>
<item><p>38b3</p><section>mdo sde</section><text>'dzem pa med pa zhes bya'o/ /ngo tsha med pa zhes bya'o/ /mgo bcad pa zhes bya'o/ /rnam par brtags pa zhes bya'o/ /bsags pa dang kun nas bsags pa zhes bya'o/ /'bras gdug pa can zhes bya'o/ /khong 'bras can zhes bya</text></item>
<item><p>38b4</p><section>mdo sde</section><text>bya'o/ /zhen pa dang nyes pa dang rmongs pa zhes bya'o/ /brkam chags dang zhen pa zhes bya'o/ /kun nas bcings pa zhes bya'o/ /ngan pas gos shing rmongs pas gtugs pa zhes bya'o/ /stong pa can dang / zad pa can dang /</text></item>
<item><p>38b5</p><section>mdo sde</section><text>nyams pa can zhes bya'o/ /stong pa dang / zad pa dang / nyams pa zhes bya'o/ /shA ri'i bu ci'i phyir stong pa dang / zad pa dang / nyams pa zhes bya zhe na/ sangs rgyas kyis bsngags pa dang / skyes bu dam pa'i mtshan nyid dang / dge sbyong</text></item>
<item><p>38b6</p><section>mdo sde</section><text>gi chos dang / dge sbyong gi yon tan dang / dge sbyong gi cho ga dang / dge sbyong gi tshul rnams las yongs su nyams shing shin du yongs su nyams pa ste/ shA ri'i bu de'i phyir stong pa dang / zad pa dang / nyams pa zhes bya'o/ /</text></item>
<item><p>38b7</p><section>mdo sde</section><text>'phags pa'i gsung rab 'di las phyi rol tu gyur pa'i phyir/ des na nyams pa zhes bya'o/ /sangs rgyas kyi byang chub 'di las tha dad par byed cing dmigs su med pa'i stong pa nyid dang / mtshan ma med pa dang / smon pa med pa'i</text></item>
<item><p>38b8</p><section>mdo sde</section><text>mtshan nyid kyi chos las tha dad par byed pas shA ri'i bu des na stong pa dang zad pa dang nyams pa zhes bya'o/ /yang dag pa ma yin pa la zhen pa dang snying po med pa la zhen pa de dag ni bdud sdig can dga' bar byed du 'jug pa</text></item>
<item><p>39a1</p><section>mdo sde</section><text>yin no/ /de dag ni tshul khrims sam/ 'jig rten pa'i spyod tshul thams cad kyis byis pa so so'i skye bo rnams dang mtshungs pa yin no/ /skyes bu dam pa ma yin pa de dag gang zhig dang ldan pa ma yin pa'i bzod</text></item>
<item><p>39a2</p><section>mdo sde</section><text>pa dang ldan pa zhes bya ste/ spong ba pa rnams dang mtshungs pa ma yin/ mnyam pa ma yin 'dra ba ma yin te/ dmigs pa'i lta ba can rnams ni dge sbyong gi yon tan dang / dge sbyong</text></item>
<item><p>39a3</p><section>mdo sde</section><text>gi chos dang / dge sbyong gi cho ga dang / dge sbyong gi tshul las phyi rol du gyur pa'i phyir bye ba brgya stong gi cha tsam du yang nye bar mi 'gro ste/ shA ri'i bu des na stong pa dang zad pa dang nyams pa zhes bya'o/ /'jig rten gyi zang</text></item>
<item><p>39a4</p><section>mdo sde</section><text>zing la lhag par zhen pa dge sbyong du khas 'che ba de dag ni dge sbyong ma yin par dge sbyong ltar bcos pa/ dad pas byin pa la longs spyod par byed pa/ rtag tu chom rkun pa'i rtags thogs pa/ rgyal mtshan snyol bar</text></item>
<item><p>39a5</p><section>mdo sde</section><text>byed pa yin te/ ji ltar yongs su dag pa'i yon gnas 'jig rten pa'i bsod nams kyi zhing rnams kyis yongs su longs spyad pa ltar kham gcig tsam yang yongs su dag par longs spyod par mi byed pas de dag ni yongs</text></item>
<item><p>39a6</p><section>mdo sde</section><text>su longs ma spyad pa/ rigs pa med pa/ grol ba med pa yin pas/ shA ri'i bu des na stong pa dang / nyams pa dang / zad pa zhes bya'o/ /shA ri'i bu 'di ji snyam du sems/ khyim pa srog gcod pa dang / ma byin par</text></item>
<item><p>39a7</p><section>mdo sde</section><text>len pa dang / 'dod pa rnams la log par spyod pa dang / brdzun du smra ba dang / phra ma'i tshig dang / tshig rtsub po dang / tshig kyal pa dang / brnab sems dang / gnod sems dang / log par lta ba gang yin pa</text></item>
<item><p>39a8</p><section>mdo sde</section><text>zhig yod par gyur la/ srog gcod pa'i khyim pa de 'dug nas ci nas kyang rtag par rgyun du srog gcod cing 'tshe bar byed dam/ 'on te dus thams cad du ni ma yin/ gsol pa/ bcom ldan 'das srog gcod</text></item>
<item><p>39b1</p><section>mdo sde</section><text>pa'i khyim pa mchis kyang rtag par rgyun du srog chags rnams kyi srog la 'tshe bar mi bgyid de/ bcom ldan 'das srog gcod pa'i khyim pa gang zhig gdugs gcig gam/ mtshan gcig srog mi 'gum shing 'tshe bar</text></item>
<item><p>39b2</p><section>mdo sde</section><text>mi bgyid pa ni ches ngo mtshar lags kyi/ bcom ldan 'das srog gcod pa'i khyim pa gang zhig gdugs gcig gam mtshan gcig srog chags rnams kyi srog la 'tshe bar bgyid pa ni ngo mtshar mi che lags so/ /shA ri'i</text></item>
<item><p>39b3</p><section>mdo sde</section><text>bu 'di ji snyam du sems/ ma byin par len pa'i khyim pa gang zhig ma byin par mi len pa dang / gang yang ma byin par len pa gang ngo mtshar che/ gsol pa/ bcom ldan 'das ma byin par len pa'i khyim pa gang zhig gdugs</text></item>
<item><p>39b4</p><section>mdo sde</section><text>gcig gam mtshan gcig ma byin par mi len pa ni ches ngo mtshar lags kyi/ bcom ldan 'das ma byin par len pa'i khyim pa gang zhig gdugs gcig gam/ mtshan gcig gam/ gdugs gnyis sam/ gsum 'am/</text></item>
<item><p>39b5</p><section>mdo sde</section><text>dgung zla 'am/ dgung zla phyed kyi bar du ma byin par len cing ma byin par blangs pa ni ngo mtshar mi che lags so/ /bka' stsal pa/ shA ri'i bu 'di ji snyam du sems/ 'dod pa rnams la log par spyod pa'i khyim pa</text></item>
<item><p>39b6</p><section>mdo sde</section><text>gang zhig 'dod pa rnams la log par spyod pa dang / gang zhig 'dod pa rnams la log par mi spyod pa dang / de bzhin du brdzun du smra ba dang / phra ma'i tshig dang / tshig rtsub po dang / tshig kyal pa dang / brnab sems dang /</text></item>
<item><p>39b7</p><section>mdo sde</section><text>gnod sems mi spyod pa gang ngo mtshar che/ shA ri'i bu 'di ji snyam du sems/ log par lta ba'i khyim pa gang zhig log pa'i lta ba yid la byed pa dang / gang zhig log pa'i lta ba yid la mi byed pa gang ngo mtshar che/ gsol</text></item>
<item><p>39b8</p><section>mdo sde</section><text>pa/ bcom ldan 'das 'dod pa rnams la log par spyod pa'i khyim pa gang zhig gdugs gcig gam mtshan gcig 'dod pa rnams la log par mi spyod pa ni ches ngo mtshar lags kyi/ bcom ldan 'das 'dod pa rnams</text></item>
<item><p>40a1</p><section>mdo sde</section><text>la log par spyod pa'i khyim pa gang zhig gdugs gcig gam mtshan gcig 'dod pa rnams la log par spyod pa ni ngo mtshar mi che lags so/ /gang zhig 'dod pa rnams la log par mi spyod pa ches ngo mtshar</text></item>
<item><p>40a2</p><section>mdo sde</section><text>lags pa de bzhin du bcom ldan 'das brdzun du smra ba dang / phra ma'i tshig dang / tshig rtsub po dang / tshig kyal pa dang / brnab sems dang / gnod sems la yang gnod sems dang ldan pa'i khyim pa gang zhig gdugs gcig</text></item>
<item><p>40a3</p><section>mdo sde</section><text>gam/ mtshan gcig gnod sems mi bgyid pa ni ches ngo mtshar lags kyi/ bcom ldan 'das gnod sems dang ldan pa'i khyim pa gang zhig gdugs gcig gam mtshan gcig gnod sems bgyid pa ni ngo mtshar mi che lags</text></item>
<item><p>40a4</p><section>mdo sde</section><text>so/ /bcom ldan 'das log pa'i lta ba can ni lan 'ga' yang yang dag pa'i lta ba can du mi 'gyur la/ lan 'ga' yang yang dag pa'i lta ba yid la mi bgyid pas/ bcom ldan 'das bdag ni mi dge ba'i las kyi lam bcu</text></item>
<item><p>40a5</p><section>mdo sde</section><text>po 'di rnams las log par lta ba ni thams cad du kha na ma tho ba chen po dang bcas pa lags so zhes mchi lags so/ /bcom ldan 'das de ci'i slad du zhe na/ 'di ltar log pa'i lta ba can ni lta ba nyams pas rtag par rgyun</text></item>
<item><p>40a6</p><section>mdo sde</section><text>du kun nas nyon mongs pa'i sems dang / yongs su ma dag pa'i sems su 'gyur lags so/ /bcom ldan 'das kyis bka' stsal pa/ shA ri'i bu khyod la go bar bya'o/ /khong du chud par bya'o/ /shA ri'i bu srog gcod pa'i mi</text></item>
<item><p>40a7</p><section>mdo sde</section><text>gang zhig nyi ma re re zhing srog chags bye ba brgya stong gi srog la 'tshe bar byed pa dang / ma byin par len pa'i mi gang zhig nyi ma re re zhing khyim bye ba brgya stong nas nor dang / 'bru dang / gser dang / dngul dang / rang gi nor thams cad 'phrog</text></item>
<item><p>40a8</p><section>mdo sde</section><text>par byed pa dang / 'dod pa rnams la log par spyod pa'i mi gang zhig rtag par rgyun du dub pa med par 'dod pa rnams la log par spyod pa dang / brdzun du smra ba'i mi gang zhig nyin mtshan rtag par rgyun du brdzun gyi tshig smra bar byed de/</text></item>
<item><p>40b1</p><section>mdo sde</section><text>bden pa'i rjes su 'thun pa 'am/ bden pa'i rjes su 'gro ba'i tshig gcig tsam yang mi smra bas rtag par tshig yongs su ma dag par byed pa dang / phra ma'i tshig smra ba'i mi gang zhig rtag par rgyun du 'khrug pa la dga'/ 'khrug pa la mgu</text></item>
<item><p>40b2</p><section>mdo sde</section><text>bar byed pas 'khrug par byed pa'i tshig smra ste/ 'thun pa rnams 'byed par byed cing / phye ba rnams ni lhag par yang 'byed par byed pas/ lhag par yang sbed pa dang / tshig rtsub po smra bar byed pa'i mi gang zhig rtag par rgyun du rtsod pa'i</text></item>
<item><p>40b3</p><section>mdo sde</section><text>gtam la sbyor ba'i rjes su brtson par gnas te/ tshig 'jam po gcig tsam yang mi smra ba dang / tshig kyal pa smra ba'i mi gang zhig de gzhan dris pa na/ gzhan du smra ste/ bden par mi smra zhing gzhan gyi tshig 'khrugs par bya ba'i phyir</text></item>
<item><p>40b4</p><section>mdo sde</section><text>tshig brgyud pa ste/ yud tsam la tshig brgya 'am stong smra bar byed na/ nyin par ram mtshan mo lta la ci smos te/ tshig kyal pa smra ba dang / brnab sems can gyi mi gang zhig rtag par rgyun du mnyam pa dang mi mnyam pas gzhan gyis</text></item>
<item><p>40b5</p><section>mdo sde</section><text>yongs su bzung ba'i yo byad rnams la mngon par zhen par byed/ lhag par 'brang bar byed pa dang / gnod sems can gyi mi gang zhig rtag par rgyun du 'tshe bas khro ba dang / 'khon du 'dzin pa yongs su rdzogs par bya ba'i phyir lhag par bdo</text></item>
<item><p>40b6</p><section>mdo sde</section><text>bar byed pa dang / log par lta ba'i mi gang zhig lta ba nyams pas rtag par rgyun du lam gol ba la gzhol zhing / yang dag pa'i lta ba yid la byed pa'i sems gcig tsam yang skyed par mi byed na/ shA ri'i bu 'di ji snyam du sems/ ji ga</text></item>
<item><p>40b7</p><section>mdo sde</section><text>mi dge ba bcu'i las kyi lam de lta bu dang ldan pa'i mi de dag bsod nams ma yin pa'i phung po mang du mngon par 'du byed par 'gyur ram/ bcom ldan 'das mang du 'gyur lags so/ /bde bar gshegs pa mang du 'gyur lags so/ /</text></item>
<item><p>40b8</p><section>mdo sde</section><text>shA ri'i bu khyod la go bar bya'o/ /khong du chud par bya'o/ /gang yang mi dge ba bcu'i las kyi lam de lta bu dang ldan pa'i mi de dag rtag par rgyun tu bar chad med par lo brgya'i bar du bsod nams ma yin pa'i phung po bsags pa bas/</text></item>
<item><p>41a1</p><section>mdo sde</section><text>dge slong tshul khrims ral ba gang zhig bstan pa 'di la drang srong gi rgyal mtshan gyis g.yogs nas dad pas byin pa la zhag gcig longs spyod par byed na/ de bas ni ches mang du mi dge ba'i rtsa ba mngon par 'du byed par</text></item>
<item><p>41a2</p><section>mdo sde</section><text>'gyur ro/ /de'i phyir tshul khrims ral ba'i dge slong 'di ni nyin zhag gcig dad pas byin pa la longs spyod na de nyid de dag las mi dge ba'i rtsa ba ches mang du mngon par 'du byed pa yin te/ 'di lta ste tshul khrims ral ba'i dge</text></item>
<item><p>41a3</p><section>mdo sde</section><text>slong nyin zhag gcig dad pas byin pa la longs spyod par byed pa yin no/ /de ci'i phyir zhe na/ shA ri'i bu 'di ltar srog gcod pa'i mi ni skye bo mang pos ngo shes par bya ba dang / skye bo mang pos rig par bya ba dang / skye bo mang pos smad</text></item>
<item><p>41a4</p><section>mdo sde</section><text>pa'i 'os yin no/ /de ni thams cad kyi tshul khrims 'chal pa zhes bya ba dang / gtum po zhes bya ba dang / sdig can zhes bya ba dang / bshung ba zhes bya ba dang / mi gtsang ba zhes bya ba dang / mi dge ba zhes bya ba dang / dge legs</text></item>
<item><p>41a5</p><section>mdo sde</section><text>ma yin pa zhes bya ba dang / yon tan med pa zhes bya ba dang / yon tan dang bral ba zhes bya bar grags shing yongs su spang bar bya ba'i 'os su 'gyur ro/ /de ni skye bo mang pos kyang lhag par yang yon tan med do zhes bya bar</text></item>
<item><p>41a6</p><section>mdo sde</section><text>shes par 'gyur ro/ /shA ri'i bu de lta mod kyi srog gcod pas srog chags kyi srog la gnod par byas nas res 'ga' bdag la rnam par smin pa mi sdug par 'gyur bas bdag gi 'di ni cha ma yin no zhes smod pa'i 'du shes skye</text></item>
<item><p>41a7</p><section>mdo sde</section><text>bar 'gyur yang / de ni skye bo rnams kyis tshul khrims 'chal pa de ltar yang dag par shes te/ de la chung ngu yon tan skra'i rtse mo brgyar gshags pa'i cha tsam 'am/ yung 'bru bye ba brgya stong du gshags pa'i cha tsam yang</text></item>
<item><p>41a8</p><section>mdo sde</section><text>rtog par mi byed na/ de la yon gnas su sems pa lta ci smos/ de la yon dbul ba dang / skal ba bzang po dang ldan pa dang / rnam par smin pa bde ba dang mtho ris su 'byung ba dang / gong ma'i char 'gro ba'i 'os su</text></item>
<item><p>41b1</p><section>mdo sde</section><text>'gyur ba lta ci smos te/ de ni gnas yod pa ma yin no/ /gang yang de'i bu dang bu mo dang / grogs po dang / nye du dang / snag gi gnyen mtshams dang 'brel pa de dag kyang de'i tshul khrims 'chal par yang dag par shes nas</text></item>
<item><p>41b2</p><section>mdo sde</section><text>de dag gis de mthong na ldang bar mi byed/ mngon du smra bar mi byed na/ bkur sti bya ba gzhan lta ci smos te/ de ni gnas yod pa ma yin no/ /de las des bsgrubs pa'i longs spyod gang yin pa de dag gis bu dang bu mo dag</text></item>
<item><p>41b3</p><section>mdo sde</section><text>gi 'tsho ba byed par 'gyur ro/ /shA ri'i bu gang gi phyir rngon pa yang 'di lta bu'i yon gnas su 'gyur ba'i dus de dang de yod de/ las gang gi rnam par smin pas 'phags pa rnams dang phrad nas gal te dge slong ngam/ dge</text></item>
<item><p>41b4</p><section>mdo sde</section><text>slong ma 'am/ dge bsnyen nam/ dge bsnyen ma 'ga' zhig gis srog gcod pa las yid 'byung bar 'gyur ba yang dag par 'dzin du bcug ste/ de rgyun de las log cing gal te srog gcod pa spang ba'i phyir bstan pa 'di</text></item>
<item><p>41b5</p><section>mdo sde</section><text>la dad pa rnyed nas khyim nas khyim med par rab tu byung ste/ de sgrib pa med par bya ba'i phyir sangs rgyas rnams dang / sangs rgyas kyi nyan thos rnams rab tu byung ba'i rjes su rab tu byung nas dge ba'i bshes gnyen rnams la</text></item>
<item><p>41b6</p><section>mdo sde</section><text>bsten cing bsnyen te bkur sti byed pa na/ dge sbyong gi sa 'thob par 'gyur zhing / de mthong ba'i chos la myong bar 'gyur ba'i sdug bsngal skyes pa gang yang rung ba dag gis de sgrib pa med par byas nas 'phags pa'i lam skye bar 'gyur</text></item>
<item><p>41b7</p><section>mdo sde</section><text>zhing ngan song las kyang yongs su thar bar 'gyur ro/ /shA ri'i bu 'di na yang dge slong sdig can dge sbyong ma yin par dge sbyong ltar bcos pa/ tshangs par spyod pa ma yin par tshangs par spyod par khas 'che ba dag dge ba'i chos thams</text></item>
<item><p>41b8</p><section>mdo sde</section><text>cad 'gog pa yin no/ /dge ba'i rtsa ba thams cad yang dag par bcad pa yin no/ /des dge ba'i rtsa ba thams cad nyams par byas pas dge ba gang la yang bya ba'i mthu med par 'gyur ro/ /smad pa'i lam sems can</text></item>
<item><p>42a1</p><section>mdo sde</section><text>dmyal ba'i 'khor du lhung ba/ lam stor ba/ lam bkag pa/ gzi brjid nyams pa/ mdog nyams pa/ dpe blang du med pa/ dge ba'i yan lag nyams pa/ lhod pa/ 'bab stegs yongs su nyams</text></item>
<item><p>42a2</p><section>mdo sde</section><text>pa/ log pa'i 'bab stegs su zhugs pa/ nyes pa bsgrags pa/ nyes par rtogs pa/ gdol pa lta bu/ ngang tshul zhig pa/ zhi ba don med par spyod pa/ dur khrod dang mtshungs pa cho ga yongs su nyams pa de ni nga'i bstan</text></item>
<item><p>42a3</p><section>mdo sde</section><text>pa 'di la lam sun 'byin pa/ chos kyi rkun mar gnas pa/ 'thab krol ba/ nyan rna ba/ bdud kyi mngag gzhug pa/ phra ma'i tshig can/ gcugs pa rnams kyis mnyan par mi 'os pa yin no/ /shA ri'i bu ji ltar seng ge'i dbus</text></item>
<item><p>42a4</p><section>mdo sde</section><text>na wa 'am 'khor los sgyur ba'i dbus na ma ning ngam/ lha'i 'khor gyi dbus na spre'u 'am/ klu'i rgyal po'i dbus na longs spyod dang bral ba 'am/ lha'i mig can gyi dbus na dmus long 'am/ mdab bzangs bya'i rgyal po'i</text></item>
<item><p>42a5</p><section>mdo sde</section><text>dbus na srog chags pad pa 'dug pa de bzhin du/ shA ri'i bu nga'i nyan thos kyi dbus na tshul khrims ral pa'i dge slong 'dug pa lha brgya stong phrag du mas mthong na yid mi bde ba chen po so sor myong bar 'gyur na/ bdud kyi pho</text></item>
<item><p>42a6</p><section>mdo sde</section><text>nya de gso sbyong gi las sam dgag dbye'i las lta ci smos/ de ni bdud kyi mngag gzhug pa yin te/ des sangs rgyas kyi byang chub yang dag phul 'di thos nas khyim pa rnams la sgrogs pa na de la ma dad pa'i lha dang / klu dang /</text></item>
<item><p>42a7</p><section>mdo sde</section><text>gnod sbyin kha cig gad rgyangs chen pos gad mo 'debs shing / rta cang shes rnams kyi dbus na rta rgod dang 'dra bar dge slong sdig can sbed pa 'chab pa 'di stan 'di la ci'i phyir 'dug ces 'phya bar byed do/ /de ltar skyes bu dam</text></item>
<item><p>42a8</p><section>mdo sde</section><text>pa ma yin pas bdag la shes pa 'am lta ba ni 'ga' yang med pa ma yin no zhes mi sems pas/ de lha dang mi dang bdag la slu bar byed pa yin no/ /ltos shig /'di ni lha dang bcas pa'i 'jig rten gyi chom rkun pa yin no/ /</text></item>
<item><p>42b1</p><section>mdo sde</section><text>de ni de ltar lhas kyang yon tan ma yin pa dang ldan par shes bzhin du dad pas byin pa la longs spyod par byed do/ /mngon du smra ba dang / phyag dang / ldang ba dang / thal mo sbyar ba dang / 'dud pa'i las bdag gir byed do/ /</text></item>
<item><p>42b2</p><section>mdo sde</section><text>khyim pa dang / rab tu byung ba las rigs nyams pa dang / bshung ba dang / dur khrod kyi ro dang 'dra bar spyod pa yin no/ /de chos gos ma byin pa la gyon par byed do/ /lhung bzed ma byin pa la longs spyod par byed do/ /zas</text></item>
<item><p>42b3</p><section>mdo sde</section><text>ma byin pa la longs spyod par byed do/ /gdugs dang mchil lham ma byin pa la longs spyod par byed do/ /bsod snyoms spyod pa ma byin pa la longs spyod par byed do/ /gnas mal ma byin pa la longs spyod par byed do/ /</text></item>
<item><p>42b4</p><section>mdo sde</section><text>gding ba ma byin pa la longs spyod par byed do/ /g.yog pa ma byin pa la longs spyod par byed do/ /gtsug lag khang ma byin pa la longs spyod par byed do/ /chu snod ma byin pa la longs spyod par byed do/ /'chag pa dang 'dug</text></item>
<item><p>42b5</p><section>mdo sde</section><text>pa ma yin pa la longs spyod par byed do/ /khab ral ma byin pa la longs spyod par byed do/ /'di ltar shar dang / lho dang / nub dang / byang gi phyogs gang du gom pa 'dor ba de yang ma byin par gom pa 'dor ba yin no/ /spyod</text></item>
<item><p>42b6</p><section>mdo sde</section><text>lam na yang chom rkun byed do/ /kun du brtags shing yang chom rkun byed do/ /lta ba yang / g.yas g.yon du lta ba dang / bskum pa dang / brkyang ba dang / snam sbyar dang / lhung bzed dang / chos gos gyon pa na yang chom rkun</text></item>
<item><p>42b7</p><section>mdo sde</section><text>byed do/ /de'i lus dang ngag dang sems kyi g.yo ba dang rtsom pa gang yin pa de dag thams cad du yang chom rkun byed do/ /de'i skra 'dreg tu 'jug pa gang yin pa de dag kyang chom rkun pa'i skra 'dreg tu 'jug pa yin no/ /shA ri'i bu</text></item>
<item><p>42b8</p><section>mdo sde</section><text>tshul khrims kyi sbyor ba zhig pa'i dge slong rnams kyi g.yo ba dang / sems pa dang / spyod pa dang / yongs su spyod pa de dag thams cad ni chom rkun pa yin no zhes gsung ngo / /shA ri'i bu chung ngu na dge slong sdig can de'i lag pa 'khru ba</text></item>
<item><p>43a1</p><section>mdo sde</section><text>dang / bshang ba dang / gci ba byed na yang chom rkun pa yin no zhes gsung ngo / /de ci'i phyir zhe na/ shA ri'i bu 'dzam bu'i gling 'di ni rgyal po dang / rgyal po'i blon po chen po dang / mi dang mi ma yin pa rnams kyis yongs</text></item>
<item><p>43a2</p><section>mdo sde</section><text>su gzung ba yin na/ skyes bu gti mug 'di ni lha dang mi'i chom rkun pa yin no/ /shA ri'i bu rnam grangs 'dis kyang rgyal po 'am/ rgyal po'i blon po chen po dag /chom rkun pa 'di ni yon tan gyis bdag cag pas ches gtso</text></item>
<item><p>43a3</p><section>mdo sde</section><text>bo 'am/ ches khyad par du 'phags pa yin no bar cung zad kyang rtog par mi byed do/ /shA ri'i bu yang rgyal po 'am/ rgyal po'i blon po chen po dag ni tshul khrims ral pa'i dge slong drang srong gi rgyal mtshan gyis g.yogs pa</text></item>
<item><p>43a4</p><section>mdo sde</section><text>la yon tan yod par 'du shes par mi byed pas/ de'i phyir de dag sa la gom pa gcig 'dor ba yang rjes su ma gnang ngo / /shA ri'i bu de la skyes bu dam pa ma yin pa la rjes su ma gnang ba de lta bu gang ci yang rung</text></item>
<item><p>43a5</p><section>mdo sde</section><text>mchil ma dor ba tsam de thams cad kyang dad pas byin pa yin no/ /shA ri'i bu rnam grangs 'dis kyang dge slong sdig can ni nyin mtshan rtag par rgyun du chom rkun pa'i spyod pa kho na spyod par byed/ chom rkun pa'i g.yo ba kho na g.yo</text></item>
<item><p>43a6</p><section>mdo sde</section><text>bar byed de/ shA ri'i bu thams cad kyi chom rkun pa zhe 'am/ chom rkun par grags pa zhe 'am/ thams cad 'phrog pa zhes bya ba de ni dge slong sdig can gyi tshig bla dgas yin no/ /shA ri'i bu rnam grangs 'dis kyang dge</text></item>
<item><p>43a7</p><section>mdo sde</section><text>slong sdig can ni lha dang bcas pa'i 'jig rten gyi chom rkun pa zhes bya'o/ /shA ri'i bu lha dang bcas pa'i 'jig rten gyi chom rkun pa gang yin pa des ni dad pas byin pa'i chu phor bu gang yang yongs su sbyang bar nus sam/</text></item>
<item><p>43a8</p><section>mdo sde</section><text>gsol pa/ bcom ldan 'das rngo mi thog lags so/ /bka' stsal pa/ shA ri'i bu de la mi dge ba las ji skad brjod par bya/ sdig can gyi dge slong las ji skad brjod par bya/ shA ri'i bu tshul khrims ral ba'i dge</text></item>
<item><p>43b1</p><section>mdo sde</section><text>slong 'di ni gang yang lha dang bcas pa'i 'jig rten gyi chom rkun pa nyes pa chen po'i skyon can yin te/ shA ri'i bu de bzhin gshegs pas don 'di la gzigs nas/ 'di skad ces lcags kyi thu lum me lce 'bar ba lta bu za ba ni bla'i tshul khrims</text></item>
<item><p>43b2</p><section>mdo sde</section><text>'chal pa ma bsdams pa'i yul 'khor gyi bsod snyoms za ba ni de lta ma yin to zhes gsungs so/ /shA ri'i bu yang tshul khrims 'chal pa'i dge slong ni rigs nyams pa dang / dpe blangs du med pa dang / de'i lus yongs su</text></item>
<item><p>43b3</p><section>mdo sde</section><text>gdungs pa dang / sems yongs su gdungs pa yin/ rmi lam du sdig pa rmi ba yin/ gcig pu la mngon par mi dga' ba dang / dben par song nas dbugs ring du 'dren pa dang / dge slong tshul khrims dang ldan pa rnams</text></item>
<item><p>43b4</p><section>mdo sde</section><text>kyi mdun du zhum pa dang / kun du zhum pa dang / bag 'khums pa dang / bag tsha ba yin/ dad pas byin pa len na yang phyogs 'khrugs pa'i sems dang ldan pa yin/ zang zing la zhen pa dang / ro'i sred pa la zhen pa yin te/ lus</text></item>
<item><p>43b5</p><section>mdo sde</section><text>zhig nas shi ba'i 'og tu ngan song ngan 'gro log par ltung ba sems can dmyal ba rnams su skye bar 'gyur ro/ /shA ri'i bu 'di yang dge slong tshul khrims 'chal pa'i 'chal pa'i tshul khrims kyi skyon bdun pa yin te/ ngan song</text></item>
<item><p>43b6</p><section>mdo sde</section><text>rab tu rdzogs par bya ba'i phyir zhugs pa yin no/ /shA ri'i bu gzhan yang tshul khrims 'chal pa'i dge slong ni bre mo'i gtam la dga' ba dang / bre mo gtam la mngon par dga' ba dang / phrag dog can yin no/ /tshul</text></item>
<item><p>43b7</p><section>mdo sde</section><text>khrims 'chal pa'i 'khor can yin no/ /tshul khrims 'chal pa sten pa dang / tshul khrims kyi gtam la mi dga' ba yin no/ /mdo sde zab mo 'di lta bu dag dang mi mthun par byed pa yin no/ /mdo sde 'di lta bu 'di</text></item>
<item><p>43b8</p><section>mdo sde</section><text>dag smra ba la mi mthun par byed cing rtsod pa dang / stan la mngon par mi dga' ba dang / phyogs dang phyogs 'tshams su lta bar byed pa dang / lag pas gdong 'gebs pa dang / bar snang la lta bar byed pa dang / stan las</text></item>
<item><p>44a1</p><section>mdo sde</section><text>langs te 'gro ba dang / de bzhin gshegs pa'i gsung la smod pa dang / chos smra ba la khro bar byed pa yin no/ /de mi dge ba de dang ldan pa'i lus dang ngag dang yid kyi nyes par spyod pas ngan song du</text></item>
<item><p>44a2</p><section>mdo sde</section><text>'gro bar 'gyur ro/ /shA ri'i bu 'di yang dge slong tshul khrims 'chal pa'i 'chal pa'i tshul khrims kyi skyon brgyad pa yin te/ ngan song rab tu rdzogs par bya ba'i phyir zhugs pa yin no/ /shA ri'i bu gzhan yang</text></item>
<item><p>44a3</p><section>mdo sde</section><text>dge slong tshul khrims 'chal pa ni yon tan sgrogs pas slob dpon gtso bor byed pa yin/ grags pa dang sgra dang tshigs su bcad pa mngon par bstod pas mkhan po gtso bor byed pa yin no/ /tshul khrims dang ldan pa'i ming</text></item>
<item><p>44a4</p><section>mdo sde</section><text>yongs su bsgrags pas 'tsho ba yongs su sgrub pa dang / grims pa dang / ltogs 'dod che ba yin no/ /dper na bya rog bzhin du dge 'dun gyi ming gis bdag nyid kyi chos gos dang / bsod snyoms dang / gnas mal dang / nad</text></item>
<item><p>44a5</p><section>mdo sde</section><text>kyi rkyen sman dang / yo byad rnams yongs su sgrub par byed pa yin no/ /mthu dang ldan pa dang lus kyi 'jo sgeg la brtson pa yin no/ /ngo tsha med pa dang 'dzem pa med pa yin no/ /tshig thun tshags su smra ba dang / lag pa dang</text></item>
<item><p>44a6</p><section>mdo sde</section><text>rkang pa rgod pa yin no/ /rigs nyams pa yin no/ /bud med la sten pa yin no/ /skyes pa la mi sten pa yin no/ /shin du yongs su 'dris par byed pas gus pa med pa yin no/ /de'i bsngags pa lha dang / klu dang / gnod</text></item>
<item><p>44a7</p><section>mdo sde</section><text>sbyin yang mi smra'o/ /de'i bsngags pa sangs rgyas bcom ldan 'das rnams kyang gsung bar mi 'gyur ro/ /'tshe ba la dpa' ba dang / dge 'dun gyi tha snyad dang ldan pa kun byed pa yin no/ /shA ri'i bu gang zag de lta bu ni dge 'dun gyi dbang</text></item>
<item><p>44a8</p><section>mdo sde</section><text>phyug 'dod pa yin no/ /gang ci la mngags kyang ma dris par smra ba yin no/ /chos gos tshol ba yin no/ /gzhan tshul khrims dang ldan pa rnams la glags lta ba la brtson pa yin no/ /mtshungs par byed pa yin no/ /dam pa ma yin pa'i chos 'dzin pa</text></item>
<item><p>44b1</p><section>mdo sde</section><text>pa dang dam pa ma yin pa'i chos len pa yin no/ /tshogs la dga' ba yin no/ /rtsod pa 'bar bar byed pa yin no/ /shA ri'i bu 'di yang dge slong tshul khrims 'chal pa'i 'chal pa'i tshul khrims kyi skyon dgu pa yin te/ ngan song</text></item>
<item><p>44b2</p><section>mdo sde</section><text>rab tu rdzogs par bya ba'i phyir kun du zhugs pa yin no/ /shA ri'i bu gzhan yang dge slong tshul khrims 'chal pa ni rtsod pa len pa yin no/ /thab mos dga' ba 'thob pa dang / chos gos la zhen pa yin no/ /'gro ba ngan</text></item>
<item><p>44b3</p><section>mdo sde</section><text>par 'gro ba dang nyal ba'i bde ba la gzhol ba yin no/ /bsngags pa rnyed na dga' ba dang / bshes pa'i khyim dang / slong mo pa'i khyim la chums pa yin no/ /khyim la phrag dog byed pa dang / gnas la phrag dog</text></item>
<item><p>44b4</p><section>mdo sde</section><text>byed pa yin no/ /de ci'i phyir zhe na/ kye ma bdag gis 'di dge slong de dag gis ma shes kyang ci ma rung snyam du sems pa'i phyir ro/ /tshul khrims la sdang ba yin no/ /'chal pa'i tshul khrims la kun du</text></item>
<item><p>44b5</p><section>mdo sde</section><text>dga' ba dang / sbyin pa'i bsngags pa 'ba' shig lhag par smra ba yin te/ tshul khrims dang / bzod pa dang / brtson 'grus dang / bsam gtan dang / shes rab dang / nye bar zhi ba rnams kyi ma yin/ dgon pa'i</text></item>
<item><p>44b6</p><section>mdo sde</section><text>gnas dben pa cung zad don gyi sgo nas sam/ cung zad yi ge'i sgo nas kyang ma yin te/ dge slong ngo tsha shes pa rnams la bsngags pa ma yin pa brjod pas mngon par brtson par byed pa yin no/ /de dge slong sbyangs</text></item>
<item><p>44b7</p><section>mdo sde</section><text>pa'i yon tan dang ldan pa rnams la cung zad don gyi sgo nas sam/ cung zad yi ge'i sgo nas kyang bsngags pa/ ma yin pa smra zhing ci nas kyang skyon 'dogs pa yin no/ /rigs rgyud smra ba la zhugs pa yin no/ /</text></item>
<item><p>44b8</p><section>mdo sde</section><text>sngon gyi nye du smos pa dang / ci'i rgyus chos ston kyang 'di ltar bkren pa'i phyir yin pa dang / bag tsha bas lce gnyis su smra ba dang / rang gi skye bo mi spong ba dang / skye bo mang pos myur du zil gyis mnan pa 'thob pa dang / yid</text></item>
<item><p>45a1</p><section>mdo sde</section><text>du mi 'thad pa yin no/ /tshul khrims dang ldan pa rnams la kha zer ba dang / gdams ngag smra ba'i skyes pa dang / bud med rnams la mi sten pa dang / de mdo sde 'di lta bu 'di dang / mdo sde 'di lta</text></item>
<item><p>45a2</p><section>mdo sde</section><text>bu 'chang ba dang / ston pa gang yin pa de dag yid la mi 'thad pa dang / mdo sde 'di lta bu 'di ston pa rnams la dga' ba dang / mgu bar byed pa gang yin pa de dag la yang sdang zhing yid du mi 'ong bas tshul khrims kyi</text></item>
<item><p>45a3</p><section>mdo sde</section><text>bsngags pa mi rjod pa yin no/ /'di lta bu'i mdo sde ston pa rnams kyi drung du nye bar mi 'gro'o/ /nye bar song na yang slar myur du ldog pa dang / ltos pa med par ston pa yin no/ /byung rgyal du smra ba dang / khyim pa</text></item>
<item><p>45a4</p><section>mdo sde</section><text>nye du ma yin pa la nye dur smos pa yin no/ /dbang phyug gi phyir 'bye bar byed pa dang / tshul khrims dang ldan pa'i phyogs la smod par byed pa yin no/ /shA ri'i bu 'di yang dge slong tshul khrims 'chal pa'i tshul</text></item>
<item><p>45a5</p><section>mdo sde</section><text>khrims kyi skyon bcu pa yin te/ ngan song yongs su rdzogs par bya ba'i phyir kun du zhugs pa yin no/ /shA ri'i bu dge slong tshul khrims 'chal pa rnams kyi 'chal pa'i tshul khrims kyi skyon ni bcu po 'di dag</text></item>
<item><p>45a6</p><section>mdo sde</section><text>yin te/ ngan song yongs su rdzogs par bya ba'i phyir kun du zhugs pa yin no/ /'chal pa'i tshul khrims kyi le'u ste lnga pa'o// //shA ri'i bu 'tsho ba'i lam du bying ba/ rtsod</text></item>
<item><p>45a7</p><section>mdo sde</section><text>pa la zhen pa/ bdag dang gzhan la gnod pa byed pa skyes bu dam pa ma yin pa de lta bu dag gis 'dzam bu'i gling 'di rab tu gang bar 'gyur ro/ /shA ri'i bu de lta bas na bcom ldan 'das 'od srung gis de bzhin gshegs pa shAkya thub pa'i</text></item>
<item><p>45a8</p><section>mdo sde</section><text>gsung rab de ni lhag par rnyed pa dang bkur sti byed pas myur du nub par 'gyur ro zhes lung bstan te/ shA ri'i bu 'di ltar chos 'dul ba 'di ni rnyed pa dang bkur stis myur du nub par 'gyur ro/ /shA ri'i bu dper na mi dbul po zhig gis</text></item>
<item><p>45b1</p><section>mdo sde</section><text>gter chen po zhig rnyed nas gzhi de las bde ba dang / yid bde ba nyams su myong ngo / /shA ri'i bu de bzhin du ma 'ongs pa'i dus na/ dge slong dag 'di ltar khyim pa la sten pa dang / phu dud byed pa dang / bkur sti byed pa dag 'byung bar 'gyur</text></item>
<item><p>45b2</p><section>mdo sde</section><text>ro/ /shA ri'i bu de la khyim pa gang dag gis dge slong gang dag 'jig rten gyi zang zing gis zang zing la mgron du 'bod par 'gyur zhing / de dag 'jig rten gyi zang zing gis yid bde bar bya ba'i phyir las kyi mtha' de dag rim bzhin du byed par 'gyur ro/ /mi</text></item>
<item><p>45b3</p><section>mdo sde</section><text>dbul po gter la chags pas bde ba ma mthong ba de bzhin du dge slong gang dag 'jig rten gyi zang zing lhur len par 'gyur te/ 'jig rten gyi zang zing gis 'khol bas chog mi shes pa dang nye du 'dod par 'gyur ro/ /bdag nyid mi shes bzhin du</text></item>
<item><p>45b4</p><section>mdo sde</section><text>khyim pas shes par bya'i phyir bdag nyid dgra bcom pa yin par sgrogs par byed do/ /de dag de ltar shes par byed pa yongs su tshol ba na sangs rgyas kyi byang chub 'dor bar 'gyur ro/ /de dag gang kho na la spyod pa de kho nas mgu bar 'gyur</text></item>
<item><p>45b5</p><section>mdo sde</section><text>bas de yongs su sgrub par byed do/ /shA ri'i bu de lta bas na de bzhin gshegs pas skyes bu blun po de dag gi don du 'di lta bu'i mdo sde 'di rab tu ston par mdzad do/ /de ci'i phyir zhe na/ shA ri'i bu tshul khrims ral ba'i dge slong 'byung ba gang</text></item>
<item><p>45b6</p><section>mdo sde</section><text>yin pa de dag de bzhin gshegs pas gsungs pa'i mdo sde 'di lta bu 'di thos nas nyams par bya ba'i phyir 'jug par 'gyur ba'i phyir ro/ /shA ri'i bu de la dad pas byin pa rnams la longs spyod par byed pa dag ni chom rkun pa chen po</text></item>
<item><p>45b7</p><section>mdo sde</section><text>yin no/ /shA ri'i bu chos 'dul ba 'di thos nas dga' ba'am rangs par mi 'gyur ba gang yin pa de ni lhag par yang dge slong sdig can yin par shes par bya'o/ /de ci'i phyir zhe na/ shA ri'i bu 'di ltar dge slong tshul khrims dang ldan pa</text></item>
<item><p>45b8</p><section>mdo sde</section><text>dag la ni yang na tshul khrims kyi gtam 'am/ yang na ting nge 'dzin gyi gtam 'am/ yang na shes rab kyi gtam 'am/ yang na kun du skyo bar 'gyur ba'i chos kyi gtam de lta bu gang yang yid du mi 'ong bar mi 'gyur ba'i phyir ro/ /shA ri'i</text></item>
<item><p>46a1</p><section>mdo sde</section><text>bu 'di lta bu'i mdo sde 'di thos na gsum yid mi bde bar 'gyur te/ gsum po de dag gang zhe na/ tshul khrims ral ba'i dge slong gang yin pa dang / mngon pa'i nga rgyal can gyi dge slong gang yin pa dang / chos ma yin</text></item>
<item><p>46a2</p><section>mdo sde</section><text>pa'i gtam chos kyi gtam ltar bcos pas yongs su ma dag pa ston pa'i dge slong gang yin pa'o/ /gzhan yang gsum yid mi bde bar 'gyur te/ gsum po de dag gang zhe na/ bdag tu lta ba dang / srog tu lta ba dang / gang</text></item>
<item><p>46a3</p><section>mdo sde</section><text>zag tu lta ba'o/ /gzhan yang gsum yid mi bde bar 'gyur te/ gsum po de dag gang zhe na/ phung por lta ba dang / khams su lta ba dang / skye mched du lta ba'o/ /shA ri'i bu khyod la go bar bya'o/ /khong du chud par bya'o/ /</text></item>
<item><p>46a4</p><section>mdo sde</section><text>ji ltar dge ba'i bshes gnyen gyis rjes su snying brtse ba dang / don du 'dod pa dang / phan par 'dod pa dang / bde bar 'dod pa dang / grub pa dang bde bar 'dod pa de ltar smra yis/ shA ri'i bu nga'i tshig nyon la bag yod pas bslab</text></item>
<item><p>46a5</p><section>mdo sde</section><text>par bya'o/ /khyod kyis dge ba ci yin zhes btsal zhing goms par bya'o/ /shA ri'i bu lnga po 'di dag ni yongs su ma dag pa'i chos ston pa'i dge slong gi yid mi bde bar 'gyur te/ lnga gang zhe na/ sangs rgyas kyi</text></item>
<item><p>46a6</p><section>mdo sde</section><text>gsung thams cad chub par ma byas pa dang / mdo sde rnams kyi gdams ngag med pa dang / rtsod pa'i gtam la mngon par dga' ba dang / chos rnams la ma dad pa skyes pas mdo sdes mdo sde la skyon 'dogs pa dang / rnyed pa bkur sti</text></item>
<item><p>46a7</p><section>mdo sde</section><text>sngon du btang ste chos ston pa'o/ /shA ri'i bu lnga po 'di dag ni yongs su ma dag pa'i chos ston pa'i dge slong rnams la yid mi bde bar 'gyur ro/ /shA ri'i bu nga ni de lta bu'i chos smra ba ni ngan song rtsom pa dang / mya ngan las 'das pa</text></item>
<item><p>46a8</p><section>mdo sde</section><text>mi rtsom pa yin no zhes gsung ngo / /shA ri'i bu gzhan yang 'di na dge slong kha cig chos ma yin pa'i gtam chos kyi gtam ltar bcos nas 'khor gyi nang du song ste/ dad pas byin pa'i gnas mal bshams pa de la 'dug nas 'jig</text></item>
<item><p>46b1</p><section>mdo sde</section><text>rten rgyang phan la mkhas pa dag rab tu ston par byed/ sangs rgyas kyi gsung nye bar gtod par byed/ gang zag tu lta ba nye bar gtod par byed de/ sangs rgyas kyi gsung gi rnam grangs mi shes pas bdag med pa'i mtshan nyid ni spong</text></item>
<item><p>46b2</p><section>mdo sde</section><text>bar byed do/ /de la dge slong des pa rnams kyis mdo sde dang rjes su mthun par bskul ba na/ yid gnyis su lhung nas bdag la ma smra shig ces mdo sdes mdo sde la skyon 'dogs par byed/ mdo sdes mdo sde la phyir</text></item>
<item><p>46b3</p><section>mdo sde</section><text>sun 'byin par byed kyi/ rjes su slob par ni mi byed do/ /mdo sde la cung zad ci yang rung bar bkyogs nas 'phags pa'i phyogs kyi chos ston to/ /nye du 'dod pas chos ston to/ /zang zing sngon du btang ste chos ston</text></item>
<item><p>46b4</p><section>mdo sde</section><text>to/ /zil gyis mnan pa'i phyir chos ston to/ /shA ri'i bu de la dad pas byin pa'i stan la 'dug pa'i dge slong gang yin pa de 'jig rten rgyang phan pa'i mkhas pa dag rab tu ston par byed na des stan de las bslang bar bya'o/ /</text></item>
<item><p>46b5</p><section>mdo sde</section><text>de ci'i phyir zhe na/ shA ri'i bu 'di ltar de ni dad pas byin pa'i 'phags pa'i stan la 'dug nas gcer bu pa'i tshig smra bar bya ba ma yin pa'i phyir ro/ /gal te ldang du ma btub na de ni rung ba ma yin pa ston pa'i gsung rjes su</text></item>
<item><p>46b6</p><section>mdo sde</section><text>srung ba ma yin pa yin no/ /shA ri'i bu de ltar ston na ltos pa dang bcas pas chos mnyan par bya'o/ /shA ri'i bu nga ni 'di lta bu'i chos smra ba ni dge sbyong gi snying po ma yin gyi/ gcer bu pa'i snying po yin no zhes gsung ngo / /</text></item>
<item><p>46b7</p><section>mdo sde</section><text>de lus zhig nas shi ba'i 'og tu skyes bu dam pa ma yin pa rnams dang / gcer bu pa rnams kyi 'gro ba gang yin pa der 'gro bar 'gyur ro/ /shA ri'i bu 'o na gcer bu pa rnams kyi 'gro ba gang zhe na/ log par lta ba rnams kyi</text></item>
<item><p>46b8</p><section>mdo sde</section><text>gang yin pa'o/ /'o na log par lta ba rnams kyi 'gro ba gang zhe na/ sems can dmyal ba dang / dud 'gro'i skye gnas dang / gshin rje'i 'jig rten no/ /de ci'i phyir zhe na/ shA ri'i bu bdag nyid mi mkhas pa dang / ma</text></item>
<item><p>47a1</p><section>mdo sde</section><text>bslabs pas gzhan la chos ston pa dang / lus kyis mngon sum du ma byas par seng ge'i khri don du gnyer ba dang / sred par lhung nas seng ge'i khri don du gnyer ba gang yin pa de de ltar 'gyur ba'i phyir ro/ /shA ri'i</text></item>
<item><p>47a2</p><section>mdo sde</section><text>bu 'di ltar kha sna tshogs dang / 'dzin pa sna tshogs dang / lta ba sna tshogs dang / blo gros sna tshogs dang / bsam pa sna tshogs kyis bstan pa 'di nub par 'gyur ba'i don 'di de bzhin gshegs pas mkhyen to/ /shA ri'i bu skyes</text></item>
<item><p>47a3</p><section>mdo sde</section><text>bu blun po de dag gis de bzhin gshegs pas gsungs pa'i mdo sde zab mo dmigs su med pa/ sangs rgyas kyi byang chub don dam pa stong pa nyid 'di lta bu 'di thos na cher dngangs par 'gyur zhing g.yang sa chen por lhung bar 'gyur ro/ /</text></item>
<item><p>47a4</p><section>mdo sde</section><text>shA ri'i bu dper na sngon byung ba 'das pa'i dus na mig med pa'i dmus long lnga brgya lam ring por 'dong ba las grong rdal zhig tu nye bar lhags pa dang / bkres pa dang / skom pas de dag gis grong rdal de nyid du btab ste/ dmus</text></item>
<item><p>47a5</p><section>mdo sde</section><text>long gcig brungs srung bar bzhag nas/ lhag ma rnams slong zhing dong ngo / /shA ri'i bu de nas dmus long de dag dong nas ring mo ma lon par g.yon can zhig brangs srung ba'i dmus long gang na ba der song nas/ brangs srung ba'i</text></item>
<item><p>47a6</p><section>mdo sde</section><text>dmus long de la 'di skad ces smras so/ /'ba' shig de na ci byed/ des smras pa/ kho bo 'ba' shig ma yin te/ gzhan dag kyang yod do/ /g.yon can gyis smras pa/ grogs po phyogs ga ge mo zhes bya ba na/ zas</text></item>
<item><p>47a7</p><section>mdo sde</section><text>don du gnyer ba la ni zas/ skom don du gnyer ba rnams la ni skom ste/ sbyin pa mang po gtong ba yod de/ ma song ba la ni mi ster ro/ /gal te 'dod na kho bos khyod der bkri'o/ /des smras pa/ de bzhin du bgyi'o/ /des dmus long</text></item>
<item><p>47a8</p><section>mdo sde</section><text>de mtha' gcig tu bzhag ste/ dmus long de rnams kyi rdzas gang yin pa de dag thams cad brkus so/ /de nas dmus long slong mo pa de dag lhags pa dang / de nas g.yon can de dmus long de dag gang na ba der song ste/ dmus</text></item>
<item><p>47b1</p><section>mdo sde</section><text>long de dag la 'di skad ces smras so/ /ji ga gtong ba chen po la 'dong ngam/ de dag gis smras pa/ grogs po med pa snyam/ des smras pa/ nyon mongs dag bslang ba ngan pa 'di da bor cig dang / khyed kho bos der dkri'o/ /</text></item>
<item><p>47b2</p><section>mdo sde</section><text>de dag gis bslang pa rnams bor nas g.yon can de'i phyir bzhin du dong ba dang / g.yon can des bgrod dka' ba'i rdzong g.yang sa chen po zhig yod pa der deng nas des smras pa/ phyogs 'di ni mnyam pa nyams dga' ba yin no/ /</text></item>
<item><p>47b3</p><section>mdo sde</section><text>phyogs 'di nas ni sbyin pa chen po gtong ba yin no zhes des ha cang mi ring ba zhig tu 'dug nas/ nga ro dag phyung zhing mdun 'o ni nas sbyin pa chen po long shig ces sgra dag rjes su bsgrags so/ /shA ri'i bu de la dmus long de</text></item>
<item><p>47b4</p><section>mdo sde</section><text>dag thams cad g.yang sa chen po der btsud nas tshul ma yin pas sdug bsngal bar gyur to/ /shA ri'i bu de ltar mig med pa'i dmus long rnams kha zas kyi rgyus srog dang bral bar gyur to/ /ji ltar g.yon can brkam</text></item>
<item><p>47b5</p><section>mdo sde</section><text>chags can des dmus long de dag thams cad deng nas g.yang sa chen por btsud pa de bzhin du ma 'ongs pa na 'byung bar 'gyur ba'i dge slong de dag la bdud sdig can gyis 'jig rten rgyang pan pa'i gdams ngag rnams kyis</text></item>
<item><p>47b6</p><section>mdo sde</section><text>bslus par 'gyur zhing / 'jig rten rgyang pan pa'i gdams ngag rnams la mngon par dga' ba skye bar 'gyur ro/ /de dag lhag par yang dge ba'i chos rnams la kun du rmongs par byas par 'gyur ro/ /shA ri'i bu dge</text></item>
<item><p>47b7</p><section>mdo sde</section><text>slong sgra la dga' ba dang sgra la sems pa gang yin pa de dag 'byung bar 'gyur te/ de dag gi bsam pa yang lhag par shes par 'gyur zhing / dge slong 'jig rten rgyang pan la mngon par brtson pa gang yin pa de dag gis de dag gi</text></item>
<item><p>47b8</p><section>mdo sde</section><text>phyir blo gros dang spobs pa lhag par yang sbyin par 'gyur ro/ /shA ri'i bu dge slong sangs rgyas kyi gsung la mngon par brtson par 'gyur ba gang yin pa de dag 'byung bar 'gyur te/ de dag kyang kun du rmongs par byed par 'gyur ro/ /</text></item>
<item><p>48a1</p><section>mdo sde</section><text>gang gi phyir dge slong dag sangs rgyas kyis gsungs pa'i mdo sde gnyis sam gsum bzung bar gyur pa dang / de 'di snyam du bdag gis sangs rgyas kyi gsung la ni byas zin gyis/ re shig bdag gis yang 'jig rten</text></item>
<item><p>48a2</p><section>mdo sde</section><text>rgyang pan pa btsal zhing chub par bya'o snyam du sems so/ /shA ri'i bu 'jig rten rgyang pan pa'i dge slong gang yin pa de dag 'byung bar 'gyur te/ de dag gis de rnams la 'di kho na mchog go/ /'di kho na gtso bo yin no zhes spro ba</text></item>
<item><p>48a3</p><section>mdo sde</section><text>skyed par 'gyur ro/ /de ltar skyes bu blun po de dag dmus long rnams g.yang sa chen por ltung bar gyur pa de bzhin du bdud sdig can gyis mngon par zil gyis mnan par 'gyur ro/ /sred pa dang chags pa'i zil gyis non pa</text></item>
<item><p>48a4</p><section>mdo sde</section><text>dang / 'jig rten gyi zang zing gi rgyu la mngon par brtson pa dang / dmus long rnams shes bya ba de lta bu de ni/ shA ri'i bu 'di ltar dge slong rnams kyi tshig bla dgas yin te/ gang yang sangs rgyas kyi byang chub spong zhing gcer bu pa'i</text></item>
<item><p>48a5</p><section>mdo sde</section><text>tshig tshol ba'i phyir ro/ /shA ri'i bu g.yon can zhes bya ba de ni bdud sdig can gyi tshig bla dgas yin te/ lam log pa thob par byed pa'i phyir ro/ /shA ri'i bu dper na dmus long de dag gis grong rdal gyi bslangs pa bor te/</text></item>
<item><p>48a6</p><section>mdo sde</section><text>sbyin bdag chen po la mngon par dga' nas gtong ba chen po tshol ba na g.yang sa chen por btsud pa de bzhin du/ shA ri'i bu gang yang dge slong de dag gis nga'i rjes su bstan pa bor te/ bsod snyoms phal pas chog mi shes shing / 'gron</text></item>
<item><p>48a7</p><section>mdo sde</section><text>du gnyer ba chen pos tshol bar 'gyur ro/ /de dag zang zing gi rgyus ngan pa'i zhags pas bcings nas/ bdud sdig can gyis g.yang sa chen por gtong bar 'gyur zhing / shes rab 'chal pa shes rab yongs su nyams pa rnams</text></item>
<item><p>48a8</p><section>mdo sde</section><text>mnar med pa chen por ltung bar 'gyur ro/ /shA ri'i bu de la lhag ma yongs su ma dag par chos ston pa'i dge slong gang yin pa de ni sangs rgyas kyi gsung thams cad chub par ma byas pa dang / bdag nyid mi mkhas pa dang / ma bslabs</text></item>
<item><p>48b1</p><section>mdo sde</section><text>par 'khor gyi nang du song nas gzhan la chos ston par 'gyur te/ de'i tshe 'di la dge slong lha'i mig dang ldan pa 'am/ lha 'am/ gang dag pha rol gyi sems rig pa ma gtogs par mis mi shes pa'i skyon lnga dang ldan par 'gyur te/</text></item>
<item><p>48b2</p><section>mdo sde</section><text>de de na bdag la 'ga' zhig rtsod par mi 'gyur grang zhes yid gnyis kyis chos ston par 'gyur bas byis pa so so'i skye bo rnams kyis shes par dka' ba'i zug rngu de'i sems la gnas pa dang / rang gi spob pa pa kun nas nyon</text></item>
<item><p>48b3</p><section>mdo sde</section><text>mongs pa can gyi tshig dang yi ge 'chal pa dang / de'i sdig pa'i tshig gi rnam par smin pa ste/ rgyu 'thun pa'i rnam par smin pa dang / 'gyod pa yid la byed pa dang / dge 'dun gyi nang na 'dug na byis pa so so'i skye bo rnams</text></item>
<item><p>48b4</p><section>mdo sde</section><text>kyis shes par dka' ba sems la gnas pas gdung bar 'gyur ba ste/ mdo sde'i tshul mi shes par gzhan la ci dgar mngon sum du chos ston par 'gyur ba'i shes pa de lta bu ni de la yod pa ma yin pas/ de'i yid</text></item>
<item><p>48b5</p><section>mdo sde</section><text>gnyis gang yin pa ni byis pa so so'i skye bo rnams kyis shes par sla ba ma yin pa'i phyir ro/ /de nges pa med pa'i shes pa dang / nga rgyal gyi dbang dang / phran tshegs kyi ched du sems pa dang / nye du 'dod pas ma</text></item>
<item><p>48b6</p><section>mdo sde</section><text>brtags par zug rngu dang bcas pa'i chos ston par 'gyur te/ yun ring por 'dod chags kyi zug rngu dang / zhe sdang gi zug rngu dang / gti mug gi zug rngu rnyed par 'gyur ro/ /de ci'i phyir zhe na/ shA ri'i bu ma nges</text></item>
<item><p>48b7</p><section>mdo sde</section><text>par chos ston pa'i rnam par smin pa las skyes pa'i bzang po'i gnas skabs shig byung na yang / de 'di ltar 'gyur te/ gnas skabs de yang myur ba kho nar 'jig par 'gyur ro/ /shA ri'i bu ngas ni yongs su ma dag</text></item>
<item><p>48b8</p><section>mdo sde</section><text>pa'i chos ston pa'i dge slong rnams kyi skyon ji ltar dge slong rnams dang lha rnams kyis kyang mi shes pa 'di dag rab tu mkhyen to/ /shA ri'i bu gzhan yang yongs su ma dag pa'i chos ston pa'i dge slong ni de bzhin gshegs</text></item>
<item><p>49a1</p><section>mdo sde</section><text>pas dgongs te gsungs pa mi shes par gzhan la chos ston par byed de/ de de bzhin gshegs pas sems can med pa dang / srog med pa dang / gso ba med pa dang / gang zag med pa'i chos bstan pa gang</text></item>
<item><p>49a2</p><section>mdo sde</section><text>yin pa de dag la de bdag ce'am/ sems can gzhan zhe 'am/ srog ce 'am/ gang zag ces chos ston cing de nga la yang kha zer/ de chos la yang smod/ dge 'dun la yang skur pa 'debs par 'gyur ro/ /de'i</text></item>
<item><p>49a3</p><section>mdo sde</section><text>rnam par smin pa gang yin pa de ni de bzhin gshegs pa rnams ma gtogs par lha dang bcas pa'i 'jig rten gyis rig pa 'am yongs su shes par mi nus so/ /shA ri'i bu yang ngas yongs su ma dag pa'i chos ston pa'i</text></item>
<item><p>49a4</p><section>mdo sde</section><text>dge slong rnams kyi skyon dge slong rnams dang lha rnams kyis kyang mi shes pa gang yin pa 'di dag mkhyen to/ /shA ri'i bu gzhan yang yongs su ma dag pa'i chos ston pa'i dge slong gang yin pas sangs rgyas kyi byang</text></item>
<item><p>49a5</p><section>mdo sde</section><text>chub 'di mi shes par gzhan la chos ston par byed na/ de mi dge ba'i rtsa ba ji snyed cig dang ldan par 'gyur ba de'i don khong du chud par bya ba'i phyir/ shA ri'i bu 'di ltar khyod la dpes bstan par bya'o/ /shA ri'i bu</text></item>
<item><p>49a6</p><section>mdo sde</section><text>'di ji snyam du sems/ 'dzam bu'i gling 'di'i sems can mang ba yin nam/ gsol pa/ bcom ldan 'das mang lags so/ /bde bar gshegs pa mang lags so/ /bcom ldan 'das kyis bka' stsal pa/ shA ri'i</text></item>
<item><p>49a7</p><section>mdo sde</section><text>bu gang gis 'dzam bu'i gling gi sems can rnams srog dang phral na/ de ji ga gzhi de las mi dge ba mang du mngon par 'du byed par 'gyur ram/ gsol pa/ bcom ldan 'das mang lags so/ /bde bar gshegs pa</text></item>
<item><p>49a8</p><section>mdo sde</section><text>mang lags so/ /bcom ldan 'das kyis bka' stsal pa/ shA ri'i bu de bas ni gang zhig sangs rgyas kyi byang chub 'di mi shis par gzhan la yongs su ma dag pa'i chos ston pa de ches mang du mi dge ba'i rtsa ba la mngon</text></item>
<item><p>49b1</p><section>mdo sde</section><text>par 'du byed par 'gyur ro/ /de ci'i phyir zhe na/ shA ri'i bu 'di ltar sangs rgyas kyi byang chub la smod par byed pa ni 'das pa dang / ma 'ongs pa dang / da ltar byung ba'i sangs rgyas bcom ldan 'das rnams la kha zer ba'i phyir ro/ /</text></item>
<item><p>49b2</p><section>mdo sde</section><text>de ci'i phyir zhe na/ shA ri'i bu 'di ltar 'das pa'i dus na byung ba'i de bzhin gshegs pa dgra bcom pa yang dag par rdzogs pa'i sangs rgyas gang yin pa de dag chos ston pa yang chos thams cad stong pa yin te/ sems can med pa/</text></item>
<item><p>49b3</p><section>mdo sde</section><text>srog med pa/ gso ba med pa/ gang zag med pa'o/ /shA ri'i bu ma 'ongs pa'i dus na 'byung bar 'gyur ba'i de bzhin gshegs pa dgra bcom pa yang dag par rdzogs pa'i sangs rgyas gang yin pa de dag bla na med pa yang dag par</text></item>
<item><p>49b4</p><section>mdo sde</section><text>rdzogs pa'i byang chub mngon par sangs rgyas pa de dag gi chos bstan pa yang chos thams cad stong pa yin te/ sems can med pa/ srog med pa/ gso ba med pa/ gang zag med pa'o/ /shA ri'i bu da ltar gyi nga dang /</text></item>
<item><p>49b5</p><section>mdo sde</section><text>shar dang / lho dang / nub dang / byang dang / phyogs mtshams kyi de bzhin gshegs pa dgra bcom pa yang dag par rdzogs pa'i sangs rgyas gang gA'i klung gi bye ma dang mnyam pa gang yin pa de dag thams cad chos ston pa yang don dam</text></item>
<item><p>49b6</p><section>mdo sde</section><text>pa stong pa nyid bdag med pa/ sems can med pa/ srog med pa/ gso ba med pa/ gang zag med pa kho na rab tu ston to/ /shA ri'i bu sangs rgyas bcom ldan 'das rnams kyis yang dag phul gyi chos bstan pa 'di ni don</text></item>
<item><p>49b7</p><section>mdo sde</section><text>dam pa stong pa nyid yin te/ 'di lta ste/ sangs rgyas kyi chos thams cad ni rang gi ngang gis 'byung ba/ dngos po med pa/ dmigs pa med pa/ stong pa nyid rang bzhin las log pa/ 'gag pa med pa/ ming dang mtshan ma</text></item>
<item><p>49b8</p><section>mdo sde</section><text>med pa/ rang gi mtshan nyid stong pa rtog pa spangs pa'o/ /shA ri'i bu de bzhin gshegs pa ni rtog pa med pa'i byang chub kyi chos ston to/ /shA ri'i bu rtog pa gang zhe na 'di lta ste/ bdag tu lta ba dang / sems can du</text></item>
<item><p>50a1</p><section>mdo sde</section><text>ba dang / srog tu lta ba dang / gang zag tu lta ba'o/ /shA ri'i bu byis pa so so'i skye bo thams cad ni rtog pa 'di dang ldan pa'i phyir ro/ /gang la rtog pa 'di dag med pa de la ni chos thams cad yid la byed pa med pa'i phyir ro/ /sangs rgyas kyi sde snod</text></item>
<item><p>50a2</p><section>mdo sde</section><text>tshul khrims 'chal pa tshar gcod pa/ bam po lnga pa/ de lta mod kyi chos thams cad rang gi mtshan nyid stong pa dang / bdag med pa dang / sems can med pa dang / srog med pa dang / gso ba med pa dang / gang zag med par yid</text></item>
<item><p>50a3</p><section>mdo sde</section><text>la byed do/ /de de ltar yid la byed pa na rab tu dga' ba skye bar 'gyur ro/ /don dam pa stong pa nyid kyis kyang skrag pa dang / dngang ba dang / kun du dngang bar mi 'gyur ro/ /phung po lnga rnams ma skyes pa dang / khams rnams dang skye mched rnams ma byung bar yang dag par</text></item>
<item><p>50a4</p><section>mdo sde</section><text>shes nas/ de mya ngan las 'das pa la yang rlom sems su mi byed/ mya ngan las 'das pas kyang rlom sems su mi byed de/ mya ngan las 'das pa dmigs su med pa'i phyir ro/ /gang gis zhi ba dang / gang zhi ba dang / gang du zhi ba de yang rlom sems</text></item>
<item><p>50a5</p><section>mdo sde</section><text>su mi byed de/ dmigs su med pa'i phyir ro/ /shA ri'i bu don dam pa stong pa nyid de ni rjes su 'thun pa'i bzod pa yin no/ /de rjes su 'thun pa'i bzod pa de dang ldan na don dam pa gang yin pa de la rang gi mtshan nyid dmigs su med do/ /shA ri'i bu bzod pa'i</text></item>
<item><p>50a6</p><section>mdo sde</section><text>rang gi mtshan nyid gang zhe na/ 'di lta ste mtshan nyid med pa'o/ /shA ri'i bu 'di ji snyam du sems/ bzod pa'i mtshan nyid gang yin pa de ji ga bdag yin nam/ sems can yin nam/ srog yin nam/ gso ba yin nam/ gang zag yin nam/ gsol pa/</text></item>
<item><p>50a7</p><section>mdo sde</section><text>bcom ldan 'das de ni ma lags so/ /bcom ldan 'das kyis bka' stsal pa/ shA ri'i bu shes pa de dang ldan pa gang yin pa de ni dgra bcom pa yin no/ /sangs rgyas kyi sras yin no/ /mi gnas pa'i bsam gtan pa yin no/ /shA ri'i bu 'di ni</text></item>
<item><p>50a8</p><section>mdo sde</section><text>sangs rgyas kyi gsung gang la yang mi rtog pa/ rnam par rtog pa med pa ste/ 'di ni don dam pa'i rnam par thar pa'i sgo yin no/ /skyes bu blun po gang zhig 'khor gyi nang du song ste/ brtags shing brtags nas 'di ni sangs rgyas kyi gsung yin no/ /'di ni</text></item>
<item><p>50b1</p><section>mdo sde</section><text>'phags pa'i lam yin no zhes ston cing log pa'i lta ba ston par byed na/ de ni 'das pa dang / ma 'ongs pa dang / da ltar byung ba'i sangs rgyas bcom ldan 'das rnams la smod pa dang / sdig pa'i grogs po yin te/ skyes bu dam pa ma yin pa de ni dge ba'i</text></item>
<item><p>50b2</p><section>mdo sde</section><text>bshes gnyen ma yin no/ /de ci'i phyir zhe na/ shA ri'i bu ji ltar yang phas kyi rgol ba 'ga' zhig gis mdza' bshes kyi srog dang 'bral bar byed na de ni tshe gcig gi yin no/ /skyes bu blun po yongs su ma dag pa'i chos ston pa 'di ni srid pa bye ba phrag</text></item>
<item><p>50b3</p><section>mdo sde</section><text>brgya stong rnams su gnod pa chen po byed pa yin te/ de dag sangs rgyas kyi byang chub la rmongs pa dang / sngon gyi 'dzin pa de nyid 'bar bar byed/ kun du 'jug par byed de/ 'dzin pa gang gis nga rgyal rgyun gcod par mi byed pa yin no/ /shA ri'i bu rnam grangs 'dis kyang</text></item>
<item><p>50b4</p><section>mdo sde</section><text>yongs su ma dag pa'i chos ston pa'i dge slong ni bsod nams ma yin pa mang du skyed par byed pas sdig pa'i grogs po yin no/ /'das pa dang / ma 'ongs pa dang / da ltar byung ba'i sangs rgyas bcom ldan 'das rnams kyi sangs rgyas kyi byang chub la</text></item>
<item><p>50b5</p><section>mdo sde</section><text>smod pa yin no/ /shA ri'i bu 'dzam bu'i gling na sems can ji snyed 'khod pa dang / spyi phud kyi 'jig rten gyi khams su ji snyed gtogs pa dang / shA ri'i bu stong gsum gyi stong chen po'i 'jig rten gyi khams 'di'i ji snyed pa de dag thams cad 'ga' zhig gis</text></item>
<item><p>50b6</p><section>mdo sde</section><text>srog dang phral ba bas ni gang zhig gzhan la yongs su ma dag pa'i chos ston par byed na/ 'di nyid de bas ches bsod nams ma yin pa mang du skyed par 'gyur ro/ /de bzhin du gling bzhi pa rnams dang / spyi phud kyi 'jig rten gyi khams su gtogs pa'i sems can</text></item>
<item><p>50b7</p><section>mdo sde</section><text>rnams la yang brjod par bya ste/ shA ri'i bu 'dzam bu'i gling gi sems can rnams kyang zhog /spyi phud kyi 'jig rten gyi khams su gtogs pa ji snyed pa yang zhog /shA ri'i bu stong gsum gyi stong chen po'i 'jig rten gyi khams 'di'i sems can ji snyed</text></item>
<item><p>50b8</p><section>mdo sde</section><text>pa de dag thams cad 'ga' zhig gis srog dang phral ba bas/ gang gis gzhan la yongs su ma dag pa'i chos ston na 'di nyid de bas ches bsod nams ma yin pa mang du skyed par 'gyur ro/ /de ci'i phyir zhe na/</text></item>
<item><p>51a1</p><section>mdo sde</section><text>shA ri'i bu 'di ltar de sangs rgyas kyi byang chub la smod pa dang / bdud kyi phyogs 'bar bar byed pa dang / sems can rnams la yang srid pa bye ba brgya stong rnams su gnod pa chen po byed pa dang / rmongs par</text></item>
<item><p>51a2</p><section>mdo sde</section><text>byed pa'i phyir ro/ /skyes bu blun po de ni grol bar mi byed pas de'i phyir de ni sems can thams cad kyi sdig pa'i grogs po bden pa ma yin par smra ba yin no/ /skyes bu dam pa ma yin pa gang yin pa de 'khor gyi nang du</text></item>
<item><p>51a3</p><section>mdo sde</section><text>song ste/ sangs rgyas la smod par byed de/ de'i phyir de ni sems can dmyal ba chen po zhes bya'o/ /skye bo mang po log pa'i lta ba 'dzin du 'jug pa yin no/ /srid pa brgya phrag stong du sangs rgyas kyi byang chub la dga'</text></item>
<item><p>51a4</p><section>mdo sde</section><text>bar mi 'gyur te/ shA ri'i bu gang zag tu lta ba ni phal cher log pa nyid du ltung bar 'gyur ro/ /chad par lta ba ni phal cher chos kun myur du shes par 'gyur ro/ /de ci'i phyir zhe na/ lta ba de myur du spong ba'i phyir ro/ /</text></item>
<item><p>51a5</p><section>mdo sde</section><text>shA ri'i bu mtshon rnon pos lce gtubs pa ni bla'i/ 'khor gyi nang du song nas sam/ dben par song nas sam/ bdag dang gnyis kyis yongs su ma dag pa'i chos ston pa ni de lta ma yin no/ /shA ri'i bu 'di ni yongs</text></item>
<item><p>51a6</p><section>mdo sde</section><text>su ma dag pa'i chos ston pa'i dge slong rnams kyi skyon yin te/ ngan song rab tu rdzogs par bya ba'i phyir kun du zhugs pa yin no/ /yongs su ma dag pa'i chos bstan pa'i le'u ste drug pa'o// //</text></item>
<item><p>51a7</p><section>mdo sde</section><text>shA ri'i bu khyod kyis rnam grangs 'di dag gis kyang de ltar khong du chud par bya ste/ sngon byung ba 'das pa'i bskal pa grangs med pa'i yang ches grangs med pa/ yangs pa/ rgya chen po/ tshad med par gyur pa de'i tshe de'i dus na de bzhin</text></item>
<item><p>51a8</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ bla na med pa/ skyes bu 'dul ba'i kha lo sgyur ba/ lha dang mi rnams kyi ston pa/</text></item>
<item><p>51b1</p><section>mdo sde</section><text>sangs rgyas bcom ldan 'das bkod pa chen po zhes bya ba byung ngo / /shA ri'i bu bcom ldan 'das de bzhin gshegs pa bkod pa chen po de'i tshe'i tshad ni lo bye ba stong phrag drug bcu rtsa brgyad du gyur to/ /nyan thos kyi dge slong ni brgya stong</text></item>
<item><p>51b2</p><section>mdo sde</section><text>bye ba phrag drug bcu rtsa brgyad 'dus par gyur to/ /bcom ldan 'das yongs su mya ngan las 'das pa de'i sku gdung rgyas par gyur pa ni dper na ma 'ongs pa na nga'i dam pa'i chos lo lnga brgyar gnas par 'gyur ba dang / dper na ma</text></item>
<item><p>51b3</p><section>mdo sde</section><text>'ongs pa na nga'i de las lhag par gnas par mi 'gyur ba bzhin no/ /bcom ldan 'das de bzhin gshegs pa de yongs su mya ngan las 'das nas/ de nas nyan thos kyi dge 'dun mang po las nyi ma gcig gis dge slong</text></item>
<item><p>51b4</p><section>mdo sde</section><text>brgya yongs su mya ngan las 'das pa nas/ dge slong nyis brgya dang / sum brgya dang / bzhi brgya dang lnga brgya yongs su mya ngan las 'das pa nas/ shA ri'i bu gang yang nyi ma gcig gis dge slong bye ba brgya phrag stong yongs su mya ngan</text></item>
<item><p>51b5</p><section>mdo sde</section><text>las 'das par gyur pa'i dus de dang / de lta bu byung bar gyur to/ /shA ri'i bu rnam grangs 'dis bcom ldan 'das de'i nyan thos mngon par shes pa'i ye shes dang / mthu chen po dang ldan pa ji snyed pa de dag thams cad lo gsum</text></item>
<item><p>51b6</p><section>mdo sde</section><text>gyis yongs su mya ngan las 'das par gyur to/ /shA ri'i bu yang bcom ldan 'das de'i gsung rab rgyas pa de la lha dang mi'i 'gro bar gtogs pa mang pos mchod par gyur to/ /de nas dus gzhan zhig na bcom ldan 'das</text></item>
<item><p>51b7</p><section>mdo sde</section><text>yongs su mya ngan las 'das pa de'i nyan thos de rnams kyang yongs su mya ngan las 'das pa dang / rim gyis skye bo'i tshogs chen po dag rab tu byung nas de dag nad med pa'i dge sbyong dang / de dag mya ngan las 'das pa'i dge sbyong du</text></item>
<item><p>51b8</p><section>mdo sde</section><text>gyur te/ de dag rnyed pa dang / bkur stis zil gyis non cing len pa la zhen pa'i sems kyis de bzhin gshegs pas gsungs pa'i mdo sde zab mo sangs rgyas kyi byang chub dmigs su med pa/ don dam pa stong pa nyid kyi chos de dag</text></item>
<item><p>52a1</p><section>mdo sde</section><text>la mi 'jug cing ma mos par gyur te/ gzhan du na nges pa med pa'i shes pa dang / nges pa med pa'i don dang / yongs su ma dag pa'i chos spyod cing yongs su ma dag pa'i chos bdag tu smra ba dang / srog tu smra ba dang /</text></item>
<item><p>52a2</p><section>mdo sde</section><text>gang zag tu smra ba ston gyi/ stong pa nyid smra bar ni ma gyur to/ /shA ri'i bu bcom ldan 'das de yongs su mya ngan 'das nas lo brgya lon pa dang / chos 'dul ba la rnam pa lngar gyur te/ bkur ba'i gzhi pa zhes bya ba dang / 'byung</text></item>
<item><p>52a3</p><section>mdo sde</section><text>bar dmigs pa zhes bya ba dang / thams cad yod par smra ba zhes bya ba dang / tshogs nas byung ba zhes bya ba dang / nye bar bcings pa zhes bya ba'o/ /shA ri'i bu de la dge slong bkur ba'i gzhi pa zhes bya ba dang / 'byung bar</text></item>
<item><p>52a4</p><section>mdo sde</section><text>dmigs pa zhes bya ba dang / thams cad yod par smra ba zhes bya ba dang / tshogs nas byung ba zhes bya ba dang / nye bar bcings pa zhes bya ba lnga po de dag ni 'khor gyi gtso bor gyur to/ /shA ri'i bu de la bkur ba'i gzhi pa zhes</text></item>
<item><p>52a5</p><section>mdo sde</section><text>bya bar gyur pa gang yin pa de dag ni sangs rgyas kyi gsung du gyur pa de dag kun shes shing dmigs su med pa'i stong pa de nyid smra bar gyur to/ /'di ltar dge slong bzhi po de dag ni 'khor dang bcas te/ lam gol ba bzung bas phal</text></item>
<item><p>52a6</p><section>mdo sde</section><text>cher gang zag tu smra bar gyur to/ /shA ri'i bu de la bkur ba'i gzhi pa zhes bya ba gang yin pa de dag phyogs dgu 'am/ bzhi nas shin du spa bkong bas sran gzugs mi nus shing skye bo mang pos kyang mi sten par gyur to/ /shA ri'i bu de</text></item>
<item><p>52a7</p><section>mdo sde</section><text>ltar dge slong sdig can bzhi po de dag gis skye bo'i tshogs chen po log pa'i lta ba yang dag par 'dzin du bcug go/ /de ltar bcom ldan 'das de'i gsung rab de yang gcig la gcig bkur sti med pa dang / gcig la gcig smod</text></item>
<item><p>52a8</p><section>mdo sde</section><text>pas nub par gyur to/ /shA ri'i bu de la chos rnams bstan pa na kun shes pa dang ldan pa dang / rtogs pa dang ldan pa dang / mos pa dang ldan pa gang yin pa de dag ni ngas sangs rgyas stong phrag lnga'i nyan thos su gyur pa bye ba dung phyur</text></item>
<item><p>52b1</p><section>mdo sde</section><text>phrag drug bcu rtsa brgyad yongs su mya ngan las 'das pa gang yin pa de dag yin par mkhyen to/ /de ci'i phyir zhe na/ shA ri'i bu de ltar de dag gis sngon gyis rgyal ba la lhag par bya ba byas pa/ mya ngan las 'das pa dmigs su med pa</text></item>
<item><p>52b2</p><section>mdo sde</section><text>la spyad pa dag yin pa'i phyir ro/ /shA ri'i bu de la 'byung bar dmigs pa zhes bya ba dang / thams cad yod par smra ba zhes bya ba dang / tshogs nas byung ba zhes bya ba dang / nye bar bcings pa zhes bya ba'i dge slong 'khor</text></item>
<item><p>52b3</p><section>mdo sde</section><text>dang bcas pa gang yin pa de dag thams cad ni dmigs pa can du gyur/ bdag tu smra ba la kun du rten/ sems can du smra ba dang / srog tu smra ba dang / gang zag tu smra bar 'gyur te/ skye bo mang po'i 'khor dang / gang zag tu</text></item>
<item><p>52b4</p><section>mdo sde</section><text>smra ba la mngon par zhen par gyur to/ /shA ri'i bu de ltar skyes bu dam pa ma yin pa de dag gis rab tu byung ba dang / khyim pa'i skye bo'i tshogs chen po dag log pa'i lta ba la mngon par zhen par byas nas don dam pa ni spangs/</text></item>
<item><p>52b5</p><section>mdo sde</section><text>dmigs su med pa'i stong pa nyid dang / mtshan ma med pa dang / smon pa med pa'i chos sangs rgyas kyi byang chub ni gcer bu pa'i tshig gis bcabs nas log par lta ba yongs su bzung bar gyur to/ /shA ri'i bu de la dge slong bzhi</text></item>
<item><p>52b6</p><section>mdo sde</section><text>po gang yin pa de dag 'khor gyi gtso bo yin pas skyes bu dam pa ma yin pa bzhi po gang yin pa de dag gi rjes su phyogs pa de rnams kyang de skad du smra bas/ de rnams kyis gsung rab rgya chen po de nub par byas so/ /shA ri'i</text></item>
<item><p>52b7</p><section>mdo sde</section><text>bu de la gang dag gis chos ma yin pa de la chos su bzung nas de dag gis btsal ba dang / 'bad pa dang / brtson pa byas kyang rjes su 'thun pa'i bzod pa yang skyes par ma gyur na/ 'bras bu thob pa lta ci smos te/ de ni</text></item>
<item><p>52b8</p><section>mdo sde</section><text>gnas yod pa ma yin no/ /shA ri'i bu 'di ltar khyim pa dang rab tu byung ba de dag phal cher ngan song du dong bar gyur gyi/ bde 'gror dong ba ni ma yin no/ /shA ri'i bu 'di ltar skyes bu dam pa ma yin pa de dag gis sangs rgyas</text></item>
<item><p>53a1</p><section>mdo sde</section><text>kyi byang chub de nub par byas pas/ sems can mang po la gnod pa byed pa yin te/ skyes bu dam pa ma yin pa de dag kyang dus las 'das nas mnar med pa'i sems can dmyal ba chen por lhung nas der</text></item>
<item><p>53a2</p><section>mdo sde</section><text>lo bye ba brgya stong phrag dgur khas bub tu btsos par gyur to/ /lo stong phrag dgur ni glo g.yas g.yon nas btsos te/ de dag de nas shi 'phos nas rab tu tsha ba dang / tsha ba dang / ngu 'bod chen po dang / ngu 'bod dang / bsdus</text></item>
<item><p>53a3</p><section>mdo sde</section><text>gzhom dang / thig nag dang / yang sos kyi dmyal ba chen po rnams su lhung nas/ rnam grangs 'di dag gis dmyal ba chen po re rer yang dus de srid du btsos par gyur to/ /de dag de nas yang yang sos kyi dmyal ba chen po</text></item>
<item><p>53a4</p><section>mdo sde</section><text>nas thig nag tu lhung zhing / thig nag nas bsdus gzhom dang / bsdus gzhom nas ngu 'bod dang / ngu 'bod nas ngu 'bod chen po dang / ngu 'bod chen po nas tsha ba dang / tsha ba nas rab tu tsha bar lhung ba nas mnar med</text></item>
<item><p>53a5</p><section>mdo sde</section><text>pa dang / mnar med pa'i sems can dmyal ba chen por lhung bar gyur to/ /shA ri'i bu rnam grangs 'dis khyim pa dang rab tu byung ba de dag dang 'brel ba gang yin pa dag dang / slong ba'i khyim dang mdza' bshes kyi rgyud</text></item>
<item><p>53a6</p><section>mdo sde</section><text>du gyur pa gang yin pa de dag kyang de rnams dang lhan cig de dag nas shi 'phos nas sems can dmyal ba chen por skyes te/ mi zad pa'i tshor ba myong bar gyur to/ /de dag las yang srog chags bye ba brgya stong phrag</text></item>
<item><p>53a7</p><section>mdo sde</section><text>drug bcu rtsa bzhi snga phyi med par sems can dmyal ba chen po de dag du skyes par gyur to/ /de dag las 'grogs bshes kyi rgyud dang / rim gro byed pa'i rgyud dang / rim gro byed pa'i dge slong dang / slob dpon dang /</text></item>
<item><p>53a8</p><section>mdo sde</section><text>brgyud pa'i slob dpon dang / nye gnas dang / brgyud pa'i nye gnas shi 'phos par gyur pa gang yin pa de dag las phal mo che zhig dang / shA ri'i bu rjes su phyogs par gyur pa ji ltar de bzhin gshegs pas mkhyen gyi de dag gi</text></item>
<item><p>53b1</p><section>mdo sde</section><text>grangs khyed kyis shes par sla ba ma yin pa gang yin pa ji snyed pa de dag dang / des zin pa'i sems can log par ltung ba'i 'gro bar gyur pa ji snyed pa de dag dang / de dag nas shi 'phos pa'i srog chags bye ba brgya stong phrag drug</text></item>
<item><p>53b2</p><section>mdo sde</section><text>cu rtsa bzhi po de dag dang lhan cig sems can dmyal ba chen po rnams su skyes par gyur to/ /shA ri'i bu rnam grangs 'dis de dag bskal pa yongs su rdzogs par ngan song thob par gyur to/ /shA ri'i bu gang gis tshe sreg</text></item>
<item><p>53b3</p><section>mdo sde</section><text>pa'i bskal pa 'byung ba de'i tshe yang skyes bu blun po de dag de nyid du de kho na bzhin du lhung bar gyur to/ /de ci'i phyir zhe na/ shA ri'i bu sangs rgyas bcom ldan 'das rnams kyi bstan pa la smad pa'i las drag po gang yin pa de byas pa'i</text></item>
<item><p>53b4</p><section>mdo sde</section><text>phyir ro/ /shA ri'i bu yang 'jig pa'i bskal pa byung ba na/ skyes bu dam pa ma yin pa bzhi po de dag dang / srog chags bye ba brgya stong phrag drug cu rtsa bzhi po de dag de nas shi 'phos nas/ 'di nas 'jig rten gyi</text></item>
<item><p>53b5</p><section>mdo sde</section><text>khams gzhan nam/ 'jig rten gyi bar gyi sems can dmyal ba shin du chen por lhung bar gyur to/ /de ci'i phyir zhe na/ shA ri'i bu 'di ltar drag po'i las byas shing bsags pa'i rnam par smin pa ni chung ngur mi 'gyur te/ de</text></item>
<item><p>53b6</p><section>mdo sde</section><text>dag de na lo brgya phrag mang po dang / lo stong phrag mang po dang / lo brgya stong phrag mang po dang / lo bye ba brgya stong phrag mang po rnams su sdug bsngal drag po rtsub pa mi zad pa yid du mi 'ong ba'i tshor ba myong bar gyur to/ /shA ri'i</text></item>
<item><p>53b7</p><section>mdo sde</section><text>bu 'jig rten gnas pa gang yin pa 'di zhig par gyur te/ der yang sreg pa'i bskal pa chen po nye bar gnas pa'i dus de dang de dag byung bar gyur to/ /shA ri'i bu de nas skyes bu dam pa ma yin pa bzhi po de dag dang / srog</text></item>
<item><p>53b8</p><section>mdo sde</section><text>chags bye ba brgya stong phrag drug bcu rtsa bzhi po de dag dang / gzhan yang sems can dmyal ba las kyi rnam par smin pa mi bzad pa gang yin pa de rnams de nas shi 'phos nas yang 'jig rten gyi khams 'di nyid kyi sems can</text></item>
<item><p>54a1</p><section>mdo sde</section><text>dmyal ba chen po dag tu skyes par gyur to/ /shA ri'i bu yang skyes bu dam pa ma yin pa bzhi po de dag dang / srog chags bye ba brgya stong phrag drug bcu rtsa bzhi po de dag mi rnams su skyes par gyur te/ der</text></item>
<item><p>54a2</p><section>mdo sde</section><text>yang thams cad dmus long sha stag tu gyur to/ /shA ri'i bu rnam grangs 'dis mi rnams su skye ba lnga brgyar dmus long sha stag tu gyur to/ /skye ba lnga brgyar ni dmyal ba chen por lhung bar gyur te/ der yang thams cad</text></item>
<item><p>54a3</p><section>mdo sde</section><text>dmus long sha stag tu gyur to/ /de dag skye ba lnga brgya'i tha ma la mi'i rang bzhin slar thob nas sha'i mig dang ldan par gyur to/ /shA ri'i bu de'i tshe de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>54a4</p><section>mdo sde</section><text>rig pa dang zhabs su ldan pa/ bde bar gshegs pa/ 'jig rten mkhyen pa/ bla na med pa skyes bu 'dul ba'i kha lo sgyur ba/ lha dang mi rnams kyi ston pa/ sangs rgyas bcom ldan 'das kun nas 'od ces bya ba 'jig</text></item>
<item><p>54a5</p><section>mdo sde</section><text>rten du byung ste/ bcom ldan 'das de'i tshe'i tshad ni lo bye ba phrag brgya stong du gyur to/ /de'i nyan thos 'dus pa chen po ni bye ba phrag dung phyur yongs su tshang bar gyur to/ /de'i tshe mi de dag gi lus ni khru dgu bcu rtsa dgu yod</text></item>
<item><p>54a6</p><section>mdo sde</section><text>do/ /bcom ldan 'das kyi sku la ni khru phal pa de'i nyis 'gyur yod do/ /sangs rgyas bcom ldan 'das de'i 'od ni 'dom gang yin pa des ni dpag tshad bye ba dung phyur phrag brgya stong snang bas khyab par gyur to/ /bcom ldan 'das</text></item>
<item><p>54a7</p><section>mdo sde</section><text>de'i bstan pa la skyes bu dam pa ma yin pa de dag rab tu byung nas lo brgya stong du mgo la me 'bar ba bzhin du 'bras bu 'dod pa'i phyir btsal bar byas kyang rjes su 'thun pa'i bzod pa yang ma skyes na/ 'bras bu thob pa lta ci smos te/</text></item>
<item><p>54a8</p><section>mdo sde</section><text>de ni gnas yod pa ma yin no/ /de ci'i phyir zhe na/ shA ri'i bu sangs rgyas kyi byang chub la smod pa gang yin pa ni de ltar 'gyur te/ 'di ltar chos kyis phongs par 'gyur ba'i las mngon par 'dus byas pa'i phyir ro/ /</text></item>
<item><p>54b1</p><section>mdo sde</section><text>shA ri'i bu rnam grangs 'dis ji srid du 'dir nga ma byung ba'i bar ma dor de dag de nas shi 'phos nas kyang sngon gyi mi dge ba'i las mngon par 'dus byas pas mnar med pa'i sems can dmyal ba chen por lhung bar gyur to/ /de dag gis</text></item>
<item><p>54b2</p><section>mdo sde</section><text>nga sangs rgyas bye ba phrag dgu bcu dang thabs gcig tu mnyes par byas na/ 'on kyang de dag gis sangs rgyas de snyed cig las kyang rjes su 'thun pa'i bzod pa yang ma thob po/ /de ci'i phyir zhe na/ shA ri'i bu de bzhin</text></item>
<item><p>54b3</p><section>mdo sde</section><text>gshegs pas gsungs pa la ma dad cing smod pa dang / 'phags pa'i dge slong rnams la kha zer ba gang yin pa de ni de ltar 'gyur te/ chos kyis phongs par 'gyur ba'i las mngon par 'dus byas pa'i phyir ro/ /shA ri'i</text></item>
<item><p>54b4</p><section>mdo sde</section><text>bu 'phags pa rnams la bskur pa btab pas ji snyed kyi sdug bsngal mang po nyams su myong bar gyur pa la ltos/ 'on kyang ngan song rnams las ni ma thar to/ /shA ri'i bu bstan pa de la smod pa'i sems can gang dag yin</text></item>
<item><p>54b5</p><section>mdo sde</section><text>pa dang / de la chos kyis phongs par 'gyur ba'i las mngon par 'du byed pa gang dag yin pa'i sems can ji snyed pa de dag ni re shig dpag tu med cing re shig grangs med pa yin na/ shA ri'i bu de las bskal pa grangs med pa</text></item>
<item><p>54b6</p><section>mdo sde</section><text>'di snyed dang / sangs rgyas bye ba phrag dgu bcu rtsa dgu 'das kyi bar du sems can gcig kyang yongs su mya ngan las 'das par mi dgongs so/ /shA ri'i bu de lta bas na byis pa mngon pa'i nga rgyal can dang / dge slong sdig</text></item>
<item><p>54b7</p><section>mdo sde</section><text>can tshul khrims dang sdom pa zhig pa dang / yongs su ma dag pa'i chos ston pa ma gtogs par su zhig sangs rgyas bcom ldan 'das rnams kyi bstan pa la smod par byed/ de dag la ni chos gsum po 'di dag yod pas/</text></item>
<item><p>54b8</p><section>mdo sde</section><text>de dag ni de nyid kyis rig pa med pa/ grol ba med pa yin te/ de dag ni de bzhin gshegs pa'i gsung la ma dad cing smod par byed do/ /shA ri'i bu khyod kyis de'i tshe de'i dus kyi yongs su ma dag pa'i chos ston pa'i</text></item>
<item><p>55a1</p><section>mdo sde</section><text>dge slong nges par 'byung ba zhes bya bar gyur pa de gzhan zhig yin pa snyam du som nyi 'am/ yid gnyis sam/ the tsom za na khyod kyis de ltar mi lta ste/ de ci'i phyir zhe na/ skyes bu gti mug lha sbyin 'di de'i tshe</text></item>
<item><p>55a2</p><section>mdo sde</section><text>de'i dus na/ yongs su ma dag pa'i chos ston pa'i dge slong nges par 'byung ba zhes bya bar gyur to/ /shA ri'i bu khyod kyis de'i tshe de'i dus kyi yongs su ma dag pa'i chos ston pa'i dge slong thams cad yod par smra ba zhes bya bar</text></item>
<item><p>55a3</p><section>mdo sde</section><text>gyur pa de gzhan zhig yin pa snyam du som nyi 'am/ yid gnyis sam/ the tsom za na/ shA ri'i bu khyod kyis de ltar mi lta ste/ de ci'i phyir zhe na/ shA ri'i bu dge slong ko ka li ka 'di de'i tshe de'i dus na yongs su ma dag pa'i chos</text></item>
<item><p>55a4</p><section>mdo sde</section><text>ston pa'i dge slong thams cad yod par smra ba zhes bya bar gyur to/ /shA ri'i bu khyod kyis de'i tshe de'i dus na yongs su ma dag pa'i chos ston pa'i dge slong tshogs nas byung ba zhes bya bar gyur pa de gzhan zhig yin pa snyam du som nyi</text></item>
<item><p>55a5</p><section>mdo sde</section><text>'am/ yid gnyis sam/ the tsom za na/ shA ri'i bu khyod kyis de ltar mi blta ste/ de ci'i phyir zhe na/ shA ri'i bu dge slong ser skya 'di de'i tshe de'i dus na yongs su ma dag pa'i chos ston pa'i dge slong tshogs nas byung ba zhes bya</text></item>
<item><p>55a6</p><section>mdo sde</section><text>bar gyur to/ /shA ri'i bu khyod kyis de'i tshe de'i dus na yongs su ma dag pa'i chos ston pa'i dge slong nye bar bcings pa zhes bya bar gyur pa de gzhan zhig yin pa snyam du som nyi 'am yid gnyis sam the tsom za na/ shA ri'i bu</text></item>
<item><p>55a7</p><section>mdo sde</section><text>khyod kyis de ltar mi blta ste/ de ci'i phyir zhe na/ shA ri'i bu gcer bu pa'i bu bden ldan 'di de'i tshe de'i dus na yongs su ma dag pa'i chos ston pa'i dge slong nye bar bcings pa zhes bya bar gyur to/ /shA ri'i bu khyod kyis</text></item>
<item><p>55a8</p><section>mdo sde</section><text>de'i tshe de'i dus na gang gis sangs rgyas kyi byang chub yang dag pa ji lta ba bzhin du rab tu ston pa yongs su dag pa'i chos ston pa dang ldan pa sems can mang po'i don byed pa dang ldan pa de'i chos bstan pa la sangs rgyas stong phrag</text></item>
<item><p>55b1</p><section>mdo sde</section><text>lnga'i nyan thos su gyur pa bye ba dung phyur phrag drug bcu rtsa brgyad yongs su mya ngan las 'das pa gang yin pa dag gis rjes su bslabs pa'i dge slong bkur ba zhes bya bar gyur pa de gzhan zhig yin pa snyam du som nyi 'am/ yid gnyis</text></item>
<item><p>55b2</p><section>mdo sde</section><text>za na/ shA ri'i bu khyod kyis de ltar mi blta ste/ de ci'i phyir zhe na/ shA ri'i bu byams ma'i bu gang po 'di nyid de'i tshe de'i dus na gang gis sangs rgyas kyi byang chub yang dag pa ji lta ba bzhin du rab tu ston pas yongs su dag pa'i</text></item>
<item><p>55b3</p><section>mdo sde</section><text>chos ston pa/ sems can mang po'i don byed pa de'i chos bstan pa la yang sangs rgyas stong phrag lnga'i nyan thos su gyur pa bye ba dung phyur phrag drug bcu rtsa brgyad yongs su mya ngan las 'das pa gang yin pa dag gis rjes su</text></item>
<item><p>55b4</p><section>mdo sde</section><text>bslabs pa'i dge slong bkur ba zhes bya bar gyur to/ /shA ri'i bu gang dag nges pa'i don gyi chos kyi gtam dang / yongs su dag pa'i chos rnams ston pa yin no zhes yang dag par smra bas smra ba de dag gis ni byams ma'i</text></item>
<item><p>55b5</p><section>mdo sde</section><text>bu gang po kho na yin no zhes yang dag par smra bas smros shig /shA ri'i bu dge slong gang po ni nges pa ma yin pa nges par byed pa ma yin te/ shA ri'i bu de lta bas na gang po ni nges pa'i don gyi chos kyi tshul rab tu ston pa yin no/ /</text></item>
<item><p>55b6</p><section>mdo sde</section><text>dge slong gang po ni ma nges pa'i don gyi chos ston pa ma yin te/ dge slong gang po ni nges pa'i don gyi chos ston pa yin no/ /dge slong gang po ni mthar phyin pa ma yin pa'i chos ston pa ma yin te/ dge slong gang po ni mthar</text></item>
<item><p>55b7</p><section>mdo sde</section><text>phyin pa'i chos ston pa yin no/ /shA ri'i bu dge slong gang po ni the tsom dang bcas pas nges par byed pa ma yin te/ dge slong gang po ni the tsom med pa dang / nges pa'i don dang / mthar phyin pa'i chos ston pa yin no/ /</text></item>
<item><p>55b8</p><section>mdo sde</section><text>shA ri'i bu gang dag rnam pa thams cad yongs su rdzogs pa'i chos kyi gtam dang ldan pa yin no zhes yang dag par smra bas smra ba de dag gis ni gang po kho na yin no zhes yang dag par smra bas smros shig /shA ri'i bu dge slong</text></item>
<item><p>56a1</p><section>mdo sde</section><text>gang po ni sems can rnams la sangs rgyas kyi mdzad pa byed pa dang ldan pa yin te/ shA ri'i bu byams ma'i bu gang po ni sangs rgyas bcom ldan 'das bye ba phrag dgu 'das shing 'khrungs pa'i gnas de dang de dag tu chos</text></item>
<item><p>56a2</p><section>mdo sde</section><text>smra bar gyur te/ thams cad du yang yongs su dag pa'i chos ston pa yin no/ /sangs rgyas bcom ldan 'das de dag gi spyan sngar tshe ji srid par tshangs par spyad pas yongs su dag pa'i chos ston pa yin no/ /shA ri'i</text></item>
<item><p>56a3</p><section>mdo sde</section><text>bu dge slong gang po 'di ni yang dag par rdzogs pa'i sangs rgyas bdun po rnams kyi chos smra bar yang gyur to/ /shA ri'i bu dge slong gang po 'di ni da ltar nga'i chos smra ba dgra bcom pa sems shin du rnam par grol ba</text></item>
<item><p>56a4</p><section>mdo sde</section><text>yang yin no/ /shA ri'i bu gang dag sngon gyi rgyal ba la lhag par bya ba byas pa yin no zhes yang dag par smra bas smra ba de dag gis ni gang po kho na yin no zhes yang dag par smra bas smros shig /shA ri'i bu gang po ni sangs</text></item>
<item><p>56a5</p><section>mdo sde</section><text>rgyas bye ba phrag dgu'i sangs rgyas kyi byang chub shin du rnam par nges pa gang yin pa de dag la legs par bslabs pas shes rab chen po yin te dge slong gang po ni de'i phyir de bzhin gshegs pas chos smra ba rnams</text></item>
<item><p>56a6</p><section>mdo sde</section><text>kyi mchog tu bstan to/ /shA ri'i bu ngas dge slong gang po'i bsngags pa nyin par ram/ mtshan mo 'am/ nyin mtshan du gsungs kyang / shA ri'i bu dge slong gang po kho na'i bsngags pa ni ma bsgrags par zad do/ /</text></item>
<item><p>56a7</p><section>mdo sde</section><text>shA ri'i bu ngas dge slong gang po'i bsngags pa nyi ma gnyis sam/ gsum 'am/ bzhi 'am/ lnga 'am/ bcu 'am/ zla ba phyed dam/ zla ba 'am/ de bas lhag par gsungs kyang dge slong gang po kho na'i bsngags</text></item>
<item><p>56a8</p><section>mdo sde</section><text>pa ni ma bsgrags par zad do/ /de ci'i phyir zhe na/ 'di ltar nga'i nyan thos rnam pa thams cad du nges pa'i don dang / yongs su dag pa'i chos ston pa dang ldan pa/ sngon gyi rgyal ba la lhag par bya ba byas pa/ dmigs</text></item>
<item><p>56b1</p><section>mdo sde</section><text>su med pa'i stong pa nyid kyis gnas pa yin pa'i phyir ro/ /shA ri'i bu dge slong gang po ni lha'i mig gis dpag tshad brgya stong na/ sems can nyan thos kyis 'dul bar 'gyur ba gang yin pa de dag mthong na dge slong gang</text></item>
<item><p>56b2</p><section>mdo sde</section><text>po der song nas de dag la chos ston par byed de/ shA ri'i bu dge slong gang po ni yun ring por skye bo mang po la phan pa dang / skye bo mang po la bde ba'i phyir zhugs pa yin no/ /shA ri'i bu dge slong gang po chos ston pa ni nyon mongs</text></item>
<item><p>56b3</p><section>mdo sde</section><text>pa med pa dang / zang zing la mi lta ba dang / rnyed pa dang / bkur sti la ma zhen par chos ston pa yin no/ /shA ri'i bu dge slong gang po ni so so yang dag par rig pa thob pa'i chos smra ba yin pas ston pa ma gtogs par</text></item>
<item><p>56b4</p><section>mdo sde</section><text>gang po la lha dang bcas pa'i 'jig rten gyis don tam/ tshig mthar gtug par mi nus te/ de ni gnas yod pa ma yin no/ /shA ri'i bu de lta bas na/ khyod la go bar bya'o/ /khong du chud par bya'o/ /gang zhig bla</text></item>
<item><p>56b5</p><section>mdo sde</section><text>na med pa yang dag par rdzogs pa'i byang chub dang rjes su 'thun pa'i chos ston pa de ni skye bo mang po'i don byed pa yin pas dge ba'i rtsa ba dpag tu med pa mngon par 'du byed pa yin no/ /shA ri'i bu gang zhig sangs rgyas kyi byang</text></item>
<item><p>56b6</p><section>mdo sde</section><text>chub la smod par byed pa de ni skye bo mang po la yang gnod pa byed pa yin pas mi dge ba'i rtsa ba mang du mngon par 'du byed pa yin no/ /de ci'i phyir zhe na/ shA ri'i bu 'di ltar sdig pa'i rnam par smin pa ni sdig pa yin la/ zag</text></item>
<item><p>56b7</p><section>mdo sde</section><text>pa dang bcas pa'i mi dge ba'i rnam par smin pa yang zag pa dang bcas pa yin zhing / zag pa med pa'i rnam par smin pa ni zag pa med pa yin no/ /shA ri'i bu de lta bas na de bzhin gshegs pas gsungs pa'i mdo sde 'di</text></item>
<item><p>56b8</p><section>mdo sde</section><text>lta bu 'di dag 'khor bzhi la rgyas par bshad cing rab tu bstan pa na/ shA ri'i bu gang dag gis chos kyi rnam grangs 'di thos nas de dag dga' ba dang mgu ba thob par gyur na shA ri'i bu de dag bsod nams kyi phung po dpag tu med pa</text></item>
<item><p>57a1</p><section>mdo sde</section><text>dang ldan par 'gyur ro/ /gang dag yang de bzhin gshegs pas gsungs pa'i chos kyi rnam grangs 'di lta bu 'di thos nas dga' ba dang mgu ba ma thob cing lhag par yang ma dad pa nye bar ston par 'gyur na/ gdon mi za bar de dag</text></item>
<item><p>57a2</p><section>mdo sde</section><text>ni tshul khrims ral ba 'am/ mngon pa'i nga rgyal can nam/ yongs su ma dag pa'i chos ston pa yin no/ /yang gang zhig smod par byed na de de nyid nas dmus long du 'gyur ro/ /shA ri'i bu khyod la go bar bya'o/ /khong du chud par bya'o/ /</text></item>
<item><p>57a3</p><section>mdo sde</section><text>shA ri'i bu nga ni ji ltar rdza mkhan gyis so ma btang ba'i snod rnams la khyad du gsod par byed pa de ltar pha rol gnon par mi mdzad kyi/ shA ri'i bu nga ni sangs rgyas kyi byang chub dmigs su med pa don dam pa stong pa nyid kyis zil gyis mnan cing</text></item>
<item><p>57a4</p><section>mdo sde</section><text>gzhan la chos ston pa na snying por 'gyur ba gang yin pa de na 'dug la sbun par 'gyur ba gang yin pa de ni 'dor bar 'gyur ro/ /de ci'i phyir zhe na/ shA ri'i bu 'di ltar de bzhin gshegs pa dgra bcom pa yang dag par rdzogs pa'i sangs rgyas kyis</text></item>
<item><p>57a5</p><section>mdo sde</section><text>bla na med pa yang dag par rdzogs pa'i byang chub mngon par rdzogs par sangs rgyas nas chos ston par mdzad pa ni log pa'i lta ba la brten nas ma yin te/ bdag tu smra ba la ma yin/ sems can du smra ba la ma yin/ srog tu smra ba la</text></item>
<item><p>57a6</p><section>mdo sde</section><text>ma yin/ gang zag tu smra ba la ma yin/ rtag par smra ba la ma yin/ chad par smra ba la ma yin no/ /de ci'i phyir zhe na/ shA ri'i bu 'di ltar de lta bu la zhen pa de dag thams cad ni log pa'i lta ba zhes bya'o/ /shA ri'i bu bdag gi 'du</text></item>
<item><p>57a7</p><section>mdo sde</section><text>shes dang / sems can gyi 'du shes dang / srog gi 'du shes dang / gang zag gi 'du shes dang / rtag pa'i 'du shes dang / chad pa'i 'du shes gang yin pas ni rjes su 'thun pa'i bzod pa skye bar 'gyur ba yang gnas ma yin zhing</text></item>
<item><p>57a8</p><section>mdo sde</section><text>go skabs med na 'bras bu thob par 'gyur ba lta ci smos te/ de ni gnas yod pa ma yin no/ /shA ri'i bu de lta bas na de bzhin gshegs pas de lta bu'i lta ba dang ldan pa rnams la ni dad pas byin pa rjes su ma gnang ngo / /de ci'i phyir zhe na/</text></item>
<item><p>57b1</p><section>mdo sde</section><text>shA ri'i bu 'di ltar rigs pa med pa/ grol ba med pa de dag ni ji srid du lus gso ba'i don du bstan pa 'di la rab tu byung ba yin pa'i phyir ro/ /shA ri'i bu de lta bas na ngas sngon gyi mu stegs can bstan pa 'di la rab tu byung ba</text></item>
<item><p>57b2</p><section>mdo sde</section><text>gang yin pa de zla ba bzhi'i gnas bca' bar bya'o zhes gzhan mu stegs can rnams kyi gnas bca' bar gsungs so/ /de ci'i phyir zhe na/ shA ri'i bu gzhan mu stegs can rnams ni phal cher bdag tu smra ba dang / sems</text></item>
<item><p>57b3</p><section>mdo sde</section><text>can du smra ba dang / srog tu smra ba dang / gang zag tu smra ba dang / rtag par smra ba dang / chad par smra ba yin pa'i phyir ro/ /shA ri'i bu nga dang nga'i nyan thos rnams ni bdag med par smra ba/ stong pa nyid du smra ba/ mtshan ma</text></item>
<item><p>57b4</p><section>mdo sde</section><text>med pa'i bsam gtan pa/ rjes su 'thun pa'i bzod pa dang ldan pa/ rnam par shes pa rnams la mi gnas pa yin pa'i phyir ro/ /shA ri'i bu gang zhig bzod pa de lta bu dang ldan pa de la ni ngas rab tu 'byung ba dang</text></item>
<item><p>57b5</p><section>mdo sde</section><text>bsnyen par rdzogs pa dang / dad pas byin pa'i chos gos dang / bsod snyoms dang / gnas mal dang / nad kyi rkyen sman dang / mkho ba'i yo byad rnams skabs dbye bar bya'o/ /gang zhig mi ldan pa de ni gnas bca'</text></item>
<item><p>57b6</p><section>mdo sde</section><text>ba'i don du bdag med pa la mngon par sbyar bar bya'o/ /shA ri'i bu gang zhig don dam pa stong pa nyid rab tu bshad pa na de la bzod pa dang dad pa ma thob cing skrag par gyur/ dngang bar gyur/ kun du dngang bar gyur/ kun du</text></item>
<item><p>57b7</p><section>mdo sde</section><text>rmongs par gyur te/ don dam pa stong pa nyid la smod cing gang zag tu lta ba la dga' ba 'thob pa lta na/ de ni nges par yun ring po nas bdud kyis mngags pa 'am/ sngon gyi mu stegs can gzhan gang yin pa zhig yin par</text></item>
<item><p>57b8</p><section>mdo sde</section><text>rtogs par bya ste/ de la mkhas pas yid mi bde ba bskyed par mi bya'i/ snying rje dang byams pa yang dag par bskyed par bya'o/ /de ci'i phyir zhe na/ shA ri'i bu de ni 'di ltar tshig gis rdzogs par mi nus pas bya ba ji snyed</text></item>
<item><p>58a1</p><section>mdo sde</section><text>dang ldan pa de lta bu'i bzod pa can la ni rnam par smin par 'gyur ro/ /gzhan du na de la rjes su gzung ba'i 'du shes bskyed par bya'o/ /stong pa zhes bya ba bdag med pa'i chos rnams dang / gang zag</text></item>
<item><p>58a2</p><section>mdo sde</section><text>med pa'i 'du shes kho na bskyed par bya'o/ /de 'di ltar stong pa nyid de la ltos pa med cing spong ba dang / sangs rgyas kyi byang chub spong ba dang / sangs rgyas kyi chos dang / dge sbyong gi chos spong na/ de la tshangs pa mtshungs</text></item>
<item><p>58a3</p><section>mdo sde</section><text>par spyod pa/ stong pa nyid kyis gnas pa/ mtshan ma med pas gnas pa/ smon pa med pas gnas pa rnams kyis yang dag par bstan par bya/ yang dag par 'dzin du gzhug par bya/ yang dag par gzeng bstod par</text></item>
<item><p>58a4</p><section>mdo sde</section><text>bya/ yang dag par rab tu dga' bar bya ste/ de sangs rgyas kyi gsung la nye bar sbyar bar bya'o/ /don dam pa stong pa nyid dmigs su med pa rab tu bstan par bya'o/ /gal te sangs rgyas kyi byang chub kyis skrag par gyur</text></item>
<item><p>58a5</p><section>mdo sde</section><text>na/ de'i mkhan po dang slob dpon la dge slong mang pos sam/ dge slong gi dge 'dun gyis tshig 'di skad ces nga la bcom ldan 'das kyis gang dag chos rnams kyi rang gi mtshan nyid rab tu shes shing stong pa nyid kyis gnas pa de</text></item>
<item><p>58a6</p><section>mdo sde</section><text>lta bu dag gi ston pa ni nga yin gyi/ gang zag gi 'du shes can log par zhugs pa/ lam gol bar gzhol ba rnams kyi ston pa ni nga ma yin no zhes gsungs la bcom ldan 'das kyis yang dag pa'i tshul khrims dang / lta ba</text></item>
<item><p>58a7</p><section>mdo sde</section><text>phun sum tshogs pa rnams kyi gso sbyong gi las ni gsungs kyi/ 'di ltar tshul khrims nyams pa rnams kyi ni ma yin pas tshe dang ldan pa'i lhan cig gnas pa ni dmigs su med pa'i stong pa nyid kyi chos rnams la ma mos shing</text></item>
<item><p>58a8</p><section>mdo sde</section><text>gzhan mu stegs can gyi smra bar gyur to/ /bcom ldan 'das kyis gzhan mu stegs can gyi smra ba dang lhan cig tu gso sbyong gi las ma gsungs pas de ni mi bsten to/ /de lta bu'i bzod pa dang ldan pa gang yin pa de dag</text></item>
<item><p>58b1</p><section>mdo sde</section><text>ni dge 'dun gyi bya ba la bsko bar mi bya'o/ /'dun pa blang bar mi bya'o/ /de'i yongs su ma dag pa'i bzod pa de lta bu de dag tshe dang ldan pa dag gis kyang 'di ltar phyir bzlog par nus par gyis shig ces brjod par bya'o/ /</text></item>
<item><p>58b2</p><section>mdo sde</section><text>shA ri'i bu dge slong gi dge 'dun gyis de ltar byas na nga la yang mchod pa byas pa yin no/ /gzhan mu stegs can yang shin du tshar gcad pa yin no/ /gso sbyong gi las kyang shin du yongs su dag par byas pa yin no/ /</text></item>
<item><p>58b3</p><section>mdo sde</section><text>shA ri'i bu khyod la go bar bya'o/ /khong du chud par bya'o/ /gang zhig 'di lta ste/ bdag tu lta ba dang / sems can du lta ba dang / srog tu lta ba dang / gang zag tu lta ba ste/ lta ba 'di dag 'dzin par byed na de dag ni nga'i rjes su rab</text></item>
<item><p>58b4</p><section>mdo sde</section><text>tu byung ba ma yin/ de dag ni nga la mnyes par byed pa ma yin te/ de dag gi ston pa yang nga ma yin no/ /de dag ni ston pa drug po'i rjes su rab tu byung ba yin/ de dag ni ston pa drug po mnyes par byed pa yin pas/ de dag</text></item>
<item><p>58b5</p><section>mdo sde</section><text>gi ston pa yang ston pa drug po yin no/ /de la gang dag shin du gya nom pa'i chos rnams la bzod pa ma thob par dad pas byin pa la longs spyod par byed na/ de dag ni dad pas byin pa la shin du longs ma spyad pa yin no/ /</text></item>
<item><p>58b6</p><section>mdo sde</section><text>de dag gis ci nas kyang bstan pa 'di la rab tu byung nas so sor thar pa'i sdom pas bsdams par gyur kyang / don dam pa stong pa nyid la 'jug par mi 'gyur ba dang / mos par mi 'gyur ba dang / stong pa nyid dmigs su</text></item>
<item><p>58b7</p><section>mdo sde</section><text>med pa'i chos rnams la yid gnyis dang the tsom za bar gyur na/ de dag phal cher tshul khrims gtso bor byed pa dang / ting nge 'dzin gtso bor byed pa dang / thos pa gtso bor byed pa yin yang / shA ri'i bu de dag gis de bzhin</text></item>
<item><p>58b8</p><section>mdo sde</section><text>gshegs pa la mchod pa byas pa ma yin/ gus par byas pa ma yin/ bla mar byas pa ma yin/ rjed par byas pa ma yin no/ /de ci'i phyir zhe na/ shA ri'i bu 'di ltar sems can gang zhig bsam</text></item>
<item><p>59a1</p><section>mdo sde</section><text>gtan bzhi po dag thob par gyur pa de ni shin du rnyed par mi sla ba ma yin na/ shA ri'i bu de la de bzhin gshegs pa la ci zhig gis bkur sti byas/ gang dag de tsam gyis dge sbyong du khas 'che ba de dag ni sdug bsngal gyi sbyor ba</text></item>
<item><p>59a2</p><section>mdo sde</section><text>thams cad las yongs su ma grol ba yin pa'i phyir ro/ /shA ri'i bu de lta bas na khyod la go bar bya'o/ /khong du chud par bya'o/ /chos 'dul ba 'di ni mang po'i 'dzin pa sna tshogs kyis lta ba nyams par 'gyur ro/ /shA ri'i bu 'di</text></item>
<item><p>59a3</p><section>mdo sde</section><text>ltar yongs su ma dag pa'i tshul khrims gtso bor byed pa dang / yongs su ma dag pa'i ting nge 'dzin gtso bor byed pa dang / yongs su ma dag pa'i thos pa gtso bor byed pas yongs su dag pa'i dge sbyong ma yin no/ /shA ri'i bu de la ni</text></item>
<item><p>59a4</p><section>mdo sde</section><text>dge sbyong zhes mi gsung ngo / /bram ze zhes mi gsung ngo / /shA ri'i bu gang zhig bdag med pa'i chos rnams la bdag med pa'i chos rnams yin no zhes yang dag pa ji lta ba bzhin du rab tu shes pa dang / chos thams cad kyi rang gi mtshan</text></item>
<item><p>59a5</p><section>mdo sde</section><text>nyid stong pa la chos thams cad kyi rang gi mtshan nyid stong pa yin no zhes yang dag pa ci lta ba bzhin du rab tu shes pa de ni de'i tshe nyid nas tshul khrims gtso bor byed pa ma yin te/ ting nge 'dzin gtso bor byed pa ma yin/ thos pa gtso bor byed pa ma</text></item>
<item><p>59a6</p><section>mdo sde</section><text>yin no/ /de ci'i phyir zhe na/ shA ri'i bu 'di ltar mngon par 'du byed pa med na chos gang zhig gtso bor bya/ shA ri'i bu de lta bas na mi gnyis pa'i gnas gcig po gang yin pa de la ni tshul khrims su dmigs pa yang med na/ 'chal pa'i</text></item>
<item><p>59a7</p><section>mdo sde</section><text>tshul khrims lta smos kyang ci dgos te/ chos gang zhig gtso bor bya ba de ni gnas yod pa ma yin no/ /shA ri'i bu de bzhin gshegs pa rnams kyi bla na med pa yang dag par rdzogs pa'i byang chub de ni 'di yin te/ 'di lta ste/ chos</text></item>
<item><p>59a8</p><section>mdo sde</section><text>thams cad rang gi mtshan nyid stong pa dang / gang zag med pa dang / mtshan nyid med pa yin no/ /gang dag bzod pa de lta bu can de dag ni rigs pa dang grol ba yin te/ khyim med pa'i rab tu byung ba yin no/ /de dag ni</text></item>
<item><p>59b1</p><section>mdo sde</section><text>dad pas byin pa la kha na ma tho ba med cing brtags pa yin no/ /de nyid de dag gis bsnyen par rdzogs pa'i las yongs su dag pa yin no/ /shA ri'i bu sems can rnams dang de bzhin gshegs pa rnams kyi gnas ni gcig po 'di yin te/</text></item>
<item><p>59b2</p><section>mdo sde</section><text>'di lta ste bla na med pa yang dag par rdzogs pa'i byang chub bo/ /ji ltar gcig po 'di yin zhe na/ ji lta ba bzhin du 'dod chags dang bral zhing spangs pa'o/ /gang zhig spangs pa yin zhe na/ 'dod pa rnams dang lta ba rnams so/ /</text></item>
<item><p>59b3</p><section>mdo sde</section><text>'dod pa rnams gang zhe na/ thog ma'i 'o/ /lta ba gang zhe na/ yid la byed pa'o/ /de ci'i phyir zhe na/ shA ri'i bu chos thams cad ni yid la byed pa las byung ba yin te/ gang yid la byed pa de ni 'du shes yin no/ /gang 'du</text></item>
<item><p>59b4</p><section>mdo sde</section><text>shes pa de ni lta ba yin no/ /lta ba gang yin pa de ni log par lta ba yin pa'i phyir ro/ /shA ri'i bu de bzhin gshegs pas dge ba'i chos de yang log par lta ba yin no zhes gsungs so/ /de ci'i phyir zhe na/ shA ri'i bu</text></item>
<item><p>59b5</p><section>mdo sde</section><text>'di ltar 'dod chags dang bral ba la ni chos sam/ chos ma yin pa 'am/ dge ba 'am/ mi dge ba spangs pa'i phyir ro/ /de ni lta ba thams cad dang / 'dzin pa thams cad dang / yid la byed pa thams cad kyis ma chags</text></item>
<item><p>59b6</p><section>mdo sde</section><text>pa yin pas de'i phyir 'dod chags dang bral ba yin no zhes gsungs so/ /shA ri'i bu byang chub ni spangs pa yin no/ /gang gi spangs pa yin zhe na/ 'dod par gtogs pa rnams kyi'o/ /'dod par gtogs pa</text></item>
<item><p>59b7</p><section>mdo sde</section><text>rnams gang zhe na/ 'dod par gtogs pa rnams kyi tshul bzhin ma yin pa mi dge ba/ bdag ce 'am/ bdag gi zhe 'am/ bdag tu byed pa dang / bdag gir byed pa gang yin pa de dag ste/ de dag ni 'dod par</text></item>
<item><p>59b8</p><section>mdo sde</section><text>gtogs pa rnams yin no/ /'di lta ste bdag tu 'du shes pa spangs pa gang yin pa de dag ni mngon par zhen pa med pa yin no/ /de ni spangs pa yin te/ 'di ni de bzhin gshegs pa rnams kyi bla na med pa yang dag</text></item>
<item><p>60a1</p><section>mdo sde</section><text>par rdzogs pa'i byang chub yin no/ /sngon gyi sbyor ba'i le'u ste bdun pa'o// //shA ri'i bu nga 'das pa mngon par dran te/ bla na med pa yang dag par rdzogs pa'i byang chub</text></item>
<item><p>60a2</p><section>mdo sde</section><text>'di la brten nas nga 'khor los sgyur ba'i rgyal por gyur pa na/ sangs rgyas shAkya thub pa zhes bya ba sha dag bye ba phrag sum bcu nyan thos kyi tshogs dang bcas pa gang yin pa dag chos gos dang bsod snyoms dang / gnas</text></item>
<item><p>60a3</p><section>mdo sde</section><text>mal dang / nad kyi rkyen sman dang / mkho ba'i yo byad rnams kyis bsti stang du byas/ bla mar byas rjed/ mchod de mnyes par byas nas bla na med pa yang dag par rdzogs pa'i byang chub 'di kho na bsgrubs na/ sangs rgyas</text></item>
<item><p>60a4</p><section>mdo sde</section><text>bcom ldan 'das de dag gis nga la khyod ma 'ongs pa'i dus na/ de bzhin gshegs pa dgra bcom pa yang dag par rdzogs pa'i sangs rgyas su 'gyur ro zhes lung ma bstan to/ /de ci'i phyir zhe na/ 'di ltar nga dmigs pa'i</text></item>
<item><p>60a5</p><section>mdo sde</section><text>'du shes can du gyur cing bdag tu smra ba la mngon par zhen par gyur pa'i phyir ro/ /shA ri'i bu ngas gzhan yang 'das pa mngon par dran te/ nga 'khor los sgyur ba'i rgyal por gyur pa na sangs rgyas mar me mdzad ces bya bar</text></item>
<item><p>60a6</p><section>mdo sde</section><text>gyur pa sha dag brgyad stong byung bar gyur te/ sangs rgyas bcom ldan 'das nyan thos kyi tshogs dang bcas pa de dag la yang ngas chos gos dang / bsod snyoms dang / gnas mal dang / nad kyi rkyen sman dang / mkho</text></item>
<item><p>60a7</p><section>mdo sde</section><text>ba'i yo byad rnams kyis sti stang du byas/ bla mar byas/ rjed/ mchod de mnyes par byas nas bla na med pa yang dag par rdzogs pa'i byang chub 'di nyid bsgrubs na/ sangs rgyas bcom ldan 'das de dag gis nga la khyod ma 'ongs</text></item>
<item><p>60a8</p><section>mdo sde</section><text>pa na de bzhin gshegs pa dgra bcom pa yang dag par rdzogs pa'i sangs rgyas su 'gyur ro zhes lung ma bstan to/ /de ci'i phyir zhe na/ 'di ltar nga dmigs pa'i 'du shes can du gyur cing bdag tu smra ba la mngon par zhen</text></item>
<item><p>60b1</p><section>mdo sde</section><text>pa'i phyir ro/ /shA ri'i bu gzhan yang ngas mngon par dran te/ bla na med pa'i byang chub 'di nyid las brtsams te/ sangs rgyas rab tu 'bar ba zhes bya ba sha stag drug stong po de dag la yang nga 'khor los sgyur ba'i rgyal</text></item>
<item><p>60b2</p><section>mdo sde</section><text>por gyur pa na zhes bya ba nas bkur sti byas so zhes bya ba'i bar gong ma bzhin du thams cad brjod par bya'o/ /shA ri'i bu gzhan yang ngas mngon par dran te/ sangs rgyas skar rgyal zhes bya ba sha dag bye ba phrag gsum</text></item>
<item><p>60b3</p><section>mdo sde</section><text>po de dag la yang zhes bya ba nas nga 'khor los sgyur ba'i rgyal por gyur pa na bkur sti byas so zhes bya ba'i bar du brjod par bya'o/ /shA ri'i bu gzhan yang ngas mngon par dran te/ sangs rgyas sa la'i rgyal po zhes</text></item>
<item><p>60b4</p><section>mdo sde</section><text>bya ba sha stag khri drug stong po de dag bskal pa gcig la byung ste/ shA ri'i bu bskal pa de'i ming yang gong mas 'phags shes bya bar gyur to/ /shA ri'i bu de la yang ngas mngon par dran te/ sangs rgyas khri drug</text></item>
<item><p>60b5</p><section>mdo sde</section><text>stong po de dag la ngas skra dang kha spu bregs nas gos ngur smrig bgos te/ dad pas khyim nas khyim med par rab tu byung bar gyur pa dang / bla na med pa yang dag par rdzogs pa'i byang chub 'di nyid la brten nas zhes</text></item>
<item><p>60b6</p><section>mdo sde</section><text>bya ba nas nga la sangs rgyas bcom ldan 'das de dag gis lung ma bstan to zhes bya ba dang / 'di ltar yang nga smra ba de dag la mngon par zhen pa dang / dmigs pa'i lta ba can du gyur pa'i phyir ro zhes bya ba'i bar du</text></item>
<item><p>60b7</p><section>mdo sde</section><text>brjod par bya'o/ /shA ri'i bu ngas mngon par dran te/ sangs rgyas pad mas 'phags pa zhes bya ba sha stag khri lnga brgya po de dag la yang zhes bya ba nas/ nga 'khor los sgyur ba'i rgyal po nyid du gyur pa na zhes bya</text></item>
<item><p>60b8</p><section>mdo sde</section><text>ba'i bar du brjod par bya'o/ /shA ri'i bu gzhan yang ngas mngon par dran te/ sangs rgyas rab tu 'bar ba zhes bya ba sha dag khri lnga stong po de dag la yang zhes bya ba nas nga 'khor los sgyur ba'i rgyal po nyid du gyur pa</text></item>
<item><p>61a1</p><section>mdo sde</section><text>na zhes bya ba'i bar du brjod par bya'o/ /shA ri'i bu gzhan yang ngas mngon par dran te/ sangs rgyas kauN+Di n+yas rigs shes bya ba bye ba phrag dgu bcu po dag la yang zhes bya ba nas nga 'khor los sgyur ba'i rgyal po</text></item>
<item><p>61a2</p><section>mdo sde</section><text>nyid du gyur pa na zhes bya ba'i bar du brjod par bya'o/ /shA ri'i bu gzhan yang ngas mngon par dran te/ sangs rgyas 'od srung zhes bya ba sha dag stong phrag dgu po de dag la yang nyan thos kyi tshogs dang bcas par yang ngas chos</text></item>
<item><p>61a3</p><section>mdo sde</section><text>gos dang zhes bya ba nas/ bde ba'i yo byad thams cad kyis thams cad du bde ba la reg par gnas par bya ba'i phyir bkur sti byas shes bya ba nas/ mnyes par byas so zhes bya ba'i bar du brjod par bya'o/ /sangs rgyas bcom</text></item>
<item><p>61a4</p><section>mdo sde</section><text>ldan 'das de dag gis nga la khyod ma 'ongs pa na/ de bzhin gshegs pa dgra bcom pa yang dag par rdzogs pa'i sangs rgyas su 'gyur ro zhes lung ma bstan te/ gang yang ngas 'di ltar chos rnams kyi rang gi mtshan nyid ma shes</text></item>
<item><p>61a5</p><section>mdo sde</section><text>shing dmigs pa can gyi lta bar gyur nas bdag tu smra ba la mngon par zhen pa'i phyir ro zhes bya ba'i bar du'o/ /shA ri'i bu gzhan yang ngas mngon par dran te/ bskal pa khrir 'jig rten 'di sangs rgyas bcom ldan 'das rnams</text></item>
<item><p>61a6</p><section>mdo sde</section><text>kyis stongs par gyur to/ /de la bskal pa lnga brgya po gang dag la rang sangs rgyas sha stag byung bar gyur to/ /shA ri'i bu ngas mngon par dran te/ rang sangs rgyas brgya stong phrag dgu bcu gang dag la ngas ji srid 'tsho'i bar</text></item>
<item><p>61a7</p><section>mdo sde</section><text>du chos gos dang bsod snyoms dang zhes bya ba nas/ bkur sti byas/ mnyes par byas shes bya ba'i bar du brjod par bya'o/ /shA ri'i bu ngas bskal pa lnga brgyar rang sangs rgyas bye ba stong phrag brgyad bcu rtsa bzhi la bkur sti byas zhes</text></item>
<item><p>61a8</p><section>mdo sde</section><text>bya ba nas/ /mnyes par byas so zhes bya ba'i bar du brjod par bya'o/ /shA ri'i bu 'di ltar bskal pa lnga brgya po de dag rdzogs shing rang sangs rgyas gang yin pa de dag kyang byung ba dang / de'i tshe</text></item>
<item><p>61b1</p><section>mdo sde</section><text>nga mi rnams las shi 'phos nas tshangs pa'i 'jig rten du skyes te/ der tshangs par gyur pa na yang tshangs pa chen por gyur to/ /shA ri'i bu rnam grangs 'dis bskal pa lnga brgyar rtag par rgyun du tshangs pa chen por gyur to/ /</text></item>
<item><p>61b2</p><section>mdo sde</section><text>shA ri'i bu 'di ltar yang bskal pa lnga brgya po de dag 'das nas slar 'dzam bu'i gling du rgyal srid byed du bcug ste/ rgyal po chen po rnams dang / lha rnams kyi skal pa chen po dang ldan par skyes so/ /de nas sum bcu</text></item>
<item><p>61b3</p><section>mdo sde</section><text>rtsa gsum pa'i lha rnams kyi lha'i dbang po gcig pur gyur to/ /shA ri'i bu rnam grangs 'dis bskal pa lnga brgyar 'dzam bu'i gling du skyes te/ de bskal pa lnga brgyar tshangs par gyur na yang tshangs pa chen por gyur te/</text></item>
<item><p>61b4</p><section>mdo sde</section><text>shA ri'i bu bskal pa brgya stong phrag dgur skye ba gcig po mi rnams kyi nang du skyes so/ /shA ri'i bu 'di ltar bskal pa brgya stong phrag dgur rang sangs rgyas ni byung bar gyur gyi/ sangs rgyas ni byung bar ma gyur to/ /</text></item>
<item><p>61b5</p><section>mdo sde</section><text>sems can phal cher ngan 'gror 'gro bar gyur pa na/ shA ri'i bu 'di ltar bskal pa brgya stong phrag dgu po de dag tu skye ba mi rnams kyi nang du skyes te/ 'jig rten 'di 'jig pa na ni 'od gsal gyi lha'i nang du skyes so/ /'jig</text></item>
<item><p>61b6</p><section>mdo sde</section><text>rten 'di chags pa na ni 'dod pa na spyod pa'i lha rnams su skyes te/ 'dod pa na spyod pa'i lha chen po'i ris kyi bdag por gyur to/ /shA ri'i bu 'di ltar yang bskal pa khri po de dag 'das nas de bzhin gshegs pa dgra bcom</text></item>
<item><p>61b7</p><section>mdo sde</section><text>pa yang dag par rdzogs pa'i sangs rgyas kun du sbas pa zhes bya ba 'jig rten du byung ba dang / nga yang tshangs pa'i 'jig rten nas tshe 'phos nas 'dzam bu'i gling du skyes te/ 'khor los sgyur ba'i rgyal po legs mthong zhes</text></item>
<item><p>61b8</p><section>mdo sde</section><text>bya bar gyur to/ /de'i tshe mi de dag gi tshe ni lo stong phrag dgu bcu thub par gyur to/ /sangs rgyas kyi sde snod tshul khrims 'chal pa tshar gcod pa/ bam po drug pa/ de nas ngas</text></item>
<item><p>62a1</p><section>mdo sde</section><text>bcom ldan 'das de dge slong brgya stong bye ba phrag dgu bcu dang thabs gcig tu ji srid 'tsho'i bar du chos gos dang zhes bya ba nas/ bde ba'i yo byad thams cad kyis thams cad du bde bar gnas par bya ba'i</text></item>
<item><p>62a2</p><section>mdo sde</section><text>phyir bkur sti byas/ mnyes par byas so zhes bya ba nas/ bcom ldan 'das des kyang nga lung ma bstan to zhes bya ba'i bar du brjod par bya ste/ 'di ltar chos rnams kyi rang gi mtshan nyid mi shes shing / bdag</text></item>
<item><p>62a3</p><section>mdo sde</section><text>tu smra ba la mngon par zhen pa dang / dmigs pa can gyi lta bar gyur pa'i phyir ro/ /shA ri'i bu de'i tshe bskal pa yongs su tshang bar sangs rgyas mtshan tha dad pa stong byung ba de yang nga 'khor los sgyur ba'i rgyal por gyur pa na/</text></item>
<item><p>62a4</p><section>mdo sde</section><text>nyan thos kyi dge 'dun dang / bcas par chos gos dang / bsod snyoms dang / gnas mal dang / nad kyi rkyen sman dang / mkho ba'i yo byad rnams kyis thams cad du bde bar gnas par bya ba'i phyir/ bkur stir byas/</text></item>
<item><p>62a5</p><section>mdo sde</section><text>bla mar byas/ mchod/ rjed de mnyes par byas nas bla na med pa yang dag par rdzogs pa'i byang chub 'di nyid bsgrubs na/ sangs rgyas de dag gis nga la khyod ma 'ongs pa'i dus na de bzhin gshegs pa dgra bcom pa yang</text></item>
<item><p>62a6</p><section>mdo sde</section><text>dag par rdzogs pa'i sangs rgyas su 'gyur ro zhes lung ma bstan to/ /de ci'i phyir zhe na/ 'di ltar ngas chos rnams kyi rang gi mtshan nyid mi shes shing / bdag tu smra ba la mngon par zhen pa dang / dmigs pa</text></item>
<item><p>62a7</p><section>mdo sde</section><text>can gyi lta ba la mngon par zhen par gyur pa'i phyir ro/ /shA ri'i bu gzhan yang nges mngon par dran te/ bskal pa grangs med pa bdun brgya'i tshe sangs rgyas 'dzam bu 'dud pa zhes bya ba stong yongs su tshang bar byung</text></item>
<item><p>62a8</p><section>mdo sde</section><text>ba zhes bya ba nas de dag kyang ngas shes bya ba'i bar du brjod par bya'o/ /bskal pa grangs med pa brgya po de nyid la sangs rgyas don thams cad gzigs pa zhes bya ba sha stag drug khri nyis stong zhes bya ba nas de dag kyang ngas</text></item>
<item><p>62b1</p><section>mdo sde</section><text>bkur sti byas shes bya ba nas/ ji ltar yang dmigs pa can gyi 'du shes su gyur pa'i phyir ro zhes bya ba'i bar du brjod par bya'o/ /grangs med pa'i bskal pa brgya po de nyid la sangs rgyas dbang po'i rgyal mtshan zhes bya ba sha dag brgyad khri bzhi stong zhes bya ba nas/ de</text></item>
<item><p>62b2</p><section>mdo sde</section><text>dag yang ngas bkur sti byas shes bya ba dang / ji ltar yang dmigs pa can gyi 'du shes su gyur pa'i phyir ro zhes bya ba'i bar du brjod par bya'o/ /shA ri'i bu gzhan yang ngas mngon par dran te/ sangs rgyas nyi ma zhes bya ba sha dag lnga brgya zhes bya ba nas/ de</text></item>
<item><p>62b3</p><section>mdo sde</section><text>dag kyang ngas shes bya ba dang / ji ltar yang dmigs pa can gyi 'du shes su gyur pa'i phyir ro zhes bya ba'i bar du brjod par bya'o/ /shA ri'i bu gzhan yang ngas mngon par dran te/ sangs rgyas bcom ldan 'das zhi bar mdzad ces bya ba sha stag drug khri nyis</text></item>
<item><p>62b4</p><section>mdo sde</section><text>stong nyan thos kyi tshogs dang bcas pa de dag yang nga 'khor los sgyur ba'i rgyal por gyur pa na/ chos gos dang / bsod snyoms dang / gnas mal dang / nad kyi rkyen sman dang / mkho ba'i yo byad rnams kyis bkur stir byas/ bla mar byas/ rjed mchod de mnyes par</text></item>
<item><p>62b5</p><section>mdo sde</section><text>byas nas bla na med pa yang dag par rdzogs pa'i byang chub 'di nyid bsgrubs na/ sangs rgyas bcom ldan 'das de dag gis nga la lung ma bstan to zhes bya ba nas/ ji ltar yang dmigs pa'i 'du shes can du gyur cing bdag tu smra ba la mngon par zhen pa'i</text></item>
<item><p>62b6</p><section>mdo sde</section><text>phyir ro zhes bya ba'i bar du brjod par bya'o/ /shA ri'i bu de ltar rim gyis bcom ldan 'das mar me mdzad kyis nga lung bstan to/ /de ci'i phyir zhe na/ shA ri'i bu bcom ldan 'das mar me mdzad de ngas mthong ma thag kho nar chos rnams la ma skyes pa'i</text></item>
<item><p>62b7</p><section>mdo sde</section><text>bzod pa thob nas/ bcom ldan 'das mar me mdzad kyis thog ma rang la khyod ma 'ongs pa'i dus na/ de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes lung bstan pa'i phyir ro/ /</text></item>
<item><p>62b8</p><section>mdo sde</section><text>shA ri'i bu gzhan yang ngas mngon par dran te/ rgyal po nga las nu zhes bya ba sha stag bye ba phrag bcu gnyis byung ste/ thams cad kyang 'khor los sgyur ba'i rgyal por gyur to zhes bya ba'i bar du brjod par bya'o/ /shA ri'i bu</text></item>
<item><p>63a1</p><section>mdo sde</section><text>gzhan yang ngas mngon par dran te/ rgyal po mang pos bkur ba zhes bya ba sha dag bye ba stong phrag sum bcu rtsa gnyis byung ste/ thams cad kyang 'khor los sgyur ba'i rgyal por gyur to/ /shA ri'i bu gzhan</text></item>
<item><p>63a2</p><section>mdo sde</section><text>yang nges mngon par dran te/ rgyal po lha chen po zhes bya ba sha dag bye ba phrag bzhi bcu byung ste/ thams cad kyang 'khor los sgyur ba'i rgyal por gyur to/ /shA ri'i gzhan yang ngas mngon par dran te/ rgyal po tshangs</text></item>
<item><p>63a3</p><section>mdo sde</section><text>byin zhes bya ba sha stag bye ba phrag brgyad bcu rtsa bzhi byung ste/ thams cad kyang 'khor los sgyur ba'i rgyal por gyur to/ /shA ri'i bu gzhan yang ngas mngon par dran te/ rgyal po bu ram shing pa zhes bya ba sha dag bye ba</text></item>
<item><p>63a4</p><section>mdo sde</section><text>byung ste/ thams cad kyang 'khor los sgyur ba'i rgyal por gyur to/ /shA ri'i bu gzhan yang ngas mngon par dran te/ 'das pa'i dus na rgyal po rab 'bar zhes bya ba sha dag khri byung ste/ thams cad kyang 'khor los sgyur</text></item>
<item><p>63a5</p><section>mdo sde</section><text>ba'i rgyal por gyur to/ /shA ri'i bu gzhan yang ngas mngon par dran te/ rgyal po gzugs mdzes shes bya ba sha dag bye ba phrag nyi shu byung ste/ thams cad kyang 'khor los sgyur ba'i rgyal por gyur to/ /shA ri'i bu 'di</text></item>
<item><p>63a6</p><section>mdo sde</section><text>ltar ming sna tshogs pa'i rgyal po bye ba phrag bcu drug dang / shA ri'i bu rgyal po bye ba phrag brgyad po gang yin pa 'di dag ni de bzhin gshegs pas dge slong kun dga' bo la gsungs so/ /shA ri'i bu de'i tshe de'i dus kyi de dang</text></item>
<item><p>63a7</p><section>mdo sde</section><text>der byung ba'i 'khor los sgyur ba'i rgyal por gyur pa dag khyod gzhan yin pa snyam du sems na/ shA ri'i bu khyod kyis de ltar mi blta ste/ de ci'i phyir zhe na/ nga nyid de'i tshe de'i dus de dang der byung ba'i 'khor los sgyur ba'i rgyal po rnams su gyur</text></item>
<item><p>63a8</p><section>mdo sde</section><text>to/ /de bzhin gshegs pa la bkur sti byas pa dang / bla mar byas pa dang / rjed pa dang / mchod pa dang / mnyes par byas pa'i le'u ste brgyad pa'o// //shA ri'i bu ngas 'das pa'i dus mngon</text></item>
<item><p>63b1</p><section>mdo sde</section><text>par dran te/ gang gi tshe de bzhin gshegs pa dgra bcom pa yang dag par rdzogs pa'i sangs rgyas shin du 'od ces bya ba zhig byung bar gyur pa'i dus de dang de yod de/ 'di ltar byang chub sems dpa' byams pa 'khor los sgyur ba'i</text></item>
<item><p>63b2</p><section>mdo sde</section><text>rgyal por gyur pa na de la des thog mar byang chub kyi sems kyi dge ba'i rtsa ba bskyed de/ bcom ldan 'das de'i tshe'i tshad ni lo brgyad khri bzhi stong du gyur to/ /bcom ldan 'das de'i nyan thos rnams kyi 'dus pa chen po ni gsum</text></item>
<item><p>63b3</p><section>mdo sde</section><text>du gyur te/ 'dus pa chen po dang po la ni dgra bcom pa bye ba phrag dgu bcu rtsa drug byung ngo / /'dus pa gnyis pa la ni dgra bcom pa bye ba phrag dgu bcu rtsa bzhi byung ngo / /'dus pa gsum pa la ni dgra bcom pa bye ba phrag dgu bcu rtsa gnyis</text></item>
<item><p>63b4</p><section>mdo sde</section><text>byung ngo / /shA ri'i bu de nas rgyal po rnam par snang byed kyis bcom ldan 'das de mthong nas dga' ba chen po skyes par gyur te/ des bcom ldan 'das de nyan thos kyi dge 'dun dang thabs gcig la lo khrir zhes bya ba nas/ bkur</text></item>
<item><p>63b5</p><section>mdo sde</section><text>sti byas/ mnyes par byas nas zhes bya ba'i bar du brjod par bya ste/ smon lam du yang kye ma re shig byang chub don du gnyer ba na ma 'ongs pa na bdag gi tshe'i tshad kyang 'di nyid dang / re shig nyan thos chen po'i dge 'dun gyi tshad</text></item>
<item><p>63b6</p><section>mdo sde</section><text>kyang 'di kho na snyed dang ldan par gyur cing gang gi tshe sems can rnams bde ba la bkod par gyur pa de'i tshe/ bdag bla na med pa yang dag par rdzogs pa'i byang chub mngon par rdzogs par sangs rgyas par gyur cig ces smon lam</text></item>
<item><p>63b7</p><section>mdo sde</section><text>btab bo/ /shA ri'i bu gzhan yang ngas mngon par dran te/ byang chub sems dpa' byams pas bskal pa bye ba phrag bzhi bcu po 'di snyed cig lon nas/ de'i 'og tu ngas byang chub tu sems bskyed par gyur te/ de bzhin gshegs</text></item>
<item><p>63b8</p><section>mdo sde</section><text>pa dgra bcom pa yang dag par rdzogs pa'i sangs rgyas gzhan gyis mi thub pa'i rgyal mtshan las dge ba'i rtsa ba bskyed do/ /bcom ldan 'das de la lo stong du bde ba'i yo byad thams cad kyis bstabs shing lha'i ras bcos</text></item>
<item><p>64a1</p><section>mdo sde</section><text>bu 'bum phrag lnga ri ba dag gis mngon par bkab bo/ /bcom ldan 'das de yongs su mya ngan las 'das nas kyang mchod rten shin du chen po 'phang du dpag tshad tsam la/ rgyar dpag tshad phyed pa rin po che sna bdun las</text></item>
<item><p>64a2</p><section>mdo sde</section><text>byed du bcug ste/ 'di lta ste/ gser dang / dngul dang / bai dUr+ya dang / shel dang / mu tig dmar po dang / rdo'i snying po dang / bdun pa ni rin po che spug go/ /shA ri'i bu ngas rtag par rgyun du 'di skad ces gang gi tshe sems can</text></item>
<item><p>64a3</p><section>mdo sde</section><text>rnams sdug bsngal gyis nyen par gyur cing / skyabs med la/ rton pa med pas phal cher mi dge ba'i chos sgrub pa la zhugs te/ ngan song yongs su rdzogs par byed pa de'i tshe bdag bla na med pa yang dag par rdzogs pa'i byang chub</text></item>
<item><p>64a4</p><section>mdo sde</section><text>mngon par sangs rgyas par gyur cig ces smon lam du btab po/ /shA ri'i bu de bzhin gshegs pas dka' ba ji snyed cig spyod pa dang / bla na med pa yang dag par rdzogs pa'i byang chub 'di dka' ba ji snyed cig gis bsgrubs pa dang /</text></item>
<item><p>64a5</p><section>mdo sde</section><text>shA ri'i bu ngas bla na med pa yang dag par rdzogs pa'i byang chub 'di sgrub pa na/ sdug bsngal gang dag nyams su myong bar byas pa la ltos/ gal te ngas bla na med pa yang dag par rdzogs pa'i byang chub 'di sgrub pa na/ de bzhin gshegs</text></item>
<item><p>64a6</p><section>mdo sde</section><text>pas dog pa/ rtsub pa/ nyam nga ba'i tshor ba nyams su myong bar byas pa de dag thams cad rgya cher brjod na/ shA ri'i bu thams cad rtag tu sbyin zhes bya bas dge ba ci yin zhes tshol ba na/ rtag par rgyun du yid byung bar byed cing</text></item>
<item><p>64a7</p><section>mdo sde</section><text>tshad med pa'i brtson 'grus brtsams pa dang / de bzhin gshegs pa dgra bcom pa yang dag par rdzogs pa'i sangs rgyas ji snyed cig mnyes par byas pa dang / bla na med pa yang dag par rdzogs pa'i byang chub 'di dka' ba ji snyed cig</text></item>
<item><p>64a8</p><section>mdo sde</section><text>gis bslus pa la ltos/ skyes bu blun po 'di dag yongs su mya ngan las 'da' bar bya ba'i ched du sems gcig kyang skyed par mi byed pa lta smos kyang ci dgos/ shA ri'i bu byang chub de ni rigs pas bsgrubs na yang de ltar</text></item>
<item><p>64b1</p><section>mdo sde</section><text>dka' na rig pa ma yin pa lta ci smos/ shA ri'i bu de lta bas na khyed la go bar bya'o/ /khong du chud par bya'o/ /nga ni ji ltar yang ngan pas ni gya nom pa thob pa 'am/ rtogs par mi gsung ngo / /shA ri'i bu ngan pa gang zhe na/</text></item>
<item><p>64b2</p><section>mdo sde</section><text>shA ri'i bu lus kyi spyod pa dang / ngag gi spyod pa dang / yid kyi spyod pa ngan pa dang / dge ba'i chos rnams la mi sbyor ba ngan pa dang / dmigs pa ngan pa dang / le lo ngan pa dang / 'chal pa'i tshul khrims ngan pa ste/</text></item>
<item><p>64b3</p><section>mdo sde</section><text>shA ri'i bu 'di dag ni ngan pa rnams kyi nang na ngan pa tha chad yin no/ /shA ri'i bu gang zhig bstan pa 'di la rab tu byung nas bdag tu smra ba la mngon par zhen par gyur cing / de bzhin du sems can du smra ba dang / srog</text></item>
<item><p>64b4</p><section>mdo sde</section><text>tu smra ba dang / gang zag tu smra ba la mngon par zhen par 'gyur ba'i phyir ro/ /de ci'i phyir zhe na/ shA ri'i bu 'di ltar de bzhin gshegs pas gang zag tu smra ba la ni rjes su 'thun pa'i bzod pa yang med par mngon sum du gzigs</text></item>
<item><p>64b5</p><section>mdo sde</section><text>pa'i phyir ro/ /shA ri'i bu gal te dmigs pa'i 'du shes can la ni sangs rgyas bye ba phrag stong gis nyin gcig bzhin du cho 'phrul rnam pa gsum gyis chos bstan kyang de'i lta ba de kho na spong bar mi 'gyur zhing / dad pas byin</text></item>
<item><p>64b6</p><section>mdo sde</section><text>pa'i bsod snyoms kham gcig tsam yang yongs su sbyang ba'i phyir mi 'thob na/ 'bras bu thob pa lta ci smos te/ de na gnas yod pa ma yin no/ /shA ri'i bu gal te gang zag tu lta ba yongs su mya ngan las 'da' bar</text></item>
<item><p>64b7</p><section>mdo sde</section><text>'gyur na/ so so'i skye bo thams cad yongs su mya ngan las 'da' bar 'gyur ro/ /de ci'i phyir zhe na/ shA ri'i bu 'di ltar gang zag tu lta ba ni log par lta ba yin pa'i phyir ro/ /shA ri'i bu byis pa so so'i skye bo</text></item>
<item><p>64b8</p><section>mdo sde</section><text>thams cad ni phal cher bdag tu smra ba la mngon par zhen pa yin te/ de bzhin du sems can du smra ba dang / srog tu smra ba dang / gang zag tu smra ba la mngon par zhen pa yin no/ /shA ri'i bu de lta bas na log pa'i lta ba dang</text></item>
<item><p>65a1</p><section>mdo sde</section><text>ldan pa thams cad yongs su mya ngan las 'da' bar 'gyur ro/ /shA ri'i bu gang zhig 'di snyam du gang zag tu lta ba ma spangs pa la yongs su mya ngan las 'da' bar 'gyur ba yod do snyam na/ de lta na ni byis pa</text></item>
<item><p>65a2</p><section>mdo sde</section><text>so so'i skye bo thams cad 'phags pa'i lam dang ldan par 'gyur te/ de dag gi 'phags pa'i lam ma tshang ba med pa'i phyir ro/ /shA ri'i bu gang zhig 'di snyam du log pa'i lta ba yongs su mya ngan las 'da' bar 'gyur ba</text></item>
<item><p>65a3</p><section>mdo sde</section><text>yod do snyam du sems pa de'i lta na/ de'i de nyid 'phags pa'i lam yin par 'gyur te/ de'i yid la byed pa gzhan ma rnyed pa'i phyir ro/ /de ci'i phyir zhe na/ 'di ltar byis pa so so'i skye bo thams cad ni gang zag tu lta</text></item>
<item><p>65a4</p><section>mdo sde</section><text>ba dang mi 'gal ba'i phyir ro/ /skyes bu blun po de dag ni yang skyon 'di 'thob par 'gyur te/ byis pa so so'i skye bo thams cad 'phags pa'i lam 'thob pa dang / 'phags pa'i lam thob pa rnams lam goms</text></item>
<item><p>65a5</p><section>mdo sde</section><text>par bya ba'i phyir kun gyi srog gcod par byed pa dang / 'dod pa la bsten pa dang / mtshams med pa byed par 'gyur ro/ /de ltar skyes bu blun po de dag gi 'phags pa'i lam gang yin pa de ni mtshams med pa yin</text></item>
<item><p>65a6</p><section>mdo sde</section><text>par 'gyur ro/ /de ci'i phyir zhe na/ 'di ltar byis pa so so'i skye bo thams cad ni gang zag tu smra ba yin pa'i phyir ro/ /yang na de 'di skad ces mtshams med pa dang ldan pa la ni yongs su mya ngan las 'da' ba med</text></item>
<item><p>65a7</p><section>mdo sde</section><text>kyi/ gang zag tu smra ba la ni yongs su mya ngan las 'da' ba yod do zhes sna na/ de ni brdzun gyi tshig smra bas nga la yang skur pa 'debs pa yin te/ de ni rab tu byung zhing bsnyen par rdzogs na yang don med par gyur pa</text></item>
<item><p>65a8</p><section>mdo sde</section><text>yin no/ /shA ri'i bu khyod la go bar bya'o/ /khong du chud par bya'o/ /dmigs pa'i 'du shes can la ni yongs su mya ngan las 'da' ba med do/ /shA ri'i bu gal te dmigs pa'i 'du shes can yongs su mya ngan</text></item>
<item><p>65b1</p><section>mdo sde</section><text>las 'das par gyur na/ de bzhin gshegs pa dgra bcom pa yang dag par rdzogs pa'i sangs rgyas rnams 'byung bar mi 'gyur zhing / byis pa so so'i skye bo thams cad yongs su mya ngan las 'da' bar 'gyur ro/ /de ci'i</text></item>
<item><p>65b2</p><section>mdo sde</section><text>phyir zhe na/ 'di ltar byis pa so so'i skye bo thams cad ni dmigs pa can gang zag tu smra ba log par lta ba can rnams yin pa'i phyir ro/ /shA ri'i bu ji srid du nga ni dmigs pa can gyi lta ba de lta bu dang ldan par gyur te/ bar</text></item>
<item><p>65b3</p><section>mdo sde</section><text>chad kyi gnod pa dang bcas pa de srid du sangs rgyas bcom ldan 'das de dag gis nga la khyod ma 'ongs pa'i dus na/ de bzhin gshegs pa dgra bcom pa yang dag par rdzogs pa'i sangs rgyas su 'gyur ro zhes lung ma bstan gyi/</text></item>
<item><p>65b4</p><section>mdo sde</section><text>ji srid du nga dang mi ldan par gyur pa la ltos/ skyes bu gti mug bdag tu smra ba dang gang zag gi 'du shes can gang yin pa dag gi tshul khrims dang thos pa dang ting nge 'dzin tsam gyis lta smos kyang ci dgos te/ nga ni de la bden pa yang</text></item>
<item><p>65b5</p><section>mdo sde</section><text>ma yin/ grol ba yang ma yin no zhes gsung ngo / /de ci'i phyir zhe na/ shA ri'i bu 'di ltar yun ring po nas yang dag pa ma yin pa'i chags pa de lta bu de dag la zhen pas de la yongs su mya ngan las 'das pa yod pa ma</text></item>
<item><p>65b6</p><section>mdo sde</section><text>yin pa'i phyir ro/ /skyes bu blun po de dag ni 'di snyam du nga ni ci nas kyang re shig bdag med pa'i mtshan nyid kun du sten cing bsgoms te mang du byas la ci nas kyang sdug bsngal gyi phung po spang ngo snyam du sems par mi 'gyur</text></item>
<item><p>65b7</p><section>mdo sde</section><text>ro/ /shA ri'i bu dper na dmus long zhig rgyab nas bsad pas bsdigs pa na/ bros na bde bar 'gyur ba'i 'du shes kyis me ma mur dang mgal dum gyis gang bar mchong ngo / /shA ri'i bu de bzhin du ngas kyang skyes bu</text></item>
<item><p>65b8</p><section>mdo sde</section><text>blun po dmigs pa'i lta ba dang gang zag gi lta ba de la kun du sten pa gang yin pa de dag kyang de ltar 'gyur bar dgongs te/ gang dag de kho nas dag par rlom sems su byed do/ /sems can rnams gang dang gang kho nas</text></item>
<item><p>66a1</p><section>mdo sde</section><text>nyon mongs par gyur pa de kho nas grol bar rlom sems su byed de/ de dag lta ba de rnams dang ldan pas ngan song du 'gro bar 'gyur ro zhes gsung ngo / /shA ri'i bu dper na dmus long de bde ba'i 'du shes kyis</text></item>
<item><p>66a2</p><section>mdo sde</section><text>me ma mur du mchong ba de bzhin du/ skyes bu blun po de dag kyang bde ba'i 'du shes kyi gang zag tu lta bar 'gyur ro/ /de dag lta ba gang dang gang kho nas yun ring por bslus shing rmongs par byas te/ de nyid la lhag par chags</text></item>
<item><p>66a3</p><section>mdo sde</section><text>par 'gyur zhing dad pas byin pa la yongs su longs spyod par byed do/ /de dag de kho nas yun ring por gnod pa dang / phan pa ma yin pa dang / bde ba ma yin pa dang / sdug bsngal ba dang / nyams pa dang / gzhan gyis</text></item>
<item><p>66a4</p><section>mdo sde</section><text>zil gyis mnan pa dang / yun ring por log par ltung bar bya ba'i phyir kun du zhugs pa yin no/ /shA ri'i bu rgyal po rgyal rigs spyi bo nas dbang bkur ba/ 'byor pa/ rang gi yul dang / rang gi pho brang 'khor na bsad</text></item>
<item><p>66a5</p><section>mdo sde</section><text>pa'i rigs pa ni gsod la/ spyug pa'i rigs pa ni spyug par byed de/ de la gang dag gnod pa byed pa dag dang / gang dag grong khyer gyi chos khrims bzhin rjes su mi sgrub pa dag dang / bar chad kyis skye bo mang po 'byed par</text></item>
<item><p>66a6</p><section>mdo sde</section><text>byed pa'o/ /de dag rgyal pos chom rkun pa yin par shes shing 'thab khrol ba yin par shes nas skad drag po dang / rnga pa ha ha brdungs nas/ rgyal po'i 'khor dang / grong khyer gyi mi rnams kyi mdun nas byung ste/ 'di skad</text></item>
<item><p>66a7</p><section>mdo sde</section><text>ces rgyal po'i 'khrug long pa dang / grong khyer gyi chos khrims bzhin rjes su mi sgrub pa gang yin pa de ni rtags can 'di yin no zhes sgrogs su 'jug go/ /shA ri'i bu de bzhin du de bzhin gshegs pas bskal pa grangs med</text></item>
<item><p>66a8</p><section>mdo sde</section><text>pa nas bzung ste/ bla na med pa yang dag par rdzogs pa'i byang chub 'di bsgrubs pas/ shA ri'i bu de bzhin gshegs pa yang nyid kyi yul 'di la mnga' yod de de bzhin gshegs pa'i 'khor gyi bya ba la srog gi phyir yang</text></item>
<item><p>66b1</p><section>mdo sde</section><text>'gal bar mi byed pa dag kyang yod de/ shA ri'i bu gang zhig de bzhin gshegs pa'i gsung rtogs pa de lha dang bcas pa'i 'jig rten gyis bya ba dang 'brel pa de las bskyod pa dang / de bzhin gshegs pa'i mdzad pa la yang gang gis</text></item>
<item><p>66b2</p><section>mdo sde</section><text>kyang mi bsrung bar mi nus so/ /'chi ba la thugs na yang mi byed cing byed du mi 'jug go/ /shA ri'i bu nga ni 'khor dang bcas par bya ba 'jug par bya ba la mnga' yod de/ gang gi chos kyi grong khyer 'di la chom rkun pa 'am/ chom</text></item>
<item><p>66b3</p><section>mdo sde</section><text>rkun pa'i sder gtogs pa 'am/ phu gu pa 'am/ 'khrug long pa su yang rung mi rgyu bar bya ba'i phyir de shin du bsrungs shing shin du sbas pa yin no/ /gang dag de bzhin gshegs pa 'am/ de bzhin gshegs pa'i 'khor gyi</text></item>
<item><p>66b4</p><section>mdo sde</section><text>gsang ba'i don gyi gsang sngags kyi tshig 'di de bzhin gshegs pa'i gsung las phyi rol du gyur pa'i tshig gi bya ba med pa gang yin pa dag la mi smra ba ste/ shA ri'i bu de ltar de bzhin gshegs pas bya ba la gzhol ba gzhi'i</text></item>
<item><p>66b5</p><section>mdo sde</section><text>shes rab chen pos chos kyi grong khyer shin du bsrungs pa yin no/ /shA ri'i bu chos kyi grong khyer de'i bar chad byed pa gang yin pa de ni da ltar med do/ /shA ri'i bu da ltar chos kyi grong khyer de'i bar chad byed pa gang dag yod</text></item>
<item><p>66b6</p><section>mdo sde</section><text>na/ de dag ni 'di la chom rkun pa zhes bya'o/ /'khrug long pa zhes bya'o/ /gang dag de bzhin gshegs pa 'am/ de bzhin gshegs pa'i 'khor gyi gsang ba'i don gyi gsang sngags kyi tshig 'di phyi rol pa la smra na/ de</text></item>
<item><p>66b7</p><section>mdo sde</section><text>dag nga'i spyan sngar nye bar 'ongs shing lhags kyang ngas de dag chos dang 'thun pa'i gtam gyis sdud par mi mdzad/ de dag la bya ba ston par mi mdzad/ de dag la gsang ba'i don gyi gsang sngags kyi tshig brjod par mi mdzad do/ /</text></item>
<item><p>66b8</p><section>mdo sde</section><text>de dag la yang bya ba 'di dag kun du tshol ba na/ rab tu 'byung ba dang / bsnyen par rdzogs par bya ba'i phyir klags tshol bar byed do/ /ngas de dag bya ba la mthu yod par mkhyen nas skabs dbye ba mdzad do/ /zla ba bzhi'i gnas</text></item>
<item><p>67a1</p><section>mdo sde</section><text>'char gzhug go zhes gsungs so/ /de ci'i phyir zhe na/ de nyid chos kyi grong khyer srung zhing sba ba'i phyir dang / ma 'ongs pa'i 'khrug long ba rnams bsrungs pa yin no/ /shA ri'i bu de ltar de bzhin gshegs</text></item>
<item><p>67a2</p><section>mdo sde</section><text>pas chos kyi grong khyer shin du yongs su bzung bas de dag gis klags mi rnyed do/ /de dag gis klags mi rnyed pas de bzhin gshegs pa'i gsung 'dzin cing sdig pa can gyi lta ba spong bar 'gyur ro/ /de dag de ltar sems mgu nas</text></item>
<item><p>67a3</p><section>mdo sde</section><text>rab tu dbyung ba dang / bsnyen par rdzogs par bya'o/ /de dag de ltar rab tu phyung ba na lha dang bcas pa'i 'jig rten gyis mi bsgul bar 'gyur ro/ /shA ri'i bu de bzhin gshegs pas gnas 'char gzhug go zhes gsungs pa'i 'os</text></item>
<item><p>67a4</p><section>mdo sde</section><text>gang zhe na/ gzhan mu stegs can rnams dang / gzhan mu stegs can gyi smra ba la dga' ba su yang rung ba dag ste/ de dag de bzhin gshegs pas gnas 'char gzhug pa'i 'os su gsungs pa yin no/ /shA ri'i bu gzhan</text></item>
<item><p>67a5</p><section>mdo sde</section><text>mu stegs can gyi smra ba gang zhe na/ gang dag srid pa'i 'du shes dang / bdag gi 'du shes dang / sems can gyi 'du shes dang / srog gi 'du shes dang / gang zag gi 'du shes dang / dmigs pa can gyi 'du shes dang /</text></item>
<item><p>67a6</p><section>mdo sde</section><text>dmigs pa can gyi bya ba la bying ba dang / lam gol ba 'dzin pa dang / rang gi mtshan nyid kyis stong pa'i chos rnams la yid gnyis dang / the tsom za ba dang / 'dzin pa sna tshogs dang / yang dag pa ma yin pa la</text></item>
<item><p>67a7</p><section>mdo sde</section><text>chags pas gnas kyi/ don dam pa stong pa nyid la ni mi 'jug pa ste/ phyin ci log tu gyur pas des na gzhan mu stegs can zhes bya'o/ /shA ri'i bu de bas na chos gos la gnas 'char gzhug pa ma yin zhing /</text></item>
<item><p>67a8</p><section>mdo sde</section><text>kha dog gi rigs rnam pa sna tshogs kyi 'os kyang ma yin no/ /shA ri'i bu khyim pa 'am ngur smrig bgos pa su yang rung / 'di lta bu'i dmigs pa can gyi lta ba yod pa de dag thams cad ni de bzhin gshegs pas gzhan mu</text></item>
<item><p>67b1</p><section>mdo sde</section><text>stegs can dag yin no zhes gsungs so/ /de dag ni chos 'dul ba 'di la rab tu 'byung bar 'dod na gnas 'char gzhug pa'i 'os yin no/ /de ci'i phyir zhe na/ shA ri'i bu 'di ltar dmigs pa'i lta ba ni log par lta ba yin</text></item>
<item><p>67b2</p><section>mdo sde</section><text>pa'i phyir ro/ /de ni chos 'dul ba 'di la bya ba la bying ba yin no/ /de ni de bzhin gshegs pa'i chom rkun pa chen po 'khrug long pa yin no/ /shA ri'i bu nga ni log pa'i lta ba can rab tu 'byung ba dang / bsnyen par rdzogs</text></item>
<item><p>67b3</p><section>mdo sde</section><text>par bya ba'i phyir skabs dbye bar mi mdzad do/ /shA ri'i bu gang zhig chos thams cad bdag med do zhes rjes su 'thun pa'i bzod pa mi bskyed pa dang / chos thams cad stong pa dang / bdag med pa dang / sems can med pa dang / srog</text></item>
<item><p>67b4</p><section>mdo sde</section><text>med pa dang / gang zag med pa'o zhes ma mos shing mi 'jug pa de chos 'dul ba 'di la rab tu 'byung zhing rab tu 'byung nas chos thams cad bdag med pa/ sems can med pa/ srog med pa/ gang zag med pa/ don dam pa</text></item>
<item><p>67b5</p><section>mdo sde</section><text>stong pa nyid thos na ma mos shing mi 'jug na/ de mi dbang bar dad pas byin pa la yongs su longs spyod par byed pas/ des sangs rgyas la bkur stir ma byas pa yin/ bla mar ma byas pa yin/ rjed pa ma byas pa yin/ mchod</text></item>
<item><p>67b6</p><section>mdo sde</section><text>pa ma byas pa yin/ bsnyen bkur ma byas pa yin te/ chos la ma yin/ dge 'dun la ma yin zhing / de bzhin gshegs pa'i bslab pa rnams phye mar 'thag par byed pas de ni gzhan mu stegs can dge sbyong ltar bcos</text></item>
<item><p>67b7</p><section>mdo sde</section><text>pa'i chos kyi rkun por gnas pa yin no/ /shA ri'i bu ma 'ongs pa'i dus na dge slong lus ma bsgoms pa/ tshul khrims ma bsgoms pa/ sems ma bsgoms pa/ shes rab ma bsgoms pa dag 'byung bar 'gyur</text></item>
<item><p>67b8</p><section>mdo sde</section><text>te/ de dag de bzhin gshegs pa'i gsung la 'phya bar 'gyur co 'dri bar 'gyur ro/ /de bzhin gshegs pa'i gnas pa gang la de bzhin gshegs pa gus pa dang bcas pa 'dzem pa dang bcas pa/ don dam pa stong pa nyid</text></item>
<item><p>68a1</p><section>mdo sde</section><text>la rtag par rgyun du don dam pa stong pa nyid kyi gnas pa la khyad du gsod par 'gyur ro/ /de dag de'i tshe yang dag pa'i mtha'i de bzhin gshegs pa'i gnas pa stong pa nyid de la 'phya bar 'gyur/ co 'dri bar 'gyur/</text></item>
<item><p>68a2</p><section>mdo sde</section><text>khyad du gsod par 'gyur ro/ /shA ri'i bu de'i tshe stong pa nyid la mi gnas pa'i dge slong mang du 'byung bar 'gyur te/ de dag de'i tshe 'phya bar 'gyur/ co 'dri bar 'gyur/ khyad du gsod par 'gyur ro/ /shA ri'i bu de bzhin</text></item>
<item><p>68a3</p><section>mdo sde</section><text>gshegs pas stong pa nyid kyis gnas pa gang yin pa de dag la de ltar legs so zhes bya bas spro bar mdzad/ tshig bzhin du mdzad do/ /de'i tshe 'tsho ba don du gnyer ba de dag ni kha zas kho na kun du tshol ba na/ gang zag</text></item>
<item><p>68a4</p><section>mdo sde</section><text>tu 'dzin pas skye bo dga' bar bya bar sems par 'gyur ro/ /shA ri'i bu de'i tshe dge slong gang dag stong pa'i chos rnams la chos rnams ni stong pa'o zhes rab tu ston par 'gyur ba dang / bdag med pa'i chos rnams la chos rnams ni</text></item>
<item><p>68a5</p><section>mdo sde</section><text>bdag med pa dang / sems can med pa dang / srog med pa dang / gang zag med pa'i chos rnams la chos rnams ni gang zag med do zhes ston par 'gyur ba de dag kun du 'tsho ba pa de dag gis shin du zil gyis mnan par 'gyur ro/ /</text></item>
<item><p>68a6</p><section>mdo sde</section><text>de ci'i phyir zhe na/ shA ri'i bu nga ni sems can rnams kyi dge ba'i rtsa ba kun du gcod pa'i sngon du 'gro ba'i mtshan ma dang po ni de yin te/ byis pa'i rang bzhin can dag tsan dan shing gi rin thang du 'tshong ba bzhin du/ 'jig rten na</text></item>
<item><p>68a7</p><section>mdo sde</section><text>legs par gsungs pa gang yin pa lan par mi byed do/ /shA ri'i bu de lta bas na bcom ldan 'das 'od srung gis ma 'ongs pa'i dus na de bzhin gshegs pa shAkya thub pa zhes bya ba de'i nyan thos rnams 'jig rten gyi zang zing gi</text></item>
<item><p>68a8</p><section>mdo sde</section><text>phyir khyim pa dang rab tu byung ba dag la don dam pa stong pa nyid rab tu ston par 'gyur ro/ /de la khyim pa dang / rab tu byung ba byis pa shes rab 'chal pa'i rang bzhin can de dag smod par 'gyur yid mi ches par 'gyur te/ de dag dpal</text></item>
<item><p>68b1</p><section>mdo sde</section><text>chen po dbyug pas skrod par 'gyur ro/ /de'i rgyus yang ngan song du 'dong bar 'gyur ro zhes lung bstan te/ shA ri'i bu de'i tshe mi mthun pa'i gtam rnams la shin du gnas par 'gyur zhing de la yang snying po'i 'du shes su byed par 'gyur</text></item>
<item><p>68b2</p><section>mdo sde</section><text>ro/ /sangs rgyas kyi gsung don dam pa spong zhing thos nas yang skrag par 'gyur ro/ /de ci'i phyir zhe na/ 'di ltar de'i tshe bdag tu smra ba dang / sems can du smra ba dang / gang zag gi 'du shes can du gyur pa dang / 'dun zhan pa dang / le</text></item>
<item><p>68b3</p><section>mdo sde</section><text>lo dang / snyom las dang / rnyed pa la gdu ba dang / 'dod chags che ba dang / zhe sdang che ba dang / gti mug che ba dang / rnyed pa dang bkur sti 'dod pa dang / mkhas pa'i nga rgyal dang / byis pa dang / gzhung 'byed pa dang / rtsod pa ched cher byed</text></item>
<item><p>68b4</p><section>mdo sde</section><text>pa dang / phan tshun du byams pa'i sems med pa dang / dge sbyong gi chos kyis stong pa dang / rnyed pa dang bkur sti kho na la mngon par dga' bar gyur pa dang / las kyi mtha' mang ba dang / bud med kyi blo gros byed par gyur pa dang /</text></item>
<item><p>68b5</p><section>mdo sde</section><text>gzhan gyi skyon tshol bar gyur pa dang / ji ltar yang bdag nyid ma bslabs pas rang gi skyon 'chab pa dang / sdig pa spyod cing dge ba spyoms par gyur pa'i phyir ro/ /da ltar gyi yongs su dag pa sdig pa bsal ba/ dge ba'i</text></item>
<item><p>68b6</p><section>mdo sde</section><text>chos kyis gnas pa gang yin pa de dag ni de'i tshe bslab pa'i tshig rnams srog gi phyir yang 'das par sbas te ston par mi 'gyur ro/ /shA ri'i bu de ltar ma sbas pa'i tshul khrims can rnams la ni stong pa nyid kyis byar ci yod/</text></item>
<item><p>68b7</p><section>mdo sde</section><text>rang gi mtshan nyid kyis stong pa'i chos rnams kyis byar ci yod/ dper na rigs kyi bu dag gis rol mo'i gnas su sgyu mar gtogs pa'i rnam pa du ma dag nye bar bstan pa na de na byis pa zhum pa/ rmongs pa/ shes rab 'chal par gyur</text></item>
<item><p>68b8</p><section>mdo sde</section><text>pa gang yin pa de dag gis mthong nas de dag gad mo chen po'i gad rgyangs dag rgod par 'gyur ro/ /de ci'i phyir zhe na/ ji ltar yang byis pa'i rang bzhin nyid yin pa'i phyir ro/ /mkhas pa shes rab rnon po'i rang bzhin can gang yin pa</text></item>
<item><p>69a1</p><section>mdo sde</section><text>ni 'di skad ces blun po 'di dag de la ji zhig the tshom za na gad mo chen po'i gad rgyangs dag rgod ces smra ba de bzhin du/ shA ri'i bu de'i tshe stong pa nyid rab tu ston par 'gyur ba'i dge slong gang yin pa de dag la 'tsho ba</text></item>
<item><p>69a2</p><section>mdo sde</section><text>don du gnyer ba de dag 'phya bar sems par 'gyur ro/ /de ci'i phyir zhe na/ ji ltar yang de la ma bslabs pa nyid yin pa'i phyir dang / de dag sangs rgyas kyi gsung stong pa nyid 'di thos na skrag par 'gyur ba'i phyir ro/ /shA ri'i bu</text></item>
<item><p>69a3</p><section>mdo sde</section><text>skyes bu blun po de dag yun ji srid du chud zos pa la ltos/ 'di ltar bde legs gang yin pa la ni ci nas kyang bde legs ma yin pa'i 'du shes 'byung zhing 'jigs pa ma yin pa la ni 'jigs pa'i 'du shes 'byung ngo / /shA ri'i</text></item>
<item><p>69a4</p><section>mdo sde</section><text>bu de'i tshe dge slong dag dge ba'i chos rnams la phan pa ma yin pa'i 'du shes dang / mi dge ba'i chos rnams la phan pa'i 'du shes phyin ci log tu 'dzin pa dag 'byung bar 'gyur ro/ /shA ri'i bu dge slong de dag ni rnyed pa la</text></item>
<item><p>69a5</p><section>mdo sde</section><text>gdu ba dang / 'dod chags che ba dang / zhe sdang che ba dang / gti mug che ba dang / mi dge ba'i rtsa ba gsum yang dag par blangs te 'jug par 'gyur ro/ /shA ri'i bu de la ngas dge slong tshul khrims dang ldan pa dag rjes su gzung ba</text></item>
<item><p>69a6</p><section>mdo sde</section><text>la ltos nas/ lhag pa'i tshul khrims kyi bslab pa'i gzhi bcas pa dang so sor thar pa'i mdo bstan pa gang yin pa de/ de'i tshe de dag gis 'jig rten gyi zang zing gi ched du khyim pa la brjod par 'gyur ro/ /glegs bam du</text></item>
<item><p>69a7</p><section>mdo sde</section><text>byas te khyim pa la sbyin par sems so/ /shA ri'i bu de la skyes bu dam pa ma yin pa de lta bu dag la ni stong pa nyid kyis ci byar yod/ rang gi mtshan nyid kyis stong pa'i chos rnams kyis ci byar yod/ de ci'i phyir zhe na/ shA ri'i bu 'di ltar</text></item>
<item><p>69a8</p><section>mdo sde</section><text>skyes bu blun po de dag ni chags pa spang ba'i phyir brtson par mi nus na/ ma rig pa spang ba'i phyir brtson par bya ba lta ci smos te/ de ni gnas yod pa ma yin no/ /shA ri'i bu de'i tshe ma bslabs pa'i dge slong 'dul ba 'dzin pa dag 'byung ngo / /</text></item>
<item><p>69b1</p><section>mdo sde</section><text>ma bslabs pa'i chos kyi gtam dang ldan pa 'byung ba na gang / ma bslabs pa'i dge slong mdo sde dang ldan pa dag phal cher 'byung ngo / /shA ri'i bu de'i tshe ma bslabs pa'i dge slong 'dul ba 'dzin pa ni gang / ma bslabs pa'i chos</text></item>
<item><p>69b2</p><section>mdo sde</section><text>kyi gtam dang ldan pa 'byung ba ni gang / ma bslabs pa'i dge slong mang dang ldan pa 'byung ba ni gang zhe na/ shA ri'i bu 'di la bslab pa ni gsum ste/ gsum gang zhe na/ 'di lta ste/ lhag pa'i tshul khrims kyi bslabs pa dang / lhag</text></item>
<item><p>69b3</p><section>mdo sde</section><text>pa'i sems kyi bslab pa dang / lhag pa'i shes rab kyi bslab pa ste/ shA ri'i bu de bzhin gshegs pas gsungs pa'i bslab pa gsum ni 'di dag yin no/ /bdag gis bslab pa gsum po 'di dag la ma bslab</text></item>
<item><p>69b4</p><section>mdo sde</section><text>par thos pa tsam gyis gzhan la khyad du gsod par byed de/ de nyid skyes bu blun po de dag gi bar du gcod par 'gyur ro/ /skyes bu de dag ni chos dang 'thun pas the tshom dris na yang lan thebs par mi 'gyur na/</text></item>
<item><p>69b5</p><section>mdo sde</section><text>med pa stong pa nyid kyi chos rnams la brtson 'grus brtsam pa lta ci smos te/ de ni gnas yod pa ma yin no/ /shA ri'i bu de la tshul khrims ral pa'i dge slong gang yin pa de dag 'byung bar 'gyur te/ de dag</text></item>
<item><p>69b6</p><section>mdo sde</section><text>khyim pa'i las kyi mtha' rnams byed par 'gyur ro/ /pho nya'i las kyis 'tsho bar rtog par 'gyur ro/ /sman pa'i tha snyad kyis 'tsho bar rtog par 'gyur ro/ /shA ri'i bu nga'i bstan pa la rab tu 'byung ba</text></item>
<item><p>69b7</p><section>mdo sde</section><text>'tsho bar byed de/ de bzhin gshegs pa la skye ba dang bcas pas kun tu spang bar 'gyur ba la ltos/ shA ri'i bu de'i tshe rgyal po chen po bzhi dang / lha rnams kyi dbang po brgya byin dang / mi mjed kyi bdag po tshangs pa dang /</text></item>
<item><p>69b8</p><section>mdo sde</section><text>gzhan yang lha stong phrag mang po dag de lta bu'i gsungs la rnam pa du mar gyes pa mthong nas smre sngags chen pos smre sngags 'don par 'gyur ro/ /shA ri'i bu nga la brten nas khyim pa'i go re long byed par 'gyur ba gang yin pa de ni mtsham pa ma yin na/</text></item>
<item><p>70a1</p><section>mdo sde</section><text>de ci'i phyir zhe na/ shA ri'i bu nga'i nyan thos rnams ni lha 'am/ klu 'am/ gnod sbyin su la yang nye gnas kyis yongs su spyod par byed pa ma yin no/ /shA ri'i bu de lta mod kyi lha dang / klu dang / gnod sbyin dag kho na</text></item>
<item><p>70a2</p><section>mdo sde</section><text>nga'i nyan thos rnams la nye gnas kyis yongs su spyod par byed pa yin no/ /shA ri'i bu skyes bu blun po khyim pa'i go re long byed pa de dag dmigs su med pa stong pa nyid kyi chos rnams la kun tu sten par 'gyur ba dang / lhag par mos</text></item>
<item><p>70a3</p><section>mdo sde</section><text>par 'gyur ba de ni gnas yod pa ma yin te/ shA ri'i bu de'i tshe dge slong tshul khrims 'chal pa dag sangs rgyas kyi gsung chang skyogs gang tsam gyi phyir yang khyim pa la brjod par 'gyur ro/ /shA ri'i bu 'di ji snyam du sems/</text></item>
<item><p>70a4</p><section>mdo sde</section><text>ci nas kyang bdag la chags pa dang / zhe sdang che ba dang / gti mug che ba dang / 'du 'dzi la dga' ba dang / smra ba la dga' ba dang / 'jig rten rgyang pan pa dang / spyod pa yongs su ma dag pa rnams kyis dmigs su med pa'i stong</text></item>
<item><p>70a5</p><section>mdo sde</section><text>pa nyid kyi chos rnams kun du shes pa 'am/ rnam par rig pa 'am/ 'jug pa 'am/ mos pa 'am/ dge sbyong gi chos rnams la yang dag min thob par bya ba'i phyir rab tu ston par nus pa de ni gnas yod pa ma yin no/ /shA</text></item>
<item><p>70a6</p><section>mdo sde</section><text>ri'i bu dge slong gang dag chos gos ngan ngon tsam gyis chog shes pa dang / chos gos ngan ngon tsam gyis chog shes pa'i bsngags pa smra ba dang / bsod snyoms ngan ngon tsam gyis chog shes pa dang / bsod snyoms ngan ngon</text></item>
<item><p>70a7</p><section>mdo sde</section><text>tsam gyis chog shes pa'i bsngags pa smra ba dang / gnas mal ngan ngon tsam gyis chog shes pa dang / gnas mal ngan ngon tsam gyis chog shes pa'i bsngags pa smra ba dang / nad kyi rkyen sman dang / mkho ba'i yo byad ngan</text></item>
<item><p>70a8</p><section>mdo sde</section><text>ngon tsam gyis chog shes pa dang / nad kyi rkyen sman dang / mkho ba'i yo byad ngan ngon tsam gyis chog shes pa'i bsngags pa smra ba dang / tshul khrims dang ldan zhing spyod pa yongs su dag pa dang / 'du 'dzi rnams la mi dga' ba</text></item>
<item><p>70b1</p><section>mdo sde</section><text>dang / smra ba la mi dga' ba dang / 'jig rten rgyang pan pa'i gtam la mngon par mi brtson pa dang / nyin dang mtshan du mgo la me 'bar ba bzhin du spong ba la brtson pa dang / 'phags pa'i lam bsgom pa la brtson pa de dag ni dmigs</text></item>
<item><p>70b2</p><section>mdo sde</section><text>su med pa stong pa nyid kyi chos rnams la tshegs chung ngus mnyes par byed pa ma yin na/ de la mos pa med pa dang / 'dun pa med pa dang / dga' ba med pa gang yin pa dag lta ci smos/ shA ri'i bu de'i tshe gnod pa mang po 'ba' zhig</text></item>
<item><p>70b3</p><section>mdo sde</section><text>byed pa'i dge slong dag 'byung bar 'gyur ba la ltos/ de dag ni sangs rgyas kyi byang chub 'di dag mi shes pas mi 'jug cing smod par byed pas de dag ni de bzhin gshegs pas chos 'dul ba 'di la 'khrug long pa yongs su spang ba'i</text></item>
<item><p>70b4</p><section>mdo sde</section><text>'os yin par gsungs so/ /shA ri'i bu skyes bu blun po de dag 'di snyam du bdag cag da ni de kho na'i ched du rab tu byung bas bdag cag gis bstan pa 'di la spyod yul ma yin pa la spyad par mi bya'o snyam du de bzhin gshegs pa</text></item>
<item><p>70b5</p><section>mdo sde</section><text>la byas pa gzo bar mi 'gyur ro/ /shA ri'i bu de lta bas na de bzhin gshegs pas ma 'ongs pa'i dogs pa la brten nas mdo sde 'di gsungs te/ de ni de dag 'di lta bu'i chos kyi rnam grangs 'di thos nas dge sbyong gi</text></item>
<item><p>70b6</p><section>mdo sde</section><text>chos ma yin pa sdom pa yongs su nyams par byed pa dag spang ba'i phyir 'jug par 'gyur ro/ /de ci'i phyir zhe na/ shA ri'i bu 'di ltar dge slong tshul khrims 'chal pas se gol gtogs pa tsam yang drang srong gi rgyal mtshan</text></item>
<item><p>70b7</p><section>mdo sde</section><text>bcang bar mi bya ba'i phyir ro/ /shA ri'i bu chos kyi rnam grangs 'di thos nas rab tu dga' ba skye bar 'gyur ba gang yin pa de dag ni sangs rgyas kyi byang chub shin du yongs su bzung ba yin no/ /de ci'i phyir zhe na/ shA ri'i bu de dag</text></item>
<item><p>70b8</p><section>mdo sde</section><text>gi sangs rgyas kyi byang chub ni 'di yin te/ 'di lta ste/ yang dag pa'i mtha'o/ /shA ri'i bu dge sbyong don du gnyer bas ni 'di lta bu'i chos mnyan pa'i phyir dpag tshad bye ba brgya stong du yang 'gro bar mi bya'o/ /de ci'i phyir zhe na/</text></item>
<item><p>71a1</p><section>mdo sde</section><text>sangs rgyas bcom ldan 'das rnams 'jig rten du 'byung ba yang brgya lam na lan 'ga' zhig yin la/ mdo sde 'di lta bu yang brgya lam na lan 'ga' zhig rab tu ston par 'gyur ba'i phyir ro/ /shA ri'i bu 'di</text></item>
<item><p>71a2</p><section>mdo sde</section><text>lta bu'i gtam 'di la ni gsum mi 'dod cing dga' ba skye bar mi 'gyur te/ gsum gang zhe na/ 'di lta ste/ tshul khrims 'chal pa dang / mngon pa'i nga rgyal can dang / yongs su ma dag pa'i chos ston pa ste/ ji ltar yang</text></item>
<item><p>71a3</p><section>mdo sde</section><text>bdag tu smra ba la mngon par zhen par bgyur ba'i phyir ro/ /shA ri'i bu skyes bu blun po de dag ni rjes su 'thun pa'i chos 'di lta bu 'di dag mnyan pa las shin du yongs su nyams par 'gyur zhing dmus long gi phyogs yongs su rdzogs</text></item>
<item><p>71a4</p><section>mdo sde</section><text>par 'gyur ro/ /shA ri'i bu de lta bas na mdo sde 'di lan gnyis su yang yongs su gtad do/ /de ci'i phyir zhe na/ shA ri'i bu 'di ltar mdo sde 'di ni de bzhin gshegs pa yongs su mya ngan las 'das nas dge slong tshul khrims</text></item>
<item><p>71a5</p><section>mdo sde</section><text>dang ldan pa rnams dga' ba dang mgu bar byed par 'gyur ba'i phyir ro/ /shA ri'i bu mdo sde 'di ni tshul khrims dang / ldan pa rnams kyis kun du bzung zhing / tshul khrims 'chal pas yongs su spangs par 'gyur ro/ /de</text></item>
<item><p>71a6</p><section>mdo sde</section><text>ci'i phyir zhe na/ shA ri'i bu 'di ltar yang dag pa ji lta ba bzhin du stan na/ byis pa rnams sdug bsngal bar 'gyur te/ shA ri'i bu gang dag gi yan lag dang / gang dag gi rnam pa dang / gang dag gi rtags dang / gang dag gi</text></item>
<item><p>71a7</p><section>mdo sde</section><text>mtshan mas tshul khrims 'chal pa dang ldan par 'gyur ba'i rnam pa dang / rtags dang / mtshan ma de dag de bzhin gshegs pas mdo sde las gsungs te/ tshul khrims 'chal pa ni tshul khrims kyi gtam la dga' bar mi 'gyur/</text></item>
<item><p>71a8</p><section>mdo sde</section><text>mnyam par ma bzhag pa ni mnyam par bzhag pa'i gtam la dga' bar mi 'gyur/ ser sna can ni gtong ba'i gtam la dga' bar mi 'gyur/ mngon pa'i nga rgyal can ni lhag par nga rgyal med pa sangs rgyas kyi gsung thos nas g.yang sa chen por ltung</text></item>
<item><p>71b1</p><section>mdo sde</section><text>bar 'gyur zhing skrag pa chen po skye bar 'gyur ro/ /zang zing dang kha zas lhur len pa ni yo byad bsnyungs pa'i bsngags pa smra na yid mi bde ba chen po skye bar 'gyur ro/ /gzhan mu stegs can gyi smra ba la rab tu zhugs pa dang / 'jig rten rgyang pan pa lhur byed pa dang tshig lhur byed</text></item>
<item><p>71b2</p><section>mdo sde</section><text>pa dang / 'du 'dzi la mngon par dga' ba dang / sna tshogs smra ba la mngon par dga' ba la sangs rgyas kyi gsung don dam pa 'di bstan na/ dad par mi 'gyur zhing chos bla mar byed par mi 'gyur ro/ /shA ri'i bu dper na ma</text></item>
<item><p>71b3</p><section>mdo sde</section><text>ning skyes pa'i dbang po dang mi ldan pa de skyes pa'i dbang po dang ldan pa rnams la ma ning gi 'du shes de nyid kyis 'di dag thams cad kyang 'di lta bu'i rang bzhin dang / 'di lta bu'i mtshan nyid yin no snyam du 'du shes skyed par 'gyur</text></item>
<item><p>71b4</p><section>mdo sde</section><text>ro/ /shA ri'i bu de bzhin du dge slong 'jig rten rgyang pan pa dang sre bar byed pa gang yin pa de yang phyi rol pa'i tshig dang yi ge rnams la mngon par brtson pas/ de sangs rgyas kyi gsung don dam pa 'di la gus pa med cing gces</text></item>
<item><p>71b5</p><section>mdo sde</section><text>par mi byed pa yin no/ /sangs rgyas kyi gsung yongs su dag par dmigs su med pa smra ba'i dge slong gang yin pa de dag la yang mi gus pa dang / gces par mi byed pa dang / de dge slong tshul khrims dang ldan pa rnams</text></item>
<item><p>71b6</p><section>mdo sde</section><text>la yang khyad du gsod par byed do/ /de ci'i phyir zhe na/ de ni 'jig rten rgyang pan pa'i rjes su 'thun pa dang / gcer bu pa smra ba'i chos kyi rjes su 'thun pa dang / de lhag par khengs pa dang / mgo 'phang yang stod par byed</text></item>
<item><p>71b7</p><section>mdo sde</section><text>pa yin pa'i phyir ro/ /de ci'i phyir zhe na/ ji ltar yang yid 'byung bar bya ba'i phyir mngon par brtson pa ma yin te/ 'dod chags dang bral ba'i phyir ma yin/ 'gog pa'i phyir ma yin/ nye bar zhi ba'i phyir ma yin/ yang dag</text></item>
<item><p>71b8</p><section>mdo sde</section><text>par rtogs par bya ba'i phyir ma yin/ dge sbyong gi phyir ma yin/ mya ngan las 'da' ba'i phyir ma yin pa'i phyir ro/ /de dbang po nyams pas skyes pa thams cad la ma ning yin pa bzhin du thams cad la dbang po nyams</text></item>
<item><p>72a1</p><section>mdo sde</section><text>pa'i 'du shes skyed par 'gyur ro/ /shA ri'i bu dper na dmus long gis nag po dang / dkar po dang / kha dog bzang po dang / kha dog ngan pa dang / sngon po dang / ser po dang / dmar po la sogs pa'i</text></item>
<item><p>72a2</p><section>mdo sde</section><text>gzugs dang / ring po dang / thung ngu la sogs pa ma mthong ngo / /de'i mig sngar phra mo 'am/ sbom po 'am/ ring po 'am/ thung ngu 'am/ sngon po 'am/ ser po 'am/ dmar po 'am/ dkar po'i gzugs cung zad kyang snang</text></item>
<item><p>72a3</p><section>mdo sde</section><text>bar ma gyur pa dang / de 'di snyam du sngon po dang / ser po dang / dmar po dang / dkar po'i gzugs kyang yod pa ma yin no/ /ring po dang / thung ngu dang / phra mo dang / sbom po rnams kyang yod pa ma yin no/ /sngon po dang /</text></item>
<item><p>72a4</p><section>mdo sde</section><text>ser po dang / dmar po dang / dkar po dang / ring po dang / thung ngu dang / phra mo dang sbom po kyang yod pa ma yin no/ sngon po dang / ser po dang / /nyi ma dang zla ba yang med/ nyi ma dang zla ba yang dag par mthong ba 'am/ ston</text></item>
<item><p>72a5</p><section>mdo sde</section><text>po yang med do zhes ji ltar bdag gis phyin ci log tu mthong ba de bzhin du gzhan thams cad la yang long ba'i 'du shes kho na bskyed par 'gyur ro/ /shA ri'i bu de bzhin du mngon pa'i nga rgyal can gyi dge slong gang dag yin pa'i yang dge</text></item>
<item><p>72a6</p><section>mdo sde</section><text>slong gzhan mu stegs can gyi smra ba 'dzin pa gang dag yin pa dang / yang tshul khrims 'chal pa gang dag yin pa'o/ /de dag ni sangs rgyas kyi byang chub zab mo la sems mi 'jug /dad par mi byed/ dmigs su med pa'i stong</text></item>
<item><p>72a7</p><section>mdo sde</section><text>pa nyid kyi chos rnams la dga' ba 'thob par mi 'gyur te/ rtog par mi byed/ mi 'jug 'jug par mi byed/ ma mos shing de dag 'di skad ces/ shes ldan dag khyod kyang smra ba la mngon par dga' ba/ yang dag pa'i chos</text></item>
<item><p>72a8</p><section>mdo sde</section><text>rnams kyi mtha' la rab tu zhugs pa yin na/ khyod kyis chos de rnams rab tu bstan par mi nus shing / chos gang dag gis dge sbyong ngo zhes bde bar tha snyad du gdags pa de dag ni khyed kyis mi shes ma mthong ngo zhes</text></item>
<item><p>72b1</p><section>mdo sde</section><text>smra ste/ de lta bas na dmus long la dkar po dang / nag po la sogs pa'i gzugs med pa bzhin no/ /shA ri'i bu yang dag pa ma yin pa'i mtha' la zhugs pa/ dmus long lta bu 'jig rten rgyang pan pa tshol ba/ 'du 'dzi la</text></item>
<item><p>72b2</p><section>mdo sde</section><text>dga' ba/ smra ba la mngon par dga' ba/ nyon mongs pas non pa/ tshul khrims 'chal pa/ sdig pa'i chos can de dag gis ni dmigs su med pa stong pa nyid kyi chos la shes pa 'am/ 'jug pa 'am/ mos pa 'am/ rtogs</text></item>
<item><p>72b3</p><section>mdo sde</section><text>pa 'am/ dge sbyong gi chos yang dag par 'thob pa'i mthu med de/ de ni gnas yod pa ma yin no/ /shA ri'i bu 'di ji snyam du sems/ ji ga wa seng ge'i nga ro sgrogs sam/ sgrogs par 'gyur ram/ seng ge'i rnam par</text></item>
<item><p>72b4</p><section>mdo sde</section><text>rtse bas rtse 'am/ seng ge'i rnam par gnon pas gnon tam/ gsol pa/ bcom ldan 'das de ni ma lags so/ /de ci'i slad du zhe na/ bcom ldan 'das 'di ltar seng ge dang wa ni kha dog gam/ stobs sam/ nga ro 'am/</text></item>
<item><p>72b5</p><section>mdo sde</section><text>rnam par gnon pas mi 'dra lags so/ /bcom ldan 'das wa'i ngo bo gang lags pa de ni wa lags te/ wa kho na'i nga ror nga ro 'byin lags so/ /wa kho na'i skad du skad 'byin lags so/ /wa kho na'i sgrar sgra 'byin</text></item>
<item><p>72b6</p><section>mdo sde</section><text>lags so/ /bka' stsal pa/ shA ri'i bu de bzhin du tshul khrims 'chal pa dang / tshul khrims nyams pa dang / spyod pa ral ba dang / spyod pa nyams pa dang / mngon pa'i nga rgyal can dang / mngon pa'i nga rgyal du ltung ba dang /</text></item>
<item><p>72b7</p><section>mdo sde</section><text>'di lta bu ni dam pa yin no snyam du rlom sems pa dang / yongs su ma dag pa'i chos ston pa dang / gcer bu pa'i smra ba la gzhol ba dang / snying po med pa 'dzin pa dang / sor bzhir rtog pa dang / 'jig rten gyi zang zing gtso</text></item>
<item><p>72b8</p><section>mdo sde</section><text>bor byed pa dang / smra ba la dga' ba dang / 'du 'dzi las skyes pa dang / 'jig rten rgyang pan pa'i gtam dang ldan pa ste/ de dag gis stong pa nyid shes pa 'am/ 'jug pa 'am/ rtogs par mi nus te/ de ni gnas yod pa ma</text></item>
<item><p>73a1</p><section>mdo sde</section><text>yin no/ /shA ri'i bu gang dag dge slong gnas brtan gnas brtan chen po/ glang po glang po chen po/ seng ge seng ge chen po/ bsam gtan pa bsam gtan pa chen po/ tshul khrims dang ldan pa/ lhag mthong</text></item>
<item><p>73a2</p><section>mdo sde</section><text>dang ldan pa/ dmigs su med pa/ stong pa nyid kyi chos rnams la mos pa/ chos rnams kyi rang gi mtshan nyid stong pa dang / bdag med pa dang / sems can med pa dang / srog med pa dang / gang zag med pa la</text></item>
<item><p>73a3</p><section>mdo sde</section><text>mos pa/ 'du 'dzi la mi dga' ba/ 'du 'dzi la dga' ba med pa/ 'du 'dzi la dga' bar sbyor ba'i rjes su mi brtson pa/ smra ba la mi dga' ba/ smra ba la dga' ba med pa/ smra ba la dga' bar sbyor ba'i rjes su mi</text></item>
<item><p>73a4</p><section>mdo sde</section><text>brtson pa/ gnyid la mi dga' ba/ gnyid la dga' ba med pa/ gnyid la dga' bar sbyor ba'i rjes su mi brtson pa/ las la mi dga' ba/ las la dga' ba med pa/ las la dga' bar sbyor ba'i rjes su</text></item>
<item><p>73a5</p><section>mdo sde</section><text>mi brtson pa/ khyim pa'i las kyi mtha' byed du mi 'jug pa/ pho nya mi byed pa/ spring yig skyel ba mi byed pa/ sman pa ma yin pa/ sman pa'i tha snyad la mngon par mi brtson pa/ 'jig rten rgyang pan pa'i gtam</text></item>
<item><p>73a6</p><section>mdo sde</section><text>la mngon par mi brtson pa/ 'jig rten rgyang pan pa la mi ltos pa/ 'jig rten las 'das pa'i gtam kho na smra ba de dag ni chos thams cad stong pa yin par mos pas byed pa med cing mi byed pa yang med do/ /</text></item>
<item><p>73a7</p><section>mdo sde</section><text>de dag ni yang dag pa'i mthas mgu bar byas nas yang dag pa'i seng ge'i sgra sgrogs par byed kyi/ wa'i sgra ni ma yin no/ /shA ri'i bu gang dag dge slong 'jig rten rgyang pan pa'i gtam lhur len pa/ sangs</text></item>
<item><p>73a8</p><section>mdo sde</section><text>rgyas kyi gsung spangs nas gzhan mu stegs can gyi gsang tshig smra ba de dag ni 'khor gyi nang du dong nas de dag chos kyi sgras 'khor dga' bar byed de/ skyes bu dam pa ma yin pa de lta bu de dag ni dge sbyong</text></item>
<item><p>73b1</p><section>mdo sde</section><text>rul ba zhes bya'o/ /de ci'i phyir zhe na/ shA ri'i bu 'di ltar sangs rgyas kyi gsung la ni 'jig rten rgyang pan pa med pa'i phyir ro/ /shA ri'i bu dge slong 'jig rten rgyang pan pa la mngon par brtson pa gang yin pa des de'i tshe nga la ston pa'o zhes brjod par mi bya'o/ /de ci'i phyir zhe na/</text></item>
<item><p>73b2</p><section>mdo sde</section><text>shA ri'i bu 'di ltar shAkya'i sras kyi dge sbyong rnams ni gcer bu pa'i gsang tshig mi 'dzin/ gzhan la yang mi 'chad/ 'khor gyi nang du dong nas kyang rab tu mi ston pa'i phyir ro/ /shA ri'i bu gang dag stong pa nyid kyi gtam la mngon par mi brtson pa de dag</text></item>
<item><p>73b3</p><section>mdo sde</section><text>ni seng ge'i sgra bsgrags par bya'o/ /zhes wa'i sgra kho na sgrogs par byed de/ de lta bas na skyes bu dam pa ma yin pa de dag ni don dam pa kun du shes par mi nus so/ /shA ri'i bu khyod la go bar bya'o/ /khong du chud par bya'o/ /tshul khrims phun sum tshogs</text></item>
<item><p>73b4</p><section>mdo sde</section><text>pa/ ting nge 'dzin phun sum tshogs pa/ shes rab phun sum tshogs pa/ brkam chags med pa/ chags pa med pa/ zhen pa med pa/ zhe sdang med pa/ gti mug med pa/ g.yo med pa/ sgyu med pa/ drang po'i rang bzhin can/ shes rab kyi rang bzhin can/ don smra ba</text></item>
<item><p>73b5</p><section>mdo sde</section><text>yang dag par smra ba/ gcig pu la dga' ba/ gnyid la dga' ba med pa/ stong pa nyid kyis gnas pa/ mtshan ma med pas gnas pa/ smon pa med pas gnas pa/ mtshan nyid med pas gnas pa/ sangs rgyas kyi gsung la mos pa/ 'jig rten rgyang pan pa'i gtam</text></item>
<item><p>73b6</p><section>mdo sde</section><text>la ltos pa med pa/ tshul khrims thams cad rjes su srung ba/ sdig pa'i grogs po thams cad yongs su spong ba/ 'du 'dzi thams cad yongs su spong ba/ brtson 'grus tshad med pa brtsams pa/ dran pa nye bar gnas pa de lta bu de dag gis ni</text></item>
<item><p>73b7</p><section>mdo sde</section><text>dmigs su med pa stong pa nyid kyi chos rnams kun du shes par nus so/ /de ci'i phyir zhe na/ shA ri'i bu gnas 'di ni skyes bu dam pa'i yin gyi/ gnas 'di ni 'jig rten gyi zang zing gtso bor byed pa dang / dge sbyong 'chal pa dang / dge sbyong ma yin par dge sbyong du khas 'che</text></item>
<item><p>73b8</p><section>mdo sde</section><text>ba rnams kyi ni ma yin no/ /shA ri'i bu de lta bas na 'di ni sangs rgyas kyis yin te/ 'di ni 'jig rten rgyang pan pa lhur len pas 'thob par mi nus so/ /chos 'di ni yongs su ma dag pa'i chos dang ldan pas 'thob par mi nus so/ /shA ri'i bu 'di ni shes pa dang ldan pa yin</text></item>
<item><p>74a1</p><section>mdo sde</section><text>gyi shes pa dang mi ldan pa'i ni ma yin te/ gcer bu pa'i smra ba dang 'dres pa rnams kyi ma yin/ gang zag tu lta ba rnams kyi ma yin no/ /shA ri'i bu gal te gang zag bden par gyur na/ don dam par gang zag tu smra ba'i gang zag tu btags pa bden par 'gyur</text></item>
<item><p>74a2</p><section>mdo sde</section><text>zhing / gang zag 'di ni sngon po 'am/ ser po 'am/ dmar po 'am/ dkar po 'am/ lus la kun du rten pa 'am/ de dang tha dad pa'i bden pa'i gnas 'di dmigs par 'gyur ba zhig go/ /sangs rgyas kyi sde snod tshul khrims 'chal pa tshar gcod pa/</text></item>
<item><p>74a3</p><section>mdo sde</section><text>bam po bdun pa ste tha ma/ shA ri'i bu til rnams las til mar bzhin du lus kyi nang na yod par kun du bstan par ni mi nus te/ 'di ni bden pa zhes bya ba'i tshig bla dgas yin no/ /shA ri'i bu 'on te gang zag nang na</text></item>
<item><p>74a4</p><section>mdo sde</section><text>yod par gyur na/ gang zag tu smra ba rnams kyis gang zag de ni 'di yin no zhes/ til rnams las til mar bzhin du nges par bstan par bya'o/ /shA ri'i bu de lta bas na gang zag bden par gyur na/ don dam par dmigs</text></item>
<item><p>74a5</p><section>mdo sde</section><text>par 'gyur ba zhig na/ 'di ltar de skad du smra ba'i dge sbyong du khas 'che ba rnams kyis dge sbyong gi rang bzhin yang mi dmigs na/ dge sbyong gis 'thob pa lta ci smos te/ de ni gnas yod pa ma yin no/ /shA ri'i bu</text></item>
<item><p>74a6</p><section>mdo sde</section><text>shes pa 'di dang / ma dag pa'i 'dzin pa 'di dang / bdag tu 'dzin pa 'di dang / sems can du 'dzin pa 'di dang / srog tu 'dzin pa 'di dang / gang zag tu 'dzin pa 'dis thog mar ltung ba yin te/ rnyed pa dang bkur sti la lhag</text></item>
<item><p>74a7</p><section>mdo sde</section><text>par chags pa yang yin no/ /shA ri'i bu gang 'du shes dag pa la 'dod chags sam/ zhe sdang ngam/ gti mug skye bar 'gyur ba ni gnas ma yin zhing go skabs med do/ /rnyed pa 'am/ bkur stis mthar gtugs par</text></item>
<item><p>74a8</p><section>mdo sde</section><text>'gyur ba'i gnas de yang yod pa ma yin no/ /rnyed pa dang bkur sti sems la zhen cing gnas pa yang ma yin zhing 'og tu ltung bar yang mi 'gyur ro/ /shA ri'i bu bdag tu 'du shes pa dang / gang zag tu lta ba la ni 'tsho ba</text></item>
<item><p>74b1</p><section>mdo sde</section><text>med pa'i 'jigs pa yod do/ /de 'tsho ba med pa'i 'jigs pas skrag nas rnyed pa dang / bkur sti la lhag par zhen par 'gyur zhing / de ni de'i bar du gcod par yang 'gyur ro/ /shA ri'i bu ci nas kyang bdag tu lta ba dang ldan pa dang /</text></item>
<item><p>74b2</p><section>mdo sde</section><text>sems can du lta ba dang ldan pa dang / srog tu lta ba dang ldan pa dang / gang zag tu lta ba dang ldan pa dag /shA ri'i bu bstan pa 'di la rab tu byung nas rab tu byung ba yin no zhes tha snyad 'dogs par 'gyur te/ skyes bu blun po de dag</text></item>
<item><p>74b3</p><section>mdo sde</section><text>ni 'phags pa rnams rab tu byung ba'i phyir rab tu byung ba ma yin no/ /de ci'i phyir zhe na/ shA ri'i bu 'di ni gcer bu pa'i rab tu byung ba yin te/ 'di lta ste/ gang zag tu lta ba rnams dang / dmigs pa'i lta ba can rnams kyi rab</text></item>
<item><p>74b4</p><section>mdo sde</section><text>tu byung ba la sngon bstan pa yin pa'i phyir ro/ /shA ri'i bu de dag ni skye ba de dang de dag tu de lta bu'i kha bya'i rab tu byung bar gyur te/ de'i de nyid gcer bu pa'i smra ba rnams kyi rab tu byung ba yin par bstan gyi 'phags pa rnams</text></item>
<item><p>74b5</p><section>mdo sde</section><text>kyi rab tu byung ba ni ma yin no/ /de ci'i phyir zhe na/ shA ri'i bu 'di ltar dman pa'i sems ni rgya chen po la mi 'jog cing mos pa skye bar mi 'gyur la/ don dam pa bden pa'i tshul la mi gnas pa'i phyir ro/ /de ci'i</text></item>
<item><p>74b6</p><section>mdo sde</section><text>phyir zhe na/ shA ri'i bu de ni chos kyis 'phongs par 'gyur ba'i las yin te/ sngon sdig pa mi dge ba'i las mngon par 'dus byas pa dang / 'phags pa'i lam dang mi mthun par byas pa dang / dge slong tshul khrims dang ldan</text></item>
<item><p>74b7</p><section>mdo sde</section><text>pa dag la ma dad par byas pa dang / gzhan dag gi tshul khrims nyams pa 'am/ spyod pa nyams pa 'am/ 'tsho ba nyams pa'i rgyu dag mngon sum du ma mthong bar glengs pa dang / rnam par 'tshe ba'i sems kyis ma dad</text></item>
<item><p>74b8</p><section>mdo sde</section><text>pa mang du byas pa dang / gzhan gyi bsngags pa ma yin pa brjod pa dang / des sangs rgyas kyis gsungs pa'i mdo sde'i tshig dang / yi ge rnams la ma brtags par smad pa'i phyir ro/ /shA ri'i bu sdig pa mi dge ba</text></item>
<item><p>75a1</p><section>mdo sde</section><text>de lta bu de dag gi chos kyis phongs par 'gyur ba'i las byas shing bsags pas sangs rgyas kyi gsung don dam pa 'di la sems mi 'jug cing ma dad de/ de'i rnam par smin pa gang yin pas 'bad brtsal te brtson</text></item>
<item><p>75a2</p><section>mdo sde</section><text>'grus brtsams na yang dmigs pa'i gnas skabs tsam yang bzung bar mi nus na/ 'bras bu thob pa lta ci smos te de ni gnas yod pa ma yin no/ /gang zag tu lta ba la kun du rten par 'gyur ba de dag gi lta ba gang yin</text></item>
<item><p>75a3</p><section>mdo sde</section><text>pa de ni sangs rgyas kyis kyang dbral bar mi spyod na/ nyan thos rnams kyis lta ci smos te de ni gnas yod pa ma yin no/ /shA ri'i bu gang dag gi bdag tu mngon par zhen cing chags pa dang / sems can dang / srog dang /</text></item>
<item><p>75a4</p><section>mdo sde</section><text>gang zag tu mngon par zhen cing chags pa de lta bu'i 'dzin pa de dag gis rnam par thar pa'i sgo rnams thos na/ skrag par 'gyur/ dngang bar 'gyur/ kun du dngang bar 'gyur ro/ /de dag sngon gyi dus su sdig pa mi dge</text></item>
<item><p>75a5</p><section>mdo sde</section><text>ba'i chos kyis phongs par 'gyur ba'i las dang ldan pas de dag 'di lta bu'i bdag tu 'dzin pa dang / sems can dang / srog dang / gang zag tu 'dzin pa der gdon mi za bar 'gro bar 'gyur te/ de dag la sangs rgyas bye ba phrag</text></item>
<item><p>75a6</p><section>mdo sde</section><text>brgya stong gis cho 'phrul gsum gyis chos bstan kyang de dag gis chos kun shes par mi nus so/ /shA ri'i bu lcags kyi mtshon rnon pos lce kun du bcad cing gtubs pa ni bla'i/ tshul khrims nyams pa 'am/ lta ba</text></item>
<item><p>75a7</p><section>mdo sde</section><text>nyams pa 'am/ spyod pa nyams pa 'am/ 'tsho ba nyams pa'i rgyus mngon sum du ma mthong bar gleng ba dang / sangs rgyas kyi gsungs pa'i mdo sde'i tshig dang yi ge rnams la ma brtags par smod par byed pa ni de lta ma yin</text></item>
<item><p>75a8</p><section>mdo sde</section><text>no/ /shA ri'i bu ma 'ongs pa'i dus na dge slong dag so sor thar pa'i sdom pas ma bsdams pa dag 'byung bar 'gyur te/ de dag tshul khrims kyis rgyags pa skyed par byed de/ bdag ni tshul khrims dang ldan gyi/ 'di dag ni</text></item>
<item><p>75b1</p><section>mdo sde</section><text>de bzhin du ma yin te/ spyod pa gzhan yin no zhes de dag phan tshun du zil gyis gnon par 'gyur ro/ /shA ri'i bu dge slong dag phal cher bdag ni tshul khrims dang ldan gyi/ 'di ni de ltar tshul khrims dang ldan pa ma yin no/ /bdag</text></item>
<item><p>75b2</p><section>mdo sde</section><text>ni mang du thos pa yin te/ 'di ni de ltar mang du thos pa ma yin no zhes tshul khrims la gtso bor byed par 'gyur ro/ /shA ri'i bu dge slong de dag ni phal cher dgon gnas su 'byung bar 'gyur te/ tshul khrims srung bar byed pa/ tshul khrims</text></item>
<item><p>75b3</p><section>mdo sde</section><text>kyi phung po la gus par byed pa/ mang du chub par byed pa phal cher sangs rgyas kyi gsung kun du chub par byas nas/ khro ba dang / brnab sems che ba dang / chags pa dang / gtum pa dang / rmongs pa dag tu 'gyur ro/ /de dag gis</text></item>
<item><p>75b4</p><section>mdo sde</section><text>lta ba nyams pa 'am/ tshul khrims nyams pa 'am/ spyod pa nyams pa 'am/ 'tsho ba nyams pa'i rkyen 'ga' kho na zhig la brten nas 'thab khrol chen po bdo bar 'gyur ro/ /shA ri'i bu der 'thab rtsod byung ba de la/ shA ri'i</text></item>
<item><p>75b5</p><section>mdo sde</section><text>bu yang 'thab rtsod nye bar zhi bar byed pa'i gzu bo'i dge slong gang yin pa de dag 'byung ste/ de dag kyang de'i tshe phan tshun gyi phyogs su lhung bar 'gyur ro/ /shA ri'i bu de la phan tshun nas mnar sems la zhugs pas de dag reg par</text></item>
<item><p>75b6</p><section>mdo sde</section><text>gnas par mi 'gyur ro/ /rnal 'byor spyod pa rnams kyang reg par gnas par mi 'gyur ro/ /khyim na gnas pa dang / rab tu byung ba rnams kyang reg par gnas par mi 'gyur ro/ /shA ri'i bu de la dge slong lor ma lon pa dang /</text></item>
<item><p>75b7</p><section>mdo sde</section><text>gsar bu dang / rgan po dang / gnas brtan rnams la gces par mi byed pa dang / ma gus par 'gyur ro/ /de ci'i phyir zhe na/ 'di ltar yang ma bslabs pa rnams kyi rab tu phyung zhing bsnyen par rdzogs par byas pa'i phyir ro/ /dge slong</text></item>
<item><p>75b8</p><section>mdo sde</section><text>gus pa med pa dang / gces par mi byed pa de dag ni lo grangs kyi mthas rgan por gtogs pa/ lo bcu pa rnams sam/ lo bcwa lnga pa rnams sam/ lo nyi shu pa rnams sam/ lo lnga bcu'i bar dag dang yang nges par 'dra</text></item>
<item><p>76a1</p><section>mdo sde</section><text>bar 'gyur te/ de dag gi 'khor de yang de kho na dang 'dra bar spyod pa med par 'gyur ro/ /shA ri'i bu de'i tshe lhag par yang chags par 'gyur/ lhag par yang zhe sdang bar 'gyur/ lhag par yang gti mug</text></item>
<item><p>76a2</p><section>mdo sde</section><text>par 'gyur ro/ /shA ri'i bu skyes bu blun po de dag sangs rgyas kyis gsungs pa'i mdo sde'i tshig rnams la ma brtags par mi mos shing mngon par ma dad pa na mi mthun pa la rtsod par 'gyur ro/ /shA ri'i bu de ltar phan tshun</text></item>
<item><p>76a3</p><section>mdo sde</section><text>gus pa med pa dang / phan tshun smod pas nga'i chos 'dul ba 'di nub par 'gyur ro/ /shA ri'i bu skyes bu blun po de dag las phal cher gyis chos kyis phongs par 'gyur ba'i las mngon par 'du byed par 'gyur ro/ /chos</text></item>
<item><p>76a4</p><section>mdo sde</section><text>kyis phongs pa'i las mngon par 'dus byas nas ngan 'gro rnams su ltung bar 'gyur ro/ /shA ri'i bu khyod la go bar bya'o/ /khong du chud par bya'o/ /dgra bcom pa dang / nyon mongs pa zad pa dang / nad pa bskyod mi</text></item>
<item><p>76a5</p><section>mdo sde</section><text>nus pa ma gtogs par don du gnyer ba'i rigs kyi bus de'i tshe mtshan gcig tsam yang tshogs kyi gnas su gnas par mi bya'o/ /shA ri'i bu 'di ltar de'i tshe sdig pa can rnams kyi chags pa dang / zhe sdang dang / gti mug dang /</text></item>
<item><p>76a6</p><section>mdo sde</section><text>'tsho ba med pa rnams kyi 'jigs pa 'byung bar 'gyur ro/ /shA ri'i bu don du gnyer ba'i rigs kyi bus ri dgas 'chi ba bzhin du khas blangs te/ dgon par 'gro bar bya'o/ /shA ri'i bu khyod la go bar bya'o/ /khong du chud</text></item>
<item><p>76a7</p><section>mdo sde</section><text>par bya'o/ /nga'i chos 'dul ba 'di ni ring du mi gnas par 'gyur ro/ /shA ri'i bu 'di ltar sems can rnams kyi dge ba'i rtsa ba yongs su zad nas ni ngan song gi lus mngon du 'byung bas/ shA ri'i bu dge slong rnal 'byor spyod</text></item>
<item><p>76a8</p><section>mdo sde</section><text>pas 'di lta bu'i sems bskyed par bya ste/ dge sbyong gi 'brog dgon pa rnam par 'gyes pa'i chos rnying pa de 'dra ba ni blta'o/ /kye ma'o bdag gis brtson 'grus ni myur du brtsam mo/ /dgra bcom pa nyid ni myur du thob</text></item>
<item><p>76b1</p><section>mdo sde</section><text>par bya'o zhes bskyed par bya'o/ /shA ri'i bu 'di ltar nga'i bstan pa ni nyes par thob par mi 'gyur la/ nga'i nyan thos rnams ni chos gos dang bsod snyoms kyis dub par mi 'gyur bar/ shA ri'i bu sangs rgyas kyi sa la mngon par</text></item>
<item><p>76b2</p><section>mdo sde</section><text>brtson par gyis shig /'jig rten gyi zang zing la gces par ma byed cig /shA ri'i bu ltos shig nga ni 'di skad ces rnal 'byor spyod pa'i dge slong rnams la ni lha bye ba stong phrag dag bde ba thams cad kyis stobs pas brtson par</text></item>
<item><p>76b3</p><section>mdo sde</section><text>gnas te/ shA ri'i bu mis ni de lta bu'i mchod pa dang bsnyen bkur bya bar mi nus so zhes gsung ngo / /lha dang / klu dang / gnod sbyin gang dag gis sbyar ba'i 'tsho ba'i yo byad rnams la ma chags par bya'o/ /de bzhin</text></item>
<item><p>76b4</p><section>mdo sde</section><text>gshegs pa'i gsung ni bden pa gsung ba yin te/ tshul 'chos pa nyid ma yin/ kha gsag mdzad pa nyid ma yin pas/ don dam pa stong pa nyid rab tu bstan pa'i don dam pa stong pa nyid la mngon par brtson par gyis shig /'brog</text></item>
<item><p>76b5</p><section>mdo sde</section><text>dgon pa chen po de ni 'di lta ste dmigs pa yin no/ /shA ri'i bu gang zhig de bzhin gshegs pa'i phyir rab tu byung nas chos de la yang brtson 'grus kyis gnas na/ 'dod pa chung ba'i lha rnams dang / 'dod pa chung ba'i mi rnams</text></item>
<item><p>76b6</p><section>mdo sde</section><text>dang / 'dod pa chung ba'i sems can thams cad las/ dge slong rnal 'byor spyod pa de'i lhung bzed dang chos gos 'byung bar 'gyur ro/ /de ci'i phyir zhe na/ 'di ltar de bzhin gshegs pa'i bsod nams kyi phung po ni dpag tu med</text></item>
<item><p>76b7</p><section>mdo sde</section><text>pa yin te/ shA ri'i bu de bzhin gshegs pa yongs su mya ngan las 'das pa'i smin 'tshams na mnga' ba'i skyes bu chen po'i mdzod spu'i mtshan gang yin pa de'i bye ba brgya stong gi cha shas tsam la yang mi 'jug na/ sku rdzogs pa</text></item>
<item><p>76b8</p><section>mdo sde</section><text>dang / nyan thos la bkur sti byas pa lta ga la zhig /shA ri'i bu 'jig rten lha dang bcas pa nga'i bstan pa la rab tu byung bar gyur cing / de yang chos la sgom par gyur na/ shA ri'i bu 'jig rten lha dang bcas pas kyang</text></item>
<item><p>77a1</p><section>mdo sde</section><text>mtshan gcig gi bcu drug gi cha tsam du yang mi chog ste/ shA ri'i bu de ltar de bzhin gshegs pa'i bsod nams ni dpag tu med pa yin no/ /shA ri'i bu dge slong gang zhig chos gos ngan ngon</text></item>
<item><p>77a2</p><section>mdo sde</section><text>gyis chog shes pa dang / chos gos ngan ngon gyis chog shes pa'i bsngags pa brjod pa dang / bsod snyoms dang / gnas mal dang / nad kyi rkyen sman dang / mkho ba'i yo byad ngan ngon rnams kyis chog shes pa</text></item>
<item><p>77a3</p><section>mdo sde</section><text>dang / bsod snyoms dang / gnas mal dang / nad kyi rkyen sman dang / mkho ba'i yo byad ngan ngon rnams kyis chog shes pa'i bsngags pa brjod pa des ni 'di ltar 'dod pa'i bya ste/ chos gos kyi ched du mi dge ba'i 'tsho ba</text></item>
<item><p>77a4</p><section>mdo sde</section><text>gang yin pa la mi spyod pa yin no/ /bsod snyoms dang / gnas mal dang / nad kyi rkyen sman dang / mkho ba'i yo byad rnams kyi ched du mi dge ba'i 'tsho ba la mi spyod pa yin no/ /shA ri'i bu gal te dge slong phyag dar khrod pas phyag</text></item>
<item><p>77a5</p><section>mdo sde</section><text>dar khrod pa blangs na 'di snyam du/ bdag gi phyag dar khrod pa 'di ni grang ba na grang ba bsal ba'i phyir dang / dro ba na dro ba bsal ba'i phyir dang / sbrang bu dang / sha sbrang dang / sdig sbrul dang / rlung dang / tsha ba'i reg pa rnams</text></item>
<item><p>77a6</p><section>mdo sde</section><text>spang ba'i phyir dang / phal pa'i gnas pas gnas par bya ba'i phyir dang / ngan ngon gyi yongs su dub pa bsal ba'i phyir dang / 'phags pa rnams kyis bsngags pa yin par bya ba'i phyir dang / ngo tsha ba'i gnas sba</text></item>
<item><p>77a7</p><section>mdo sde</section><text>bar bya ba'i phyir dang / 'phags pa'i lam bsgom pa'i phyir yin pas bdag gis phyag dar khrod pa'i snam sbyar 'di dag bgos nas/ re shig so so'i skye bo'i phyag dar khrod pa gang yin pa de lta bu ni mtshan gcig kyang lus la mi bcang</text></item>
<item><p>77a8</p><section>mdo sde</section><text>ba'i brtson 'grus bdag gis brtsam mo snyam du sems bskyed par bya'o/ /des phyag dar khrod pa de legs par bkru zhing legs par bshal bar bya'o/ /gal te phyag dar khrod pa de la kun du 'dod chags skye zhing mngon</text></item>
<item><p>77b1</p><section>mdo sde</section><text>par zhen par gyur na/ des phyag dar khrod pa de yang spang bar bya'o/ /shA ri'i bu ngas de lta bu'i dge slong la ni phyag dar khrod pa de yang rjes su ma gnang na/ yo byad gzhan lta ci smos/ de ci'i phyir</text></item>
<item><p>77b2</p><section>mdo sde</section><text>zhe na/ dge sbyong gi chos ma yin pa'i phyir ro/ /shA ri'i bu 'di ltar de'i gnas skabs de ni dge sbyong gi chos ma yin te/ 'di ltar dge sbyong gi chos ma yin pa de ni de la 'os pa ma yin na/</text></item>
<item><p>77b3</p><section>mdo sde</section><text>yo byad gzhan lta ci smos/ shA ri'i bu de'i tshe lcags glebs pa 'bar bas lus g.yogs pa ni sla'i/ dge slong phyag dar khrod pa rnams kyis phyag dar khrod la longs spyod par byed pa ni de lta ma</text></item>
<item><p>77b4</p><section>mdo sde</section><text>yin no/ /shA ri'i bu de gang kho na la sred pa skye zhing kun du 'dod chags par gyur na/ des yang 'di snyam du phyag dar khrod pa bgo bar bya ste/ bdag gi chos gos 'di ni/</text></item>
<item><p>77b5</p><section>mdo sde</section><text>grang ba bskyab pa'i phyir dang / zhes bya ba nas/ gang yang 'phags pa'i lam goms par bya ba'i phyir dang zhes bya ba'i bar du sbyar te/ bdag gis chos gos 'di bgos nas rgyun</text></item>
<item><p>77b6</p><section>mdo sde</section><text>du zhugs pa'i 'bras bu thob par bya'o/ /lan gcig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid thob par bya'o/ /</text></item>
<item><p>77b7</p><section>mdo sde</section><text>gang yang chos gos 'di la brten te/ /dge sbyong gi chos yongs su rdzogs par ma byas pa de srid du chos gos gnyis pa shos mi btsal lo zhes bsam par bya ste/ de ltar lhag</text></item>
<item><p>77b8</p><section>mdo sde</section><text>pa'i bsam pa phun sum tshogs pa dang ldan pa'i dge slong la ni shA ri'i bu ngas phyag dar khrod kyi chos gos rjes su gnang ngo / /shA ri'i bu de la dge slong bsod snyoms pas grong du bsod snyoms kyi phyir 'jug pa na/</text></item>
<item><p>78a1</p><section>mdo sde</section><text>chos thams cad la dran pa med pa yid la bya ba bskyed par bya zhing / sems mi g.yeng bar ting nge 'dzin gyi go cha bgos nas grong du bsod snyoms kyi phyir 'jug par bya'o/ /des grong du</text></item>
<item><p>78a2</p><section>mdo sde</section><text>bsod snyoms spyad nas ma chags pa'i sems kyis grong nas byung ste/ skyil mo krung bcas pa'i mdun du bsod snyoms bzhag nas mi gtsang ba'i 'du shes dang / mi 'phrod pa'i 'du shes dang / bshang gci'i 'du</text></item>
<item><p>78a3</p><section>mdo sde</section><text>shes dang / sbun pa'i 'du shes dang / skyugs pa'i 'du shes dang / gtsang ma ma yin pa'i 'du shes dang / rma klan pa'i 'du shes dang / smad pa'i 'du shes dang / mi mthun pa'i 'du shes dang / bu'i sha lta bu'i 'du shes dang / rlugs pa'i 'du shes</text></item>
<item><p>78a4</p><section>mdo sde</section><text>dang / rul pa dang / rgyu 'thun pa'i 'du shes dang / dri mi zhim pa'i 'du shes dang / lci ba'i 'du shes dang / 'dun pa med pa'i 'du shes de lta bu dag bskyed par bya zhing de lta bu'i yid la byed pa'i 'du shes</text></item>
<item><p>78a5</p><section>mdo sde</section><text>dang ldan pas kha zas la bza' bar bya'o/ /ma chags pa dang / ma zhen pa dang / mi sdang ba dang / ma rmongs pa dang / mi srid pa dang / lhag par ma zhen pa dang / nyes dmigs su lta ba dang / 'byung ba'i</text></item>
<item><p>78a6</p><section>mdo sde</section><text>shes pas ji srid cig kho nar lus gnas par bya ba'i phyir dang / 'tsho bar bya ba'i phyir dang / bru ba las bzlog pa'i phyir dang / tshangs par spyad pa rjes su gzung ba'i phyir dang / tshor ba rnying pa rnams bzlog pa'i phyir</text></item>
<item><p>78a7</p><section>mdo sde</section><text>dang / tshor ba gsar pa rnams mi bskyed pa'i phyir dang / stobs dang bde ba dang / kha na ma tho ba med pas bde bar gnas pa dang / srog rjes su gzung ba'i phyir bdag 'tsho ba yin gyis bdag brtson 'grus rtsom pa la gnas shing lus</text></item>
<item><p>78a8</p><section>mdo sde</section><text>kyi stobs dang mthu mi nyams par bya ba'i phyir/ kha zas 'di zos nas rgyun du zhugs pa'i 'bras bu thob par bya'o/ /lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid thob par bya'o</text></item>
<item><p>78b1</p><section>mdo sde</section><text>snyam na/ shA ri'i bu ngas de lta bu'i dge slong la dad pas byin pa'i bsod snyoms rjes su gnang ngo / /shA ri'i bu gal te yang dge slong bsod snyoms la longs spyod pa na/ chags pa dang / zhen pa dang / ro myang ba dang / chums</text></item>
<item><p>78b2</p><section>mdo sde</section><text>pa dang / lhag par zhen pa dang / sred pa dang / nyes dmigs su mi lta ba dang / 'byung bar mi shes pas bdag gi bsod snyoms kyi kha zas 'di la zos shing longs spyod nas/ 'phags pa'i lam goms par bya ba'i phyir mngon par</text></item>
<item><p>78b3</p><section>mdo sde</section><text>brtson par bya'o/ /rgyun du zhugs pa'i 'bras bu dang / lan gcig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid thob par bya'o snyam na/ shA ri'i bu de lta bu'i dge slong la ni ngas dad pas</text></item>
<item><p>78b4</p><section>mdo sde</section><text>byin pa'i chu phor bu gang tsam yang rjes su ma gnang na bsod snyoms lta ci smos/ shA ri'i bu bkres pas rang gi brla'i sha 'am dpung pa'i sha zos pa ni sla'i/ nyes dmigs su mi lta ba dang / 'byung bar mi shes pas dad pas</text></item>
<item><p>78b5</p><section>mdo sde</section><text>byin pa la longs spyod par byed pa ni de lta ma yin no/ /de ci'i phyir zhe na/ shA ri'i bu ngas ldan pa rnams dang / grol ba rnams la dad pas byin pa rjes su gnang ste/ de dag las gzhan pa la ni ma yin no/ /shA ri'i</text></item>
<item><p>78b6</p><section>mdo sde</section><text>bu ji tsam zhig gis ldan pa yin/ ji tsam zhig gis ldan pa yin/ ji tsam zhig gis grol ba yin zhe na/ 'thong ba'i chos 'di nyid la len pa med par yongs su mya ngan las 'das pa ste/ de lta bu ni ldan pa yin</text></item>
<item><p>78b7</p><section>mdo sde</section><text>no/ /mi dge ba'i chos spang ba'i phyir dang / dge ba'i chos mngon sum du bya ba'i phyir spong ba dang / 'phags pa'i lam gom par bya ba la mgo la me 'bar ba lta bur byed pa de lta bu ni ldan pa yin no/ /stong pa'i chos</text></item>
<item><p>78b8</p><section>mdo sde</section><text>rnams la mos pa dang / rnam par thar pa'i sgo stong pa nyid dang / mtshan ma med pa dang / smon pa med pa la mos pa ste/ de lta bu ni grol ba yin no/ /dge ba ci yin zhes tshol zhing 'dri ba'i rang bzhin can go cha</text></item>
<item><p>79a1</p><section>mdo sde</section><text>chen po bgos nas bla na med pa yang dag par rdzogs pa'i byang chub don du gnyer ba na yang dag pa'i byang chub kyi yan lag rnams la mngon par brtson pa yin te/ gang dag lam la zhugs pa de dag 'di snyam</text></item>
<item><p>79a2</p><section>mdo sde</section><text>du rgyun du zhugs pa'i 'bras bu thob par bya'o zhes bya ba nas dgra bcom pa nyid kyis bar du thob par bya'o snyam du de'i bya ba la gnas pa yin te/ dge ba'i chos rnams la gang dag khong du chud par bya ba'i phyir lhag pa'i bsam</text></item>
<item><p>79a3</p><section>mdo sde</section><text>pas gnas pa de lta bu ni bden pa yin no/ /ngan song gsum las grol ba ni rgyun du zhugs pa zhes bya'o/ /'dod pa'i khams dang ldan pa ni lan cig phyir 'ong ba dang / phyir mi 'ong ba'o/ /'jigs par</text></item>
<item><p>79a4</p><section>mdo sde</section><text>thams cad las grol ba ni dgra bcom pa bya ba byas pa yin no/ /shA ri'i bu gang dag yang bslab pa gsum pa dag la bslabs pa de dag ni ldan pa zhes bya ste/ de dag kyang dad pas byin pa 'thob pa yin no/ /'di</text></item>
<item><p>79a5</p><section>mdo sde</section><text>dag tsam gyis ldan pa yin zhing / 'di dag tsam gyis grol ba yin te/ de lta bu'i bden pa dang / de lta bu'i grol ba gang yin pa de dag la ngas dad pas gyid pa rjes su gnang ngo / /so sor thar pa'i sdom pas yang</text></item>
<item><p>79a6</p><section>mdo sde</section><text>dag par bsdams shing tshul khrims kyi phung po la rab tu gnas pa de dag gis shin du longs spyad pa yin te/ so sor thar ba'i sdom pas shin du bsdams pa gang yin pa dag ni gya gyu mi byed pa yin no/ /de dag ni</text></item>
<item><p>79a7</p><section>mdo sde</section><text>mang du thos pa la mngon par brtson pa yin te/ de bzhin gshegs pas gsungs pa'i chos gang dag yin pa 'di lta ste/ mdo'i sde dang / dbyangs kyis bsnyad pa'i sde dang / lung bstan pa'i sde dang / tshigs su bcad</text></item>
<item><p>79a8</p><section>mdo sde</section><text>pa'i sde dang / ched du brjod pa'i sde dang / gleng gzhi'i sde dang / rtogs pa brjod pa'i sde dang / de lta bu byung ba'i sde dang / skyes pa'i rabs kyi sde dang / rmad du byung ba'i chos kyi sde dang / gtan la phab par bstan pa'i</text></item>
<item><p>79b1</p><section>mdo sde</section><text>sde rnams dang / so sor thar pa'i sdoms pa yang dag par bsdams pa/ tshul khrims kyi phung po ma ral zhing nyams pa med pa/ klog pa dang / 'don pa la mngon par brtson pa dag yin te/ de dag la ngas dad pas byin pa rjes</text></item>
<item><p>79b2</p><section>mdo sde</section><text>su gnang ngo / /shA ri'i bu lus kyis mngon sum du byas nas nges pa'i gtam smra ba yin te/ ji tsam du so so'i skye bo ni tshul khrims la gtso bor byed pas gzhan mu stegs can gyi smra ba dang 'dres pa'i lus can yin no/ /</text></item>
<item><p>79b3</p><section>mdo sde</section><text>de ltar nang gi phun sum tshogs pa dang ldan pa ni rnyed pa dang bkur sti la ma zhen cing / gzhan gyi dring la sangs rgyas kyi byang chub mi sgrogs pas rnam par nges pa la mkhas pa/ thos pa snying por byed pa/ gang du srog gi phyir</text></item>
<item><p>79b4</p><section>mdo sde</section><text>yang brdzun gyi tshig mi smra zhing mi mthun pa'i gtam rnams las phyir log pa yin no/ /bdag dang gzhan gyi don bya ba dang / dad pa'i gtam smra nus pa/ don dam pa stong pa nyid kho na rab tu ston cing gnas pa yang des</text></item>
<item><p>79b5</p><section>mdo sde</section><text>gnas pa yin no/ /shA ri'i bu dge slong de lta bu ni chos kyi sbyin pa rnam par gtan la dbab par nus pas ngas chos ston par rjes su gnang ngo / /gang cig sangs rgyas kyis gsungs pa'i mdo sde las tshul khrims kyi phung po dang / ting nge 'dzin gyi</text></item>
<item><p>79b6</p><section>mdo sde</section><text>phung po dang / shes rab kyi phung po ston par byed pa ni bcu'i gtam dang rjes su 'thun par byed pa yin no/ /shA ri'i bu rigs kyi bu rang gi don gnyer ba bdag la phan par 'dod pa/ bdag la dga' ba/ chos 'dod pa/ bdag</text></item>
<item><p>79b7</p><section>mdo sde</section><text>dang gzhan la phan par sems pa 'am/ bdag nyid la phan par sems pas thams cad mkhyen pa/ thugs rje chen po dang ldan pa/ sems can thams cad la bu bzhin du byams pa'i sangs rgyas la brten te rab tu byung nas</text></item>
<item><p>79b8</p><section>mdo sde</section><text>tshul khrims kyi phung po nyams par bya ba'i phyir nges pa'i gtam mi smra ba yin no/ /de ci'i phyir zhe na/ shA ri'i bu de bzhin gshegs pa dgra bcom pas gsungs pa ni 'di yin te/ de bdag nyid g.yeng ba ma dul bas gzhan</text></item>
<item><p>80a1</p><section>mdo sde</section><text>dul bar 'gyur ba dang / bdag nyid ma zhi bas gzhan zhi bar 'gyur ba dang / bdag nyid yongs su mya ngan las ma 'das pas gzhan mya ngan las 'da' bar 'gyur ba de ni gnas yod pa ma yin no/ /de de ltar</text></item>
<item><p>80a2</p><section>mdo sde</section><text>g.yeng ba'i rang bzhin zhi bas gzhan dul bar 'gyur ba de ni gnas yod do/ /bdag nyid zhi bas gzhan zhi bar 'gyur ba dang / bdag nyid yongs su mya ngan las 'das pas gzhan yongs su mya ngan las 'das par 'gyur ba de ni</text></item>
<item><p>80a3</p><section>mdo sde</section><text>gnas yod do/ /shA ri'i bu de lta bas na khyod la go bar bya'o/ /khong du chud par bya'o/ /de bzhin gshegs pa la skur pa 'debs pa ni lci ba yin pas/ shA ri'i bu bden pa'i tshig gis chos bstan par</text></item>
<item><p>80a4</p><section>mdo sde</section><text>bya'i/ brdzun pa'i tshig gis ni ma yin no/ /shA ri'i bu dge slong tshul khrims dang ldan pa'i chos kyi sbyin pa ni sna ma'i me tog gi phreng ba'am/ gser gyi phreng ba bzhin no/ /shA ri'i bu yang dag phul gyi gnas ni 'di</text></item>
<item><p>80a5</p><section>mdo sde</section><text>yin te/ 'di lta ste/ chos kyi gtam rnam par gtan la dbab pa gus par byas te ston pa yin no/ /shA ri'i bu tshul khrims 'chal pa rnams dang / gzhan mu stegs can gyi smra ba dang 'dres pa rnams la ngas</text></item>
<item><p>80a6</p><section>mdo sde</section><text>gnas 'di rjes su ma gnang ste/ brdzun du smra ba rnams la ma yin/ 'jig rten gyi zang zing gtso bor byed pa rnams la ma yin/ rnyed pa dang bkur sti la chums pa rnams la ma yin/ ma mos pa rnams</text></item>
<item><p>80a7</p><section>mdo sde</section><text>la ma yin/ rtsod pa la zhugs pa rnams la ma yin gyi/ shA ri'i bu drang po sdom pa la gnas pa rnams la ngas gnas 'di rjes su gnang ngo / /shA ri'i bu khyod la go bar bya'o/ /khong du chud par bya'o/ /shA ri'i bu</text></item>
<item><p>80a8</p><section>mdo sde</section><text>tshul khrims 'chal pas nyams par bya ba'i phyir zhugs pa ni bla'i/ bstan pa 'di la drang srong gi rgyal mtshan bgos nas dad pas byin pa la longs spyod par byed cing sdig pa 'chab par byed pa ni ma yin no/ /de ci'i phyir zhe na/</text></item>
<item><p>80b1</p><section>mdo sde</section><text>shA ri'i bu ci nas kyang cung zad tsam gyi ched du bdag nyid dmyal bar mngon par 'du byed pa'i phyir ro/ /de skad ces bka' stsal pa dang / tshe dang ldan pa kun dga' bos bcom ldan 'das la 'di skad ces gsol to/ /</text></item>
<item><p>80b2</p><section>mdo sde</section><text>bcom ldan 'das de'i tshe dge ba'i chos rnams la dge slong rnams kyi 'dun pa ji lta bu dag 'byung lags/ bka' stsal pa/ kun dga' bo gnas 'di ma zhu cig /zhog cig de ci'i phyir zhe na/ kun dga' bo 'di ltar de bzhin</text></item>
<item><p>80b3</p><section>mdo sde</section><text>gshegs pa'i ye shes gang yin pa de la de'i tshe dge slong rnams kyis 'di ltar de bzhin gshegs pa'i ye shes ni 'di ltar dpag tu med pa yin no/ zhes rtog par mi 'gyur ro/ /kun dga' bo 'dus byas gang la de</text></item>
<item><p>80b4</p><section>mdo sde</section><text>bzhin gshegs pa'i ye shes 'jug pa de ni rang sangs rgyas thams cad kyis sam/ dgra bcom pa thams cad kyis kyang bsam pa'am shes par mi nus so/ /kun dga' bo de bzhin gshegs pas mngon par</text></item>
<item><p>80b5</p><section>mdo sde</section><text>mkhyen pa'i chos gang yin pa de/ gal te de bzhin gshegs pas rab tu bstan na khyed cag kyang mos par 'gyur na/ de bzhin gshegs pas gsungs pa'i yon tan la gang dag gis rtog par mi 'gyur ba lta ci smos/</text></item>
<item><p>80b6</p><section>mdo sde</section><text>kun dga' bo de bzhin gshegs pas gsungs pa'i mdo sde de lta bu de la de'i tshe dge slong dag dad par mi 'gyur na/ gang dag de bzhin gshegs pas skyes bu blun po de dag gi 'gro ba de dag ni 'dir 'gyur ro zhes 'gro ba</text></item>
<item><p>80b7</p><section>mdo sde</section><text>thams cad lung bstan pa lta ci smos/ de ci'i phyir zhe na/ kun dga' bo gang gi phyir bden pa'i yon tan 'di dag gsung ba ni de ltar 'gyur ba'i phyir ro/ /kun dga' bo da ltar gyi dge slong le lo can gang</text></item>
<item><p>80b8</p><section>mdo sde</section><text>yin pa de dag thams cad ni de'i tshe brtson 'grus rtsom na/ tshul khrims mthu can ma yin/ spyod pa mthu can ma yin/ spyod lam dang brtson 'grus mthu can ma yin/ shes rab mthu can ma yin no/ /</text></item>
<item><p>81a1</p><section>mdo sde</section><text>kun dga' bo gal te de bzhin gshegs pas skyes bu blun po de dag gi spyod pa thams cad lung bstan na/ de dag de bzhin gshegs pa'i gsung la ma dad pas lhag par yang las shin du drag po mngon par 'du</text></item>
<item><p>81a2</p><section>mdo sde</section><text>byed par 'gyur zhing / kun dga' bo khyed kyang yid mi bde ba chen po skye bar 'gyur ro/ /kun dga' bo gang yang khyed kyis kyang 'di dag gzhal bar mi nus te/ ji tsam du skyes bu dam pa ma yin pa sdig pa 'dod pa</text></item>
<item><p>81a3</p><section>mdo sde</section><text>de dag de'i tshe 'byung zhing / gang yang de'i tshe sangs rgyas kyi gsung mi tshol bar 'gyur ro/ /kun dga' bo 'di ji snyam du sems/ gding ba dang / g.yogs par bshams pa'i khri gang yin pa de la phag gi phrug gu 'dug</text></item>
<item><p>81a4</p><section>mdo sde</section><text>tu bcug na/ ji ga de de la 'dug par 'gyur ram/ dga' ba 'thob par 'gyur ram/ mngon par dga' ba skye bar 'gyur ram/ gsol pa/ bcom ldan 'das de ni mi 'gyur lags so/ /bka' stsal pa/</text></item>
<item><p>81a5</p><section>mdo sde</section><text>kun dga' bo de bzhin du sangs rgyas kyi byang chub 'di ni mkhas pas rig par bya ba yin no/ /gang dag sangs rgyas kyi byang chub de la 'jug par mi 'os pa de dag de'i tshe rab tu byung nas dge sbyong yin no zhes khas 'che bar 'gyur ro/ /</text></item>
<item><p>81a6</p><section>mdo sde</section><text>de dag 'di lta bu'i yang dag pa ji lta ba bzhin du bskul ba na mi bzod pa dang / 'di lta bu'i yang dag pa ji lta ba bzhin du rjes su bstan pa na ro myang bar mi byed pas/ chos 'dul ba 'di las phag gi phrug gu khri chen po las lhung ba</text></item>
<item><p>81a7</p><section>mdo sde</section><text>bzhin du thal mo brdabs pas g.yang sa chen por lhung bar 'gyur ro/ /de ci'i phyir zhe na/ kun dga' bo dman pa rnams sems rgya chen po la mi 'jog go/ /kun dga' bo de bzhin du bla na med pa yang dag par rdzogs</text></item>
<item><p>81a8</p><section>mdo sde</section><text>pa'i byang chub zab mo 'di yang gdul dka' ba rnams dang / dgang dka' ba rnams dang / gso dka' ba rnams dang / shes rab 'chal pa rnams dang / tshul khrims 'chal pa rnams dang / nyes par blags pa rnams</text></item>
<item><p>81b1</p><section>mdo sde</section><text>dang / nyes par smras pa rnams dang / nyes par khong du chud pa rnams dang / nyes par rjes su rtogs pa rnams dang / 'jig rten gyi zang zing gtso bor byed pa rnams dang / zas dang bgo ba lhur len pa rnams dang /</text></item>
<item><p>81b2</p><section>mdo sde</section><text>tshul khrims ral ba rnams dang / sdom pa zhig pa rnams dang / bgo ba zhig pa rnams dang / spyi'u tshugs su lhung ba rnams dang / lam gol bas 'tsho ba rnams dang / dman pa rnams dang / le lo can</text></item>
<item><p>81b3</p><section>mdo sde</section><text>rnams dang / brtson 'grus zhan pa rnams dang / spyi brtol can rnams dang / gcer bu rnams dang / mu cor smra ba rnams dang / nyes par bzung ba rnams dang / legs par gnas pa ma yin pa rnams dang /</text></item>
<item><p>81b4</p><section>mdo sde</section><text>khyim pa'i las kyi mtha' yongs su ma dag pa rnams dang / dge sbyong gtum po rnams dang / dge sbyong khyim na gnas pa rnams dang / dge sbyong rul pa rnams dang / lam gol ba na gnas pa rnams dang / dge</text></item>
<item><p>81b5</p><section>mdo sde</section><text>sbyong ma yin par dge sbyong du khas 'che ba rnams dang / tshangs par spyod pa ma yin par tshangs par spyod par khas 'che ba rnams dang / bdud kyis zin pa rnams dang / smra ba la dga' ba rnams dang / 'du 'dzi la dga'</text></item>
<item><p>81b6</p><section>mdo sde</section><text>ba rnams dang / gzhan mu stegs kyi smra ba dang / 'dres pa rnams dang / de la ched cher byed pa rnams dang / 'du 'dzi la gtsor byed pa rnams dang / tshig lhur len pa rnams dang / 'jig rten rgyang phan pa rnams</text></item>
<item><p>81b7</p><section>mdo sde</section><text>dang / bdud kyi rtsod pa dang nyon mongs pas non pa thams cad dang / bdag tu 'du shes pas phyin ci log pa rnams kyis chos kyi rnam grangs 'di kun du shes pa 'am/ 'jug pa 'am/ mos pa 'am/ khong du chud par</text></item>
<item><p>81b8</p><section>mdo sde</section><text>mi nus te/ de ni gnas yod pa ma yin no/ /de ci'i phyir zhe na/ kun dga' bo 'di ltar skyes bu dam pa ma yin pa de dag ni dman pa yin la/ sangs rgyas kyi byang chub 'di ni rgya chen po yin pa'i phyir ro/ /kun</text></item>
<item><p>82a1</p><section>mdo sde</section><text>dga' bo dper na 'jig rten gyi khams bye ba stong pas lhag pa bas kyang skyes bu gti mug de rnams kyi dge sbyong gi tshul khrims de ltar thag ring na/ dge sbyong gis 'thob par 'gyur ba lta ci smos/</text></item>
<item><p>82a2</p><section>mdo sde</section><text>rjes su 'thun pa'i bzod pa lta ci smos/ mya ngan las 'das pa lta ci smos/ kun dga' bo ji tsam du dge slong yon tan ma yin pa dang ldan pa rnams dang / ji tsam du yon tan med pa rnams dang / ji</text></item>
<item><p>82a3</p><section>mdo sde</section><text>tsam du dman pa rnams dang / ji tsam du shin du dman pa rnams dang / ji tsam du le lo can rnams dang / ji tsam du brkam chags pa rnams dang / ji tsam du khro ba rnams dang / ji tsam du ma dad pa</text></item>
<item><p>82a4</p><section>mdo sde</section><text>rnams dang / ji tsam du gnod sems mang ba rnams dang / ji tsam du 'khu ba rnams dang / ji tsam du nyes pa 'phel ba rnams 'byung bar 'gyur ba de'i tshe/ ji tsam du 'di gsungs kyang khyed kyis shes par</text></item>
<item><p>82a5</p><section>mdo sde</section><text>sla ba ma yin no/ /shA ri'i bu dper na skyes bu zhig rang gi 'bras kyi zhing la me gtong ba dang / kha zas g.yos zin pa la dug 'debs pa dang / me 'de bar 'dod nas rang gi khyim sreg par byed na/ ji</text></item>
<item><p>82a6</p><section>mdo sde</section><text>ga de'i de 'os par 'gyur ram/ gsol pa/ bcom ldan 'das de ni 'os pa ma lags so/ /bcom ldan 'das kyis bka' stsal pa/ kun dga' bo de bzhin du skyes bu dam pa ma yin pa 'di yang</text></item>
<item><p>82a7</p><section>mdo sde</section><text>nga'i sangs rgyas kyi byang chub 'di la brten te rab tu 'byung bas nye bar 'tsho bar 'gyur yang de bzhin gshegs pa'i yon tan rnams la ni rtog par mi 'gyur/ mngon par dad par mi 'gyur/ mos par mi</text></item>
<item><p>82a8</p><section>mdo sde</section><text>'gyur zhing / de bzhin gshegs pas gsungs pa'i mdo sde 'di lta bu 'di dag yang dag pa ji lta ba bzhin du bskul ba na/ bdag nyid rma dang bcas par shes nas smod par 'gyur te/ gang kho nas 'tsho bar byed pa</text></item>
<item><p>82b1</p><section>mdo sde</section><text>de kho nas smod par 'gyur ro/ /kun dga' bo de ltar shes rab 'chal pa rnams kyis 'dzam bu'i gling gang bar 'gyur na/ kun dga' bo skyes bu gti mug de dag gi spyod lam yongs su btsal ba des khyod la ci bya/ gsol pa/ bcom ldan 'das chos kyi rnam grangs</text></item>
<item><p>82b2</p><section>mdo sde</section><text>'di'i ming ci lags/ 'di ji ltar gzung bar bgyi lags/ bka' stsal pa/ kun dga' bo de lta bas na/ khyod kyis chos kyi rnam grangs 'di sangs rgyas kyi sde snod ces bya bar yang zung shig /gzhi brtsams pa zhes bya bar yang zung shig /'di ni chos rab tu</text></item>
<item><p>82b3</p><section>mdo sde</section><text>rnam par 'byed pa zhes bya bar yang zung shig /tshul khrims 'chal pa tshar gcod pa zhes bya bar yang zung shig /kun dga' bo yang gang zhig chos kyi rnam grangs 'di 'dzin par gyur na/ de bsod nams kyi phung po dpag tu med pa dang ldan par 'gyur ro/ /</text></item>
<item><p>82b4</p><section>mdo sde</section><text>de ci'i phyir zhe na/ kun dga' bo tshul khrims 'chal pas ni 'di lta bu'i chos kyi rnam grangs 'di 'chang ba 'am/ gzhan la bsgrags pa 'am/ thos nas kyang dad par bya ba'i mthu med na/ dga' ba 'thob par 'gyur ba lta ci smos te/ de ni gnas med pa'i</text></item>
<item><p>82b5</p><section>mdo sde</section><text>phyir ro/ /de ci'i phyir zhe na/ kun dga' bo rgyal po 'am/ rgyal po'i blon po 'am/ grong mi 'am/ yul mi la chom rkun pas 'di lta bu'i nor 'phrog pa ni bdag yin no zhes bdag nyid ston par mi byed do/ /kun dga' bo de bzhin du dge slong tshul khrims</text></item>
<item><p>82b6</p><section>mdo sde</section><text>'chal pa dge sbyong gi kun nas nyon mongs pa gang yang rung bas nyon mongs pas ni mdo sde 'di lta bu 'di bcang ba 'am/ gzhan la bsgrags pa 'am/ thos nas kyang dad par bya bar mi nus na/ dga' ba 'thob par 'gyur ba lta ci smos te/ de ni gnas yod</text></item>
<item><p>82b7</p><section>mdo sde</section><text>pa ma yin no/ /kun dga' bo ji srid du dge slong tshul khrims 'chal pa la 'di lta bu'i mdo sde 'dis skul bar 'gyur ba de srid du/ dge slong tshul khrims 'chal pa rnams yang dag par tshar bcad pa dang / ngo tsha shes pa dang / drang po rnams kyis kun</text></item>
<item><p>82b8</p><section>mdo sde</section><text>du bzung bar 'gyur ro/ /chos kyi rnams grangs 'di bstan pa na/ lha stong phrag dgu bcu chos rnams la chos kyi mig rdul med la dri ma dang bral zhing rnam par dag par gyur to/ /bdud sdig can 'khor</text></item>
<item><p>83a1</p><section>mdo sde</section><text>dang bcas pa dang / lha'i 'khor gyi mdun du sa chen po yang rnam pa bcu drug tu rgya cher g.yos par gyur to/ /smre sngags chen po yang 'don par gyur te/ dge sbyong gau ta mas ni gang yang</text></item>
<item><p>83a2</p><section>mdo sde</section><text>bdag gis de bzhin gshegs pa yongs su mya ngan las 'das na/ dge sbyong gi phyogs la gtse bar bya ste/ tshul khrims dang ldan pa'i phyogs ni thag bsing ngo / /tshul khrims 'chal pa'i phyogs ni</text></item>
<item><p>83a3</p><section>mdo sde</section><text>kun du gzung bar bya'o/ /de nas tshul khrims 'chal pa rnams kyis sangs rgyas kyi gsung 'di la 'dzin par mi 'gyur ba dang / kun du bzung ba de rnams kyi rjes su sgrub pa mang po rmongs par bya zhing / de</text></item>
<item><p>83a4</p><section>mdo sde</section><text>dag gis mdo sde 'di thos nas de bzhin gshegs pa'i gsung 'di la rig pa med pas 'di ni sangs rgyas kyi gsung ma yin no zhes spro ba skye bar mi 'gyur bar bya'o snyam du de lta bu'i sems bskyed pa'i bsam pa shes</text></item>
<item><p>83a5</p><section>mdo sde</section><text>nas dge sbyong gau ta mAs ma 'ongs pa de nyid nyan thos rnams la yang dag par rtogs par byas te/ ma 'ongs pa'i skyabs byas shing / mkhas pa rnams spro bar byas/ gsal bar byas nas bstan te/ lha</text></item>
<item><p>83a6</p><section>mdo sde</section><text>dang bcas pa'i 'jig rten 'di la rab tu bshad kyis ma 'ongs pa na tshol bar mi 'gyur ba de ltar 'bad par bya'o snyam nas/ de nas bdud sdig can de nyid du mi snang bar gyur to/ /de nas bcom ldan 'das</text></item>
<item><p>83a7</p><section>mdo sde</section><text>kyis don 'di nyid rgyas par bya ba'i phyir/ lhag par yang tshigs su bcad pa 'di dag gsungs so/ /de dag phan tshun rtsod pa yis/ /mya ngan 'das pa mthong mi 'gyur/ /ji srid dge slong khyim</text></item>
<item><p>83a8</p><section>mdo sde</section><text>pa la/ /'di ltar de srid smra ba na/ /de srid du ni 'dren pa'i chos/ /khyad par dag kyang med par 'gyur/ /bdag gi ya mtshan shes kyis shes/ /dge slong khyim par smra ba ni/ /sangs rgyas rnams kyi byang chub</text></item>
<item><p>83b1</p><section>mdo sde</section><text>shes/ /bdag gis dang po'i 'bras thob ces/ /dge slong ji skad smra ba bzhin/ /de nyid bden gyi gzhan ni min/ /mthong ba'i chos la bdag dad de/ /de dang bdag tu mnyam mo zhes/ /dge slong khyim pa</text></item>
<item><p>83b2</p><section>mdo sde</section><text>de dag ni/ /mthong ba'i chos la rlom sems byed/ /de dang der ni gsung rab la/ /phan tshun yod do med do zhes/ /ji ltar gzhan yang spyod 'gyur ba/ /dam pa'i chos la gnas ma yin/ /sangs rgyas</text></item>
<item><p>83b3</p><section>mdo sde</section><text>byang chub gzhig pa'i phyir/ /sdig pa'i rang bzhin skyes pa yin/ /bdag ni sten cig de ma sten/ /lam ston pa ni bdag yin te/ /ji ltar bdag bzhin khyod kyang ni/ /myur du thob par 'gyur ro zhes/ /</text></item>
<item><p>83b4</p><section>mdo sde</section><text>de bzhin phan tshun sgra dag kyang / /rnam pa kun du sgrogs par 'gyur/ /thams cad 'thun par gyur nas ni/ /bstan pa 'di ni 'jig par 'gyur/ /ji ltar chom rkun mi bzad pas/ /'di na grong khyer</text></item>
<item><p>83b5</p><section>mdo sde</section><text>'joms pa dang / /yul 'khor dang ni ljongs rnams dang / /grong rdal du ma phung ba ltar/ /de bzhin dge slong de dag kyang / /zhan cing rmongs pa tshul 'chal dang / /blo ngan shin du shes rab 'chal/ /de</text></item>
<item><p>83b6</p><section>mdo sde</section><text>bzhin gang zag la rten pa/ /nga ni mya ngan 'das 'og tu/ /bstan pa 'di la skyon gsungs gang / /zag bcas lhag pa'i nga rgyal can/ /de dag dgra bcom nyid du smra/ /de yi tshe na 'dus pa yi/ /dge</text></item>
<item><p>83b7</p><section>mdo sde</section><text>slong mang po tshogs pa na/ /de na shes rab chen po ni/ /gcig kyang shin du rnyed par dka'/ /yang dag ji bzhin gnas pa yi/ /dge slong gang dag der byung na/ /'di ni ci yang mi shes zhes/ /de</text></item>
<item><p>83b8</p><section>mdo sde</section><text>la mi snyan brjod par byed/ /gang tshe chos rgyal byang chub la/ /smod par 'gyur ba de yi tshe/ /yang dang yang du lha rnams ni/ /yid mi bde bas cho nges 'debs/ /de na lha gzhon gang yin pa/ /deng du</text></item>
<item><p>84a1</p><section>mdo sde</section><text>shAkya seng ge 'di'i/ /chos kyi dam pa nyams gyur ces/ /sa la rab tu ltung bar 'gyur/ /kye ma sangs rgyas kye ma'o chos/ /kye ma'o dge 'dun legs bstan dang / /sangs rgyas sras po</text></item>
<item><p>84a2</p><section>mdo sde</section><text>dpa' bo zhes/ /de yi tshe na smra bar 'gyur/ /nyi ma'i gnyen gyis gsungs pa yi/ /chos kyang mnyan du med pa dang / /'thoms shing rmongs par 'gyur bas na/ /'di yi 'gro ba 'gag par 'gyur/ /de</text></item>
<item><p>84a3</p><section>mdo sde</section><text>nas gzhan yang sa yi lha/ /sgron ma 'di ni zhi gyur ces/ /de skad kyi ni gtam smra zhing / /cho nge mi bzad 'debs par 'gyur/ /bdag gis ma thos ma mthong bar/ /byang chub 'di ni nub po zhes/ /phyi</text></item>
<item><p>84a4</p><section>mdo sde</section><text>nas lha yi tshogs dag ni/ /yid la gcags par mi 'gyur grang / /gang zhig bskal pa grangs med par/ /sdug bsngal mi zad khyad bsad nas/ /bdag nyid don dam gtso bo yi/ /sangs rgyas nyid du gyur</text></item>
<item><p>84a5</p><section>mdo sde</section><text>cig ces/ /thub pa srog chags mgon po yi/ /shAkya seng ges 'di lta bu'i/ /legs par bstan pa dag gi chos/ /de ni 'di ltar nyams par 'gyur/ /'khrug par byed dang gtum po dang / /sdig pa</text></item>
<item><p>84a6</p><section>mdo sde</section><text>byed dang bdud kyis zin/ /bdud kyi pho nya gso dka' dang / /gdul dka' ba dag 'byung ba dang / /sgyu dang g.yo dang gya gyu dang / /brtson 'grus zhan cing blo chung dang / /'khrugs dang khro bas non pa dang / /</text></item>
<item><p>84a7</p><section>mdo sde</section><text>gtum pos bstan pa phung bar byed/ /bdag nyid chen pos dgon gnas dang / /gnas gsum zhal gyis bzhes mod kyi/ /de dag bsam gtan mi sgom na/ /'thob pa 'byung bar ga la 'gyur/ /thob pa</text></item>
<item><p>84a8</p><section>mdo sde</section><text>med par thob smra zhing / /'chi ba mya ngan 'das smras nas/ /dad pas mchod rten byed bcug pa/ /de dag ngan 'gror 'gro bar 'gyur/ /'di 'dra'i rmongs pas rgas pa dag /phan tshun gus pa med pa yis/ /</text></item>
<item><p>84b1</p><section>mdo sde</section><text>bskal pa bye bar rnyed dka' ba'i/ /byang chub nyams par byed par 'gyur/ /de nas gzhan yang sa yi lha/ /shAkya seng ge skyob pa yi/ /dam chos 'khrug par gyur to zhes/ /'jigs su rung ba'i smre sngags 'don/ /</text></item>
<item><p>84b2</p><section>mdo sde</section><text>sa lha cho nges 'debs thos nas/ /gong ma'i lha rnams skyo bar 'gyur/ /rgyal po chen po bzhi po yang / /de yi tshe na 'ong bar 'gyur/ /lcang lo can gyi pho brang nas/ /gnod sbyin tshogs dag lhags nas ni/ /</text></item>
<item><p>84b3</p><section>mdo sde</section><text>kun dga' smre zhing ngu gdong gis/ /'jigs su rung ba smra bar 'gyur/ /rin chen sna tshogs kun mdzes pas/ /grong khyer shin du brgyan pa dag /de tshe phyag dar khrod lta bur/ /thams cad kha dog nyams par</text></item>
<item><p>84b4</p><section>mdo sde</section><text>'gyur/ /grong khyer gtso bo de dag na/ /de rnams dga' ba mi rnyed cing / /snying rje'i nga ro smre sngags kyis/ /de dang der ni kun du 'dong / /de tshe de dag brda sprod pa/ /phan tshun nus pa med nas ni/ /nga</text></item>
<item><p>84b5</p><section>mdo sde</section><text>ni gang du gtam gyur pa/ /der ni lha rnams 'dong bar 'gyur/ /mthong nas kyang ni ltung ba dang / /shin du 'jigs pa 'byung bar 'gyur/ /'dzam bu'i gling du phyin pa dag /'jigs pa chen po 'di mthong</text></item>
<item><p>84b6</p><section>mdo sde</section><text>'gyur/ /rnam par nyams pas rgyal sras rnams/ /bdag nyid so sor gdung bar byed/ /zhag bdun du ni grong khyer dang / /grong rdal mya ngan gdungs par 'gyur/ /zhag bdun du ni lha rnams kyang / /kye ma</text></item>
<item><p>84b7</p><section>mdo sde</section><text>sangs rgyas kye dpa' bo/ /mngon sum du ni mthong ngo zhes/ /yang dang yang du cho nges 'debs/ /mya ngan 'das gzhan gang yin pa/ /de dag rnams kyang mthong mi 'gyur/ /mnyan yod bzhugs par gang</text></item>
<item><p>84b8</p><section>mdo sde</section><text>dag kyang / /bsnyen bkur ched du lhags pa dag /gang du de bzhin gshegs pa yis/ /bdag cag rnams la mngon sum du/ /bden pa bzhi dag gsungs pa yi/ /de tshe ston pa'i gdan 'di yin/ /de dag</text></item>
<item><p>85a1</p><section>mdo sde</section><text>sa gnas de la ni/ /yang dang yang du cho nges 'debs/ /gzhan dag kyang ni bltas pa na/ /phan tshun gus pa med pa dang / /sdig pa'i las ni 'dir spyad pas/ /mi dge'i 'gro bar 'gro bar</text></item>
<item><p>85a2</p><section>mdo sde</section><text>'gyur/ /kye ma lha yi gzhal med khang / /mtho ris dag kyang stong par rgyu/ /'dzam bu'i gling na gang gnas pa/ /thams cad mgon ni med par 'gyur/ /'chag sa yi ni gnas 'di yang / /thams</text></item>
<item><p>85a3</p><section>mdo sde</section><text>cad 'khrugs shing stongs par 'gyur/ /de yi tshe na 'dzam gling yang / /nyams dgar 'gyur ba ma yin no/ /ljon shing drung ni 'di dag dang / /ri bo dang ni de bzhin phug /'jig rten rgyu dang mi rgyu kun/ /</text></item>
<item><p>85a4</p><section>mdo sde</section><text>'jigs pa'i sgra ni 'byin par 'gyur/ /de nas sum bcu rtsa gsum lha/ /lag pa bsgrengs nas mya ngan byed/ /so so'i gzhal med khang rnams na/ /ji ltar phan tshun cho nges 'debs/ /nga yi grags</text></item>
<item><p>85a5</p><section>mdo sde</section><text>pa lha dag gi/ /gnas su lhag par grags pa dag /rgyal ba'i dbang po gang zhig gi/ /chos ston pa dang bdag tu bral/ /lha rnams bdud rtsi mi za zhing / /dbyangs kyi sgra yang mi 'byin la/ /sum bcu</text></item>
<item><p>85a6</p><section>mdo sde</section><text>rnams su zla drug tu/ /rtsed mo dga' ba med par 'gyur/ /lha rnams skyabs ni med do zhes/ /lha min thos nas 'jigs med pas/ /sum bcu rtsa gsum 'di dag dang / /g.yul ni lhan</text></item>
<item><p>85a7</p><section>mdo sde</section><text>cig 'gyed par 'gyur/ /'dzam bu'i gling gi rgyal po dag /kun du mchod rten 'jig pa na/ /de tshe lha dang lha ma yin/ /g.yul 'gyed pa dag 'byung bar 'gyur/ /de na dge slong phal cher yang / /</text></item>
<item><p>85a8</p><section>mdo sde</section><text>de yi rgyur na ngan 'gror 'dong / /dge slong ma yang phal cher ni/ /de yi tshe na ngan 'gror 'dong / /khyim pa ngang tshul ngan pa dang / /bud med sdig can gang yin dang / /legs so sgra 'byin de dag kyang / /</text></item>
<item><p>85b1</p><section>mdo sde</section><text>'dir ni ngan 'gror 'dong bar 'gyur/ /'jig rten g.yo dang mi g.yo dang / /grong rdal gzhan du rgyug pa dang / /de bzhin ri drung rgyug pa dag /de yi tshe na 'byung bar 'gyur/ /rnam par rgyug pa'i sems</text></item>
<item><p>85b2</p><section>mdo sde</section><text>can rnams/ /tshe yang thung bar 'gyur ba yin/ /de tshe chom rkun shin du mang / /dgon pa dag kyang 'jigs pa che/ /lo thog skrun par byed pa dang / /za ba la sogs gnod pa 'byung / /mu ge'i</text></item>
<item><p>85b3</p><section>mdo sde</section><text>bskal pa 'byung ba der/ /gang zhig 'chi ba'i dus byas nas/ /sdug bsngal chen po 'byung ba yi/ /phyir yang 'gro ba thob par 'gyur/ /mchod rten phyogs bzhi'i dge 'dun la/ /bsngos par</text></item>
<item><p>85b4</p><section>mdo sde</section><text>gyur pa gang yin pa/ /de tshe de la dge slong dag /phan tshun nas ni spyod par byed/ /de ltar nga ni 'das 'og tu/ /dge 'dun sna tshogs 'byung bar 'gyur/ /khyed der 'byung bar mi 'gyur bar/ /</text></item>
<item><p>85b5</p><section>mdo sde</section><text>brtsam pa dag ni myur du gyis/ /byis pa kun la shes pa med/ /byis pa kun la mkhas pa med/ /byis pa de dag las byas nas/ /myur du ngan 'gror 'gro bar 'gyur/ /'don dang 'chad</text></item>
<item><p>85b6</p><section>mdo sde</section><text>la brtson pa yis/ /shes rab thob par gyur pa dang / /shes rab kyis ni sems can skyob/ /myur du bzang 'gror 'gro bar 'gyur/ /'di ltar 'jig rten shes rab gang / /ji bzhin rtag tu de slobs</text></item>
<item><p>85b7</p><section>mdo sde</section><text>shig /chags pa thams cad bkag nas ni/ /myur du bzang 'gror 'gro bar gyis/ /nga ni re shig gsung spyod kyis/ /'phags lam dge ba brgyad yan lag /dge ba'i brtson 'grus brtsom</text></item>
<item><p>85b8</p><section>mdo sde</section><text>par gyis/ /myur du bsam gtan tshul bzhin gyis/ /bskal pa 'di ni 'das pa dang / /bskal pa drug bcu tshang bar yang / /sangs rgyas sgra ni mi 'byung na/ /'thob par 'gyur ba ga la zhig /</text></item>
<item><p>86a1</p><section>mdo sde</section><text>phan tshun dag nas 'dus na yang / /bkres pas yongs su gdungs pa yis/ /ma yi sha dang bu yi sha /phan tshun dag tu za bar 'gyur/ /de na bshes pa'i sbyin pa po/ /nam</text></item>
<item><p>86a2</p><section>mdo sde</section><text>yang khyim du 'ong mi 'gyur/ /de ltar de yi khyim der ni/ /'jigs pa mi bzad 'byung bar 'gyur/ /de skad thos shing mthong ba na/ /'khor ba gnod pa can 'di dang / /bud med lta bu'i 'dod</text></item>
<item><p>86a3</p><section>mdo sde</section><text>rtsa dang / /sred pa 'di ni su zhig skyed/ /sdug bsngal rtsa ba mi bzad 'dir/ /dug med rtsa ba yin par dgongs/ /sdug bsngal rtsa ba nyer len te/ /</text></item>
<item><p>86a4</p><section>mdo sde</section><text>de bas sdug bsngal yongs su spang / /gang zhig skyes par gyur pas na/ /rnam smin 'bras bu lhan cig tu/ /gang dag mtshungs par mi phrad pa/ /ngan 'gror 'gro bar mi 'gyur ro/ /zag</text></item>
<item><p>86a5</p><section>mdo sde</section><text>med chos ni gang yin dang / stong pa dang ni gsob dang gsog /snying po med par rnam shes par/ /de dag myur du rtogs par gyis/ /sems med sems yod 'du shes dang / /'jigs pa</text></item>
<item><p>86a6</p><section>mdo sde</section><text>chen po 'byung 'gyur bas/ /de la de dag ci byar yod/ /de dag de na dpyod pa dang / /gcig pu gnas shing sems pa yis/ /gang du ji ltar 'gyur zhig ces/ /mi bzad cho nges 'debs par</text></item>
<item><p>86a7</p><section>mdo sde</section><text>'gyur/ /phung po med la phung blo dang / /bdag med bdag gi 'du shes kyis/ /de dag rang gi mtshan thos nas/ /sdug bsngal gyis ni skrag par 'gyur/ /ji ltar sangs rgyas bstan pa yi/ /phung po'i don ni ma</text></item>
<item><p>86a8</p><section>mdo sde</section><text>shes pas/ /mthar phyin rtogs par 'gyur snyam pa'i/ /'jig dang bcas la bde bar lta/ /'das pa'i phung po gang yin dang / /ma 'ongs pa dang da ltar byung / /de bzhin dus gsum gang yin pa/ /ngas ni</text></item>
<item><p>86b1</p><section>mdo sde</section><text>'dir mtshungs stong par bstan/ /'das pa'i sangs rgyas gang yin pa/ /rgyal ba thams cad byung ba yang / /de dag mtshan nyid stong pa yi/ /chos rnams thams cad ston par mdzad/ /ma 'ongs pa yi</text></item>
<item><p>86b2</p><section>mdo sde</section><text>ston pa gang / /de bzhin gshegs pa 'byung de dag /rang gi mtshan nyid stong pa yi/ /'dren pa'i chos ni ston par mdzad/ /da ltar khyod ston nga dang ni/ /ston pa gang dag rnams bzhugs kun/ /rang gi mtshan</text></item>
<item><p>86b3</p><section>mdo sde</section><text>nyid stong pa yi/ /chos ni rnam par 'chad par mdzad/ /ji ltar sangs rgyas kyis bshad pa'i/ /phung po 'di dag ma shes pas/ /'di ltar bdag dang sems can zhes/ /'dzin pa bzang 'gror mi 'gro 'o/ /</text></item>
<item><p>86b4</p><section>mdo sde</section><text>rims drag 'jigs su rung ba dang / /'di 'dra mi bzad 'byung 'gyur ba/ /der khyod 'byung bar mi 'gyur bar/ /myur du brtson 'grus bskyed par gyis/ /bcom ldan 'das kyis de skad ces bka' stsal nas/</text></item>
<item><p>86b5</p><section>mdo sde</section><text>tshe dang ldan pa shA ri'i bu dang / tshe dang ldan pa kun dga' bo dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /</text></item>
<item><p>86b6</p><section>mdo sde</section><text>mdo sde rab tu rnam par 'byed pa zhes bya ba dang / rnam par 'thag pa theg pa chen po'i mdo zhes bya ba dang / /sangs rgyas kyi sde snod ces bya ba dang /</text></item>
<item><p>86b7</p><section>mdo sde</section><text>tshul khrims 'chal pa tshar gcod pa zhes bya ba rdzogs so// // rgya gar gyi mkhan po d+harma shrI pra b+ha dang / lo tsa ba dge slong dpal gyi lhun pos/</text></item>
<item><p>86b8</p><section>mdo sde</section><text>pho brang lhan dkar du bsgyur cing zhus te/ gtan la phab pa/ ye d+harmA he tu pra b+ha bA he tun+te ShAn+ta thA ga to h+ya ba data/ te ShAny+tsa yo ni ro d+ha e ba~M bA dI ma hA shra ma NaH / dge'o//</text></item>
<item><p>87a1</p><section>mdo sde</section><text>@#/ /rgya gar skad du/ Ar+ya rA dza a ba bA da ka nA ma ma hA yA na sU tra/ bod skad du/ 'phags pa rgyal po la gdams pa zhes bya ba theg pa chen po'i mdo/ sangs rgyas dang / byang chub sems dpa'</text></item>
<item><p>87a2</p><section>mdo sde</section><text>thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan du yod pa na/ rgyal bu rgyal byed kyi tshal mgon med zas sbyin gyi kun dga' ra ba na/ dge slong stong nyis brgya</text></item>
<item><p>87a3</p><section>mdo sde</section><text>lnga bcu'i dge slong gi dge 'dun chen po dang thabs gcig tu bzhugs te/ de'i tshe yul ko sa la'i rgyal po gsal rgyal bcom ldan 'das la blta ba dang / phyag bya ba dang / mchod pa dang / bsnyen bkur bya ba dang / chos</text></item>
<item><p>87a4</p><section>mdo sde</section><text>mnyan pa'i phyir rgyal po'i 'byor pa chen po dang / rgyal po'i mthu chen pos rol mo'i sil snyan len pa mang po dang / bram ze dang / khyim bdag brgya stong du mas yongs su bskor cing mnyan du yod pa nas byung ste/ rgyal</text></item>
<item><p>87a5</p><section>mdo sde</section><text>bu rgyal byed kyi tshal mgon med zas sbyin gyi kun dga' ra ba ga la ba der song nas de bzhon du rung ba'i sa ji srid pa de srid du bzhon pa la zhon te/ bzhon pa las babs nas rkang gis kun dga' ra bar song ba dang / yul ko sa</text></item>
<item><p>87a6</p><section>mdo sde</section><text>la'i rgyal po gsal rgyal gyis shing zhig gi drung na bcom ldan 'das mdzes pa/ blta na sdug pa/ dbang po zhi ba/ thugs zhi ba/ dul ba dang / zhi gnas mchog brnyes pa/ dul ba dang / zhi ba'i mchog dang ldan pa/</text></item>
<item><p>87a7</p><section>mdo sde</section><text>bsrungs pa/ dbang po dul ba/ skyes bu glang po/ skyes bu seng ge/ skyes bu khyu mchog /skyes bu cang mkhyen pa/ mtsho ltar dang zhing gsal la rnyog pa mi mnga' ba/ skyes bu chen po'i mtshan sum bcu rtsa gnyis</text></item>
<item><p>87a8</p><section>mdo sde</section><text>kyis sku legs par brgyan pa/ dpe byad bzang po brgyad cus sku rnam par mdzes pa/ gser gyi mchod sdong ltar mngon par 'phags pa dpal gyis 'bar zhing bzhugs par rgyang ring po nas mthong ngo / /mthong nas</text></item>
<item><p>87b1</p><section>mdo sde</section><text>kyang ches yid dga' zhing sems mngon par dad nas des rgyal po rgyal rigs spyi bo nas dbang bskur ba/ yul la dbang ba'i mthu thob pa'i rgyal po'i mtshan ma lnga gang dag yin pa 'di lta ste/ ze'u ka dang / gdugs dang / ral gri dang / bsil yab</text></item>
<item><p>87b2</p><section>mdo sde</section><text>nor bu'i yu ba can dang / lham ri mo can de dag bor nas bcom ldan 'das ga la ba der song ste phyin nas bcom ldan 'das kyi zhabs gnyis la mgo bos phyag 'tshal te/ bcom ldan 'das la lan gsum bskor ba byas nas bcom ldan</text></item>
<item><p>87b3</p><section>mdo sde</section><text>'das kyis gnang ste/ phyogs gcig tu 'dug go/ /de nas yul ko sa la'i rgyal po gsal rgyal gyis bcom ldan 'das la 'di skad ces gsol to/ /bcom ldan 'das ci nas bdag gi yun ring po'i don dang / sman pa</text></item>
<item><p>87b4</p><section>mdo sde</section><text>dang / bde bar 'gyur ba de ltar bcom ldan 'das kyis bdag la gdams su gsol/ de ltar bde bar gshegs pas bdag la rjes su bstan du gsol/ de skad ces gsol pa dang / bcom ldan 'das</text></item>
<item><p>87b5</p><section>mdo sde</section><text>kyis yul ko sa la'i rgyal po gsal rgyal la bka' stsal pa/ rgyal po chen po khyod de bzhin gshegs pa la don 'di 'dri bar sems pa legs so legs so/ /rgyal po chen po de'i phyir chos kyis rgyal srid gyis shig /</text></item>
<item><p>87b6</p><section>mdo sde</section><text>chos ma yin pas ni mi bya'o/ /khyod chos dang mthun par gyis shig /chos ma yin pa dang 'thun par mi bya'o/ /de ci'i phyir zhe na/ rgyal po chen po rgyal po 'am/ rgyal po'i blon po gang la la zhig chos spangs nas chos ma yin</text></item>
<item><p>87b7</p><section>mdo sde</section><text>pas rgyal srid byed na de tshe 'di nyid la ya rabs kyis smad par bya ba yin no/ /phyis kyang 'gyod par 'gyur ro/ /lus zhig ste shi nas ngan song ngan 'gro log par ltung ba sems can dmyal ba rnams su skye bar 'gyur ro/ /rgyal po</text></item>
<item><p>87b8</p><section>mdo sde</section><text>chen po rgyal po 'am/ rgyal po'i blon po gang la la zhig chos ma yin pa spangs te/ chos kyis rgyal srid byed kyis/ chos ma yin pas ni mi byed/ de tshe 'di nyid la yang rabs kyis bsngags par bya ba yin no/ /phyis 'gyod par yang mi</text></item>
<item><p>88a1</p><section>mdo sde</section><text>'gyur ro lus zhig nas kyang bde 'gro mtho ris kyi 'jig rten du lha rnams kyi nang du skye bar 'gyur ro/ /rgyal po chen po 'di lta ste/ dper na pha ma ni bu la snying brtse bas rtag tu bde zhing 'tshe ba med par 'dod do/ /rgyal po chen po de</text></item>
<item><p>88a2</p><section>mdo sde</section><text>bzhin du rgyal pos kyang bran po dang / bran mo dang / las byed pa dang / zho shas 'tsho ba dang / mdza' bshes dang / blon po dang / gnyen dang / grong khyer gyi skye bo dag rtag tu bsdu ba rnam bzhis bsdu bar bya'o/ /bzhi gang zhe na/ rgyal po chen po</text></item>
<item><p>88a3</p><section>mdo sde</section><text>'di lta ste/ sbyin pa dang / snyan par smra ba dang / don spyod pa dang / don 'thun pa'o/ /de ltar bran po dang / bran mo dang / las byed pa dang / zho shas 'tsho ba dang / mdza' bshes dang / blon po dang / gnyen dang / grong khyer gyi skye bo bsdud pa'i rgyal po</text></item>
<item><p>88a4</p><section>mdo sde</section><text>des don gnyis bsdus shing 'du bar 'gyur ro/ /gnyis gang zhe na/ tshe 'di'i dang / tshe phyi ma'i'o/ /rgyal po chen po de la rgyal po ni pha ma dang mtshungs so/ /bran pho dang / bran mo dang / las byed pa dang / zho shas 'tsho ba dang / mdza'</text></item>
<item><p>88a5</p><section>mdo sde</section><text>bshes dang / blon po dang / gnyen dang / grong khyer gyi skye bo ni rgyal po'i bu dang / bu mo dang mtshungs so/ /rgyal po chen po 'di lta ste dper na skyes pa 'am/ bud med gcig gnyid kyis log pa'i rmi lam na kun dga' ra ba nyams dga' ba</text></item>
<item><p>88a6</p><section>mdo sde</section><text>dang / ri nyams dga' ba dang / nags tshal nyams dga' ba dang chu klung nyams dga' ba dang / rdzing bu nyams dga' ba dang / yul nyams dga' ba dang / khang bzang nyams dga' ba dag mthong ba las de sad na ci yang mi mthong ngo / /rgyal po chen po de bzhin du/</text></item>
<item><p>88a7</p><section>mdo sde</section><text>rgyal srid dang / srog dang / rgyal srid kyi bde ba dang / rgyal po'i dbang phyug gi bde ba dang / 'dod pa'i bde ba dang / 'dod pa'i longs spyod kyi bde ba gang yin pa dag kyang rmi lam dang 'dra'o/ /'di lta ste/ glang po che dang / rta dang / shing rta dang / dpung bu chung dang / bud</text></item>
<item><p>88a8</p><section>mdo sde</section><text>med dang / khang khyim dang / chung ma dam pa dang / gzhon nu dang / blon po dang / rtsis pa dang / blon po chen po dang / sgo ba dang / 'khor dang / pha dang / ma dang / spun dang / sring mo dang / chung ma dang / bu dang / bu mo dang / na tshod dang / bran pho dang / bran mo dang / las byed</text></item>
<item><p>88b1</p><section>mdo sde</section><text>pa dang / zho shas 'tsho ba dang / mdza' bshes dang / gnyen dang / grong khyer gyi skye bo dang / mgron bu dang / gser dang / nor bu dang / rin po che dang / mu tig dang / bai dUr+ya dang / dung dang / man shel dang / byi ru dang / sa le sbram dang / dngul dang / gos dang / rgyan dang / nor dang /</text></item>
<item><p>88b2</p><section>mdo sde</section><text>'bru dang / bong ba dang / mdzod la sogs pa de dag thams cad bor nas 'gro dgos so/ /de dag thams cad kyang mi rtag pa/ mi brtan pa yid rtan du mi rung ba/ 'gyur ba'i chos can/ yun thung ba/ mi gnas pa/ g.yo ba/ 'gul ba/ 'jig pa/ skad cig pa/</text></item>
<item><p>88b3</p><section>mdo sde</section><text>mthar sdig pa/ zad pa dang / dengs pa'i sgo/ mthar 'jig pa'i chos can/ mthar 'gyes pa/ 'jigs pa dang bcas pa/ gnod pa dang bcas pa/ mya ngan dang / 'khrug pa mang ba/ 'drul ba/ 'brul ba/ 'chad pa/ 'bye ba/ 'jom pa/ rnam par 'jig pa'i chos</text></item>
<item><p>88b4</p><section>mdo sde</section><text>can te/ rgyal po chen po de lta bas na mi rtag par lta zhing zad pa dang dengs pa'i sgo yin par blta bar bya ste/ 'chi bas 'jigs skrag par bya'o/ /rgyal po chen po khyod chos kho nas rgyal srid gyis shig /chos ma yin pas ni mi bya'o/ /khyod chos dang</text></item>
<item><p>88b5</p><section>mdo sde</section><text>'thun par gyis shig chos ma yin pa dang / 'thun par ni mi bya'o/ /de ci'i phyir zhe na/ rgyal po chen po 'di lta ste dper na shing rnams las me tog dag byung nas 'bras bu rnams 'byung bar 'gyur ro/ /'bras bu dag tu gyur nas 'bras bu dag kyang</text></item>
<item><p>88b6</p><section>mdo sde</section><text>yal bar 'gyur ro/ /lo ma sngon por gyur pa las ser por 'gyur ro/ /ser por gyur nas yang thams cad du med par 'gyur ro/ /rgyal po chen po 'di lta ste dper na me'i phung po chen po 'bar ba/ rab tu 'bar ba/ kun du rab du mchad</text></item>
<item><p>88b7</p><section>mdo sde</section><text>cing 'bar ba me lce gcig tu gyur pa ji ltar yun ring yang 'bar nas zhi bar 'gyur ro/ /nyi ma dang zla ba 'di ltar rdzu 'phrul che ba/ 'di ltar mthu che ba/ 'di ltar dbang che ba grags pa/ rang gi gzi brjid kyis rnam par mdzes pa 'di gnyis</text></item>
<item><p>88b8</p><section>mdo sde</section><text>kyang 'jig rten 'di snang bar byas nas nub par 'gyur ro/ /lha'i bu sprin sdud dam/ char 'bebs pa dag 'brug bsgrags/ sgra phyung ste/ nam mkha' khebs par byas nas char gyi rgyun phab kyang char pa tha mar mi snang bar 'gyur ro/ /</text></item>
<item><p>89a1</p><section>mdo sde</section><text>rgyal po chen po de bzhin du rgyal srid kyi bde ba dang / rgyal po'i dbang phyug gi bde ba dang / 'dod pa'i bde ba dang / 'dod pa'i longs spyod kyi bde ba rnams kyang rmi lam dang 'dra'o/ /'di lta ste/ glang po che dang / rta dang / shing rta dang /</text></item>
<item><p>89a2</p><section>mdo sde</section><text>dpung bu chung dang / bud med dang / khang khyim dang / chung ma dam pa dang / gzhon nu dang / blon po dang / rtsis pa dang / blon po chen po dang / sgo ba dang / 'khor dang / pha dang / ma dang / spun dang / sring mo dang / chung ma dang / bu pho dang / bu mo dang / na tshod dang /</text></item>
<item><p>89a3</p><section>mdo sde</section><text>bran pho dang / bran mo dang / las byed pa dang / zho shas 'tsho ba dang / mdza' bshes dang / blon po dang / gnyen dang / grong khyer gyi skye bo dang / mgron bu dang / gser dang / nor bu dang / rin po che dang / mu tig dang / bai dUr+ya dang / dung dang / man shel</text></item>
<item><p>89a4</p><section>mdo sde</section><text>dang / byi ru dang / sa le sbram dang / dngul dang / gos dang / rgyan dang / nor dang / 'bru dang / mdzod dang / bang ba la sogs pa de dag thams cad bor nas 'gro dgos so/ /de dag thams cad kyang mi rtag pa/ mi brtan pa/ yid brtan du mi</text></item>
<item><p>89a5</p><section>mdo sde</section><text>rung ba/ 'gyur ba'i chos can/ yun thung ba/ mi gnas pa/ g.yo ba/ 'gul ba/ mthar 'jig pa/ skad cig pa/ mthar sdig pa/ zad pa dang dengs pa'i sgo/ mthar 'gyes pa'i chos can/ 'jig pa dang bcas pa/ gnod pa dang bcas</text></item>
<item><p>89a6</p><section>mdo sde</section><text>pa mya ngan dang / 'khrug pa mang ba/ 'drul ba/ 'brul ba/ 'chad pa/ 'gyes pa/ 'jig pa'i chos can te/ rgyal po chen po khyod kyis mi rtag par blta zhing zad pa dang / dengs pa'i sgor blta bar bya ste/ 'chi bas 'jigs</text></item>
<item><p>89a7</p><section>mdo sde</section><text>skrag par bya'o/ /chos kyi rgyal srid gyis shig /chos ma yin pas ni mi bya'o/ /khyod chos dang 'thun par gyis shig /chos ma yin pa dang 'thun par mi bya'o/ /de ci'i phyir zhe na/ rgyal po chen po 'di lta ste dper na phyogs</text></item>
<item><p>89a8</p><section>mdo sde</section><text>bzhi nas ri chen po sra ba/ brtan pa/ snying po dang ldan pa/ ma zhig pa/ ma gas pa/ 'phan med pa/ shin du mkhregs pa/ gcig tu stug pa/ bzhi gnam la reg cing zlog ste/ rtswa dang / shing dang / shing gel pa dang / yal</text></item>
<item><p>89b1</p><section>mdo sde</section><text>dang lo ma thams cad dang / sems can srog chags 'byung po thams cad phye mar 'thag cing 'ong ba de dag las ni mgyogs pas 'bros pa 'am/ stobs kyis bzlog pa 'am/ nor gyis bzlog pa 'am/ sngags dang / rdzas dang / sman rnams</text></item>
<item><p>89b2</p><section>mdo sde</section><text>kyis bzlog par bya bar sla ba ma yin no/ /rgyal po chen po de bzhin du 'jigs pa chen po bzhi po 'di dag 'ong ste/ de dag las mgyogs pas 'bros pa 'am/ stobs kyis bzlog pa 'am/ nor gyis bzlog pa 'am/</text></item>
<item><p>89b3</p><section>mdo sde</section><text>rdzas dang / sngags dang / sman rnams kyis bzlog par bya bar sla ba ma yin no/ /bzhi gang zhe na/ rga ba dang / na ba dang / 'chi ba dang / rgud pa'o/ /rgyal po chen po rga ba ni dar la bab pa 'jom zhing 'ong pa na da ni nad med pa 'joms zhing</text></item>
<item><p>89b4</p><section>mdo sde</section><text>'ong / rgud pa ni phun sum tshogs pa thams cad 'joms zhing 'ong / 'chi ba ni srog 'jom zhing 'ong ste/ de dag las mgyogs pas 'bros pa 'am/ stobs kyis bzlog pa 'am/ nor gyis bzlog pa 'am/ rdzas dang / sngags dang /</text></item>
<item><p>89b5</p><section>mdo sde</section><text>sman rnams kyis zhi bar bya bar sla ba ma yin no/ /rgyal po chen po 'di lta ste/ dper na ri dgas kyi rgyal po seng ge ri dgas kyi tshogs kyi nang du zhugs nas ri dgas bzung ste/ ji ltar 'dod pa bzhin du bya ba byed do/ /ri</text></item>
<item><p>89b6</p><section>mdo sde</section><text>dgas de ni stobs po che'i kha mi bzad pas bzung bas dbang med par 'gyur ro/ /rgyal po chen po de bzhin du 'chi bdag gi gsal shing gis zug ste/ rgyags pa dang ni bral/ mgon ni med/ skyabs ni med/ dpung gnyen</text></item>
<item><p>89b7</p><section>mdo sde</section><text>ni med/ gshis ni 'jig /tshigs ni 'bye 'bral/ sha dang / khrag ni skams/ lus ni nad kyis gdungs/ skom ni skom/ bzhin ni 'gyur/ rkang lag ni g.yob/ las ni mi nus/ mthu ni med/ kha chu dang / snabs dang / gcin</text></item>
<item><p>89b8</p><section>mdo sde</section><text>dang / ngan skyugs kyis ni lus la gos/ mig dang / rna ba dang / sna dang / lce dang / lus dang / yid kyi dbang po dag ni 'gags/ skyigs bu ni 'byung / sgra ngar ngar po ni 'thon/ sman pas ni bor/ sman dang / kha zas dang / bza' ba</text></item>
<item><p>90a1</p><section>mdo sde</section><text>dang / thug pa thams cad kyis ni gles la bor te/ 'gro ba gzhan dag tu 'gro bar mal gyi tha ma la ni nyal/ thog ma med pa'i skye ba dang / rga ba dang / na ba dang / 'chi ba'i 'khor ba'i rgyud du ni nub/ srog ni cung zad cig</text></item>
<item><p>90a2</p><section>mdo sde</section><text>las gshin rje'i mis ni 'jigs skrag /byur gyi dbang du ni song / dbugs rgyu ba ni chad/ kha dang sna ni gdangs/ so ni gtsigs/ sbyin pa sbyin no zhes de skad gsol ba ni 'debs/ las kyi srid pa nas yang srid pa bzhi</text></item>
<item><p>90a3</p><section>mdo sde</section><text>la ni 'jug /gcig pu gnyis su med cing grogs ni med/ 'jig rten 'di ni 'dor/ 'jig rten pha rol du ni 'gro/ /skyas chen po ni 'degs/ mun pa chen por ni zhugs/ g.yang sa chen por ni lhung / khrod stug por ni</text></item>
<item><p>90a4</p><section>mdo sde</section><text>'jug /dgon pa chen por ni 'gro/ rgya mtsho chen pos ni khyer/ las kyi rlung gis ni bdas/ sa tshugs med pa'i phyogs su ni 'gro/ g.yul ngo chen por ni 'jug /gdon chen pos ni zin/ nam mkha' la ni 'chel/ pha ma</text></item>
<item><p>90a5</p><section>mdo sde</section><text>dang / phu nu dang / sring mo dang / bu dang bu mos ni bskor/ dbugs ni 'chad/ nor bgo bsha' bya zhes ni zer/ kyi hud ma/ kyi hud pha/ kyi hud bu zhes ni zer/ skra ni zhig ste/ sbyin pa dang / dka' thub dang / chos 'ba' shig</text></item>
<item><p>90a6</p><section>mdo sde</section><text>grogs su gyur pa na/ chos ma gtogs par skyabs gzhan med/ mgon gzhan med/ gnas gzhan med/ dpung gnyen gzhan med do/ /rgyal po chen po de'i tshe de'i dus na chos ni gling dang / gnas dang / mgon</text></item>
<item><p>90a7</p><section>mdo sde</section><text>dang / rton par 'gyur ro/ /rgyal po chen po 'di lta ste dper na grang bas nyen pa la me dang / mes rab tu gdungs par gyur pa la me gsod pa dang / tsha bas nyen pa la bsil ba dang / 'gron po ngal ba la ni grib ma dang / rlung</text></item>
<item><p>90a8</p><section>mdo sde</section><text>bsil ba dang / skom pa la chu bsil ba dang / lam du zhugs pa la bzhon pa dang / nyal ba la mal 'jam po dang / skom pa la chu grang mo dang / shin du bkres pa la zas bzang po dang / mya ngan gyis non pa la dbugs</text></item>
<item><p>90b1</p><section>mdo sde</section><text>'byin pa dang / gdungs pa la sim par byed pa dang / dgon par lam stor ba la lam mtshon pa dang / nad kyis btab pa la sman pa dang / sman dang nad g.yog byed pa dang / chus khyer ba la gzings dang / 'dam du</text></item>
<item><p>90b2</p><section>mdo sde</section><text>bying ba la 'ju sa dang / rgal dka' ba la zam pa dang / nyam nga ba la 'bab stegs dang / mun khung na sgron ma dang / rgya mtsho chen po la gru dang / lhags pas nyen pa la rlung med pa'i gnas dang / yul gzhan du song</text></item>
<item><p>90b3</p><section>mdo sde</section><text>ba la lam rgyags dang / dbul po la nor dang / byed par 'dod pa la grogs dang / gcad par 'dod pa la lag cha dang / gzhig par 'dod pa la rdo rje dang / g.yul ngor zhugs pa la go cha dang / 'jigs pa la stobs</text></item>
<item><p>90b4</p><section>mdo sde</section><text>dang ldan pa'i grogs dang / 'thab pa la dpung gnyen dang / dog pa la go 'byed pa dang / mu ge la nor dang ldan pa dag mgon dang / skyabs dang / gnas dang / rten du gyur pa de bzhin du rgyal po chen po 'chi bdag gi</text></item>
<item><p>90b5</p><section>mdo sde</section><text>gsal shing gis zug ste/ rgyags pa dang ni bral/ mgon ni med/ skyabs ni med/ dpung gnyen ni med/ gshis ni 'jig /tshigs ni 'bye 'bral/ sha dang khrag ni skam/ lus ni nad kyis gdungs/ skom</text></item>
<item><p>90b6</p><section>mdo sde</section><text>ni skom/ bzhin ni 'gyur/ rkang lag ni g.yob/ las ni mi nus/ mthu ni med/ kha chu dang / gcin dang / ngan skyugs kyis ni lus la gos/ mig dang / rna ba dang / sna dang / lce dang / lus dang / yid kyi dbang po</text></item>
<item><p>90b7</p><section>mdo sde</section><text>dag ni 'gags/ skyigs bu ni 'byung / sgra ngar ngar po ni 'thon/ sman pas ni bor/ sman dang / kha zas dang / bza' ba dang / zas dang / thug pa thams cad kyis ni gles la bor te/ 'gro ba gzhan du 'gro bar</text></item>
<item><p>90b8</p><section>mdo sde</section><text>mal gyi tha ma la ni nyal/ thog ma med pa'i skye ba dang / rga ba dang / na ba dang / 'chi ba'i 'khor ba'i rgyud du ni nub/ srog ni cung zad cig las/ gshin rje'i mis ni 'jigs skrag /byur gyi dbang du ni song / dbugs</text></item>
<item><p>91a1</p><section>mdo sde</section><text>rgyu ba ni 'chad/ kha dang sna ni gdangs/ so ni gtsigs/ sbyin pa sbyin no zhes de skad gsol ba ni 'debs/ las kyis srid pa nas yang srid pa la ni 'jug /gcig pu gnyis su med cing grogs ni med/</text></item>
<item><p>91a2</p><section>mdo sde</section><text>'jig rten 'di ni 'dor/ 'jig rten pha rol du ni 'gro/ skyas chen po ni 'degs/ mun pa chen por ni zhugs/ g.yang sa chen por ni lhung / khrod stug por ni 'jug /dgon pa chen por ni 'gro/ rgya mtsho chen pos ni</text></item>
<item><p>91a3</p><section>mdo sde</section><text>khyer/ las kyi rlung gis ni bdas/ sa tshugs med pa'i phyogs su ni 'gro ba na/ chos ma gtogs par mgon gzhan med/ skyabs gzhan med/ dpung gnyen gzhan med do/ /rgyal po chen po chos ni de'i tshe de'i</text></item>
<item><p>91a4</p><section>mdo sde</section><text>dus na gling chen po dang / gnas dang / mgon dang / skyabs dang / dpung gnyen dang / rton par 'gyur ro/ /rgyal po chen po de'i tshe 'di snyams du sems te/ kyi hud gang du 'gro bar 'gyur/ phyogs gang du 'gro bar 'gyur/ gang</text></item>
<item><p>91a5</p><section>mdo sde</section><text>du yongs su 'dzin par byed par 'gyur/ bdag gi mar ni su zhig 'gyur snyam pa las/ des sems can dmyal bar skye bar mthong bar gyur na/ 'di lta ste/ mnar med pa dang / tsha ba dang / rab tu tsha ba dang / la sogs pa'i</text></item>
<item><p>91a6</p><section>mdo sde</section><text>sems can dmyal ba rnams su lo mang po/ lo brgya phrag mang po/ lo stong phrag mang por sdug bsngal chen po/ sdug bsngal mi zad pa/ drag po/ rtsub pa/ yid du mi 'ong ba'i tshor ba myong ste/ ji srid du sems can dmyal</text></item>
<item><p>91a7</p><section>mdo sde</section><text>ba myong bar 'gyur ba'i sdig pa mi dge ba'i las yong thams cad du zad cing byang bar ma gyur pa/ de srid du 'chi ba'i dus byed par mi 'gyur ro/ /de dud 'gro'i skye gnas su skye bar mthong bar gyur na/ 'di lta ste/ rgya mtsho chen</text></item>
<item><p>91a8</p><section>mdo sde</section><text>po'i nang du nya rlon dang / nya rlon mid la sogs pa srog chags gcig gis gcig gsod pa dang / 'tshe ba dang / dbang med par skye'o/ /bdag yi dags kyi nang du skye bar mi 'gyur ram snyam na 'di lta ste/ lo mang po dang / lo brgya</text></item>
<item><p>91b1</p><section>mdo sde</section><text>phrag mang po dang / lo stong phrag mang por chu'i sgra yang mi thos na mthong ba lta ci smos par 'gyur ro/ /rgyal po chen po de lta bas na khyod kyis mi rtag par blta zhing zad pa dang dengs par blta bar bya ste 'chi bas 'jigs skrag par bya'o/ /</text></item>
<item><p>91b2</p><section>mdo sde</section><text>chos kyis rgyal srid gyis shig /chos ma yin pas ni mi bya'o/ /khyod chos dang 'thun par gyis shig /chos ma yin pa dang 'thun par ni mi bya'o/ /de ci'i phyir zhe na/ rgyal po chen po khyod kyi lus 'di 'di ltar legs par yongs</text></item>
<item><p>91b3</p><section>mdo sde</section><text>su bsrungs/ legs par yongs su btsas pa yang 'chi ba'i dus byed par 'gyur ro/ /yon tan thams cad dang ldan zhing shin du yun ring por bza' ba dang / bca' ba dang / myang ba dang / ngoms par 'gyur ba/ bsod pa gtsang ma mang</text></item>
<item><p>91b4</p><section>mdo sde</section><text>pos tshim par byas te bskyed bskyed pa yang tha ma'i mal na 'dug pa'i tshe sman pas bor zhing / sman dang / kha zas dang / bza' ba dang / thug pas kyang gles la bor nas/ bkres pa dang / skom pas nyen cing yid mi bde bar 'chi</text></item>
<item><p>91b5</p><section>mdo sde</section><text>ba'i dus byed par 'gyur ro/ /rgyal po chen po 'di ltar khyod kyis lus bkrus shing bskus te/ bdug pas bsgos/ me tog gi dri zhim po bsgos kyang gdon mi za bar dus su rang bzhin gyis lhan cig skyes pa'i dri nga ba 'byung bar</text></item>
<item><p>91b6</p><section>mdo sde</section><text>'gyur ro/ /rgyal po chen po 'di ltar yul ka shi ka'i ras dang / mon dar dang / du gu la'i ras dang / dar dang / mdab ma dang / bal gos dang / so ras la sogs pa'i gos kyi bye brag gis g.yogs kyang tha ma'i mal na 'dug pa'i</text></item>
<item><p>91b7</p><section>mdo sde</section><text>tshe bsnum rnam pa mang po dang / chus reg cing gos dri ma can gyon cing 'chi ba'i dus byed par 'gyur ro/ /rgyal po chen po de ltar khyod khyim na bud med kyi nang na 'dug btsun mo'i 'khor gyi nang na 'dug ste/ bud med kyi tshogs</text></item>
<item><p>91b8</p><section>mdo sde</section><text>kyis bskor cing / gar dang / glu dang / rol mo'i sil snyan byed/ pheg rdob pa dang / pi bang dang / gling bu len/ rnga brdung zhing yid bde bar rtse dga' ste/ dga' mgur spyod pa yang 'chi bas 'jigs skrag nas shin du yid mi bde zhing</text></item>
<item><p>92a1</p><section>mdo sde</section><text>'chi ba'i dus byed par 'gyur ro/ /rgyal po chen po de ltar khyod khyim gyi nang na spos dri zhim po'i bsku bas ni bskus/ gtan pa ni bcug /skar khung ni legs par bcad/ byug pa mang pos ni byugs/ 'bru</text></item>
<item><p>92a2</p><section>mdo sde</section><text>mar dri zhim po dang ldan pa'i mar me ni 'bar/ dar gyi lda ldi mang po ni bres/ me tog dri zhim po'i sil ma mang pos ni chal par bkang / pog por nas ni bdugs/ khri'i rtsa ba gser dang / dngul dang / bai dUr+ya las ni byas/</text></item>
<item><p>92a3</p><section>mdo sde</section><text>pa ti ka dang / dri'u rngog gi stan dang / stan nang tshangs can dang / za 'og gi stan dang / yul ka ling ka pa'i stan dang / steng du gding ba dang / de'i steng du gding bas ni bkab/ g.yas g.yon du dar dmar po'i sngas ni bzhag pa'i</text></item>
<item><p>92a4</p><section>mdo sde</section><text>khri la nyal ba yang bya rog dang / bya rgod dang / wa dang / ro dang / sha dang / rus pa dang / skra dang / khrag dang / zhag dang / chu ser dang / rnag gi gnas mchog tu 'jigs su rung ba'i dur sa chen por bor nas/ lus g.yo ba med cing sa</text></item>
<item><p>92a5</p><section>mdo sde</section><text>la nyal du gdon mi za'o/ /rgyal po chen po 'di ltar yang khyod glang po che'i bya la kha 'am/ rta'i rgyab bam/ shing rta la zhon te/ dung dang / rnga dang / rdza rnga dang / khar rnga dang / rol mo sil snyan gyi bye brag len pa dang / gdugs dang / rgyal</text></item>
<item><p>92a6</p><section>mdo sde</section><text>mtshan dang / ba dan dang / rnam par rgyal ba'i ba dan ni bsgreng / bsil yab nor bu'i yu ba can dang / rnga yab dang / shing rta la las byas pa ni g.yob cing / glang po che dang / rta pa dang / dpung bu chung du ma ni phyi bzhin 'brang / rgyal</text></item>
<item><p>92a7</p><section>mdo sde</section><text>bu dang / bram zes bslab pa phog pa'i blon po dang / mdun na 'don dang / skye bo thal mo sbyar ba brgya stong du mas ni phyag bya zhing rgyal bar spyon cig /rgyal bar spyon cig ces snyan par rjod de phyir 'byung myang ba yang ring po mi thogs</text></item>
<item><p>92a8</p><section>mdo sde</section><text>par g.yo ba med cing mal du shi nas mi bzhis bteg ste/ pha dang / ma dang / phu nu dang / sring mo dang / chung ma dang / bu pho dang / bu mo dang / bran pho dang / bran mo dang / las byed pa dang / zho shas 'tsho ba dang / tshal za dang / blon po dang /</text></item>
<item><p>92b1</p><section>mdo sde</section><text>grong khyer pa'i skye bo dag mya ngan gyi dbang du song ste/ lag pa btegs nas brang rdung zhing mchog tu snying rje bar kyi hud bu/ kyi hud mgon po/ kyi hud pha/ kyi hud jo bo zhes ngu zhing zhabs 'bring ba dang / grong khyer ba'i skye bo dag gis</text></item>
<item><p>92b2</p><section>mdo sde</section><text>'jigs pa dang / bcas par mthong ste/ grong khyer gyi lho phyogs kyi sgor phyung nas sa'i 'og tu bcug gam/ 'brog dgon par sa'i 'og tu bcug kyang rung / bya rog dang / bya rgod dang / wa la sogs pas zos shing rus pa de</text></item>
<item><p>92b3</p><section>mdo sde</section><text>dag mes bsregs sam/ chur skyur ram/ sa'i 'og tu bcug kyang rlung dang / nyi ma dang / char pas phye mar byas te/ phyogs phyogs su 'thor zhing / de nyid du rul bar 'gyur ro/ /rgyal po chen po de ltar sems can thams cad kyi lus kyang</text></item>
<item><p>92b4</p><section>mdo sde</section><text>'di bzhin du 'gyur ro/ /rgyal po chen po 'du byed thams cad ni de ltar mi rtag pa/ de ltar mi brtan pa/ de ltar yid brtan du mi rung ba/ de ltar 'gyur ba'i chos can te/ yun thung ba/ mi gnas pa/ g.yo ba/ 'gul ba/ skad cig pa/ mthar</text></item>
<item><p>92b5</p><section>mdo sde</section><text>sdig pa zad pa dang / dengs pa'i sgo/ mthar 'gyes pa/ 'jigs pa dang bcas pa/ gnod pa dang bcas pa/ mya ngan dang 'khrug pa mang ba/ 'drul pa/ 'brul ba/ 'chad pa 'bye ba 'thor ba/ rnam par 'jig pa'i chos can no/ /rgyal po chen</text></item>
<item><p>92b6</p><section>mdo sde</section><text>po de lta bas na mi rtag par blta zhing zad pa dang / dengs pa'i sgor blta bar bya ste/ 'dod chags kyis ma chags pa dang / zhe sdang gis mi sdang ba dang / gti mug gis ma rmongs pa dang / rgyal srid kyi dbang phyug gi bde ba la ma chags pa dang /</text></item>
<item><p>92b7</p><section>mdo sde</section><text>'dod pa'i bde ba dang / 'dod pa'i longs spyod kyi bde ba la ma chags pa dang / mi rtag par lta ba dang / bag yod pa dang / ma chags pa dang / mi brkam pa dang / ma zhon pa dang / ma myos pa dang / srog snyems pa med par 'chi bas 'jigs</text></item>
<item><p>92b8</p><section>mdo sde</section><text>skrag par bya'o/ /chos kho nas rgyal srid gyis shig /chos ma yin pas ni mi bya'o/ /khyod chos dang 'thun par gyis shig /chos ma yin pa dang 'thun par ni mi bya'o/ /de ci'i phyir zhe na/ rgyal po chen po 'dod pa'i rnyed pa dang / rab tu rnyed</text></item>
<item><p>93a1</p><section>mdo sde</section><text>pa dang / sogs pa dang / kun tu sogs pa dang / sten pas 'dod pa dag gis ngoms par nga mi smra ste/ gang dag 'phags pa'i shes rab kyis ngoms par 'gyur ba de dag ni ngoms so/ /rgyal po chen po</text></item>
<item><p>93a2</p><section>mdo sde</section><text>'di lta ste/ ma rig pa'i rkyen gyis 'du byed rnams/ 'du byed kyi rkyen gyis rnam par shes pa/ rnam par shes pa'i rkyen gyis ming dang gzugs/ ming dang gzugs kyi rkyen gyis skye mched drug /skye mched drug gi rkyen</text></item>
<item><p>93a3</p><section>mdo sde</section><text>gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen gyis srid pa/ srid pa'i rkyen gyis skye ba/ skye ba'i rkyen gyis rga shi dang / mya ngan dang / smre sngags 'don</text></item>
<item><p>93a4</p><section>mdo sde</section><text>pa dang / sdug bsngal ba dang / yid mi bde ba dang / 'khrug pa rnams 'byung bar 'gyur te/ de ltar sdug bsngal gyi phung po chen po 'ba' shig 'di yang 'byung bar 'gyur ro/ /de la ma rig pa 'gags pas 'du byed</text></item>
<item><p>93a5</p><section>mdo sde</section><text>'gag /'du byed 'gags pas rnam par shes pa 'gag /rnam par shes pa 'gags pas ming dang gzugs 'gag /ming dang gzugs 'gags pas skye mched drug 'gag /skye mched drug 'gags pas reg pa</text></item>
<item><p>93a6</p><section>mdo sde</section><text>'gag /reg pa 'gags pas tshor ba 'gag /tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /srid pa 'gags pas skye ba 'gag /skye ba 'gags</text></item>
<item><p>93a7</p><section>mdo sde</section><text>pas rga shi dang mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'gag par 'gyur te/ de ltar sdug bsngal gyi phung po chen po 'ba' shig po 'di yang 'gag par 'gyur ro/ /rgyal po</text></item>
<item><p>93a8</p><section>mdo sde</section><text>chen po de lta bas na/ 'dod chags kyis ma chags pa dang / zhe sdang gis mi sdang ba dang / gti mug gis ma rmongs pa dang / rgyal srid kyi dbang phyug dang / dbang gi dregs pa med par chos kho nas rgyal srid gyis shig /chos ma yin</text></item>
<item><p>93b1</p><section>mdo sde</section><text>pas ni mi bya'o/ /khyod chos dang 'thun par gyis shig /chos ma yin pa dang 'thun par ni mi bya'o/ /de ci'i phyir zhe na/ rgyal po chen po 'dod pa rnams kyi rnyed pa dang / rab tu rnyed pa dang / ngoms par mi 'gyur ba'i bar du nga smra ste/</text></item>
<item><p>93b2</p><section>mdo sde</section><text>rab tu ngoms par mi 'gyur ro zhes nga smra'o/ /gang dag 'phags pa'i shes rab kyis ngoms par gyur pa de dag ni ngoms so/ /de nas bcom ldan 'das kyis de'i tshe tshigs su</text></item>
<item><p>93b3</p><section>mdo sde</section><text>bcad pa 'di dag bka' stsal to/ /mi nyid 'di ni 'gro bar 'gyur/ /'chi bdag rab tu mi bzad 'ong / /khyod kyi tshe 'di mi brtan gyis/ /rgyal po bag med ma byed cig /nor ni gtang gi lus ni bsrung bar bya/ /yan lag gtang</text></item>
<item><p>93b4</p><section>mdo sde</section><text>gi srog ni bsrung bar bya/ /nor dang yan lag rnams dang de bzhin srog /thams cad gtang gi 'dir ni chos bsrung ngo / /chos spyod pa ni chos la srung bar byed/ /dper na dbyar dus gdugs chen bsrung ba bzhin/ /chos spyod pa yi phan</text></item>
<item><p>93b5</p><section>mdo sde</section><text>yon 'di yin te/ /chos spyod pa ni ngan 'gror mi 'gro'o/ /chos ma yin pa spyod cing bag med pa/ /'di nas shi 'phos ngan 'gro mi bzad 'gro/ /gang du gnas na 'chi bas mi tshugs pa/ /sa phyogs de ni yod pa ma yin te/ /</text></item>
<item><p>93b6</p><section>mdo sde</section><text>bar snang ma yin rgya mtsho'i nang ma yin/ /ri yi phug tu zhugs kyang mi phan no/ /'chi bas 'jigs pa chen po de dag ni/ /phung po 'jig cing srog 'gag shes gyis la/ /'chi med thob par khyod ni mos par gyis/ /</text></item>
<item><p>93b7</p><section>mdo sde</section><text>mya ngan 'das thob phyin chad 'chi mi 'gyur/ /bcom ldan 'das kyis de skad ces bka' stsal nas/ yul ko sa la'i rgyal po gsal rgyal dang / srog chags brgyad khri bzhi stong po de dag dang / lha dang / mi dang / lha ma yin dang /</text></item>
<item><p>93b8</p><section>mdo sde</section><text>nam mkha' lding dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa rgyal po la gdams pa zhes bya ba theg pa chen po'i mdo rdzogs s+ho// //</text></item>
<item><p>94a1</p><section>mdo sde</section><text>@#/ /rgya gar skad du/ Ar+ya ma hA b+he rI ha ra ka pa ri brta nA ma hA yA na sU tra/ bod skad du/ 'phags pa rnga bo che chen po'i le'u zhes bya ba theg pa chen po'i mdo/ bam po dang po/</text></item>
<item><p>94a2</p><section>mdo sde</section><text>sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal bu rgyal byed kyi tshal mgon med zas sbyin gyi kun dga' ra ba</text></item>
<item><p>94a3</p><section>mdo sde</section><text>na dge slong gi dge 'dun chen po stong nyis brgya lnga bcu dang thabs gcig tu bzhugs te/ byang chub sems dpa' rgya stong mang po dag dang thabs gcig go/ /lha dang / klu dang / gnod sbyin dang / dri za mang po dang</text></item>
<item><p>94a4</p><section>mdo sde</section><text>yang thabs gcig go/ /dge bsnyen dang / dge bsnyen ma brgya stong mang po dang yang thabs gcig go/ /mi mjed kyi bdag po tshangs pa dang / lha rnams kyi dbang po brgya byin dang / 'jig rten skyong ba bzhi dag</text></item>
<item><p>94a5</p><section>mdo sde</section><text>dang yang thabs gcig go/ /'di lta ste/ phyogs bcu'i 'jig rten gyi khams nas 'dus pa'i dge slong dang / dge slong ma dang / dge bsnyen dang / dge bsnyen ma byang chub sems dpa' du ma dang yang thabs</text></item>
<item><p>94a6</p><section>mdo sde</section><text>gcig go/ /de na de bzhin gshegs pa chos ston pa ni 'di lta ste/ 'khor bzhi po rnams kyi nang du 'di lta bu'i chos kyi gtam/ srid yod bde dang sdug bsngal te/ /zad dang rten yod ma yin no/ /</text></item>
<item><p>94a7</p><section>mdo sde</section><text>de ltas bde sdug spangs pa'i phyir/ /mya ngan 'das pa mchog tu bde/ /zhes ston par mdzad do/ /'dir smras pa/ ci'i phyir bcom ldan 'das la de bzhin gshegs pa dge slong lnga brgya tsam dang thabs</text></item>
<item><p>94a8</p><section>mdo sde</section><text>gcig tu bzhugs so zhes bya ba de'i gtan tshigs brjod par bya ste/ ci'i phyir de bzhin gshegs pa dgra bcom pa yang dag par rdzogs pa'i sangs rgyas 'khor mang po dang / 'khor mang po'i gtso bo dang ldan pa/</text></item>
<item><p>94b1</p><section>mdo sde</section><text>'khor rtag tu mi phyed pa/ rmad du byung ba'i chos dang cho 'phrul mang po mnga' ba'o zhes sgra grags/ gal te de lta na ni 'khor lnga brgyar zad na/ bcom ldan 'das 'khor bye ba can du 'gyur ro/ /yang</text></item>
<item><p>94b2</p><section>mdo sde</section><text>'dir smras pa/ 'dul ba thams cad la mnga' sgyur ba'i stobs mnga' bas mnyan yod na de bzhin gshegs pa dge slong lnga brgya dang thabs gcig tu bzhugs so zhes tshig tu gsungs pa/ ci dper</text></item>
<item><p>94b3</p><section>mdo sde</section><text>na mas bu khur du thogs te rang gi yul nas yul gzhan du 'gro ba na rang gi bu spro bsring ba'i phyir bu grong 'di nye'o zhes bya ba'i tshig smra ba de bzhin du/ sangs rgyas bcom ldan 'das 'gro ba rjes su srung ba rnams</text></item>
<item><p>94b4</p><section>mdo sde</section><text>dge slong lnga brgya tsam dang thabs gcig go zhes bya ba yin nam zhe na/ de dag la smras pa/ dge slong dag chos kyi gtam 'di ni lan gsum du bzlas pa yin te/ de bas na dge slong lnga brgya tsam zhes bya ba</text></item>
<item><p>94b5</p><section>mdo sde</section><text>de dag ni skyes bu'i gtso bo rnams yin par rig par bya ste/ don gzhan ni ma yin no/ /dper na khyu mchog re re la yang ba lang gi tshogs yod pa bzhin du skyes bu'i gtso bo la yang slob ma lnga brgya yod de/</text></item>
<item><p>94b6</p><section>mdo sde</section><text>re re la yang slob ma lnga brgya lnga brgya yod do/ /de lta bas na nyan thos chen po lnga brgya tsam zhes bya ste/ 'di lta ste/ 'od srung chen po dang / de bzhin du kun dga' bo la sogs pa nyan thos chen po lnga brgya</text></item>
<item><p>94b7</p><section>mdo sde</section><text>tsam po thams cad kyang dgra bcom pa zag pa zad pa/ nyon mongs pa med pa dbang du gyur pa/ glang po chen po/ cang shes pa/ sems shin du rnam par grol ba/ shes rab shin du rnam par grol ba/</text></item>
<item><p>94b8</p><section>mdo sde</section><text>bya ba byas pa/ byed pa byas pa/ khur bor ba bdag gi don rjes su thob pa/ srid par kun du sbyor ba yongs su zad pa/ yang dag pa'i shes pas sems shin du rnam par grol ba/ sems kyi dbang</text></item>
<item><p>95a1</p><section>mdo sde</section><text>thams cad kyi dam pa'i pha rol du phyin pa rjes su thob pa/ mi slob pa rnams dang / slob pa rgyun du zhugs pa dang / lan gcig phyir 'ong ba dang / phyir mi 'ong ba'i 'bras bu la gnas pa la sogs</text></item>
<item><p>95a2</p><section>mdo sde</section><text>pa dpag tu med pa rnams dang / zag pa'i chos can gyi dge slong gi tshogs du ma dag dang / yon tan brgya stong dang ldan pa'i byang chub sems dpa' sems dpa' chen po grangs med cing dpag tu med pa'i phyogs</text></item>
<item><p>95a3</p><section>mdo sde</section><text>bcu nas lhags pa gang yin pa de dag gi tshad kyang 'jam dpal ma gtogs pa rtsis mkhan nam/ rtsis mkhan gyi slob mas kyang bgrang bar mi nus shing nyan thos dang / rang sangs rgyas rnams kyis kyang mi nus</text></item>
<item><p>95a4</p><section>mdo sde</section><text>pa la/ byang chub sems dpa' sems dpa' chen po mthu chen thob pa dang / byang chub sems dpa' sems dpa' chen po spyan ras gzigs dbang phyug dang / 'jam dpal gzhon nur gyur pa dang / byang chub</text></item>
<item><p>95a5</p><section>mdo sde</section><text>sems dpa' sems dpa' chen po byams pa la sogs pa dang / byang chub sems dpa'i tshogs tshad med grangs med pa dper na shing chen po snad pa'i shing shun rnams 'byung ba de bzhin du sa chen po 'di shun</text></item>
<item><p>95a6</p><section>mdo sde</section><text>pa bzhin du brtul ba'i byang chub sems dpa' sems dpa' chen po tshad med cing grangs med pa gang yin de dag gi tshad kyang rtsis mkhan nam/ rtsis mkhan gyi sna chen po la gtogs pa rnams kyis kyang brjod</text></item>
<item><p>95a7</p><section>mdo sde</section><text>par mi nus pa lhags pa rnams dang / sring mo'i tshogs dge slong ma des ma la sogs pa dang / ri dgas 'dzin gyi ma sa ga dang / btsun mo phreng ldan ma la sogs te/ dge bsnyen ma du ma dang / khyim</text></item>
<item><p>95a8</p><section>mdo sde</section><text>bdag bzang sbyin la sogs pa dge bsnyen du ma dag ste/ bcom ldan 'das de bzhin gshegs pa 'khor mang po de dag thams cad kyi gung la bzhugs nas bcom ldan 'das chos kyi sgo ston to/ /de nas</text></item>
<item><p>95b1</p><section>mdo sde</section><text>de'i tshe yul ko sa la'i rgyal po gsal rgyal rang gi mal nas langs te bsams pa/ bcom ldan 'das kyi spyan sngar 'gro bar bya'o snyam nas de nas de rang gi mal nas langs pa dang rgyal po gshegs so</text></item>
<item><p>95b2</p><section>mdo sde</section><text>zhes rnga bo che chen po dag ni rdung / dung dag ni 'bud/ gdugs dang / rgyal mtshan dang / ba dan mang po bsgreng ba dag ni nam mkha' la nyi ma'i 'od bzhin du kun du snang ngo / /bcom ldan 'das ni mkhyen bzhin du</text></item>
<item><p>95b3</p><section>mdo sde</section><text>rmed pa yin pas de nas de na bcom ldan 'das kyis kun dga' bo la bka' stsal pa/ kun dga' bo rnga bo che chen po dag gi sgra dang / dung dag gi sgra grag pa 'di ci zhig /kun dga' bos gsol pa/ bcom ldan 'das</text></item>
<item><p>95b4</p><section>mdo sde</section><text>sa skyong ba'i rgyal po gsal rgyal dam pa 'dir mchis te/ de'i rnga bo che dag brdungs pa'i sgra chen po 'byin pa lags so/ /bka' stsal pa/ kun dga' bo ci'i phyir rnga bo che'i sgra 'byin/ gsol pa/ dang rgyal po</text></item>
<item><p>95b5</p><section>mdo sde</section><text>shAkya'i mgon po blta zhing mchi ba des rang gi dpung la bcom ldan 'das kyi spyan sngar 'deng gis chos shig ces go bar bgyid pa lags so/ /bcom ldan 'das kyis bka' stsal pa/ kun dga' bo</text></item>
<item><p>95b6</p><section>mdo sde</section><text>khyod kyis kyang chos kyi rnga bo che brdungs la chos kyi dung bus shig dang / ngas de nas rnga bo che chen po zhes bya ba'i chos kyi mdo bshad do/ /gsol pa/ bcom ldan 'das bdag gi rnga bo che</text></item>
<item><p>95b7</p><section>mdo sde</section><text>chen po zhes bgyi ba'i mdo sngon nam yang ma thos lags na rnga bo che chen po zhes bya ba'i chos de ci lags/ bcom ldan 'das kyis bka' stsal pa/ kun dga' bo ci khyod kyis shes par 'gyur</text></item>
<item><p>95b8</p><section>mdo sde</section><text>snyam 'am/ re shig phyogs bcu nas lhags pa'i byang chub sems dpa' sems dpa' chen po 'di dag thams cad kyis kyang 'di ltar rnga bo che chen po'i mdo yig 'bru bzhi tsam yang mi shes na/ khyod kyis</text></item>
<item><p>96a1</p><section>mdo sde</section><text>lta sngon ma thos pa ji ltar shes/ gsol pa/ bcom ldan 'das chos 'di de ltar rnyed dka' ba ni ngo mtshar che lags so/ /de bzhin gshegs pas bka' stsal pa/ kun dga' bo</text></item>
<item><p>96a2</p><section>mdo sde</section><text>mdo 'di ni shin du rnyed par dka' ste/ kun dga' bo rnga bo che chen po'i mdo chen po 'di ni 'di lta ste dper na/ 'jig rten na me tog u dum ba ra rnyed pa bzhin no/ /gsol pa/ bcom ldan 'das ci lags/</text></item>
<item><p>96a3</p><section>mdo sde</section><text>'di sangs rgyas bcom ldan 'das thams cad kyi chos nyid ma lags sam/ bcom ldan 'das kyis bka' stsal pa/ 'di ni 'das pa dang / ma byon pa dang / da ltar byung ba'i sangs rgyas bcom ldan 'das</text></item>
<item><p>96a4</p><section>mdo sde</section><text>rnams kyi yang chos nyid yin no/ /gsol pa/ gal te 'di sangs rgyas bcom ldan 'das thams cad kyi chos nyid lags na ci'i slad du sangs rgyas bcom ldan 'das de dag gis rang rang gi sangs rgyas kyi zhing</text></item>
<item><p>96a5</p><section>mdo sde</section><text>de dang de dag tu ma bshad cing rab tu ma bstan la/ ci'i slad du byang chub sems dpa' sems dpa' chen po mi mchog 'di dag 'dir mchis lags/ bcom ldan 'das kyis bka' stsal pa/ kun dga' bo dper</text></item>
<item><p>96a6</p><section>mdo sde</section><text>na 'di na dge slong dgon pa pa 'ga' zhig ri bo 'am/ 'bab chu'i 'gram 'am/ phug cig na 'dug 'dug pa las nam nangs nas grong ngam/ grong khyer zhig tu bsod snyoms kyi phyir song na des sbrul lam/</text></item>
<item><p>96a7</p><section>mdo sde</section><text>khyi 'am/ mi shi ba'i ro 'am/ shi ba'i ro gang yang rung ba mthong ngo / /des de mthong nas e ma'o kyi hud e ma'o kyi hud bdag kyang yun ring por 'khor bar 'khor ba na/ 'di lta bu'i gnas skabs dag nyams</text></item>
<item><p>96a8</p><section>mdo sde</section><text>su myong bar gyur pas da srid pa ni tha chad yin no zhes bya bar gyur to/ /de nas de dus gzhan zhig na snying dga' bar 'gyur ba'i chos 'ga' zhig gis yid bde ba dang / de nas yang mi sems pa las yang des</text></item>
<item><p>96b1</p><section>mdo sde</section><text>ro mthong ste/ de mthong ba na de yid byung bar gyur nas de phyir zhing grong khyer ram/ ri 'or ram/ lung pa'i mdor rgyu zhing / de de ltar rgyu ba na shi nas zhag gcig lon pa 'am/ shi nas zhag gnyis lon</text></item>
<item><p>96b2</p><section>mdo sde</section><text>pa 'am zhes bya ba nas/ mi ro mthong na zhes bya ba'i bar gong ma bzhin du ste/ de mthong ba kho nas 'bras bu'i mchog dgra bcom pa mngon sum du byed pa de bzhin du 'jig rten gyi khams gzhan dag na</text></item>
<item><p>96b3</p><section>mdo sde</section><text>sangs rgyas bcom ldan 'das rnams sdug bsngal gyi gtam yang mi gsung / mi rtag pa'i gtam yang mi gsung / bdag med pa dang / mi gtsang ba'i gtam yang mi gsung ngo / /de ci'i phyir zhe na/ 'di ni</text></item>
<item><p>96b4</p><section>mdo sde</section><text>de dag gi chos nyid yin te/ de na sangs rgyas bcom ldan 'das ji snyed bzhugs pa de dag gis dgos pa'i don du ni rang rang gi sangs rgyas kyi zhing dag na 'khod pa'i byang chub sems dpa' sems dpa' chen</text></item>
<item><p>96b5</p><section>mdo sde</section><text>po rnams la 'di skad ces rigs kyi bu dag re shig sangs rgyas bcom ldan 'das rnams sems can rnams kyi don du zhing gi snyigs ma snyigs ma lnga can gyi sangs rgyas kyi zhing 'di 'dra bar 'byung ba ni dka' ba mdzad pa yin te/</text></item>
<item><p>96b6</p><section>mdo sde</section><text>de lta bas na rigs kyi bu dag khyod kyis kyang de ltar bslab par bya'o zhes rab tu 'jog par mdzad/ 'doms par mdzad do/ /de nas de dag lta 'dod cing phyag byed par 'dod par 'gyur te/ de dag lta 'dod cing phyag byed par</text></item>
<item><p>96b7</p><section>mdo sde</section><text>'dod pa na de dag gis de rnams nye bar bstan pas de'i phyir de dag mi mjed kyi 'jig rten gyi khams 'dir 'ong bar 'gyur zhing 'ongs nas kha cig ni sa dang po thob par 'gyur/ kha cig gis ni sa bdun pa dang / brgyad pa dang /</text></item>
<item><p>96b8</p><section>mdo sde</section><text>dgu pa dang / bcu pa'i bar dag kyang thob par 'gyur ro/ /kun dga' bo de lta bas na rnga bo che chen po zhes bya ba'i mdo 'di ni shin du rnyed par dka' ba yin te/ phyogs bcu nas lhags pa'i 'khor 'di dag thams cad nyan</text></item>
<item><p>97a1</p><section>mdo sde</section><text>par 'dod pa yang de'i phyir ro/ /kun dga' bos gsol pa/ bcom ldan 'das legs so/ /thams cad lhags pa legs so/ /lhags pa legs so/ /'di dag thams cad kyis shin du rnyed</text></item>
<item><p>97a2</p><section>mdo sde</section><text>par dka' ba'i mdo 'di 'dra ba thob par gyur cig /bcom ldan 'das kyis bka' stsal pa/ kun dga' bo thams cad kyi thun mong ltar mdo 'di thun mong ma yin pas lhags pa legs so zhes tshig tu ma brjod cig /</text></item>
<item><p>97a3</p><section>mdo sde</section><text>gsol pa/ bcom ldan 'das ci'i slad du thams cad lhags pa legs so/ /lhags pa legs so zhes mi bgyi ba lags/ bcom ldan 'das kyis bka' stsal pa/ kun dga' bo mdo 'di ni zab cing rtogs par</text></item>
<item><p>97a4</p><section>mdo sde</section><text>dka' ba/ yid ches shing dad par dka' ba/ sangs rgyas kyi gsang ba yin te/ kun dga' bo de'i phyir 'ongs pa dang ma 'ongs pa thams cad la lhags pa legs so lhags pa legs so zhes tshig tu ma brjod cig /</text></item>
<item><p>97a5</p><section>mdo sde</section><text>gsol pa/ bcom ldan 'das ci lags/ yul ko sa la'i rgyal po gsal rgyal g.yul 'gyed pa'i dus su rnga bo che'i sgra 'byin pa dang / khar dkrol rdebs pa de'i tshe dpung gi tshogs thams cad kyi ma lags sam</text></item>
<item><p>97a6</p><section>mdo sde</section><text>ci lags/ bcom ldan 'das kyis bka' stsal pa/ kun dga' bo rnga bo che de nyid gang gi tshe yul ko sa la'i rgyal po gsal rgyal pha rol gyi dpung dang lhan cig g.yul 'gyed pa de'i dus su ji tsam na rnga bo che'i sgra byung</text></item>
<item><p>97a7</p><section>mdo sde</section><text>ba de'i tshe sems can mang po dag ni thos nas dga' bar mi 'gyur ro/ /de ci'i phyir zhe na/ sems can sdar ma'i rigs can gzhan dag ni sgra de thos na de nyid kyis de dag 'chi ba 'am/ 'chi ba la thug pa'i sdug bsngal</text></item>
<item><p>97a8</p><section>mdo sde</section><text>skye bar 'gyur ro/ /kun dga' bo de'i phyir rnga bo che chen po zhes bya ba'i mdo 'di ni kun dga' bo khyod kyis kyang mi shes so/ /de ci'i phyir zhe na/ kun dga' bo chos kyi sgo'i mdo 'di la ni nyan thos dang / rang sangs rgyas kyi theg pa</text></item>
<item><p>97b1</p><section>mdo sde</section><text>can rnams yid ches par mi 'gyur ro/ /kun dga' bo de lta bas na rgyu des na gang gi tshe yul ko sa la'i rgyal po g.yul 'gyed pa'i dus su rgyal po rnga bo che'i sgra 'byin pa ji lta ba de bzhin du rnga bo che chen po'i mdo 'di yang</text></item>
<item><p>97b2</p><section>mdo sde</section><text>sangs rgyas kyi gsang ba yin te/ sangs rgyas pa'i dus su gsung bar 'gyur ro/ /de nas de na bcom ldan 'das kyis gnas brtan 'od srung chen po la bos te/ bos nas 'di skad ces bka' stsal to/ /'od srung ci dge slong</text></item>
<item><p>97b3</p><section>mdo sde</section><text>'di dag dad pa can tshul dang mthun pa/ mthu dang ldan pa yin nam/ gsol pa/ bcom ldan 'das de'i don ci lags/ bka' stsal pa/ 'od srung sems can sbun pa lta bu ma yin pa de dag rnga bo che chen po zhes bya ba'i mdo 'di</text></item>
<item><p>97b4</p><section>mdo sde</section><text>nyan par 'gyur ro/ /gsol pa/ bcom ldan 'das de'i slad du gnas brtan maud gal gyi bu chen po yang rang la smod par bgyid cing / bcom ldan 'das ji ltar bdag kyang gal te de 'dra ba'i dge slong dag mchis na de dag</text></item>
<item><p>97b5</p><section>mdo sde</section><text>gi nang du mchis pa ma lags na de bzhin gshegs pa bzhugs pa lta ci smos te/ dge slong tshul khrims 'chal pa dang / tshul khrims dang mi ldan pa gang lags pa de dag ni ma mchis lags so/ /bcom ldan 'das 'khor</text></item>
<item><p>97b6</p><section>mdo sde</section><text>'di thams cad ni tshul khrims bsrung ba/ tshul dang mthun pa lags te/ 'khor gyi dkyil 'khor na de dag ni tsan dan gyi snying po 'dra ba sha stag lags so/ /bka' stsal pa/ 'od srung 'khor 'di thams cad tshul khrims</text></item>
<item><p>97b7</p><section>mdo sde</section><text>bsrungs pa/ tshul dang ldan pa yin yang ci dgongs pa'i tshig la mkhas pa yin nam/ gsol pa/ bcom ldan 'das dgongs pa'i tshig ces bgyi ba ci lags/ bka' stsal pa/ 'od srung dgongs pa'i tshig ces bya</text></item>
<item><p>97b8</p><section>mdo sde</section><text>ba ni de bzhin gshegs pa yongs su mya ngan las 'das pa zhes bya ba da ltar 'di las de bzhin gshegs pa rtag pa/ brtan pa/ zhi ba/ ther zug pa/ yongs su mya ngan las 'das kyang nyams par mi 'gyur ba zhes bya ba ste/</text></item>
<item><p>98a1</p><section>mdo sde</section><text>mdo 'di ni dgongs pa'i tshig ces bya'o/ /'od srung mi mthun pa'i mdo dag pa 'od gsal ba 'di ni sems can dman pa rnams kyis rgyu dang gtan tshigs brgya stong gis rig par bya dgos so/ /'od srung de lta</text></item>
<item><p>98a2</p><section>mdo sde</section><text>bas na yang khyod kyis re shig 'khor 'di rtogs shig /de nas de'i tshe gnas brtan 'od srung chen pos sems can lhags pa 'di dag ci 'dra ba zhig yin par bltas so/ /de nas skad cig de nyid la rgya chen po ma</text></item>
<item><p>98a3</p><section>mdo sde</section><text>yin pa'i sems can rnams dang / nyan thos dang / rang sangs rgyas kyi theg pa can rnams dang / byang chub sems dpa' theg pa la gsar du zhugs pa gang yin pa de dag thams cad rang rang la smod par byed de/ dper na</text></item>
<item><p>98a4</p><section>mdo sde</section><text>gyad kyi tshogs chen por rgyal po'i gyad stong thub pa zhig stan las langs te/ 'di na kho bo dang lhan cig 'gyed par 'os pa'i rgol phod pa gang yin pa de su yod ces dril bsgrags pa dang / de nas de na rgol bar ma</text></item>
<item><p>98a5</p><section>mdo sde</section><text>'os pa'i sems can gang yin pa de dag thams cad ni bdag cag gsod par 'gyur gyis 'di dang lhan cig bdag cag 'gyed par mi nus so zhes rang gis rang la smad nas cang mi smra bar 'gyur ro/ /de nas gal te des der</text></item>
<item><p>98a6</p><section>mdo sde</section><text>gyad kyi zla 'ga' yang ma rnyed na de de na dpa' bo gyad zla med du gyur cing ru mtshon 'dzugs pa de bzhin du de na rgyal po ma yin pa'i sems can nyan thos dang / rang sangs rgyas kyi theg pa can rnams dang / theg pa la gsar du</text></item>
<item><p>98a7</p><section>mdo sde</section><text>zhugs pa'i byang chub sems dpa' gang yin pa rnams kyang bdag cag ni sangs rgyas bcom ldan 'das rnams yongs su mya ngan las 'das bzhin du yang nga ni rtag pa brtan pa zhi ba ther zug pa yin no zhes ston pa 'di ni</text></item>
<item><p>98a8</p><section>mdo sde</section><text>rtogs par mi nus so zhes 'dor bar byed do/ /de ci'i phyir zhe na/ de dag ni yun ring por ston pa nyid kyi lta ba nyams par byed pa'i lta ba bsgoms pa'i bdag nyid yin pa'i phyir te/ dman pa'i sems can rnams kyis mdo dag pa</text></item>
<item><p>98b1</p><section>mdo sde</section><text>'di thos nas dong ngo / /phyogs bcu de dang de dag nas lhags pa'i nyan thos dang / rang sangs rgyas kyi theg pa can dang / byang chub sems dpa'i theg pa la gsar du zhugs pa gang dang gang dag yin pa de dang de dag dang lhan cig tu</text></item>
<item><p>98b2</p><section>mdo sde</section><text>gang dang gang dag lhags pa de dag las kyang bcu'i cha'i cha dang / brgya'i cha'i cha dang / stong gi cha'i cha dang / brgya stong gi cha'i cha dang / bye ba'i cha'i cha dang / grangs med pa'i cha'i cha gang yin pa dag 'dus par gyur to/ /</text></item>
<item><p>98b3</p><section>mdo sde</section><text>de la tsan dan gyi snying po 'dra ba sbun pa lta bu ma yin pa'i dge bsnyen ci 'dra ba dag 'dug par gyur ce na/ bslab pa'i gzhi lnga dang ldan pa dang / bslab pa'i gzhi brgyad dang ldan pa dang / gsum 'don pa dang /</text></item>
<item><p>98b4</p><section>mdo sde</section><text>bcu bzhi'i dang / bcwa lnga'i zhes bya ba nas zla ba phyed kyi dang / tshes brgyad kyi dang / cho 'phrul gyi zla ba phyed kyi bar gyi yan lag brgyad legs par blangs pa sbyin pa dang / snyan par smra ba dang / don spyod pa dang /</text></item>
<item><p>98b5</p><section>mdo sde</section><text>don mthun pa can gal te mu ge lo bcu 'am/ bcu gnyis sam/ gzhan yang lo mang po byung yang bdag gis bza' ba 'am/ bldag pa 'am/ zas sam/ btung ba rang gi skal ba de las bdag gis pha dang ma gnyis</text></item>
<item><p>98b6</p><section>mdo sde</section><text>la phyed phyed/ dge slong rnams la phyed 'bul zhing bdag gis dge slong rnams la mchod yon gyi sbyin pa dor bar mi bya'o snyam pa ste/ rigs kyi bu de'i dus ngan pa la rtag par skal ba gang yin pa de tsam zhig</text></item>
<item><p>98b7</p><section>mdo sde</section><text>yod par 'gyur zhe na/ skyes bu dpa' bo de'i zla ba phyed kyis za ma gcig cig 'byung ste/ des za ma gcig po yang dge slong rnams la byin nas bsod nams mi zad pa'i skal ba can du 'gyur ro/ /skyes bus de ltar byin</text></item>
<item><p>98b8</p><section>mdo sde</section><text>nas 'jig rten du/ /skyes bu dam par 'gyur bas legs 'dod mis/ /'di na bdag nyid bag med ci bya ste/ /de bas bstan la bag byed mchog yin no/ /nor ni dgra dang chom rkun sogs mang dang / /rgyal po chu</text></item>
<item><p>99a1</p><section>mdo sde</section><text>dang me dang mdza' bshes dang / /nye du mi mdza' bgo skal spyod mang gis/ /sdig pa spyad pa yis ni zad par 'gyur/ /rang dang rang gi longs spyod dag la yang / /spyod par byed pa skyes bu rnams kyi nor/ /</text></item>
<item><p>99a2</p><section>mdo sde</section><text>spyad pa nyid dang gnod pa gzhan gyis kyang / /zad par mi 'gyur shes bya dam chos phyir/ /'di zad byas mchog pha rol zad mi 'gyur/ /'jig rten 'dir 'phel 'jig rten pha rol du/ /zad par mi 'gyur kha dog</text></item>
<item><p>99a3</p><section>mdo sde</section><text>mthur bcas byed/ /mthong na thams cad dga' zhing rnyed pa dang / /mdog dang grags pa rab tu gsal bar 'gyur/ /de yi phyugs rnams zad par mi 'gyur zhing / /de yi bran pho bran mo las byed dang / /</text></item>
<item><p>99a4</p><section>mdo sde</section><text>las kyi mtha' rnams nyams par mi 'gyur te/ /de la thab mo rtsod dang 'gyed med cing / /de ni nam yang gnod sems med mchog thob/ /sbyin la dga' ba'i skye bo 'jig rten du/ /de la sogs pa'i</text></item>
<item><p>99a5</p><section>mdo sde</section><text>yon tan 'thob 'gyur bas/ /de lta bas na rtag tu chos 'dod pa/ /sangs rgyas rnams dang lhan cig phrad par 'gyur/ /lus dang srog la mi blta lhug par gtong / /mi yi mi mchog de ni lag rkyong yin/ /</text></item>
<item><p>99a6</p><section>mdo sde</section><text>sems can kun la rjes su snying brtse bas/ /bu bzhin mthong na sdug cing rig par ldan/ /bsam gtan bag yod thos pas dpag tu med/ /khyim na gnas pa'i shes rab can gyis ni/ /rtag tu de ltar</text></item>
<item><p>99a7</p><section>mdo sde</section><text>bya dgos de dag gi/ dpe ni de 'dra mang du yod pa yin/ /yang de'i tshe na dge bsnyen ma ci 'dra ba dag cig 'dug ce na/ ji tsam khwa ma langs pa de tsam nas rang gis phyags ma blangs te/ rang gi nyen kor 'phyag cing ba'i lci</text></item>
<item><p>99a8</p><section>mdo sde</section><text>ba'i byug pas sa gzhi byugs pas/ sa rgyan gyis mdzes par byed pa'i legs par bya ba byed pa yin/ des der bsod snyoms pa rab tu mang po 'ongs par shes na rang gi lag gis bza' ba dang / btung ba gya</text></item>
<item><p>99b1</p><section>mdo sde</section><text>nom pa legs par rgyun du stobs par byed cing de dag dang bdag grong rdal lam/ grong khyer ram/ grong dag tu yang phrad cing 'grogs par gyur cig /bdag nam yang yul mtha' 'khob tu skye ba dang / dge ba'i bshes gnyen</text></item>
<item><p>99b2</p><section>mdo sde</section><text>dang skol bar dus ston bzhi byed par ma gyur cig /bdag sbyin pa dang / tshul khrims spyad pa dang / nyan pa dang / bdag chos kyi gtam la rtag tu spyod par gyur cig ces de lta bu'i yon tan phun sum tshogs pa'i sring mo</text></item>
<item><p>99b3</p><section>mdo sde</section><text>dge bsnyen ma yid rnam par dag pa ste/ de lta bu ni dge bsnyen ma'i yon tan dag yin no/ /de la dge slong dang dge slong ma ci 'dra ba dag cig ce na/ dul ba/ zhi ba/ bag tsha ba med pa/ zag pa zad pa/ tha ma'i</text></item>
<item><p>99b4</p><section>mdo sde</section><text>lus 'dzin pa/ tsan dan gyi snying po 'dra ba'i 'khor dag go/ /de la byang chub sems dpa' sems dpa' chen po ci 'dra ba dag cig ce na/ thams cad kyang de bzhin gshegs pa'i chos 'dod pa/ thams cad kyang de bzhin</text></item>
<item><p>99b5</p><section>mdo sde</section><text>gshegs pa'i snying po'i mdo sde 'dzin pa dang / thams cad kyang de bzhin gshegs pa'i phan pa ston pa/ thams cad kyang sangs rgyas rtag pa nyid 'dod pa/ thams cad kyang dgongs pa'i tshig la byang ba/ thams cad</text></item>
<item><p>99b6</p><section>mdo sde</section><text>kyang nges pa'i don gyi mdo sde ston pa/ sran thub pa/ thams cad kyang tshul khrims 'chal pa rnams tshar gcod cing phan 'dogs par zhugs pa des pa rnams la mchog tu gus pa/ theg pa chen po la dad pa chen po thob pa/</text></item>
<item><p>99b7</p><section>mdo sde</section><text>nyan thos dang / rang sangs rgyas kyi theg pa la ya mtshan du mi 'dzin pa/ 'di lta bu'i mdo sde rgya chen po mchog bor nas mdo sde gzhan mi sgrogs pa'i shes rab can/ gang du sangs rgyas rtag pa de bzhin gshegs pa'i</text></item>
<item><p>99b8</p><section>mdo sde</section><text>snying po yod do zhes bstan pa gzhan yang sgrogs shing mi spong ba/ brtan pa/ 'jig tshogs la lta bas stong pa stong pa ma yin gyi/ 'dus byas thams cad rang bzhin gyis stong pa ther zug mchog gi gzhi de 'dod pa de</text></item>
<item><p>100a1</p><section>mdo sde</section><text>lta bu la sogs pa'i yon tan la brten pa dag ste/ yon tan lhag ma ni bsam gyis mi khyab bo/ /'od srung de lta bas na khyod kyis lan gnyis lan gsum du yang 'khor sol cig /de nas gnas</text></item>
<item><p>100a2</p><section>mdo sde</section><text>brtan 'od srung chen pos lan gnyis lan gsum gyi bar du yang bltas shing brtags te bsal na sbun pa lta bu'i skyes bu lhag ma'i 'khor dag yod par 'gyur ro/ /yang lan gsum gyi bar du bsal bas bsal ba na</text></item>
<item><p>100a3</p><section>mdo sde</section><text>skyes bu sbun pa lta bu ma yin pa sha stag tu gyur to/ /de nas bcom ldan 'das kyis yang gnas brtan 'od srung chen po la bka' stsal pa/ 'od srung da 'khor 'di dag dag pa snying por gyur pa yin mod/ yang</text></item>
<item><p>100a4</p><section>mdo sde</section><text>bcom ldan 'das kyis bka' stsal pa/ 'od srung 'khor 'dir legs par sbyangs pa legs so legs so/ /gsol pa/ bcom ldan 'das ji ltar 'khor yongs su sbyangs pa lags/ ston ka'i zla ba nya</text></item>
<item><p>100a5</p><section>mdo sde</section><text>ba la rnam par dag pa bzhin no/ /'od srung 'di lta ste dper na/ rtsis mkhan nam/ rtsis mkhan gyi slob mas/ sngon gyi sdom pas bsdams pa la 'god pa'i chas phrin lhag ma gang yin pa de 'dug pa ji lta ba de</text></item>
<item><p>100a6</p><section>mdo sde</section><text>bzhin du 'khor lhags pa gang yin pa 'di dag thams cad ces bya ba nas grangs med pa dpag tu med pa zhes bya bar snga ma bzhin no/ /'od srung de dag las bye ba brgya stong gi cha'i cha gang dag yin pa ni mi mchog bag</text></item>
<item><p>100a7</p><section>mdo sde</section><text>tsha ba med pa'i 'khor 'dug pa 'di dag yin gyis 'od srung da yang khyod kyis 'khor rnams la grogs po dag ci khyed cag rnga bo che chen po zhes bya ba'i mdo chen po yangs pa theg pa gcig pa 'di lta ste/</text></item>
<item><p>100a8</p><section>mdo sde</section><text>theg pa chen po dad par dka' ba/ yid ches par dka' ba 'di mnyan par nus sam zhes dris shig /'od srung de bzhin du khyod kyis lan gnyis lan gsum du yang 'khor rnams la dris shig /</text></item>
<item><p>100b1</p><section>mdo sde</section><text>bcom ldan 'das legs so zhes gsol nas/ de nas gnas brtan 'od srung chen po stan las langs te bla gos phrag pa gcig du gzar nas pus mo g.yas pa'i lha nga sa la btsugs te/ bcom ldan 'das kyi zhabs</text></item>
<item><p>100b2</p><section>mdo sde</section><text>la spyi bos phyag 'tshal nas langs te lan gsum du bskor ba byas nas 'khor mang po de la smras pa/ shes ldan dag ci rnga bo che chen po zhes bya ba'i mdo nyan pa'i 'os yin nam/ de bzhin gshegs pa'i theg pa</text></item>
<item><p>100b3</p><section>mdo sde</section><text>gcig pa 'di lta ste/ theg pa chen po nyan thos dang / rang sangs rgyas thams cad kyi yul las 'das pa de khyod la ston par 'gyur ro/ /de bzhin du gnas brtan 'od srung chen pos lan gnyis lan gsum du</text></item>
<item><p>100b4</p><section>mdo sde</section><text>yang skul ba bskul ba dang / de rnams kyis smras pa/ btsun pa 'od srung bdag cag dam pa'i chos mnyan pa'i ched du mchis lags pas nyan par 'tshal gyis/ btsun pa 'od srung de bzhin gshegs pas bdag cag la</text></item>
<item><p>100b5</p><section>mdo sde</section><text>thugs brtse bas nye bar bzung ste/ mdo chen po de legs par bsgrags pa mdzad du gsol/ 'od srung chen pos smras pa/ ji ltar yid ches par 'gyur/ de dag gis smras pa/ btsun pa 'od srung dper na skyes bu btsas</text></item>
<item><p>100b6</p><section>mdo sde</section><text>nas lo nyi shu lon pa zhig la bu lo brgya lon pa dag yod do zhes smras pa la gal te de bzhin gshegs pa de kho na bzhin du gsung na/ bdag cag gis kyang de bzhin du yid ches par bgyi lags na btsun pa 'od srung</text></item>
<item><p>100b7</p><section>mdo sde</section><text>dam pa'i chos mnyan pa lta smos kyang ci 'tshal/ de ci'i slad du zhe na/ de bzhin gshegs pa ni ci gsung ba de bzhin du mdzad pa/ de bzhin gshegs pa ni kun nas spyan mnga' ba/ de bzhin gshegs pa ni sangs rgyas</text></item>
<item><p>100b8</p><section>mdo sde</section><text>kyi spyan gyis gzigs pa yin no/ /btsun pa 'od srung gzhan yang bdag cag ni de bzhin gshegs pas mkhyen to/ /smras pa/ shes ldan dag khyed cag ni rnga bo che chen po'i mdo chen po mnyan pa dang / bklag pa</text></item>
<item><p>101a1</p><section>mdo sde</section><text>dang / gzung ba dang / bstan pa'i 'os yin no/ /bcom ldan 'das kyis bka' stsal pa/ 'od srung 'di ni ji ltar skyes bu btsas nas lo nyi shu lon pa'i bu lo brgya lon pa dag ltar rnga bo che</text></item>
<item><p>101a2</p><section>mdo sde</section><text>chen po'i mdo 'di yang de dang 'dra'o/ /de ci'i phyir zhe na/ de bzhin gshegs pa yongs su mya ngan las 'das bzhin du da dung du gnas so zhes bya ba dang / bdag yod pa ma yin zhing bdag gi yod pa ma yin pa dag</text></item>
<item><p>101a3</p><section>mdo sde</section><text>la yang bdag ces bya bas so/ /de dag gis gsol pa/ de ni bcom ldan 'das kho nas mkhyen pas bcom ldan 'das kyis ji skad gsungs pa de bzhin du gzung bar bgyi lags so/ /'od srung gis gsol pa/</text></item>
<item><p>101a4</p><section>mdo sde</section><text>bcom ldan 'das de bzhin gshegs pas da ni rnga bo che chen po'i mdo chen po bshad du gsol/ bcom ldan 'das kyis chos kyi rnga bo che brdung du gsol/ bcom ldan 'das kyis chos kyi dung bud du</text></item>
<item><p>101a5</p><section>mdo sde</section><text>gsol/ bka' stsal pa/ 'od srung legs so legs so/ /'od srung da ni khyod rnga bo che chen po'i mdo chen po 'di nyon cig /gsol pa/ bcom ldan 'das bdag cag gis mnyan par bgyi lags so/ /</text></item>
<item><p>101a6</p><section>mdo sde</section><text>de ci'i slad du zhe na/ bcom ldan 'das gal te bdag gi spyod yul du ma gyur kyang de bzhin gshegs pas bdag rnga bo che chen po'i slad du bdag la gus par mdzad lags pas so/ /yang gsol pa/ ji ltar lags</text></item>
<item><p>101a7</p><section>mdo sde</section><text>she na bcom ldan 'das kyis bdag la 'di skad ces 'od srung khyod nga dang lhan cig 'dug gis tshur shog ces gsungs te/ bcom ldan 'das bdag ni don de'i slad du bgyi ba gzo bar bgyis pa tshor bar 'tshal lo/ /</text></item>
<item><p>101a8</p><section>mdo sde</section><text>bcom ldan 'das kyis bka' stsal pa/ 'od srung legs so legs so/ /ngas kyang don 'di'i phyir gsungs so/ /'od srung dper na rgyal po gsal rgyal gyis glang po che dang / rta dang / dmag mi rnams kha zas dang /</text></item>
<item><p>101b1</p><section>mdo sde</section><text>bza' ba dang / btung ba dang / bldag pa la sogs pas gsor 'jug go/ /de ci'i phyir zhe na/ gang gi tshe bdag rnga bo che dang / rdza rnga dang / dung gi sgra shin du chen po 'byin pa dang / gdugs dang / rgyal mtshan dang /</text></item>
<item><p>101b2</p><section>mdo sde</section><text>ba dan dag bsgreng ba dang / gang gi tshe pha rol gyi dpung gi tshogs chen po nye bar gnas par gyur pa de'i tshe bdag gis gsor bcug pa'i phan yon rjes su dran nas pha rol gyi dmag tshogs dang lhan cig g.yul 'gyed</text></item>
<item><p>101b3</p><section>mdo sde</section><text>par 'gyur zhing de'i tshe sems can rnams la yang phan pa byed par 'gyur/ bdag gi bka' la yang phan pa byed par 'gyur ro snyam ste/ de dag kyang de bzhin du 'gyur ro/ /'od srung de bzhin du nga yongs su</text></item>
<item><p>101b4</p><section>mdo sde</section><text>mya ngan las 'das na yang khyod kyis rnga bo che chen po'i mdo 'di 'byin par 'gyur ro zhes ngas khyod la stan gyi phyed bstan pa yin gyis nges pa kho nar de bzhin du gyis shig /gsol pa/ bcom ldan 'das</text></item>
<item><p>101b5</p><section>mdo sde</section><text>bdag ni khyod kyi thugs las skyes pa'i sras kyi thu bor gzhag pa'i rigs lags so/ /'od srung dper na ko sa la'i rgyal po gsal rgyal rang gi bu rnams la 'di dag ni ma 'ongs pa'i dus na bdag gi</text></item>
<item><p>101b6</p><section>mdo sde</section><text>rigs 'tsho bar 'gyur ro zhes bstan bcos sna tshogs dang / bzo'i gnas rnams la sbyong bar byed pa de bzhin du 'od srung khyod kyang nga 'das nas mdo 'di 'byin par 'gyur ro/ /'od srung dper na ko</text></item>
<item><p>101b7</p><section>mdo sde</section><text>sa la'i rgyal po gsal rgyal rgyal po mang pos bsdos nas de rnams dang lhan cig g.yul 'gyed pa de dang de'i dus kyi dmag mi glang po che ba dang / rta pa dang / dpung bu chung gang dag yin pa las go cha</text></item>
<item><p>101b8</p><section>mdo sde</section><text>bzang po bgos shing rnga bo che chen po dang / dung gi sgra thos na mi dngang mi skrag cing bred par mi 'gyur ba gang yin pa de dag la ni rgyal pos bza' ba dang / bca' ba dang / zas dang / skom dang / gos dang /</text></item>
<item><p>102a1</p><section>mdo sde</section><text>rgyan dang / lhab lhub dang / chas dag sbyin par byed do/ /de las gzhan pa g.yul ngor zhugs nas g.yul 'gyed pa'i dmag mi gang yin pa de dag la ni gser dang / nor bu dang /</text></item>
<item><p>102a2</p><section>mdo sde</section><text>mu tig la sogs pa dang / grong rdal dang / yul rnams sbyin par byed do/ /de na skyes bu dpa' bo sde dang bcas par phyir mi ldog pa/ glang po che ba dang / rta pa dang / shing rta pa dang ldan pas dgra'i</text></item>
<item><p>102a3</p><section>mdo sde</section><text>dpung pham par byed pa gang yin pa de dag ni rgyal po rang gis rig par byas nas rgyal tshab tu dbang bskur ba'i cod pan bcing bar byed do/ /'od srung de bzhin du nga'i nyan thos dge slong dang / dge slong ma dang /</text></item>
<item><p>102a4</p><section>mdo sde</section><text>dge bsnyen dang / dge bsnyen ma la bslab pa legs par ji ltar bcas pa la legs par bslabs pa gang yin pa de dag dang / so sor thar pa'i sdom pas bsdams pa dang / 'dul ba'i cho ga dang / spyod yul</text></item>
<item><p>102a5</p><section>mdo sde</section><text>la gnas pa de dag la ni de bzhin gshegs pas lha dang mi'i bde ba sbyin par mdzad do/ /de las gzhan pas phung po'i bdud dang / nyon mongs pa'i bdud dang / 'chi bdag gi bdud dang / lha'i bu'i bdud pham</text></item>
<item><p>102a6</p><section>mdo sde</section><text>par byed pa gang yin pa de dag la ni de bzhin gshegs pas 'phags pa'i bden pa bzhi'i rnam par grol ba'i cod pan 'ching bar mdzad do/ /de las gzhan pa'i rgya chen po la lhag par mos pa de bzhin</text></item>
<item><p>102a7</p><section>mdo sde</section><text>gshegs pa'i snying po'i che ba'i bdag nyid rtag pa dang / brtan pa dang / zhi ba dang / ther zug pa 'dod pa'i sems can gang yin pa de dag la ni de bzhin gshegs pas rnam pa thams cad kyi mchog</text></item>
<item><p>102a8</p><section>mdo sde</section><text>dang ldan pa thams cad mkhyen pa'i ye shes theg pa chen po dbang bskur ba'i cod pan 'ching bar mdzad do/ /'od srung de bzhin du khyod kyang de ring theg pa chen po'i dbang bskur ba'i cod pan bcings te/ sangs</text></item>
<item><p>102b1</p><section>mdo sde</section><text>rgyas brgya stong phrag mang po'i spyan snga nas rnga bo che chen po'i mdo 'di 'byin par 'gyur ro/ /de lta bas na 'od srung khyod kyis kyang da ni nga 'das nas mdo 'di 'byung ba'i rigs so/ /gsol pa/ bcom ldan 'das re shig bdag</text></item>
<item><p>102b2</p><section>mdo sde</section><text>gis rigs par lta rngo mi thog kyang bcom ldan 'das re shig de bzhin gshegs pa yongs su mya ngan las 'das sam bzhugs kyang bdag gis phyung nas bstan par bgyi lags so/ /bka' stsal pa/ 'od srung</text></item>
<item><p>102b3</p><section>mdo sde</section><text>legs so/ /da ni de bzhin gshegs pas rnga bo che chen po zhes bya ba'i mdo chen po bshad pa brtsam mo/ /de nas nam mkha' las lha'i tshogs dang / 'brug gi tshogs kyis legs so zhes bya ba byin te/ 'od srung</text></item>
<item><p>102b4</p><section>mdo sde</section><text>legs so legs so/ /sems can thams cad la phan pa dang / bde ba'i phyir da ni lha rnams dang / 'brug gi tshogs rnams kyang me tog gi char 'bebs shing bdud rtsi'i chus gang ba'i phye ma'i char gyi rgyun chen po yang 'bebs</text></item>
<item><p>102b5</p><section>mdo sde</section><text>so/ /'od srung khyod bcom ldan 'das kyi zhal dang thugs las skyes pa ste/ de bzhin gshegs pa'i sras kyi thu bor 'os so/ /de nas lha'i tshogs dang / 'brug gi tshogs kyis skad mthun par tshigs su bcad pa</text></item>
<item><p>102b6</p><section>mdo sde</section><text>'di smras so/ /mnyan yod grong khyer dag tu rnga chen dang / /shin du rnga chen dung rnams sgrogs pa na/ /mgon po chos kyi rje yis rgyal byed kyi/ /tshal du chos kyi rnga chen sgrogs par mdzad/ /'od srung khyod kyis chos rnga</text></item>
<item><p>102b7</p><section>mdo sde</section><text>brdung bar gyis/ /chos kyi rgyal po dag gis gsungs pa'i mdo/ /zhu ba'i dbyig gus chos rnga che brdungs na/ /lha'i lhas chos mang the tsom gcod par mdzad/ /rnga bo che chen po'i mdo chen po las 'od srung 'ongs pa</text></item>
<item><p>102b8</p><section>mdo sde</section><text>zhes bya ba'i le'u'o// //de nas bcom ldan 'das kyis gnas brtan 'od srung chen po la 'di skad ces bka' stsal to/ /'od srung ngas sngar/ mdo 'di las gong</text></item>
<item><p>103a1</p><section>mdo sde</section><text>nas gong du dge slong yangs pa la dad pa'i yid can zhes bya ba zhig yod ces bshad pa dge slong de'i ming dge slong ngam/ dge slong ma 'am/ dge bsnyen nam/ dge bsnyen ma 'am/ sems can</text></item>
<item><p>103a2</p><section>mdo sde</section><text>gang dag gis thos pa'i sems can de dag thams cad kyi 'dod chags dang / zhe sdang dang / gti mug gi zug rngu rnams dbyung bar 'gyur ro/ /de ci'i phyir zhe na/ 'od srung 'di lta ste dper na/ ko sa la'i rgyal</text></item>
<item><p>103a3</p><section>mdo sde</section><text>po gsal rgyal la 'tsho byed kyi bu sman mchog ces bya ba yod de/ de gang gi tshe rgyal po gsal rgyal pha rol gyi dmag tshogs dang lhan cig g.yul 'gyed par 'gyur la de nas rgyal pos g.yul shom</text></item>
<item><p>103a4</p><section>mdo sde</section><text>pa na sman pa sman mchog bkug ste/ bkug nas 'di skad ces sman pa sman gang gis sems can gang dang gang dag zug rngus zug par gyur pa'i sems can de dang de dag ji lta ji ltar zug rngu dbyung bar 'gyur ba de</text></item>
<item><p>103a5</p><section>mdo sde</section><text>lta bu'i sman sbyor la myur du khyer te shog shig /de nas sman pa sman mchog des sman gyi rgyal po dug sman rtol pa zhes bya ba khyer nas rgyal po chen po g.yul ngor 'jug pa'i rnga bo che la sman des byug shing</text></item>
<item><p>103a6</p><section>mdo sde</section><text>bdugs te brdungs so/ /byugs shing bdugs te brdungs ma thag tu sems can zug rngus zug par gyur pa gang dag yin pa de dag gis sgra dpag tshad dam/ dpag tshad gnyis su thos nas thos pa tsam</text></item>
<item><p>103a7</p><section>mdo sde</section><text>gyis sems can de dang de dag thams cad kyi zug rngu rnams dbyung bar 'gyur/ zug rngu rnams bsal bar 'gyur ro/ /'od srung de bzhin du dge slong yangs pa la dad pa'i yid can de'i ming thos pa'i sems</text></item>
<item><p>103a8</p><section>mdo sde</section><text>can gang dag yin pa de dag thams cad kyi 'dod chags dang / zhe sdang dang / gti mug gi zug rngu rnams 'byung bar 'gyur ro/ /de ci'i phyir zhe na/ des nga'i bstan pa la mdo 'di phyung zhing rgyas par</text></item>
<item><p>103b1</p><section>mdo sde</section><text>byas te/ de bas na chos dang ldan pa mngon sum du byas pa de'i mthu'o/ /'od srung ltos/ re shig rgyal po'i rnga bo che sems med pa phal pa de yang sems dang bcas pas sman gyis byugs shing bdugs</text></item>
<item><p>103b2</p><section>mdo sde</section><text>te brdungs ma thag tu sems can rnams la phan pa skyed par byed na/ byang chub sems dpa' sems dpa' chen po yangs pa la dad pa'i yid can gyi ming thos pas sems can rnams kyi nyon mongs pa rnam pa</text></item>
<item><p>103b3</p><section>mdo sde</section><text>gsum 'bral bar 'gyur ba lta smos kyang ci dgos/ gal te de ltar re shig byang chub sems dpa'i ming thos pas sems can rnams kyi 'dod chags dang / zhe sdang dang / gti mug gi zug rngu rnams</text></item>
<item><p>103b4</p><section>mdo sde</section><text>'bral bar 'gyur na/ bcom ldan 'das shAkya thub pa la phyag 'tshal lo zhes sangs rgyas bcom ldan 'das rnams kyi mtshan brjod pa 'am/ yon tan yongs su bsgrags pa lta smos kyang ci dgos/</text></item>
<item><p>103b5</p><section>mdo sde</section><text>gal te de ltar bcom ldan 'das shAkya thub pa'i mtshan tsam gyis sems can rnams kyi 'dod chags dang / zhe sdang dang / gti mug gi zug rngu rnams 'bral bar 'gyur na sems can la phan pa</text></item>
<item><p>103b6</p><section>mdo sde</section><text>ston pa zhig gis rnga bo che chen po'i mdo 'di las 'gres sam/ tshigs su bcad pa 'am/ tshig 'ga' tsam 'am/ ming tsam bstan pa 'am/ le'u ston na sems can rnams kyi 'dod chags dang /</text></item>
<item><p>103b7</p><section>mdo sde</section><text>zhe sdang dang / gti mug gi zug rngu rnams 'bral bar 'gyur ba lta smos kyang ci dgos/ de ci'i phyir zhe na/ ngas dge slong dag tshul khrims dang ldan pa'i sems kyi smon lam 'grub bo zhes bshad de/</text></item>
<item><p>103b8</p><section>mdo sde</section><text>sngon smon lam legs par sbyang ba byas pa'i phyir ro/ /'di ni sangs rgyas bcom ldan 'das thams cad kyi chos nyid yin te/ 'di lta ste/ rnga bo che chen po'i mdo chen pos ma byas pa/ ma byung ba</text></item>
<item><p>104a1</p><section>mdo sde</section><text>ma 'gags pa'o/ /'od srung khyod kyang de lta bas na ma 'ongs pa'i dus na nga dang 'dra bar 'gyur ro/ /de ci'i phyir zhe na/ khyod kyi yang ming thos pa'i dge slong ngam/ /dge slong ma 'am/</text></item>
<item><p>104a2</p><section>mdo sde</section><text>dge bsnyen nam/ dge bsnyen ma gang yin pa de dag dang / sems can de dag thams cad kyi 'dod chags dang / zhe sdang dang / gti mug gi zug rngu rnams 'bral bar 'gyur ro/ /de'i phyir 'od srung khyod</text></item>
<item><p>104a3</p><section>mdo sde</section><text>kyang mdo 'di zhus nas yun ring por 'jig rten du 'byin par 'gyur ro/ /gsol pa/ bcom ldan 'das gal te de lta lags na rnga bo che chen po'i mdo chen po de las phyogs 'ga' tsam zhig bdag</text></item>
<item><p>104a4</p><section>mdo sde</section><text>la legs par bshad du gsol/ /'od srung dus la bab kyis khyod nga la phyogs 'ga' zhig zhus shig /'od srung gis legs so zhes gsol nas zhu ba 'di zhus so/ /bcom ldan 'das gang na</text></item>
<item><p>104a5</p><section>mdo sde</section><text>srid yod srid pa der sdug bsngal/ /gang na srid med sdug bsngal med pa yi/ /mya ngan 'das pa de ni mchog tu bde/ /bde sdug spang phyir mya ngan 'das mchog 'gyur/ /srid pa yod na bde dang sdug</text></item>
<item><p>104a6</p><section>mdo sde</section><text>bsngal te/ /srid pa med na bde dang sdug bsngal med/ /de'i phyir mya ngan 'das thob 'dod pa yis/ /rigs kyi bu yis srid 'dod yongs su gcad ces bka' stsal pa 'di'i don ci lags/ 'dir tshigs</text></item>
<item><p>104a7</p><section>mdo sde</section><text>su bcad pas legs par bka' stsal pa/ sred pa thams cad mi rtag mi brtan la/ /thams cad du yang snying po med pas na/ /srid pa gang yin de ni sdug bsngal te/ /gang la srid med de na sdug bsngal</text></item>
<item><p>104a8</p><section>mdo sde</section><text>med/ /srid pa yod pa min na sdug bsngal med/ /'di na srid yod sdug bsngal 'gyur bas na/ /srid la mngon par dga' bar mi bya zhing / /srid pa rnams la yid brtan 'gro mi bya/ /bcom ldan srid dang srid</text></item>
<item><p>104b1</p><section>mdo sde</section><text>pa med pa dang / /bde dang sdug bsngal 'gyur ba yod par ston/ /de skad gsungs nas/ bcom ldan 'das kyis gnas brtan 'od srung chen po la bka' stsal to/ /'od srung de ltar tshig gi don 'di ni brtan pa'i</text></item>
<item><p>104b2</p><section>mdo sde</section><text>tshig gi don yin pas re shig 'od srung khyod kyis mi shes so/ /sems can ni phal cher srid pa gcod par mi byed de/ sems can rnams ni 'du byed skud pas brgyus/ /srid med mya ngan 'das pa mchog tu bde/ /</text></item>
<item><p>104b3</p><section>mdo sde</section><text>'od srung gis gsol pa/ gang gis mya ngan 'das thob pa/ /mya ngan 'das pa de mi gnas/ /de la bde ba ming tsam ste/ /mis ni myong bar 'gyur ma mchis/ /bcom ldan 'das kyis bka' stsal pa/</text></item>
<item><p>104b4</p><section>mdo sde</section><text>thar pa brtan pa ming tsam min/ /yod dang med dang ther zug gzhi/ /de lta bas na 'di ni nyan thos dang / rang sangs rgyas thams cad kyi yul ma yin zhing spyod yul ma yin no/ /gsol pa/ bcom ldan 'das</text></item>
<item><p>104b5</p><section>mdo sde</section><text>ji ltar gzugs kyang lags la ther zug kyang lags/ bcom ldan 'das kyis bka' stsal pa/ 'od srung dper na lho phyogs kyi yul skye bo'i bcom brlag ces bya ba nas sems can gzhan 'ga' zhig</text></item>
<item><p>104b6</p><section>mdo sde</section><text>'ongs par gyur la/ mi de la mi 'ga' zhig gis khyod gang nas 'dir 'ongs shes dris pa dang / de nas des smras pa/ kho bo ni lho phyogs kyi bcom brlag nas 'ongs so/ /mis yang smras pa/ de yul gyi</text></item>
<item><p>104b7</p><section>mdo sde</section><text>phyogs gang na yod/ de nas mi des mdzub mos lho phyogs kyi lam gyi nam mkha' bstan na/ 'od srung mi des mi de la ji ga yid ches par 'gyur ram/ de ci'i phyir zhe na/ song na de mthong bar 'gyur ro/ /'od srung</text></item>
<item><p>104b8</p><section>mdo sde</section><text>de bzhin du khyod kyis ma mthong bar dad pas yid ches par gyis shig / 'phags pa rnga bo che chen po'i le'u/ bam po gnyis pa/ de nas bcom ldan 'das kyis tshigs su bcad</text></item>
<item><p>105a1</p><section>mdo sde</section><text>pa 'di bka' stsal to/ /ji ltar mkha' la mdzub mos ston pa ltar/ /de bzhin thar pa ming tsam gyis bstan to/ /ji ltar lho phyogs bcom brlag mi bzhin du/ /de bzhin nga nyid brten pa med nas byon/ /'od srung</text></item>
<item><p>105a2</p><section>mdo sde</section><text>'di la 'ang don mthong na/ /rgyu ni dgos pa yod med de/ /mngon sum ma gyur don la ni/ /rgyu dang rkyen kyang de bzhin no/ /'od srung de lta bas na sangs rgyas bcom ldan 'das kyis rgyu du mas thar pa'i tshig gi don nye bar</text></item>
<item><p>105a3</p><section>mdo sde</section><text>ston par mdzad do/ /bka' stsal pa/ 'od srung rgyu zhes bya ba ci yin par 'dod/ gsol pa/ rgyu ni byed rgyu zhes bgyi ba lags so/ /bcom ldan 'das kyis bka' stsal pa/ rkyen ces bya ba gang gi tshig bla dgas yin/</text></item>
<item><p>105a4</p><section>mdo sde</section><text>gsol pa/ bcom ldan 'das rkyen ces bgyi ba de ni rten lags so/ /bka' stsal pa/ 'od srung rigs pa'i dpe dang / rgyu dang nye bar sbyar ba dang / byed rgyu rnams kyis de ji lta bu yin pa de kho na de bzhin du gsal bar ston</text></item>
<item><p>105a5</p><section>mdo sde</section><text>cig /gsol pa/ bcom ldan 'das dper na pha dang ma gnyis 'dus pa las bu 'byung bar 'gyur te/ de la ma ni rgyu lags so/ /pha ni rkyen lags te/ de lta bas na pha dang ma gnyis ni bu'i rgyu dang rkyen lags so/ /</text></item>
<item><p>105a6</p><section>mdo sde</section><text>de bzhin du rgyu dang rkyen gyis chos skye bar 'gyur te/ 'di ni grub pa zhes bgyi'o/ /grub pa zhes bya ba ci yin/ grub pa zhes bgyi ba ni 'jig rten gyi grags pa lags so/ /'jig rten zhes bya ba ci yin/ 'od srung</text></item>
<item><p>105a7</p><section>mdo sde</section><text>gis gsol pa/ sems can dang ldan pas btags pa gang lags pa'o/ /sems can zhes bya ba ci yin/ sems can zhes bgyi ba ni chos kyi brdar btags pa lags so/ /chos zhes bya ba ci yin/ gsol pa/ chos ma</text></item>
<item><p>105a8</p><section>mdo sde</section><text>lags pa'i chos dang / chos kyi chos so/ /chos de dag kyang rnam pa gnyis su bstan to/ /rnam pa gnyis gang lags she na/ 'dus byas dang / 'dus ma byas dang / gzugs can dang / gzugs can ma lags pa ste/</text></item>
<item><p>105b1</p><section>mdo sde</section><text>de las mu gsum pa ni ma mchis pa lags so/ /de la chos zhes bya ba ji lta bu yin/ gsol pa/ chos zhes bgyi ba ni gzugs ma mchis pa lags so/ /bka' stsal pa/ chos ma yin pa ji lta bu yin/</text></item>
<item><p>105b2</p><section>mdo sde</section><text>chos ma lags shes bgyi ba de yang gzugs ma mchis pa lags so/ /bka' stsal pa/ gal te chos dang chos ma yin pa gzugs med cing mtshan ma med pa yin na de la chos ni gang / chos ma yin</text></item>
<item><p>105b3</p><section>mdo sde</section><text>pa ni gang / gsol pa/ chos zhes bgyi ba ni mya ngan las 'das pa zhes bgyi ba lags so/ /chos ma lags pa zhes bgyi ba ni sred pa zhes bgyi ba lags so/ /bka' stsal pa/ gal te de ltar</text></item>
<item><p>105b4</p><section>mdo sde</section><text>chos dang chos ma yin pa gzugs med cing mtshan nyid med pa yin na sangs rgyas rnams kyis ji ltar ci zhig mtshan ma gang gis 'di ni chos yin no zhes rnam par mkhyen par 'gyur/ gsol pa sems</text></item>
<item><p>105b5</p><section>mdo sde</section><text>can rnams 'khor bar skyes nas dge ba'i bsod nams dang / dge ba'i rtsa ba rnam pa sna tshogs la bsten pa na de'i tshul 'di dang / de de ltar chos mngon du yang dag par spyad pas dge ba'i mtshan nyid thams cad kun</text></item>
<item><p>105b6</p><section>mdo sde</section><text>du skye bar 'gyur ba ste/ de ltar chos mngon du yang dag par spyod pa gang lags pa de lta bu'i sems can de dag ni chos lags so/ /sems can rnams 'khor bar skyes nas bsod nams ma lags pa/ sdig</text></item>
<item><p>105b7</p><section>mdo sde</section><text>pa'i las rnam pa sna tshogs kun du spyod cing chos ma lags pa kun spyod pa/ de kho na la sdig pa mi dge ba'i mtshan nyid de dag thams cad skye bar 'gyur te/ de ltar chos ma lags pa kun du</text></item>
<item><p>105b8</p><section>mdo sde</section><text>spyod pa gang lags pa de lta bu'i sems can de ni chos ma lags pa lags so/ /de la sems can zhes bgyi ba ni nang gi sa'i khams dang / chu'i khams dang / me'i khams dang / rlung gi khams dang /</text></item>
<item><p>106a1</p><section>mdo sde</section><text>khams bzhis yang dag par bsdus shing btags pa dang / mig dang / rna ba dang sna dang / lce dang / lus dang / yid kyi skye mched drug dang / dbang po lnga dang / tshor ba dang / 'du shes dang / sems pa dang / sems dang / yid</text></item>
<item><p>106a2</p><section>mdo sde</section><text>kyi rnam par shes pa ste/ de ltar srid pa'i yan lag bcu gsum gyi bar ni chos thams cad ces bgyi ba lags so/ /bka' stsal pa/ 'od srung de dag kho na la sems can gyi chos zhes bya na/ de la sems can zhes bya</text></item>
<item><p>106a3</p><section>mdo sde</section><text>ba'i chos gang yin zhe na/ gsol pa/ de la sems can zhes bgyi bar btags pa'i chos 'ga' yang ma mchis lags so/ /de ci'i slad du zhe na/ bcom ldan 'das dper na ko sa la'i rgyal po gsal rgyal gyi rnga bo che</text></item>
<item><p>106a4</p><section>mdo sde</section><text>zhes bgyi ba gang lags pa de'i rnga bo che zhes bgyi ba de gang lags/ bka' stsal pa/ 'od srung rnga bo che gang yin pa de nyid rnga bo che yin par shes par bya ste/ rnga bo che zhes bya ba ni lpags pa dang / dbyig gu dang / shing leb dang /</text></item>
<item><p>106a5</p><section>mdo sde</section><text>chos 'di gsum tshogs pa gang yin pa'i chos de dag la rnga bo che zhes bya'o/ /gsol pa/ de la brdung ba'i mi la rnga bo che zhes bgyi ba lags sam/ bka' stsal pa/ mi med par yang rnga bo che rlung gis bskyod pa na sgra 'byung ngo / /gsol pa/</text></item>
<item><p>106a6</p><section>mdo sde</section><text>bcom ldan 'das ci lags/ rnga bo che zhes bgyi ba chos sam/ 'on te chos ma lags pa lags/ bka' stsal pa/ rnga bo che zhes bya ba 'di ni chos kyang ma yin/ chos ma yin pa yang ma yin no/ /gsol pa/ de ci zhes bgyi/</text></item>
<item><p>106a7</p><section>mdo sde</section><text>bka' stsal pa/ chos gang zhig chos gang dang yang lhan cig ldan pa ma yin zhing / chos ma yin pa dang yang ma yin pa 'di lung du ma bstan pa'i chos zhes bya'o/ /gsol pa/ gal te lung du ma bstan pa'i chos shig mchis na des na 'jig</text></item>
<item><p>106a8</p><section>mdo sde</section><text>rten na chos gsum mchis par 'gyur ro/ /bka' stsal pa/ lung du ma bstan pa zhes bya ba gang yin pa de ni ji ltar skyes pa yang ma yin/ bud med kyang ma yin pa ltar ma ning zhes bya'o/ /dper na ji lta bu lags/ bka' stsal pa/ 'od srung khyod kyis</text></item>
<item><p>106b1</p><section>mdo sde</section><text>'di ni pha dang ma 'dus pa'i bu yin no zhes smras pa gal te pha dang ma 'bras bu med par gyur na kha cig 'di skad ces ma dang pha ni rgyu dang rkyen ma yin no zhes smra bar 'gyur ro/ /yang bka' stsal pa/ sems can gyi sa bon gyi dngos po med pa gang yin pa</text></item>
<item><p>106b2</p><section>mdo sde</section><text>de dag ni 'bras bu med pas de dag ni rtag tu ma ning zhes bya bar shes par bya'o/ /de ci'i phyir zhe na/ 'od srung dper na ko sa la'i rgyal po gsal rgyal gang gi tshe pha rol gyi dmag tshogs dang lhan cig lhag par nyam nga bar gyur pa na brgya la ji zhig</text></item>
<item><p>106b3</p><section>mdo sde</section><text>ltar gyur pa de'i tshe/ de'i drung du dbang thang gis 'tsho ba dag de dang lhan cig rjes su mi 'brang zhing sgrol bar mi byed pa gang yin pa de dag bud med dang 'dra bar blta bar bya'o/ /gsol pa/ ci'i slad du/ bka' stsal pa/ rgyal po rnams ni zho shas 'tsho ba'i mi</text></item>
<item><p>106b4</p><section>mdo sde</section><text>rnams kyi rang bzhin brtags nas gsor 'jug go/ /rgyu des na sa bon med pa'i sems can de dag pha dang mar mi 'gyur bas sems can de dag rtag par ma ning yin par blta bar bya'o/ /yang bka' stsal pa/ dge ba'i chos dang / mi dge ba'i chos dang /</text></item>
<item><p>106b5</p><section>mdo sde</section><text>lung du ma bstan pa'i chos te/ dge ba'i chos ni tshor ba bde ba yin no/ /mi dge ba'i chos ni tshor ba sdug bsngal ba yin no/ /lung du ma bstan pa'i chos ni tshor ba bde ba yang ma yin/ sdug bsngal ba yang ma yin pa yin te sems can rnams</text></item>
<item><p>106b6</p><section>mdo sde</section><text>ni chos 'di gsum gyis rtag tu reg par 'gyur ro/ /de la tshor ba bde ba zhes bya ba ni lha dang mi rnams kyi 'dod pa'i yon tan lnga yin no/ /tshor ba sdug bsngal ba zhes bya ba ni sems can dmyal ba dang / dud 'gro'i skye gnas pa dang / yi</text></item>
<item><p>106b7</p><section>mdo sde</section><text>dgas kyi 'jig rten gyi yin no/ /tshor ba bde ba yang ma yin/ sdug bsngal ba yang ma yin pa ni ji ltar 'brum bu phra mo dang / shu ba yin te de la 'brum bu phra mo dang / shu bas nyon mongs pa'i sems can rnams ni lung du ma bstan pa yin</text></item>
<item><p>106b8</p><section>mdo sde</section><text>nam/ 'od srung gis gsol pa/ bcom ldan 'das de ni ma lags so/ /bka' stsal pa/ ci'i phyir/ gsol pa/ bde ba las sdug bsngal 'byung zhing sdug bsngal las kyang sdug bsngal 'byung bas 'di gnyis ka lung du ma bstan pa lags</text></item>
<item><p>107a1</p><section>mdo sde</section><text>so/ /bka' stsal pa/ ci kha zas las nad byung ngam/ gsol pa/ gang gi tshe 'tshal ba de'i tshe bde ba zhes bgyi ba lags so/ /gang gi tshe nad du gyur pa de'i tshe sdug bsngal zhes bgyi ba lags te/ de la shu ba gang lags pa de ni</text></item>
<item><p>107a2</p><section>mdo sde</section><text>lung du ma bstan pa zhes bgyi lags so/ /bka' stsal pa/ gal te de lta bas na bde ba dang sdug bsngal ba yang lung du ma bstan pa zhes bya la pha dang ma dang bu yang lung du ma bstan par 'gyur ro/ /gsol pa de ni ma lags so/ /bka' stsal</text></item>
<item><p>107a3</p><section>mdo sde</section><text>pa/ 'o na ji lta bu yin/ gsol pa/ ji ltar 'du shes med 'du shes med min la sogs pa'i lha ther zug gi gzhi zhes mi bgyi ba lta bu'i chos dge ba 'di yang de dang 'dra lags so/ /bka' stsal pa/ 'od srung khyod kyis tshor ba dang / 'du shes la</text></item>
<item><p>107a4</p><section>mdo sde</section><text>sems can no zhes smras pa/ des na 'du shes med 'du shes med min la sogs pa'i lha dag sems can ma yin par 'gyur ro/ /gsol pa/ bcom ldan 'das de rnams la yang 'du byed kyi ngo bo mchis lags so/ /bka' stsal pa/</text></item>
<item><p>107a5</p><section>mdo sde</section><text>'o na tshor ba dang 'du shes ma gtogs pa'i chos 'di dag la sems can zhe 'am/ 'on te kha cig de lta bu'i sems can dag yod do zhes zer na/ des na 'di ltar sems can ma yin pa'i chos dang ldan pa dag sems can du 'gyur ro/ /</text></item>
<item><p>107a6</p><section>mdo sde</section><text>ci'i slad du/ sems can gzugs can yin nam 'on te gzugs can ma yin/ gsol pa/ gzugs can yang ma lags/ gzugs can ma lags pa yang ma lags mod kyi chos de dag dang ldan pa ni sems can zhes bgyi lags</text></item>
<item><p>107a7</p><section>mdo sde</section><text>so/ /bka' stsal pa/ gal te de ltar na sems can ma yin pa'i chos dang ldan pa de dag sems can du skye bar 'gyur ba'i gzugs med pa zhes bya'o/ /ji ste de ltar gyur na 'jig rten du chos rnam pa gnyis po gzugs can</text></item>
<item><p>107a8</p><section>mdo sde</section><text>ma yin pa de 'byung bar 'gyur te/ chos gzugs can dang / chos ma yin pa gzugs can no/ /thar pa chos dang lhan cig gam/ 'on te chos ma lags pa dang lhan cig lags/ gzugs ma mchis pa'i lha la yang thar</text></item>
<item><p>107b1</p><section>mdo sde</section><text>pa mchis pa lags sam/ bka' stsal pa/ de ni ma yin te/ chos 'dus byas dang / 'dus ma byas pa yod pas/ de'i phyir gzugs med pa'i lha de dag kyang 'dus byas kyi nang du bgrang bar 'gyur gyi thar pa ni 'dus ma byas yin no/ /gsol</text></item>
<item><p>107b2</p><section>mdo sde</section><text>pa/ des na gzugs ma mchis pa'i lha rnams kyang gzugs dang ldan par 'gyur lags so/ /'od srung ji ltar 'dus byas thams cad gzugs can yin pa dang / 'dus ma byas gzugs can ma yin par gsal bar smros</text></item>
<item><p>107b3</p><section>mdo sde</section><text>shig /gsol pa/ bcom ldan 'das gzugs ma mchis pa'i lha rnams gzugs dang ldan no zhes bgyi ba'i gzugs sangs rgyas kyi yul du 'gyur ba lags grang / bdag cag gi yul du ni mi 'gyur lags</text></item>
<item><p>107b4</p><section>mdo sde</section><text>so/ /bka' stsal pa/ 'od srung legs so legs so/ /de bzhin du thar par gshegs pa'i sangs rgyas bcom ldan 'das rnams kyang nga'i yul yin te/ de rnams kyang gzugs can yin la thar pa de yang</text></item>
<item><p>107b5</p><section>mdo sde</section><text>gzugs can yin no/ /yang bka' stsal pa/ 'od srung ci khyod kyis gzugs med pa'i lha rnams kyi lha'i gnas dang byed pa yang dag par shes sam/ yang bka' stsal pa/ 'od srung</text></item>
<item><p>107b6</p><section>mdo sde</section><text>ci khyod kyis gzugs can gyi lha rnams gzugs med pa zhes bya ba'i nang du bgrang ngam/ ci na bdag cag gi yul ma lags so zhes zer/ yang bka' stsal pa/ thar pa brnyes pa'i sangs rgyas</text></item>
<item><p>107b7</p><section>mdo sde</section><text>blo shin du rnam par dag pa rnams kyang de kho na bzhin du gzugs zhes bya bar gsal bar yang dag par ltos shig /'od srung gis gsol pa/ bcom ldan 'das gal te de ltar na thar pa thob</text></item>
<item><p>107b8</p><section>mdo sde</section><text>pa gnas pa'i phyir yang bde ba dang / sdug bsngal myong bar 'gyur lags so/ /bka' stsal pa/ sems can nad pa zhig sman bcud kyis len 'thungs nas nad dang bral bar gyur na ci yang nad bu can du 'gyur</text></item>
<item><p>108a1</p><section>mdo sde</section><text>ram/ gal te 'ga' zhig mchis na nges par 'gyur lags so/ /bka' stsal pa/ gal te las med kyang 'gyur ram/ gsol pa/ bcom ldan 'das de ni ma lags so/ /bka' stsal pa/ 'od srung bde</text></item>
<item><p>108a2</p><section>mdo sde</section><text>ba dang sdug bsngal spangs pa de nyid thar pa yin te/ nad ni bde ba dang sdug bsngal lta bu yin la mi lta bur ni mya ngan las 'das pa thob par blta'o/ /gsol pa/ bcom ldan 'das ci lags/ bde ba dang sdug</text></item>
<item><p>108a3</p><section>mdo sde</section><text>bsngal spangs pa zhes bgyi ba las ma mchis pas nad zad pa thob pa lags sam/ bka' stsal pa/ thar pa thob pa ni 'jig rten gyi bde ba dang sdug bsngal gyi las gang yin pa de dang bral zhing zad pa bzhin no/ /bcom</text></item>
<item><p>108a4</p><section>mdo sde</section><text>ldan 'das de ci'i slad du yang 'gum par mi 'gyur lags/ bka' stsal pa/ nam mkha' nam mkha' lta bu'o zhes bya ba rgya mtsho chen po nam mkha' lta bu'o zhes pa/ ci nam mkha' dpe med pa rgya mtsho chen po lta bu yin nam/</text></item>
<item><p>108a5</p><section>mdo sde</section><text>de bzhin du thar pa ni dpe med pa yin no/ /ji ltar gzugs med pa'i lha rnams kyi gzugs yod kyang dga' ba de dang de lta bus gnas pa mi shes pa de bzhin du nyan thos dang / rang sangs rgyas rnams kyi thar pa yang btags</text></item>
<item><p>108a6</p><section>mdo sde</section><text>pa med do/ /gsol pa/ bcom ldan 'das nam mkha' yang mi rtag pa lags so/ /bka' stsal pa/ dper na ji lta bu ji ltar rgyal po gsal rgyal gyi khang bzangs ngang pa ltar dkar ba brtsigs pa de'i tshe nam mkha'</text></item>
<item><p>108a7</p><section>mdo sde</section><text>nyams pa de ni nam mkha' zhig pa zhes bgyi lags so/ /bka' stsal pa/ chos gzugs med pa ji ltar 'jig /gzugs med pa'i lha rnams kyang ji ltar 'jig lags/ bka' stsal pa/ gzugs med pa'i lha gang dag</text></item>
<item><p>108a8</p><section>mdo sde</section><text>yin pa de dag sems can zhes bgyi bar bgrang ngam ci/ bcom ldan 'das nam mkha' sems ma mchis pa sems dang bcas pa ji ltar 'gyur lags/ bka' stsal pa/ nam mkha' la rten pa'i khang pa 'am/ ri gang dang gang dag</text></item>
<item><p>108b1</p><section>mdo sde</section><text>yin pa zhig kyang nam mkha' mi 'jig pa ltar mya ngan las 'das pa'i dbyings kyi 'gro ba thams cad la khyab pa yang de dang 'dra'o/ /rten nam mkha' mi 'jig pa ltar byed pa po dang / tshor ba po yang de dang 'dra lags sam/</text></item>
<item><p>108b2</p><section>mdo sde</section><text>bka' stsal pa/ 'od srung mya ngan las 'das pa'i dus na/ sems can rnams kyi las dang / nyon mongs pa'i chos yod pa gang yin pa 'jig par 'gyur ro/ /bcom ldan 'das sems can thams cad dang / chos</text></item>
<item><p>108b3</p><section>mdo sde</section><text>thams cad ma mchis pa ji lta bu lags/ rnga bo che'i tshogs pa ji lta ba bzhin no/ /yang gsol pa/ ji ltar gdugs kyi 'od dang / nor bu'i 'od gnyis po de las 'jig rten na zhugs zhes bgyi ba de bzhin du mi rnams las</text></item>
<item><p>108b4</p><section>mdo sde</section><text>bdag gir bya ba zhes bgyi na bcom ldan 'das chos gcig po 'di gang gi rnam par smin pa lags/ bka' stsal pa/ 'od srung khyod kyis mi shes sam/ gsol pa/ bcom ldan 'das 'tshal lags so/ /bka'</text></item>
<item><p>108b5</p><section>mdo sde</section><text>stsal pa/ zla ba byung ba smros shig /bcom ldan 'das zla ba ni sems can rnams kyi rnam par smin pa las skyes pa'i chos ma lags so/ /bka' stsal pa/ gal te de lta na dpe brjod dgos te/ ci ste nor bu dang / zla ba</text></item>
<item><p>108b6</p><section>mdo sde</section><text>dang / nyi ma dang / me sems can gyis ma byas kyi/ tshogs pas byas pa yin na/ steng gi lha rnams kyis phyag bya ba'i nyi ma dang / zla ba de dag ci sems can ma yin nam/ bcom ldan 'das sangs rgyas bcom ldan 'das</text></item>
<item><p>108b7</p><section>mdo sde</section><text>kyang yongs su mya ngan las 'das kyi bar du sems can zhes bgyi bas de dag kyang sems can gyi grangs su bgrang ba lags so/ /bcom ldan 'das kyis bka' stsal pa/ de ni sems can ma yin no/ /</text></item>
<item><p>108b8</p><section>mdo sde</section><text>de ci'i slad du lags/ sems can grong ba'i bshes gnyen can phal pa ma yin pa yang sems can rnams dang mnyam par mi rtsi bas/ sangs rgyas ni rnam par smin pa las skyes pa'i chos kyi rgyu 'thun pa ste/</text></item>
<item><p>109a1</p><section>mdo sde</section><text>sangs rgyas ni yongs su mya ngan las 'das pa yin la/ sems can yang rnam par smin pa las skyes pa'i chos kyi rgyu 'thun pa yin no/ /'od srung gang gi tshe sems can thams cad zad par gyur pa de'i</text></item>
<item><p>109a2</p><section>mdo sde</section><text>tshe/ gal te me byung nas 'jig pa 'am/ 'byung bar 'gyur ba de smros shig /bcom ldan 'das ma 'tshal lags so/ /ngas sngar khyod kyi mi shes so zhes gsungs so/ /bcom ldan 'das skye ba dang / rga ba dang /</text></item>
<item><p>109a3</p><section>mdo sde</section><text>na ba dang / 'chi ba gang nas mchis/ gang du mchi lags/ bka' stsal pa/ rnga bo che'i sgra gang nas 'ongs/ gang du 'gro/ bcom ldan 'das tshogs pa las lags so/ /bka' stsal pa/ ji lta bu yin/ ji ltar</text></item>
<item><p>109a4</p><section>mdo sde</section><text>chos thams cad ma bgyis pa/ byed pa po ma mchis pa/ byed pa po dang bral ba ltar rnga bo che'i sgra yang de dang 'dra lags so/ /bka' stsal pa/ de ni ma yin te/ rnga bo che la ni byed pa po yod dam/ bcom ldan 'das ma</text></item>
<item><p>109a5</p><section>mdo sde</section><text>mchis lags so/ /bka' stsal pa/ de bzhin du mya ngan las 'das pa ther zug gi gzhi thob pa'i sems can de dag su zhig byed de byed pa po med do/ /sems can rnams rang gi bdag nyid kyis bdag byed de/ ji</text></item>
<item><p>109a6</p><section>mdo sde</section><text>lta zhe na/ sems can gyis gal te bsod nams byed na ni sangs rgyas yin la/ 'on te mi byed na ni sems can yin no/ /sems can thog ma sus bgyis lags/ bka' stsal pa/ 'du shes med 'du shes med min gyi</text></item>
<item><p>109a7</p><section>mdo sde</section><text>lha la sogs pa gzugs med pa'i lha rnams kyang sus byas/ gson por yang ji ltar gnas/ bcom ldan 'das las kyis ni gnas lags na de dag gi las dang de bzhin du khyim bdag tshong dpon dang tshul</text></item>
<item><p>109a8</p><section>mdo sde</section><text>yang 'tshal bar ni rngo mi thog lags so/ /shin tu gnas pa nyid du su zhig byed/ gsol pa/ las kyis bgyid do/ /las las ni chos du ma skye ste/ dge ba las kyang chos du ma skye'o/ /de la dge ba las skye</text></item>
<item><p>109b1</p><section>mdo sde</section><text>ba'i chos ni gang dag lags mi dge bas skye ba ni gang dag lags/ bka' stsal pa/ las las ni srid pa skye'o/ /dge ba'i las las ni thar pa skye'o/ /gsol pa/ bcom ldan 'das ma skyes pa'i gnas dge ba</text></item>
<item><p>109b2</p><section>mdo sde</section><text>la ji ltar skye bar 'gyur lags/ bka' stsal pa/ gzhan ma yin pa de bzhin nyid las so/ /gal te sangs rgyas dge ba las skye ba lags na/ mi skye ba'i gnas ji ltar 'thob lags/ bka' stsal pa/ legs par</text></item>
<item><p>109b3</p><section>mdo sde</section><text>skye ba'i las kyis so/ /de sus bslabs lags/ bka' stsal pa/ thog ma med pa'i dus kyi sangs rgyas rnams kyis bslabs so/ /thog ma ma mchis pa'i dus thams cad su zhig gis mngon par sprul cing bslabs</text></item>
<item><p>109b4</p><section>mdo sde</section><text>lags/ bka' stsal pa/ thog ma med pa'i ni nyan thos dang / rang sangs rgyas thams cad kyis shes pa 'am bsam par mi nus so/ /gal te 'jig rten du shA ri'i bu lta bur mang du thos par gyur pa'i mi 'ga' zhig</text></item>
<item><p>109b5</p><section>mdo sde</section><text>byung ste/ des 'di ltar sangs rgyas rnams kyi sangs rgyas 'byung ba'i dang po gang yin zhes dus ring po mtha' yas par rtag tu bsams kyang shes pa 'am bsam par mi nus kyi de'i bar skabs su mya ngan las 'da' bar</text></item>
<item><p>109b6</p><section>mdo sde</section><text>'gyur ba kho nar zad do/ /yang bcom ldan 'das kyis bka' stsal pa/ maud gal gyi bu chen po lta bu dag phyi ma'i mtha' yas par rtag tu rdzu 'phrul gyi stobs kyis song yang sangs rgyas rnams kyi sangs rgyas</text></item>
<item><p>109b7</p><section>mdo sde</section><text>'byung ba dang / zhing blta ba rtogs par mi nus te/ byang chub sems dpa' byams pa la sogs pa sa bcu thob pa rnams kyis kyang de bzhin no/ /nyan thos dang / rang sangs rgyas thams cad kyis kyang de bzhin no/ /</text></item>
<item><p>109b8</p><section>mdo sde</section><text>yang bka' stsal pa/ sangs rgyas 'byung ba ji lta ba de bzhin du sems can 'byung ba yang de kho na bzhin du shes par gyis shig /bcom ldan 'das de bzhin du byed pa po dang / tshor ba po yang ma mchis pa ma lags sam/</text></item>
<item><p>110a1</p><section>mdo sde</section><text>bka' stsal pa/ 'od srung byed pa po dang / tshor ba po ni rgyu yin no/ /gsol pa/ bcom ldan 'das 'jig rten 'di la bas pa mchis sam/ 'on te ma mchis/ bka' stsal pa/ 'jig rten la ni nam yang</text></item>
<item><p>110a2</p><section>mdo sde</section><text>ji ltar yang lan 'ga' yang zad pa med do/ /yang bka' stsal pa/ 'od srung khyod la dpe bstan par bya'o/ /bcom ldan 'das ji lta bu lags/ bka' stsal pa/ 'od srung dper na rgya mtsho zad mi shes pa la mi 'ga'</text></item>
<item><p>110a3</p><section>mdo sde</section><text>zhig gis skra'i rtse mos bcus na/ ba lang gi rmig rjes tsam du 'gyur ram mi 'gyur/ gsol pa/ bcom ldan 'das de 'gyur lags so/ /bcom ldan 'das kyis bka' stsal pa/ 'od srung 'das pa'i dus bskal pa</text></item>
<item><p>110a4</p><section>mdo sde</section><text>grangs med pa'i ches grangs med pa/ bskal pa yangs shing ches yangs pa zhig byung ba de'i tshe de'i dus na 'jig rten du yang dag par rdzogs pa'i sangs rgyas sgra can zhes bya ba zhig byung ste/ de nas bcom ldan 'das des</text></item>
<item><p>110a5</p><section>mdo sde</section><text>grong khyer chen po 'di nyid du chos bshad pa de'i tshe li tsa bi gzhon nu 'jig rten thams cad kyis mthong na dga' ba zhes bya ba 'di chos kyi rgyal po chos dang ldan pa 'khor lo sgyur ba'i rgyal por gyur to/ /de nas rgyal po de bzhin</text></item>
<item><p>110a6</p><section>mdo sde</section><text>gshegs pa de'i drung du song nas/ des 'byor pa chen po dang / klu'i bskor ba byas nas btsun mo dang lhan cig tu bcom ldan 'das la mchod de tshig 'di dag gsol to/ /bcom ldan 'das bdag nam zhig na</text></item>
<item><p>110a7</p><section>mdo sde</section><text>byang chub sems dpar 'gyur lags/ de'i tshe bcom ldan 'das kyis bka' stsal pa/ rgyal po chen po 'khor los sgyur ba'i rgyal por gyur pa gang yin pa de ni byang chub sems dpa' las gzhan du mi 'gyur ro/ /</text></item>
<item><p>110a8</p><section>mdo sde</section><text>de ci'i phyir zhe na/ dbang po dang tshangs pa la ni 'khor los sgyur ba'i rgyal po nyid yod pa ma yin pas de las gzhan du mi 'gyur ro/ /rgyal po chen po dge bsnyen du gyur pa gang dang gang yin pa de dang de dag ni dbang po dang</text></item>
<item><p>110b1</p><section>mdo sde</section><text>tshangs par 'gyur ro/ /dbang po nyid dang tshangs pa nyid kyi rgyal po mang po du ma byas nas de'i 'og tu chos kyi rgyal po chos dang ldan pa 'khor los sgyur bar 'gyur te/ khyod kyis dbang po nyid dang / tshangs pa nyid gang gA'i</text></item>
<item><p>110b2</p><section>mdo sde</section><text>klung gi bye ma dang mnyam par byas nas/ de'i 'og tu khyod kyis 'khor los sgyur ba 'di nyid thob pa yin no/ /de nas yang rgyal po des yang bcom ldan 'das la zhus pa/ bcom ldan 'das dbang po nyid dang /</text></item>
<item><p>110b3</p><section>mdo sde</section><text>tshangs pa nyid ji lta bu lags/ de'i tshe bcom ldan 'das des bka' stsal pa/ dbang po dang tshangs pa la sogs pa ji snyed yod pa khyod dang 'dra bar cod pan thogs pa de dag thams cad ni khyod kyi drung na jis kyang</text></item>
<item><p>110b4</p><section>mdo sde</section><text>mdzes pa ma yin te/ dper na sangs rgyas kyi sku'i mdun na nyan thos dang / rang sangs rgyas dang / byang chub sems dpa' thams cad lam mer ma yin/ thal ler ma yin/ lhag ger ma yin pa bzhin no/ /de bzhin</text></item>
<item><p>110b5</p><section>mdo sde</section><text>du rgyal po chen po khyod dang sangs rgyas kyi sku'i kha dog dang 'dra bar khong du chud par bya na/ 'od srung khyod 'khor los sgyur ba'i rgyal po'i dpe mi mjed kyi bdag po tshangs pa dang / brgya byin kau shi ka las blang bar</text></item>
<item><p>110b6</p><section>mdo sde</section><text>sems pa lta smos kyang ci dgos/ 'od srung de nas gling bzhi pa'i dbang phyug 'khor los sgyur ba'i rgyal po des yang bcom ldan 'das de la zhus pa/ bcom ldan 'das ci lags/ bdag 'jig rten du sangs rgyas</text></item>
<item><p>110b7</p><section>mdo sde</section><text>su 'gyur lags sam/ de'i tshe sangs rgyas bcom ldan 'das des bka' stsal pa/ rigs kyi bu khyod dus ring mo'i yang shin du dus ring mo zhig na sangs rgyas thob par 'gyur ro/ /de ci'i phyir zhe na/ rgyal po chen po</text></item>
<item><p>110b8</p><section>mdo sde</section><text>gal te khyod rang gi bsod nams spangs shing gcig tu bor nas brtsams te/ phal ba'i 'du shes su byas nas de'i tshe skra'i rtse mos rgya mtsho chen po 'di bcus te/ ba lang gi rmig rjes tsam du byed na de'i tshe 'jig rten du</text></item>
<item><p>111a1</p><section>mdo sde</section><text>yang dag par rdzogs pa'i sangs rgyas mar me mdzad ces bya ba 'byung bar 'gyur te/ der rgyal po sa'i dbang phyug ces bya ba zhig 'byung bar 'gyur ro/ /de'i tshe bcom ldan 'das mar me mdzad</text></item>
<item><p>111a2</p><section>mdo sde</section><text>des rgyal po chen po khyod ma 'ongs pa'i dus na shAkya'i skyes mchog gau ta mA zhes bya bar 'gyur ro zhes bya bar lung ston par 'gyur ro/ /de'i tshe 'jig rten du sreg pa'i bskal pa 'byung bar 'gyur ro/ /khyod kyis deng nas</text></item>
<item><p>111a3</p><section>mdo sde</section><text>bzung ste/ rgya mtsho chen po ba lang gi rmig rjes tsam du byed na/ de'i tshe lo brgya phrag mang po dang / bar gyi bskal pa mang po dang / bskal pa stong phrag mang po 'das nas/ sreg pa'i bskal pa mang po dang / sangs rgyas rnams</text></item>
<item><p>111a4</p><section>mdo sde</section><text>'byung bar 'gyur te/ sangs rgyas de dag la mnyes par byed/ mchod par byed pas rgya mtsho chen po ba lang gi rmig rjes tsam du byed par 'gyur ro/ /'od srung 'khor los sgyur ba'i rgyal po des rtag tu skra'i rtse mos rgya mtsho</text></item>
<item><p>111a5</p><section>mdo sde</section><text>chen po de/ ji ltar zad par byed ce na/ de ltar la lar brgya byin dang / tshangs pa dang / 'khor los sgyur ba'i rgyal po nyid kyi shin du bde ba yang dang yang du 'dod na rgya mtsho chen po de rim pa 'dis zad par byed do/ /</text></item>
<item><p>111a6</p><section>mdo sde</section><text>de nas sreg pa'i bskal pa de dag kyang tshar phyin/ sangs rgyas bcom ldan 'das de dag kyang yongs su mya ngan las 'das pa'i 'og tu de'i tshe brgya lam na res 'ga' zhig sangs rgyas mkhan po mar me mdzad ces bya</text></item>
<item><p>111a7</p><section>mdo sde</section><text>ba 'byung bar 'gyur te/ de na bcom ldan 'das mar me mdzad des rgyal po sa'i dbang phyug de la rgyal po chen po khyod sangs rgyas su 'gyur ro zhes lung ston to/ /de'i tshe rgyal po chen po khyod rgyal po de'i bu gzhon nu thu bor gyur nas</text></item>
<item><p>111a8</p><section>mdo sde</section><text>de dang lhan cig sangs rgyas su lung bstan pa thob par 'gyur ro/ /de nas de bzhin gshegs pa des ched du brjod par 'gyur te/ rgyal po chen po khyod kyi bus rgya mtsho chen po de ltar zad par byas nas da ltar khyod kyi bur gyur</text></item>
<item><p>111b1</p><section>mdo sde</section><text>pas/ khyod kyi bu ni rgyal po phal pa'i rang bzhin ma yin/ mi mjed kyi bdag po tshangs pa 'am/ lha'i rgyal po brgya byin nam/ chos kyi rgyal po chos dang ldan pa 'khor los sgyur ba zhig yin no/ /khyod kyi bu ni brtson</text></item>
<item><p>111b2</p><section>mdo sde</section><text>'grus chen por 'gyur te/ sa'i dbang phyug de ltar byang chub ni rnyed dka'o zhes dpe ched du brjod pa 'di blangs pa yin no/ /sa'i dbang phyug khyod kyi bu 'di bud med stong phrag drug cu nor bu dang / rna cha gdub 'khor gyi phreng ba can</text></item>
<item><p>111b3</p><section>mdo sde</section><text>dang / lha'i bu mo sgeg mo lta bu'i bud med dag mchil ma'i thal ba bzhin bor nas/ e ma'o 'dod pa rnams ni mi rtag go zhes grags pas lha'i bu mo sgeg mo lta bu'i bud med de dag ni mchil ma'i thal ba bzhin du rtogs</text></item>
<item><p>111b4</p><section>mdo sde</section><text>so/ /e ma'o 'dod pa rnams ni ther zug ma yin pa/ mi brtan pa/ mi rtag go zhes grags pas bdag ni khyim nas khyim med par rab tu byung ba sla'o zhes de ltar rab tu 'byung bar 'gyur ro/ /de ltar de bzhin gshegs pa</text></item>
<item><p>111b5</p><section>mdo sde</section><text>des gzhon nu de la gang gi tshe 'jig rten gyi khams mi mjed 'dir mgon po shAkya thub pa zhes bya ba 'byung ba de'i tshe/ rgyal po chen po khyod li tsa bi gzhon nu 'jig rten thams cad kyis mthong na dga' ba zhes bya bar 'gyur te/</text></item>
<item><p>111b6</p><section>mdo sde</section><text>de nas 'jig rten gyi khams der mgon po yongs su mya ngan las 'das pa'i 'og tu bstan pa nub pa'i dus kyi tshe/ lo brgyad bcu lon pa na dge slong blo 'chang shes bya bar gyur nas rang gi srog la yang mi lta bar byas te mdo 'di</text></item>
<item><p>111b7</p><section>mdo sde</section><text>'byin par 'gyur ro/ /de nas lo brgya lon pa'i 'og tu shi nas 'jig rten gyi khams bde ba can du skye bar 'gyur ro/ /de'i tshe khyod kyis rdzu 'phrul chen po mang du 'byin par 'gyur zhing sa brgyad pa la gnas te/ lus gcig</text></item>
<item><p>111b8</p><section>mdo sde</section><text>ni bde ba can na 'dug /lus gcig ni sprul te dga' ldan du bzhag nas/ mgon po mi pham pa la mdo 'di 'dri bar 'gyur ro zhes lung bstan to/ /de nas rgyal po sa'i dbang phyug de rang gi bu lung bstan pa thos nas/ bdag</text></item>
<item><p>112a1</p><section>mdo sde</section><text>gi bu sangs rgyas su lung bstan to zhes dbang po thams cad tshim par gyur to/ /de nas gzhon nu de lhag par yang dam bcas pa la brtan par byed do/ /'od srung gis gsol pa/ bcom ldan 'das de nas rgya</text></item>
<item><p>112a2</p><section>mdo sde</section><text>mtsho chen po yang thigs pa thigs pa nas phri bas ma mchis lags so/ /bka' stsal pa/ ji lta bu yin/ bcom ldan 'das dper na tshong pa lam gyis 'tsho ba 'ga' zhig gis kAR+Sha pa Na dag bgrangs te/ bum par</text></item>
<item><p>112a3</p><section>mdo sde</section><text>sbas pa lam de nas de'i bu ngus nas 'gron bu dag stsal to/ /de nas de 'gron bu 'di nyung ngo zhes 'tshal bar 'gyur zhing de nas de dag thams cad bas par gyur pa de bzhin du byang chub sems dpa' sems dpa' chen</text></item>
<item><p>112a4</p><section>mdo sde</section><text>pos rgya mtsho chen po las chu'i thigs pa gcig phri ba yang yang dag par 'tshal la/ de bzhin du chab kyi lhag ma yang dag par 'tshal lags na bcom ldan 'das sangs rgyas bcom ldan 'das rnams sems</text></item>
<item><p>112a5</p><section>mdo sde</section><text>can gyi phung po zad par mkhyen par mi 'gyur ba lta smos kyang ci 'tshal/ bcom ldan 'das sems can gyi phung po de ni thigs pa ma mchis te/ de yang nyan thos dang / rang sangs rgyas thams cad kyis ma 'tshal gyi/</text></item>
<item><p>112a6</p><section>mdo sde</section><text>'di ltar sangs rgyas bcom ldan 'das rnams kyis ni mkhyen lags so/ /bcom ldan 'das kyis bka' stsal pa/ 'od srung legs so/ /legs so/ /de de bzhin te/ sems can gyi phung po la zad pa med do/ /</text></item>
<item><p>112a7</p><section>mdo sde</section><text>gsol pa/ bcom ldan 'das sems can gang dag yongs su mya ngan las 'das pa de dag la bas pa mchis sam/ 'on te ma mchis/ bka' stsal pa/ sems can la zad pa med do/ /bcom ldan 'das sems can</text></item>
<item><p>112a8</p><section>mdo sde</section><text>bas pa ma mchis pa ji lta bu lags/ bka' stsal pa/ gal te zad pa yod na des na 'grib pa nyid yin la/ 'phel ba nyid yin na/ mdo 'di'i dgos pa chen por 'gyur bas sngar mdo 'dir tshigs su bcad pa sum</text></item>
<item><p>112b1</p><section>mdo sde</section><text>stong gsungs pa bsdus nas yang dag par btags pa las de dag thams cad rgyas par rig par bya'o/ /gal te tshigs su bcad pa sum stong yang dag par btags pa de las med na/ dge slong yangs pa la dad pa'i yid</text></item>
<item><p>112b2</p><section>mdo sde</section><text>can gyis zhus pa gang yin pa de kho na las legs par shes par gyis shig /sangs rgyas bcom ldan 'das gang dang gang dag yongs su mya ngan las 'das pa de dag thams cad ni rtag pa brtan pa zhi ba ther zug pa yin</text></item>
<item><p>112b3</p><section>mdo sde</section><text>no/ /rgyu gang gis na sangs rgyas bcom ldan 'das yongs su mya ngan las 'das pa gang dag lags pa de dag bas par mi 'gyur lags/ bcom ldan 'das kyis bka' stsal pa/ ji ltar khyams sam/ khang bzangs</text></item>
<item><p>112b4</p><section>mdo sde</section><text>dus dus su 'jig cing zhig na nam mkha' 'gyur ba de bzhin du yongs su mya ngan las 'das pa'i mgon po gang dang gang dag yin pa de dang de dag thams cad kyi thams cad du thar pa kho nar 'gyur ro/ /dper na Shi d+hu zhes bya</text></item>
<item><p>112b5</p><section>mdo sde</section><text>ba'i skad kyi byings kyi don ni ta zhes bya ba'i rkyen gyis de grub pa zhes bya ba'i rang bzhin du 'gyur ro/ /ji ltar na 'jig rten pa'i bstan bcos rnams la nA mA khya da u pa sa ga srid tang d+hi ta zhes bya ba la sogs pas bsdus pa'i</text></item>
<item><p>112b6</p><section>mdo sde</section><text>grub pa'i tshig de la grub pa zhes bya'o/ /grub pa'i tshig de grub pa gang yin pa de yang mi mngon pa med do/ /de bzhin du sems can gyis steng dang / 'og tu nyon mongs pa zhes bya ba zhi bar byas nas thar pa thob na yang skye</text></item>
<item><p>112b7</p><section>mdo sde</section><text>ba dang / rga ba dang / 'chi ba'i srid pa 'byung bar mi 'gyur ro/ /brda sprod pa ci dgar klog pa dag sid d+ha zhes bya ba gang yin pa de'i tshig de yang bi d+hu zhes bya bar byed de yang rang gis tshig bsdus nas rang gi tshig gi ngo bor</text></item>
<item><p>112b8</p><section>mdo sde</section><text>byed do/ /de ci'i phyir zhe na/ rgyud de'i phul du phyin pa'i phyir dang / slob ma rnams phul du phyin par bya ba'i phyir de 'di ltar sngon gyi yi ge dang / cho ga ci dag gam ma dag mi shes par gcad pa dang / dbye ba bslabs nas yang /</text></item>
<item><p>113a1</p><section>mdo sde</section><text>gcad pa dbye ba zhes bya bar byed do/ /de bzhin du de bzhin gshegs pa dgra bcom pa yang dag par rdzogs pa'i sangs rgyas kyang 'di ltar thog ma rdzogs pa'i byang chub kyi sangs rgyas su dbang bskur ba</text></item>
<item><p>113a2</p><section>mdo sde</section><text>de nas bzung ste/ rgyun mi 'chad par 'khor ba na sems can ji tsam pa de srid du la lar 'byung ba/ la lar yongs su mya ngan las 'das pa ston kyang de nyams par mi 'gyur ro/ /de ci'i phyir zhe na/ dgra bcom pa nyid</text></item>
<item><p>113a3</p><section>mdo sde</section><text>kyi rgyus yang skye ba dang / rga ba dang / 'chi ba'i srid pa 'byung bar mi 'gyur ro/ /'od srung khyod kyis ji ltar steng dang 'og tu grub pa ma grub pa'i tshig tu mi 'gyur ba de bzhin du sangs rgyas bcom ldan 'das rnams</text></item>
<item><p>113a4</p><section>mdo sde</section><text>shes par gyis shig /'od srung sangs rgyas bcom ldan 'das rnams ni sku gcig gis sangs rgyas gsum du 'gyur te/ shAkya mgon po'i sku gcig gis de dag thams cad sangs rgyas nyid du byed pa dang /</text></item>
<item><p>113a5</p><section>mdo sde</section><text>mi pham pa mi pham pa zhes bya ba mgon po byams par 'gyur ba gang yin pa dang / nga nyid ther zug pa yin te/ 'das pa'i sangs rgyas dag kyang nga nyid nga yin no zhes bya ba gang yin pa de dang de dag gsungs te/ gang</text></item>
<item><p>113a6</p><section>mdo sde</section><text>yang bskal pa 'di'i sangs rgyas stong po ji snyed pa de dag thams cad kyang sangs rgyas shAkya thub pa'o zhes bya ba de ltar shes par gyis shig /sangs rgyas zhes bya ba'i skad kyi dbyings ni mkhas shing rtogs pa'i skad kyi</text></item>
<item><p>113a7</p><section>mdo sde</section><text>dbyings yin te/ sangs rgyas kyi skad kyi dbyings dang / mya ngan las 'das pa'i skad kyi dbyings ni de lta bu yin par gsungs so/ /ji ltar mkhas shing rtogs pa'i skad kyi dbyings nyams pa med pa de bzhin du sangs rgyas</text></item>
<item><p>113a8</p><section>mdo sde</section><text>nga yang rtogs pa'i mya ngan las 'das par 'gyur ro/ /'od srung mdo sde 'di lta bu 'di dag ma 'ongs pa'i dus na thos na rang bzor byas pa'o zhes smra bar 'gyur ro/ /de ci'i phyir zhe na/ sangs rgyas kyi gsung la skad kyi</text></item>
<item><p>113b1</p><section>mdo sde</section><text>dbyings mi snang bas grub pa'i skad kyi dbyings kyi mdo ni 'ga' zhig gis byas so/ /sangs rgyas kyi gsung la ni de bzhin gshegs pa rtag pa mi snang na kha cig gis yang rang bzor byas so/ /sangs rgyas kyi gsung</text></item>
<item><p>113b2</p><section>mdo sde</section><text>la ni bdag mi snang na kha cig gis yang rang bzor byas so/ /yang gsung rab yan lag dgu la gang du yang mtshungs pa med pa zhes bya ba'i mdo mi snang na 'ga' zhig gis rang bzor byas so/ /mtshungs pa med</text></item>
<item><p>113b3</p><section>mdo sde</section><text>pa'i mdo 'di ni 'ga' zhig rang bzor byas par zad do zhes zer ro/ /dper na 'di ltar rgyal po gtong ba dang ldan par gyur pa de'i tshe rgyal po de'i nor bsags pa'i bum pa mang po sa rum nas 'byung bar 'gyur ro/ /de</text></item>
<item><p>113b4</p><section>mdo sde</section><text>ci'i phyir zhe na/ ji lta ji ltar rin po che gang dang gang dag shi ba dang / bkren pa dang / phongs pa dang / slong mo pa la sogs pa la bgo bsha' byed pa de lta de ltar de la 'jig rten du rin po che ya mtshan can de dang de dag 'byung</text></item>
<item><p>113b5</p><section>mdo sde</section><text>bar 'gyur ro/ /de bzhin du byang chub sems dpa' thabs chen po la mkhas pa chos zab mo rin po che gang dang gang dag yin pa sems can rnams la chos bstan pa ston cing des chog shes pa dang / yo byad bsnyungs pa thog</text></item>
<item><p>113b6</p><section>mdo sde</section><text>mar byas nas/ de ltar chos ston pa la zhugs pa na dam pa ma yin pa'i rdzas spong ba'i mdo sde gang yin pa de dag 'thob par 'gyur ba 'di lta ste/ stong pa nyid dang / mtshan ma med pa dang / smon pa med pa dang ldan pa'i sgo de lta bu</text></item>
<item><p>113b7</p><section>mdo sde</section><text>dag 'thob par 'gyur ro/ /de bzhin gshegs pa rtag pa nyid dang / de bzhin gshegs pa'i snying po yod pa nyid kyi mdo sde snying po can gyi le'u 'di lta bu 'di dag kyang 'thob par 'gyur ro/ /gsol pa/ bcom ldan</text></item>
<item><p>113b8</p><section>mdo sde</section><text>'das byang chub sems dpa' chos la gus par bgyid pa de ji lta bu lags/ bka' stsal pa/ gang gi tshe rung ba ma yin pa la rung ba'i 'du shes kyis spyod na'o/ /gsol pa/ ji lta bu lags bka' stsal pa/ dper na/</text></item>
<item><p>114a1</p><section>mdo sde</section><text>ko sa la'i rgyal po gsal rgyal 'di'i drung du gang gi tshe rgyal po 'ga' zhig gi pho nya rigs dma' ba las skyes pa gdol ba bkren pa zhig 'ongs par gyur na/ de la rnga bo che dang / rol mo'i sgra mang po dang / glang</text></item>
<item><p>114a2</p><section>mdo sde</section><text>po che'i steng nas skad chen po sgrogs shing stan chen po bting nas rgyal po las dri dang / phreng ba dang / byug pa dang / me tog dang / phye ma dang / gos dang / rgyan mang du 'thob par 'gyur zhing rgyal po rang yang gos bzang po</text></item>
<item><p>114a3</p><section>mdo sde</section><text>bgos nas stan mthon po las babs te/ glang po che dang / rta dang / shing rta dag yod bzhin du de'i mdun nas bsu ba'i phyir rkang gis 'gro zhing stan dang gding ba yod bzhin du de'i mdun na sa la 'dug par byed do/ /de ci'i</text></item>
<item><p>114a4</p><section>mdo sde</section><text>phyir zhe na/ 'di ltar 'jig rten de dag gis gos dang rgyan du bcas pa byas par 'gyur mod kyi 'on kyang de rgyal po'i pho nya yin no zhes bkur sti byed do/ /de bzhin du chos smra ba'i mdun du gtam gyi dus na dge slong ngam/</text></item>
<item><p>114a5</p><section>mdo sde</section><text>khyim pas ji ltar nga'i spyan snga na stan dma' ba la 'dug nas lha'i phye ma dang / dri dang / phreng ba dang / byug pa dang / bdug pa dang / me tog dang / rgyan rnams kyis byed pa bzhin du bya'o/ /gang zhig de ltar spyod pa de la ya</text></item>
<item><p>114a6</p><section>mdo sde</section><text>mtshan de dang de dag de'i drung du 'byung bar 'gyur zhing de la rtag tu ngo mtshar du bya ba gnod sbyin dang / srin po'i rgyal po rnams kyang rim gro byed par 'gyur ro/ /dper na byang gi sgra mi snyan gyi mi rnams kyi zas 'phel bar</text></item>
<item><p>114a7</p><section>mdo sde</section><text>'gyur gyi 'grib par mi 'gyur ro/ /de ci'i phyir zhe na/ 'di ltar de dag ji srid 'tsho'i bar du zas dang skom gyi 'du shes med cing mkhren pa dang / phrag dog dang / ser sna mi 'byung ba'i phyir bar ma dor 'grib par mi</text></item>
<item><p>114a8</p><section>mdo sde</section><text>'gyur ro/ /de bzhin du 'dzam bu'i gling 'di na dge slong dang / dge slong ma dang / dge bsnyen dang / dge bsnyen ma mdo sde 'di lta bu 'di dag 'dri ba dang / klog pa dang / 'chang ba dang / kun chub par byed pa dang / gzhan</text></item>
<item><p>114b1</p><section>mdo sde</section><text>dag la yang ston par byed cing bar ma dor sgyid lug par mi 'gyur/ som nyi za bar mi 'gyur/ the tshom za bar mi 'gyur/ skur pa 'debs par mi 'gyur ba gang yin pa de dag gis rtag tu sangs rgyas kyi byin gyis brlabs</text></item>
<item><p>114b2</p><section>mdo sde</section><text>kyis ngo mtshar du bya ba bza' ba dang / btung ba mang po rnyed par 'gyur te/ byang chub la thug pa'i bar du mi zad mi 'bri/ mi 'gong zhing bar ma dor yongs su gtugs par mi 'gyur ro/ /gzhan yang dper na/ dge slong</text></item>
<item><p>114b3</p><section>mdo sde</section><text>bar ma dor g.yel ba mi byed pa gang yin pa de la lus tha ma 'dzin pa'i lha rnams rang gi lus kho nas ji srid 'tsho'i bar du rim gro byed do/ /de bzhin du gang dag mdo sde 'di lta bu dag la tha na yungs 'bru tsam yang</text></item>
<item><p>114b4</p><section>mdo sde</section><text>skur pa gdab pa'i 'du shes skye bar mi 'gyur ba de dag ni de bzhin gshegs pa'i snying po'o/ /de bzhin gshegs pa rtag pa nyid thob par 'gyur ro/ /de dag 'chad pa dang / bsten pa dang / bkur sti dang / rim gro byed</text></item>
<item><p>114b5</p><section>mdo sde</section><text>pa yang de bzhin gshegs pa rnams las mngon du 'gyur ro/ /dper na 'khor los sgyur ba'i rgyal po gang dang gang du 'gro ba de dang der rin po che sna bdun dag 'dong bar 'gyur ro/ /de bzhin du gang du phan pa ston par</text></item>
<item><p>114b6</p><section>mdo sde</section><text>'byung ba de dang der mdo sde 'di lta bu 'di dag 'byung bar 'gyur ro/ /dper na gang dang gang du 'khor los sgyur ba'i rgyal po 'dug pa de dang der rin po che sna bdun dag 'dug gi phyogs gzhan du gom pa gcig kyang</text></item>
<item><p>114b7</p><section>mdo sde</section><text>mi 'dug go/ /der ni rin po che ngan pa gzhan dag 'dug go/ /de bzhin du gang du phan pa ston pa mngon sum du gyur pa 'byung ba de'i tshe lho phyogs kyi lam nas mdo sde 'di lta bu 'di dag 'ong bar 'gyur zhing 'ongs nas</text></item>
<item><p>114b8</p><section>mdo sde</section><text>kyang de dag gi drung du 'gro bar 'gyur gyi/ phyogs gzhan du ni gnas par mi 'gyur ro/ /'phags pa rnga bo che chen po'i le'u/</text></item>
<item><p>115a1</p><section>mdo sde</section><text>bam po gsum pa/ der ni stong pa nyid kyi le'u dang ldan pa'i drang ba'i mdo sde gzhan dag 'byung zhing gal te de na ston pa yod na de nyid du gnas par 'gyur ro/ /yang 'khor los sgyur ba'i rgyal po phyogs</text></item>
<item><p>115a2</p><section>mdo sde</section><text>gzhan du song na de na sems can gang dag rgyal po'i zham ring byed pa de dag 'di snyam du bdag kyang rgyal po gang du bzhud pa der 'dong ngo snyam du sems par 'gyur ro/ /de bzhin du gang du phan pa ston pa 'byung ba der mdo sde</text></item>
<item><p>115a3</p><section>mdo sde</section><text>'di lta bu 'di dag 'byung bar 'gyur ro/ /dper na gang gi tshe 'khor los sgyur ba'i rgyal po 'byung bar 'gyur ba de'i tshe rin po che sna bdun dag 'byung bar 'gyur ro/ /de bzhin du phan pa ston pa gang du 'byung bar 'gyur ba</text></item>
<item><p>115a4</p><section>mdo sde</section><text>de'i tshe de dag gi lag tu mdo sde 'di lta bu 'di dag 'ong bar 'gyur ro/ /gzhan yang gang gi tshe 'khor los sgyur ba'i rgyal pos rin po che sna bdun las sna gcig ma mthong nas des btsal nas rin po che sna bdun po gang</text></item>
<item><p>115a5</p><section>mdo sde</section><text>na yod pa de nyid du phyin par 'gyur ro/ /de bzhin du mdo sde 'di lta bu 'di mnyan na gang na phan pa ston pa yod pa de dang de kho nar btsal na rnyed par 'gyur ro/ /dper na gang na 'khor los sgyur ba'i rgyal po med pa de na</text></item>
<item><p>115a6</p><section>mdo sde</section><text>khams kyi rgyal po dang / stobs kyi 'khor los sgyur ba dang / rgyal phran gyi tshogs rnams 'byung ngo / /de bzhin du gang na mdo sde 'di lta bu 'di dag 'chad par mi 'gyur ba der phan pa ston pa dag 'di lta ste/</text></item>
<item><p>115a7</p><section>mdo sde</section><text>stong pa nyid kyi le'u dang ldan pa phal pa gzhan ston cing 'chad par 'gyur ro/ /de'i tshe de dag gis mdo sde de lta bu mang po dag mthong thos nas sems can de dag slob cing de dag gis lobs nas gang gi tshe de bzhin</text></item>
<item><p>115a8</p><section>mdo sde</section><text>gshegs pa'i snying po de bzhin gshegs pa rtag pa'i bdag nyid dang ldan pa'i mdo sde 'di lta bu 'di dag thos na de dag yid gnyis dang / the tsom 'thob cing blo phyin ci log tu 'gyur ro/ /the tsom dang blo phyin ci log tu gyur</text></item>
<item><p>115b1</p><section>mdo sde</section><text>nas ci nas kyang phan pa ston pa la 'phya yang rung mi 'phya yang rung / dga' bar byed kyang rung / mgu bar byed kyang rung / brnyas par byed kyang rung / rnyog par byed kyang rung / 'di skad ces ci 'di rang bzor byas pa zhig gam/ 'on te</text></item>
<item><p>115b2</p><section>mdo sde</section><text>'di bstan pa nyams par bdud kyis bsams nas byas pa zhig ces smra zhing bsams nas de dag gi drung nas log ste/ rang rang gi yul du dong nas phan tshun tshul khrims nyams par byed/ lta ba nyams par byed par 'gyur</text></item>
<item><p>115b3</p><section>mdo sde</section><text>gyi/ de dag gis mdo sde 'di lta bu 'di dag thob par ni mi 'gyur ro/ /de ci'i phyir zhe na/ gang na phan pa ston pa der mdo sde 'di lta bu 'di dag 'byung bar 'gyur ro/ /de'i tshe 'jig rten 'dir sems can mang po mang po</text></item>
<item><p>115b4</p><section>mdo sde</section><text>dag gis mthong zhing thos nas theg pa chen po la skur pa 'debs par 'gyur gyis zhum par mi bya'o/ /de ci'i phyir zhe na/ dus 'di ni snyigs ma lnga'i dus yin/ dus 'di ni bstan pa nyams par 'gyur ba yin pas sems</text></item>
<item><p>115b5</p><section>mdo sde</section><text>can mang po dag theg pa chen po la shin du skur pa 'debs par 'gyur ro/ /dper na khyim bdun gyi grong la 'gron bu gcig yod pa de bzhin du gang na mdo sde 'di lta bu 'di dag rab tu spyod pa de na yang skye bo bdun las gcig ni</text></item>
<item><p>115b6</p><section>mdo sde</section><text>gdon mi za bar dam pa'i chos spong bar 'gyur ro/ /'di lta ste/ tshul khrims mtshungs pa de dag gis tshul khrims dag pa mthong nas yi rangs par gyur cing phan tshun gcig la gcig tshul khrims nyams par byed pas dga'</text></item>
<item><p>115b7</p><section>mdo sde</section><text>bar 'gyur ro/ /de la tshul khrims mtshungs pa zhes bya ba ji lta bu zhe na/ gang zhig mdo sde 'di lta bu 'di thos shing mdo sde de dag gi chos ston pa la sogs pa mthong na 'di ltar yid la gcags nas ni phyir phyogs par byed cing</text></item>
<item><p>115b8</p><section>mdo sde</section><text>gtam 'di lta bu dag smra ste/ de la sems can gyi khams ni gang de la de bzhin gshegs pa'i bdag gi ngo bo nyid rtag pa 'am/ rang bzhin rtag pa nyid ni gang yangs pa'i mdo bstan pa 'di'i gtam ni ci yin zhes kha gzhan du</text></item>
<item><p>116a1</p><section>mdo sde</section><text>bltas te/ sems par byed cing de dag 'di dag ni bdag gi phyogs byed par 'gyur ro zhes de dag phan tshun du byams par byed cing de ltar rim gyis rang bzhin la 'jog par byed/ de dag gi rang bzhin dang rang bzhin gcig</text></item>
<item><p>116a2</p><section>mdo sde</section><text>par byed do/ /dper na bram ze'i khyim 'am khyim bdag gi khyim na khye'u 'ga' zhig spyod pa ma yin pa la zhugs par gyur pa na de pha dang mas bzlog ste/ de de las bzlog pa na spyod pa ma yin pa de las ldog tu ma btub nas ji</text></item>
<item><p>116a3</p><section>mdo sde</section><text>tsam na de rang gi khyim nas byung ste/ byung nas khye'u gzhan zhig dang lhan cig 'dris par byed do/ /de nas khye'u des khye'u de yang khrid nas mda' 'am/ bus pa'i rtsed mo 'am/ rtsed mo gang yang rung ba dag gis rtse bar byed de de</text></item>
<item><p>116a4</p><section>mdo sde</section><text>ji ltar dga' ba de bzhin du yang byed do/ /de nas dus gzhan zhig na de yang yid dga' bar gyur nas rang gi khyim nas 'byung zhing byung nas sems shing bdag cag la 'di dang 'di skad ces zer bsam la bdag cag yul gzhan</text></item>
<item><p>116a5</p><section>mdo sde</section><text>du 'dong ngo zhes zer ba lta bu dag ni tshul khrims mtshungs pa zhes bya ba yin te/ de lta bu de dag ni mdo sde 'di lta bu 'di dag la dga' bar mi 'gyur ro/ /mdo sde 'di lta bu 'di dag klog pa dang / gzhan la yang ston pa dang /</text></item>
<item><p>116a6</p><section>mdo sde</section><text>gzhan dag sbyong bar byed pa de lta bu gnas pa dang / de ltar sbyong bar byed pa de dag la phyogs par mi 'gyur ro/ /de ci'i phyir zhe na/ de 'dra ba'i dus la ni sems can rnams chos kyis phongs par 'gyur bas bcom pa'i</text></item>
<item><p>116a7</p><section>mdo sde</section><text>yid kyis lhod par 'gyur ba'i phyir ro/ /de nas de'i tshe gang dang gang du bskal pa 'dra ba'i spyod pa de dang der dong nas skur pa 'debs par 'gyur ro/ /bcom ldan 'das kye ma'o dus ngan pa'i dus 'byung bar 'gyur lags</text></item>
<item><p>116a8</p><section>mdo sde</section><text>so/ /bka' stsal pa/ 'od srung de 'dra ba'i dus byung ba na phan par ston pa rnams kyis ci 'dra ba dang / ji lta bu'i rang bzhin du bya zhe na/ dper na grong rdal lam/ grong khyer ram/ tshong 'dus kyi lam po che la rten pa'i zhing glang po</text></item>
<item><p>116b1</p><section>mdo sde</section><text>che dang / rta dang / mis bza' bar 'os pa'i mon sran sde'u dang / mon sran gre'u dang / bu ram shing gi zhing lo tog phun sum tshogs pa zhig yod par gyur la/ de yang gzan khar bab pas de'i dbus su lam po che byung la/ de nas der</text></item>
<item><p>116b2</p><section>mdo sde</section><text>khyim mi zhing bdag gis srungs ma zhig bzhag pa dang / de nas des nyi ma gcig bsrungs nas bag tsha ste g.yel bar gyur to/ /de nas de bzhin du gnyis pa dang / gsum pa dang / bcu pa dang / nyi shu pa dang / brgya pa yang de</text></item>
<item><p>116b3</p><section>mdo sde</section><text>bzhin no/ /de la mi tha ma shos kyis bsams pa/ gal te bdag gis 'di dag thams cad phyir bzlog na de nyid kyis bdag gis zhing bsrungs par mi 'gyur ba dang / lo tog kyang 'grub par mi 'gyur bas bdag gis thabs</text></item>
<item><p>116b4</p><section>mdo sde</section><text>legs pa gang gis bdag zhing srungs su 'gyur ba/ zhing gi lo tog chud gzon par zhugs pa rnams la thabs legs pa zhig bsam par bya'o snyam zhing de nas des de ltar bsams nas/ des gang na mon sran tsam 'am/</text></item>
<item><p>116b5</p><section>mdo sde</section><text>mon sran sde'u 'am/ mon sran gre'u 'am/ rgya sran yod pa de las de thog mar 'dron pa rnams la gus pas bsu nas phu nu bo bdag gi 'di snoms shig ces smra zhing sbyin pa byed na de ltar byin zhing de ltar smras pas zhing de</text></item>
<item><p>116b6</p><section>mdo sde</section><text>thams cad 'grub par 'gyur ro/ /'od srung khyod kyis kyang de bzhin du nga 'das pa'i 'og tu thabs de lta bu byos la mdo 'di phyung shig /'od srung gis gsol pa/ bcom ldan 'das bdag gis rnam grangs 'dis skyes</text></item>
<item><p>116b7</p><section>mdo sde</section><text>bu tha shal rnams yang dag par gzung rngo mi thog lags so/ /de ci'i slad du zhe na/ bcom ldan 'das bskal pa brgya stong du ri'i rgyal po ri rab khur du thogs pa ni mi mdo lags kyi/ skyes bu tha shal tshul khrims</text></item>
<item><p>116b8</p><section>mdo sde</section><text>'chal pa dam pa'i chos la skur pa 'debs pa/ dam pa'i chos la smod pa'i sems can dag gi tshig rtsub mo nyan pa ni ma lags so/ /bcom ldan 'das gzhan gyi sug par mchis te/ dbang du bgyis pa ni mi mdo</text></item>
<item><p>117a1</p><section>mdo sde</section><text>lags kyi/ skyes bu tha shal tshul khrims 'chal pa dam pa'i chos las kha phyir phyogs pa/ dam pa'i chos las ring du gyur pa/ dam pa'i chos mnyan pa ma bzung bas nyams pa'i rgyud can gyi sems</text></item>
<item><p>117a2</p><section>mdo sde</section><text>can de dag gi tshig rtsub po dang / rang bzhin ngan pa'i ngag dang / tshig mnyan pa ni ma lags so/ /bcom ldan 'das sa chen po 'di rgya mtsho dang / ri dang bcas par bskal pa bye ba sa ya phrag brgya stong mang por spyi bor thogs</text></item>
<item><p>117a3</p><section>mdo sde</section><text>pa ni mi mdo lags kyi/ skyes bu tha shal tshul khrims 'chal pa bstan pa rab tu rnam par 'jig par bgyid pa bdag la stod cing gzhan la smod pa'i sems can de dag gi tshig rtsub po nyan pa ni ma lags so/ /bcom ldan 'das</text></item>
<item><p>117a4</p><section>mdo sde</section><text>'on pa nyid dang / lkug pa nyid dang / dmus long nyid ni mi mdo lags kyi/ skyes bu tha shal tshul khrims 'chal pa mu ge'i tshe 'tsho ba'i phyir skra bregs shing ngur smig bgos nas zas dang / skom lhur bgyid pa'i</text></item>
<item><p>117a5</p><section>mdo sde</section><text>sems can de dag gi tshig rtsub po nyan pa ni ma lags so/ /bcom ldan 'das myur du yongs su mya ngan las 'das pa ni mi mdo lags kyi/ skyes bu tha shal tshul khrims 'chal pa lud bong ltar kun du spyod pa/ lus</text></item>
<item><p>117a6</p><section>mdo sde</section><text>kyi tshul 'chos pa dang / ngag gi tshul 'chos pa'i sems can dag gi tshig rtsub po dang / ngag dang tshig nyan pa ni ma lags so/ /bcom ldan 'das kyis bka' stsal pa/ 'od srung khyod yongs su mya ngan las 'das</text></item>
<item><p>117a7</p><section>mdo sde</section><text>na yang skye bar mi 'gyur ram/ yongs su mya ngan las 'das pa'i mthar phyin pa de yin nam/ bcom ldan 'das gang zhig yongs su mya ngan las 'das na yang skye bar mi 'gyur zhing 'gum par mi 'gyur ba'i sems can rnams</text></item>
<item><p>117a8</p><section>mdo sde</section><text>kyi lam ni theg pa gsum lags te/ bcom ldan 'das nyan thos dang / rang sangs rgyas dang / sangs rgyas bcom ldan 'das rnams kyi lags so/ /'od srung gis yang gsol pa/ bcom ldan 'das yongs</text></item>
<item><p>117b1</p><section>mdo sde</section><text>su mya ngan las 'das na yang yongs su mya ngan las 'das par mi 'gyur ba ji lta bu lags/ bka' stsal pa/ 'od srung nyan thos rnams nyan thos kyi yongs su mya ngan las 'das pas yongs su mya ngan las</text></item>
<item><p>117b2</p><section>mdo sde</section><text>'das na/ de ni yongs su mya ngan las 'das pa'i mthar thug pa ma yin no/ /de ci'i phyir zhe na/ yang rang sangs rgyas nyid du 'gyur la/ rang sangs rgyas rnams rang sangs rgyas kyi yongs su mya ngan las 'da'</text></item>
<item><p>117b3</p><section>mdo sde</section><text>bas yongs su mya ngan las 'das na yang / de ni ji srid rnam pa thams cad kyi mchog dang ldan pa'i thams cad mkhyen pa'i ye shes theg pa chen po'i yongs su mya ngan las 'da' ba mchog gi mthar ma phyin gyi bar du yongs</text></item>
<item><p>117b4</p><section>mdo sde</section><text>su mya ngan las 'das pa'i mthar phyin pa ma yin no/ /bcom ldan 'das ji lta bu lags/ bcom ldan 'das kyis bka' stsal pa/ 'od srung dper na 'o ma las zho dang / zho las mar sar dang / mar sar las zhun mar dang / zhun</text></item>
<item><p>117b5</p><section>mdo sde</section><text>mar las mar gyi snying khu ste/ de la zhun mar ji lta ba de ltar ni sa bcu thob pa'i byang chub sems dpa' rnams te/ nyon mongs pa'i lhag ma yod pas so/ /mar sar ltar ni nyan thos rnams so/ /mar sar bsgongs pa</text></item>
<item><p>117b6</p><section>mdo sde</section><text>ltar ni rang sangs rgyas rnams so/ /mar gyi snying khu ltar de bzhin gshegs pa rnams su blta bar bya'o/ /gsol pa/ bcom ldan 'das de bzhin gshegs pas ci'i slad du theg pa gsum bstan lags/ bcom</text></item>
<item><p>117b7</p><section>mdo sde</section><text>ldan 'das kyis bka' stsal pa/ dper na dmag mi'i mi mchog sgyu ma la mkhas pa zhig rang gi yul nas yul gzhan du chas pa na/ de'i skye bo'i tshogs kyang ded cing skye bo'i tshogs gzhan yang ded nas rnam pa mang</text></item>
<item><p>117b8</p><section>mdo sde</section><text>po bsgral bar 'dod par gyur la/ de ni 'dron pa phal po che de'i ston pa yin zhing de nyid ded dpon yang yin pas de 'dron pa de rnams 'brog dgon pa de las sgrol ba na de dag dbugs dbyung ba'i phyir sprul pa'i grong</text></item>
<item><p>118a1</p><section>mdo sde</section><text>khyer ra ba dang / khyams dang / yang thog phun sum tshogs pa zhig mngon par sprul nas 'dzub mos rgyang ring po nas bstan te/ 'di skad ces grogs po dag 'u bu cag gang du 'dong ba'i grong khyer ni pha bi yin</text></item>
<item><p>118a2</p><section>mdo sde</section><text>no zhes smras pa dang / de nas de dag nye bar gyur to snyam du bsams nas grong rdal lam/ grong khyer ram/ tshong 'dus de ni nye'o/ /de ni rten du 'gyur ro snyam du shes nas dbugs mchog tu phyin par 'gyur ro/ /de nas</text></item>
<item><p>118a3</p><section>mdo sde</section><text>de dag grong khyer der zhugs pa na bde ba dang ldan pas sems las chung ngur gyur cing yang grong du 'gro bar sems bskyed par mi byed do/ /de nas ston pa de 'di snyam du sems te/ sems can 'di dag ni dman pa brtson 'grus zhan</text></item>
<item><p>118a4</p><section>mdo sde</section><text>pa bde ba phal pa 'di tsam gyis tshim par rtsi bas ma la grong khyer 'di mi snang bar bya'o snyam mo/ /de nas de dag gis grong khyer de mi snang bar rig nas ston pa de la 'di skad ces smras so/ /de lta bur gyur pa de ci sgyu ma</text></item>
<item><p>118a5</p><section>mdo sde</section><text>yin nam/ 'on te rmi lam yin nam/ ci brdzun nam/ bden/ de nas ston pa des de dag las thos nas 'di skad ces smras so/ /rigs kyi bu dag grong khyer 'di ni khyed cag ngal sor gzhug pa'i phyir kho bos sprul</text></item>
<item><p>118a6</p><section>mdo sde</section><text>gyis grong khyer chen po mchog tu bdag cag gnas dgos te/ grong khyer gzhan gang na ba der dong ngo / /de dag gis kyang bdag cag 'tha' 'khob kyi grong khyer phal par gnas pa 'di ci rung de ltar bya'o zhes smras</text></item>
<item><p>118a7</p><section>mdo sde</section><text>pa'i bar gong ma bzhin du shes par bya'o/ /yang grong khyer chen po zhig sprul te der yang de kho na bzhin no/ /de nas ston pa de dag 'brog dgon pa de nas de ltar sgrol zhing de ltar dbugs 'byin pa na grong khyer der btsud</text></item>
<item><p>118a8</p><section>mdo sde</section><text>do/ /de nas de dag grong khyer der zhugs pa na 'di snyam du sems te/ ci ga grong khyer 'di'i pha rol na ches khyad par du 'phags pa'i grong khyer gzhan yod dam snyam pa dang de nas ston pa de 'di snyam du sems te/ skye bo</text></item>
<item><p>118b1</p><section>mdo sde</section><text>'di dag grong khyer 'di nyid du gnas par 'dod do snyam nas/ de nas ston pa des de dag la 'di skad ces smras so/ /grogs po dag grong khyer 'di'i pha rol na ches khyad par du 'phags la bzang ba'i grong khyer</text></item>
<item><p>118b2</p><section>mdo sde</section><text>thams cad kyi mthar phyin pa yin pas/ de 'dra ba'i grong khyer gzhan med do/ /de nas 'dron pa de dag ded dpon de'i tshig la yid ches par byas na de dag gis grong khyer gyi yon tan gyi khyad par gong nas gong du thos</text></item>
<item><p>118b3</p><section>mdo sde</section><text>shing mthong ba dang ston pa de la 'di skad ces smras so/ /grogs po bdag cag thams cad kyang lhan cig tu grong khyer thams cad kyi mthar phyin pa'i grong khyer chen po gang na ba der dong ngo / /de nas ston pa des de dag</text></item>
<item><p>118b4</p><section>mdo sde</section><text>la 'di skad ces smras so/ /legs so/ /thams cad dang lhan cig tu dong ngo / /de nas ston pa des 'dron pa de dag 'brog dgon pa de nas sgrol ba na/ skye bo'i tshogs chen po de la 'di skad ces smras so/ /rigs</text></item>
<item><p>118b5</p><section>mdo sde</section><text>kyi bu dag da ni khyed kyis grong khyer chen po de'i snga ltas dang / grong khyer chen po de dang / bde ba mang po'i grong khyer mthong bar 'gyur ro/ /de nas ston pa des 'dron pa de dag 'brog dgon pa de nas sgrol zhing de</text></item>
<item><p>118b6</p><section>mdo sde</section><text>dag la dbugs 'byin pa dang / grong khyer de rgyang ring po nas bstan te 'di skad ces kyang smras so/ /grogs po dag grong khyer chen po de'i snga ltas la ltos/ de ni skye bo'i tshogs chen pos yul dang / ljongs dang /</text></item>
<item><p>118b7</p><section>mdo sde</section><text>grong khyer de na gnas pa'i longs spyod 'byor cing rgyas pa dang / grong khyer chen po de mthong nas yid dga' zhing mgu bar gyur te/ gcig gi gdong du gcig bltas nas ya mtshan du gyur te/ bsams pa ci grong</text></item>
<item><p>118b8</p><section>mdo sde</section><text>chen po'i grong khyer chen po gsal ba gzhan 'di lta bu gzhan na yod dam snyam mo/ /de nas ston pa des de dag la 'di skad ces smras so/ /grogs po dag grong khyer chen po 'di ni grong khyer thams cad las</text></item>
<item><p>119a1</p><section>mdo sde</section><text>khyad par du 'phags pa gsal ba yin te/ grong khyer chen po'i grong khyer bde ba mang ba/ rtag pa/ brtan pa/ zhi ba/ rga ba med pa/ 'chi ba med pa/ rtag tu bde ba/ rgyun du bde ba/ bar chad med par bde</text></item>
<item><p>119a2</p><section>mdo sde</section><text>ba yin no zhes de ltar dbugs phyung nas 'di skad ces kyang smras te grong khyer chen po'i grong khyer chen por zhugs shing skye bo'i tshogs da zhugs pa dang / yang 'di skad ces smras so/ /grogs po dag grang khyer chen</text></item>
<item><p>119a3</p><section>mdo sde</section><text>po mchog 'di ni grong khyer thams cad kyi mthar phyin pa yin zhing grong khyer 'di las pha rol na grong khyer gzhan med do/ /de nas de dag grong khyer chen po der zhugs pa na/ ngo mtshar du gyur cing ya mtshan du gyur</text></item>
<item><p>119a4</p><section>mdo sde</section><text>te/ rab tu mgu nas ston pa de la skal ldan shes rab chen po snying rje chen po can bdag cag la rjes su brtse ba khyod legs so legs so zhes legs so bya ba byin nas de nas yang ston pa de las dris pa skal</text></item>
<item><p>119a5</p><section>mdo sde</section><text>ldan ci bdag cag gis rgal ba'i grong khyer gang yin pa de dag thams cad da yod dam/ 'on te med/ ston pa des smras pa/ grong khyer zhes bya ba de dag ni dbugs dbyung bzhi phyir yin te/ gal te gnas de gnas</text></item>
<item><p>119a6</p><section>mdo sde</section><text>stong pa yin na gnas stong pa de ni dgos pa med pas de nas 'dong ngo zhes bya ba cir dgos she na grong khyer stong pa yin pa'i phyir ro/ /grong khyer gyi dbyibs dang / ra ba dang / yang thog sprul pa dang po lta bu'i nyan thos</text></item>
<item><p>119a7</p><section>mdo sde</section><text>kyi theg pa shes pa dag pa 'di lta ste/ stong pa nyid kyi mdo dag yin no/ /gcig shos lta bu ni rang sangs rgyas kyi theg pa mi gsal ba yin no/ /sangs rgyas nyid ni thar pa gsal ba yin no/ /de lta bas na sangs rgyas</text></item>
<item><p>119a8</p><section>mdo sde</section><text>bcom ldan 'das rnams theg pa gsum du gtam rnam pa gsum ston cing mya ngan las 'das pa yang rnam pa gsum du ston la theg pa gcig kyang ston par mdzad do/ /'od srung gang zhig mdo sde 'di lta bu 'di dag</text></item>
<item><p>119b1</p><section>mdo sde</section><text>med do zhes smra na/ de'i ston pa yang nga ma yin la de yang nga'i nyan thos ma yin no/ /gsol pa/ bcom ldan 'das theg pa chen po la yang stong pa nyid kyi don ston pa'i mdo mang du mchis lags so/ /bcom</text></item>
<item><p>119b2</p><section>mdo sde</section><text>ldan 'das kyis bka' stsal pa/ stong pa nyid ston pa gang ci yang rung ba de thams cad ni dgongs pa can du rig par bya la/ bla na med pa'i mdo 'di lta bu 'di dag ni dgongs pa can ma yin par rig par bya'o/ /</text></item>
<item><p>119b3</p><section>mdo sde</section><text>'od srung gzhan yang 'di lta ste ko sa la'i rgyal po gsal rgyal gyi dgun zla tha chungs te/ gang gi tshe dgun zla tha chungs la bab pa de'i tshe rgyal pos shi ba dang / bkren pa dang / phongs pa dang / dge sbyong dang /</text></item>
<item><p>119b4</p><section>mdo sde</section><text>bram ze dang / rigs sna tshogs kyi slong mo ba la sogs pa la bu ram dang / zan dang / mar dang / 'bras chan dang / bca' ba dang / thug pa dang / thams cad bsres pa dang / 'bru thams cad las byas pa dag</text></item>
<item><p>119b5</p><section>mdo sde</section><text>sbyin par byed de/ byin pa na de na kha cig ni thug pa 'dod pa nas kha cig ni skyur ba dang / kha cig ni thams cad bsres pa'i bar ro/ /de dag thams cad la de thams cad byin te/ de la kha cig ni thams cad bsres</text></item>
<item><p>119b6</p><section>mdo sde</section><text>pa'i zas za/ kha cig ni mon sran gre'u 'am/ mon sran sde'u 'am/ na le sham dag gi bar re re'i ro bsgrubs nas tshugs su tshugs su zos shing 'thungs so/ /de nas de'i 'og tu sems 'khrugs par gyur nas</text></item>
<item><p>119b7</p><section>mdo sde</section><text>de 'di skad ces bdag gis zos pa gang yin pa de 'ga' yang ma za zhig zer zhing de na tshugs drod du za ba'i zas zhim po gang yin pa de sdug pa'i bu 'am/ skyes pa 'am/ grong mi 'am/ rang gi skye bo 'am/ gzhan</text></item>
<item><p>119b8</p><section>mdo sde</section><text>dag la byin pa de bzhin du 'od srung ngas sems can mos pa sna tshogs rnams la dgongs pa sna tshogs kyi mdo rnams bstan pa na de la snyom las can tshul khrims 'chal pa/ lus dang / ngag dang / yid ma</text></item>
<item><p>120a1</p><section>mdo sde</section><text>bsdams pa rnams de bzhin gshegs pa'i snying po sangs rgyas rtag pa nyid kyi mdo 'di lta bu 'di dag bor nas stong pa nyid kyi le'u yi mdo dag la slob par byed cing / de la kha cig ni tshig dang</text></item>
<item><p>120a2</p><section>mdo sde</section><text>yi ge 'dren par byed/ kha cig ni phan tshun tshig dang yi ge dag spong bar byed do/ /de ci'i phyir zhe na/ sangs rgyas kyi gsung thams cad las ni stong pa nyid dang bdag med pa ston to/ /stong pa nyid dang bdag</text></item>
<item><p>120a3</p><section>mdo sde</section><text>med pa'i don ma shes pa'i mi blun po rnams ni nyams par 'gyur ro/ /gzhan yang stong pa nyid dang bdag med pa nyid ni sangs rgyas kyi gsung la nyon mongs pa phrag bye bas rtag tu stong pa mya ngan las 'das pa</text></item>
<item><p>120a4</p><section>mdo sde</section><text>yin la mya ngan las 'das pa nyid kyi tshig gi gzhi rnams ni de dag thams cad kyi gzhi yin te/ sangs rgyas bcom ldan 'das de dag ni zhi ba ther zug pa'i mya ngan las 'das pa thob pa yin no/ /gsol pa/</text></item>
<item><p>120a5</p><section>mdo sde</section><text>bcom ldan 'das chad pa dang / rtag pa ji ltar 'tshal bar 'gyur lags/ bka' stsal pa/ ji srid du sems can 'khor ba na 'khyam pa de srid du bdag 'jug pa yin te/ bdag med pa'i lta ba'i don ni ther zug</text></item>
<item><p>120a6</p><section>mdo sde</section><text>pa dang / rtag pa yin no/ /gal te rtag pa bkag na ther zug nyams par 'gyur ro/ /bcom ldan 'das gzhan yang bdag med pa ni yun ring po nas zhugs pa lags kyi bdag ni yun ring po nas byung ba ma lags</text></item>
<item><p>120a7</p><section>mdo sde</section><text>so/ /bka' stsal pa/ 'jig rten pa rnams kyi bdag ces bya ba de dag gzhig pa'i phyir bdag med pa ston to/ /gal te de ltar spyod pa'i bstan pa las ma gsungs na ji lta na grongs pa yin par mi 'gyur/</text></item>
<item><p>120a8</p><section>mdo sde</section><text>sangs rgyas bcom ldan 'das ni bdag med par gsung bar grag go zhes ya mtshan skyes par gyur pa dang de'i 'og tu rgyu dang / gtan tshigs brgya stong gis bstan pa la 'dzud do/ /de ltar btsud pa las gang gi tshe</text></item>
<item><p>120b1</p><section>mdo sde</section><text>yang gong ma la dad pa skyes shing zhugs pa na stong pa nyid kyi chos rnams la slob par byed/ brtson par byed 'bad par byed do/ /de nas de'i 'og tu de dag la thar pa ni zhi ba rtag pa gzugs dang bcas pa'o zhes ston to/ /</text></item>
<item><p>120b2</p><section>mdo sde</section><text>gzhan yang 'jig rten pa kha cig thar pa yod do zhes zer te/ ngas de dag gzhig pa'i phyir thar pa ni cung zad med do zhes bya ba 'di gsungs so/ /gal te de ltar ston pas lta ba chud gzon par byed pa dang 'dra bar ma</text></item>
<item><p>120b3</p><section>mdo sde</section><text>bstan na ji ltar ston pa'i bstan pa la yid ches par 'gyur/ de lta bas na rgyu dang / gtan tshigs brgya stong gis thar pa chud gzon pa nyid kyi bdag med pa gsungs so/ /de nas de'i 'og tu thar pa chud gzon pa'i</text></item>
<item><p>120b4</p><section>mdo sde</section><text>lta ba mthong na mi blun po rnams nyams par 'gyur bas de'i 'og tu ngas yang rgyu dang / gtan tshigs brgya stong gis thar pa yod pa nyid du gsungs so/ /gsol pa/ gal te 'thar pa thob pa bstan pa dang / dbang phyug lags</text></item>
<item><p>120b5</p><section>mdo sde</section><text>na sems can yang mchis shing brtan par rig par bgyi lags so/ /de ci'i slad du zhe na/ du bas zhugs bzhin du gal te thar pa ther zug pa bdag lags na thar pa bdag tu smra ba gzugs dang bcas pa bzhin du smra bar</text></item>
<item><p>120b6</p><section>mdo sde</section><text>'gyur ba lags sam/ ji ltar 'jig rten pa'i 'jig tshogs kyi lta ba ltar yang ma yin la/ chad pa dang rtag par smra ba ltar yang ma yin no/ /'od srung gis yang gsol pa/ bcom ldan 'das de bzhin gshegs</text></item>
<item><p>120b7</p><section>mdo sde</section><text>pa rnams la yang yongs su mya ngan las 'da' ba mi mnga' na ci'i slad du de ltar yongs su mya ngan las 'da' ba ston cing 'byung ba ma mchis na ci'i slad du skye ba ston pa lags/ sems can rnams kyis re shig</text></item>
<item><p>120b8</p><section>mdo sde</section><text>sangs rgyas kyang nongs par 'gyur na/ bdag cag lta ci smos/ re shig sangs rgyas kyis kyang bdag gi dbang ma thob na bdag cag ngar 'dzin pa dang / nga yir 'dzin pas zin pa rnams lta smos kyang ci dgos</text></item>
<item><p>121a1</p><section>mdo sde</section><text>zhes shes par 'gyur bas so/ /dper na nyi 'og gi rgyal pos rgyal po zhig bzung ste/ lcags su bcug nas btson rar bcug pa dang / de nas des bsams pa/ bdag ni rgyal po yin/ bdag ni jo bo</text></item>
<item><p>121a2</p><section>mdo sde</section><text>yin no snyam pa las yang smras pa/ bdag ni ma yin te/ bag med pa ma gtogs pa 'di ni sdug bsngal las ci zhig yod snyam pa de bzhin du/ ji srid du 'khor ba na 'khyam pa de srid du nga ni bdag go zhes</text></item>
<item><p>121a3</p><section>mdo sde</section><text>bdag tu lta ste/ bdag med par lta ba'i don yin no/ /dper na chom rkun pa gsod pa po ral gri gdengs pa de'i tshe rjes bzhin chas pa dang / de nas des bsams pa/ ci bdag chom rkun pa 'di'i lag nas</text></item>
<item><p>121a4</p><section>mdo sde</section><text>'chor bar 'gyur ram snyam pa las bdag la lus kyi dbang med do snyam du rtogs par byed pa de bzhin du skye ba dang / rga ba dang / na ba dang / 'chi ba'i sdug bsngal rnam pa du ma dang ldan pa'i sems can rnams</text></item>
<item><p>121a5</p><section>mdo sde</section><text>bdag ni dbang po 'am/ tshangs par gyur cig snyam du rtogs par byed pa de dag gi rtog pa gzhig pa'i phyir de bzhin gshegs pa grongs par ston pa mdzad do/ /re shig de bzhin gshegs pa ni lha'i yang</text></item>
<item><p>121a6</p><section>mdo sde</section><text>lha yin na gal te de bzhin gshegs pa ni de ltar yongs su mya ngan las 'das te med par gyur na de'i tshe 'jig rten 'grib pa nyid snang bar 'gyur ro/ /gal te mi 'grib na ni brten pa zhi ba yin no/ /gal te de</text></item>
<item><p>121a7</p><section>mdo sde</section><text>ltar brten pa yin na bdag yod par rig par bya ste/ dper na du ba las me bzhin no/ /gal te yang bdag med pa bdag tu gyur na de'i tshe 'jig rten 'phel ba nyid du rig par bya'o/ /bdag bden yang bdag</text></item>
<item><p>121a8</p><section>mdo sde</section><text>kyang ma yin la 'jig par yang mi 'gyur ro/ /bdag med pa bden na bdag thar bar mi 'gyur ro/ /'od srung gis gsol pa/ bcom ldan 'das mchis pa zhes bgyi ba ci lags/ bka' stsal pa/</text></item>
<item><p>121b1</p><section>mdo sde</section><text>yod pa zhes bya ba ni sems can gyi spyod pa srid pa nyi shu rtsa lnga pa yin no/ /med pa zhes bya ba ni sems pa med pa'i dngos po yin no/ /gal te med pa sems can du gyur na des na gzhan nas 'ong bar 'gyur ro/ /</text></item>
<item><p>121b2</p><section>mdo sde</section><text>gal te sems pa zhig par gyur na des na 'grib pa nyid du 'gyur ro/ /gal te med pa sems can du gyur na des na 'phel ba nyid du 'gyur ro/ /de lta bas na de gnyis mi skye zhing nyams par mi 'gyur te/ de'i</text></item>
<item><p>121b3</p><section>mdo sde</section><text>phyir 'grib pa med cing 'phel ba med pa nyid yin no/ /gsol pa/ bcom ldan 'das bdag mchis par ji ltar rig par bgyi lags/ bka' stsal pa/ 'od srung legs so/ legs so/ /zhu ba de lta</text></item>
<item><p>121b4</p><section>mdo sde</section><text>bu zhu bar mi bya'o/ /'od srung dper na gser 'tshed pa zhig gis gser gyi khams mthong nas 'di snyam du bsams te/ nam zhig nas gser 'di dri ma can du gyur bdag gis re shig gser gyi dri ma'i dang</text></item>
<item><p>121b5</p><section>mdo sde</section><text>po'i mtha' btsal lo snyam na ji lta de'i dang po'i mtha' rnyed par 'gyur ram/ bcom ldan 'das mi 'gyur lags so/ /gal te de'i dang po'i mtshan ma dang rtags ji srid 'tsho'i bar dang / ji srid mtha' med</text></item>
<item><p>121b6</p><section>mdo sde</section><text>pa de srid du bsams kyang ji ga mtha' rnyed par 'gyur ram/ mtha' yang rnyed par mi 'gyur zhing gser yang blang bar mi nus so/ /gal te dri ma de yang thabs mkhas pa'i brtson 'grus drag pos dri ma sbyang ba</text></item>
<item><p>121b7</p><section>mdo sde</section><text>byas na de'i 'og tu gser blang bar nus kyi shin du skyo ba dang brtang pas ni mi nus so/ /'od srung de bzhin du bdag gi nyon mongs pa blo bur pa rnams kyang de dang 'dra bar shes par bya'o/ /yang 'ga' zhig bdag lta bar</text></item>
<item><p>121b8</p><section>mdo sde</section><text>'dod nas de 'di snyam du sems te/ ma la re shig bdag gis nyon mongs pa rnams dang / bdag gi dang po dang tha ma btsal lo snyam na ci rnyed par 'gyur ram/ gsol pa/ bcom ldan 'das mi 'gyur lags so/ /</text></item>
<item><p>122a1</p><section>mdo sde</section><text>gal te nyon mongs pa sbyang ba byas na de'i 'og tu bdag rnyed par 'gyur ro/ /bdag de yang mdo de lta bu de dag thos pa rnyed par mi 'gyur gyi thabs la mkhas pas skyo ba med cing ma brtags pa brtson 'grus</text></item>
<item><p>122a2</p><section>mdo sde</section><text>drag po dang / lam rnams gsum gyis 'thob par 'gyur zhing de nas mdo 'di lta bu 'di dag la yid ches par 'gyur ro/ /gzhan yang 'od srung gis gsol pa/ bcom ldan 'das gal te bdag mchis na ci'i slad du</text></item>
<item><p>122a3</p><section>mdo sde</section><text>nyon mongs pa blo bur ba 'di dag gis 'di ltar gyur lags/ bcom ldan 'das kyis bka' stsal pa/ 'od srung khyod la dpe bstan te/ 'od srung dper na 'ga' zhig gis yi ge 'bru lnga pa bslabs pa las skad kyi</text></item>
<item><p>122a4</p><section>mdo sde</section><text>dbyings grub pa'i tshig gam/ tshigs su bcad pa'i don shes par byas la phyis bslab po zhes zer na/ ci des shes par 'gyur ram/ gal te je bslabs na de'i 'og tu shes par 'gyur mod/ rtag tu legs par</text></item>
<item><p>122a5</p><section>mdo sde</section><text>bslabs par gyur pa de'i tshe ni de'i slob dpon gyis 'khor de la skad kyi dbyings kyi grub pa'i don smra ba na de la dpe bstan mi dgos par des mnyan par nus par des rang gi slob dpon gyi skad kyi dbyings grub</text></item>
<item><p>122a6</p><section>mdo sde</section><text>pa'i tshig ji lta ba bzhin yid ches par byas na phyis don shes shing yid ches par 'gyur ro/ /de bzhin du ngas de ring nyon mongs pa bye ba'i sbubs kyis khebs pa'i sems can de lta bu de la rigs kyi bu</text></item>
<item><p>122a7</p><section>mdo sde</section><text>de bzhin gshegs pa'i snying po can zhes bshad do/ /de yang lta 'dod par gyur na ci de dag gis mthong bar nus sam/ gsol pa/ bcom ldan 'das rngo mi thog lags so/ /ji ltar slob ma des</text></item>
<item><p>122a8</p><section>mdo sde</section><text>slob dpon la yid ches shing dad par byas na phyis des skad kyi dbyings kyi grub pa'i tshig gi don gyi gzhi shes par 'gyur ba de bzhin du 'od srung khyod kyis kyang de bzhin gshegs pa ni bden pa gsung ba/ bden</text></item>
<item><p>122b1</p><section>mdo sde</section><text>pa'i tshig gsung bar gyur pa yin pas sems can yod pa nyid do zhes gsung na yang rig par byos shig dang / slob ma grub pa bzhin phyis khyod kyis shes par 'gyur ro/ /'od srung yang khyod la dpe bstan te/ 'od</text></item>
<item><p>122b2</p><section>mdo sde</section><text>srung bzhi po 'di dag ni sems can gyi khams na sgrib pa'i rgyu dang / gtan tshigs kyi dpe yin te/ bzhi gang zhe na/ mig ling tog ser po dang sngon pos rab rib tu gyur pa lta bu dang / zla ba sprin gyis khebs pa lta</text></item>
<item><p>122b3</p><section>mdo sde</section><text>bu dang / khron pa rko ba lta bu dang / bum pa'i nang gi sgron ma lta bu'o/ /'od srung bzhi po 'di dag ni snying po yod do zhes bya ba'i rgyu dang gtan tshigs yin te/ rgyu dang gtan tshigs de dag gis sems can thams cad dang /</text></item>
<item><p>122b4</p><section>mdo sde</section><text>srog chags thams cad la sangs rgyas kyi khams yod de mtshan dang dpe byad bzang po mtha' yas pas brgyan pa na snang bar 'gyur zhing khams des sems can rnams kyis mya ngan las 'das pa 'thob par</text></item>
<item><p>122b5</p><section>mdo sde</section><text>'gyur ro/ /de la mig rab rib can zhes bya ba ni ling tog ser po dang / sngon pos yog nas rab rib tu gyur pa bcos su rung ba ji srid du sman pa ma rnyed pa de srid du long bar 'gyur zhing sman pa rnyed na yang myur du mthong bar 'gyur</text></item>
<item><p>122b6</p><section>mdo sde</section><text>ro/ /sngon pos yog nas rab rib tu gyur pa de bzhin du nyon mongs pa bye ba'i sbubs kyis khebs pa'i khams 'di ji srid du nyan thos dang / rang sangs rgyas rnams la dga' bar byed pa de srid du bdag ni bdag ma</text></item>
<item><p>122b7</p><section>mdo sde</section><text>yin par 'gyur zhing bdag gi bdag tu 'gyur ro/ /gang gi tshe sangs rgyas bcom ldan 'das rnams la dga' bar gyur pa de'i tshe bdag tu 'gyur zhing de'i 'og tu bsgrub tu rung ba'i mir 'gyur ro/ /mi de'i</text></item>
<item><p>122b8</p><section>mdo sde</section><text>mig nad ling tog ser po dang sngon po'i rab rib gang yin pa ltar nyon mongs pa rnams blta bar bya'o/ /de bzhin gshegs pa'i snying po ni mig bzhin du nges par yod do/ /de la zla ba sprin gyis khebs pa zhes</text></item>
<item><p>123a1</p><section>mdo sde</section><text>bya ba ni ji ltar sprin stug pos khebs pa'i zla ba'i dkyil 'khor mi snang ba de bzhin du nyon mongs pa'i sbubs kyis khebs pa'i khams mi snang ngo / /gang gi tshe nyon mongs pa'i tshogs sprin bzhin</text></item>
<item><p>123a2</p><section>mdo sde</section><text>du bral bar gyur na de'i 'og tu zla ba nya ba bzhin du khams snang bar 'gyur ro/ /de la khron pa rko ba zhes bya ba ni dper na/ mi zhig khron pa brko zhing brko ba na ji tsam ji tsam du sa skam po byung ba de tsam de tsam du rtags</text></item>
<item><p>123a3</p><section>mdo sde</section><text>des na 'di nas chu ring ngo snyam du sems shing gang gi tshe 'jim pa byung ba de'i tshe rtags des na 'di nas chu nye'o zhes shes par 'gyur ro/ /gang gi tshe chu la thug pa de'i tshe rko ba'i mthar phyin pa yin no/ /de bzhin du nyan</text></item>
<item><p>123a4</p><section>mdo sde</section><text>thos dang / rang sangs rgyas rnams de bzhin gshegs pa rnams mnyes par byed cing legs par spyad pa spyod pa bstan pas nyon mongs pa brko bar byed de/ brkos nas chu bzhin du de bzhin gshegs pa'i snying po rnyed par</text></item>
<item><p>123a5</p><section>mdo sde</section><text>'gyur ro/ /bum pa'i nang gi sgron ma zhes bya ba ni ji ltar bum pa'i nang na sgron ma yod pa'i 'od lam mer ma yin/ lhag ger ma yin zhing sems can rnams la ci yang mi byed pa bzhin du de bzhin gshegs pa'i</text></item>
<item><p>123a6</p><section>mdo sde</section><text>snying po mtshan dang dpe byad mtha' yas pa dang ldan par gsungs pa yang sems can rnams kyi don mi byed do/ /gang gi tshe yang bum pa chag nas de nas sgron ma rang snang bas srog chags rnams kyi don byed par</text></item>
<item><p>123a7</p><section>mdo sde</section><text>gyur pa de bzhin du nyon mongs pa bye ba'i sbubs can 'khor ba'i bum pa na de bzhin gshegs pa'i snying po gnas pa sgron ma bzhin rab tu 'bar nas 'khor ba'i nyon mongs pa zad pa'i tshe bum pa chag pa'i</text></item>
<item><p>123a8</p><section>mdo sde</section><text>sgron ma bzhin du de bzhin gshegs pa sems can rnams kyi don byed par 'gyur ro/ /gtan tshigs bzhi po 'di dag gis ji ltar nga la sems can gyi khams yod pa de bzhin du sems can thams cad</text></item>
<item><p>123b1</p><section>mdo sde</section><text>la yang yod par rig par bya'o/ /de la bsgrub tu rung ba'i khams zhes bya ba ni gcig pu gnas pa yin par rig par bya ste/ ji ltar gong du gtan tshigs brgya rtsa brgyad bshad pa'i gtan tshigs re re zhing</text></item>
<item><p>123b2</p><section>mdo sde</section><text>tshigs su bcad pa brgyad brgyad du bsdebs pa las byung ba yin no/ /gsol pa/ bcom ldan 'das de bzhin gshegs pas ci'i slad du theg pa gsum bstan lags/ bka' stsal pa/ 'od srung</text></item>
<item><p>123b3</p><section>mdo sde</section><text>khyod la dpe bstan te/ dper na khyim bdag nor bye ba yod pa zhig la bu gcig pa zhig yod pa skye bo mang po'i nang du ma ma'i lag nas stor bar gyur la/ de nas khyim bdag de 'chi ba'i dus la</text></item>
<item><p>123b4</p><section>mdo sde</section><text>bab pa na 'di snyam du bdag gi bu ni stor te/ bdag la bu gzhan nam/ pha'am/ ma 'am/ lhan cig skyes pa'i spun nam/ nang mi med pas bdag gi nor gyi mdzod 'di dag ni rgyal pos bzhes par</text></item>
<item><p>123b5</p><section>mdo sde</section><text>'gyur ro snyam du sems te/ de de ltar yang dang yang du sems pa na dus ring zhig 'das pa dang de nas bu stor ba de grong khyer de nyid du 'ongs nas zas kyi phyir rang gi khyim du zhugs pa na khyim 'di ni bdag</text></item>
<item><p>123b6</p><section>mdo sde</section><text>gi pha'i khyim yin no snyam du mi shes so/ /de nas de'i phas ni mthong ma thag kho nar 'di ni bdag gi 'thun pa'i bu yin na 'di la khyod bdag gi/ bu yin no zhes cung zad kyang smra bar mi bya'o/ /de ci'i</text></item>
<item><p>123b7</p><section>mdo sde</section><text>phyir zhe na/ slar yang bros dang mi rung ngo zhes des de la nor gyi mdzod rab tu mang po byin no/ /de nas des de la smras pa bdag ni khyod kyi khyim na gnas mi phod do/ /de ci'i phyir zhe na/ bdag khyod kyi khyim</text></item>
<item><p>123b8</p><section>mdo sde</section><text>na gnas pa ni zhags pa'i bcing bas bcings pa bzhin sdug bsngal lo/ /de nas khyim bdag des 'di skad ces smras so/ /ci zhig bya/ des 'di skad ces smras so/ /bdag gis khyod kyi ba glang btsa'</text></item>
<item><p>124a1</p><section>mdo sde</section><text>'am/ rtswa rnga ba 'am/ phyag dar dor ba 'am/ 'bras kyi zhing rmo ba lags so/ /de nas khyim bdag des bsams pa/ e ma'o bsod nams ma byas pa'i sems can/ kyi hud rim gyis dus shes</text></item>
<item><p>124a2</p><section>mdo sde</section><text>par bya ba las gzhan ni mi nus so snyam nas legs kyis re shig phyag dar gyi phung po dag kho na phyogs shig /de nas phyis dus gzhan zhig gi tshe phyag dar 'phyag pa na mi des khyim bdag de 'dod pa mang po la</text></item>
<item><p>124a3</p><section>mdo sde</section><text>rtse zhing dga' bar byed de bde ba'i yul nyams su myong bar byed pa mthong ngo / /mthong nas kyang bsams pa/ jo bos bdag la nor gyi mdzod mang po sbyin par 'gyur ba 'am/ yang na bdag bu nyid du byed par 'dod</text></item>
<item><p>124a4</p><section>mdo sde</section><text>na ci ma rung snyam ste/ mi de de ltar sems pa na phyag dar gyi phung po dag ha cang 'phyag par mi byed do/ /de'i tshe de'i phas de'i las byed pa de dag mthong nas bsams pa bdag gi bu 'di da ni bzang po'i skal pa yod do</text></item>
<item><p>124a5</p><section>mdo sde</section><text>snyam nas de nas de'i phas bu de la 'di skad ces smras so/ /kwa'i mi khyod de ring gzhan du sems sam/ ci'i phyir las legs pa mi byed/ des smras pa de bzhin te/ bdag de ring nyid du khyod kyi bu nyid du khas len</text></item>
<item><p>124a6</p><section>mdo sde</section><text>par 'dod de des na de ring bdag gi sems de ltar dad par gyur to/ /des smras pa legs so nga ni khyod kyi pha yin la/ khyod ni nga'i bu yin na khyod kyis nga 'di ltar phan par 'dod cing rjes su brtse ba yin par ma</text></item>
<item><p>124a7</p><section>mdo sde</section><text>shes so zhes byas nas/ de nas des de la rang dbang ba'i nor gyi mdzod mang po thams cad byin nas skye bo'i tshogs chen po'i dbus su de mngon sum du byas te/ 'di skad ces 'di ni bdag gi bu gcig pa yin te/</text></item>
<item><p>124a8</p><section>mdo sde</section><text>stor nas ring zhig lon pa las 'di slar 'khor te/ rang gi khyim du zhugs nas 'dis 'di ni bdag gi pha'i khyim yin no zhes bya bar ma shes ma rtogs nas de'i tshe 'dis khyod ni bdag gi pha'o/ /bdag ni bu'o zhes</text></item>
<item><p>124b1</p><section>mdo sde</section><text>bya ba'i ming yang mi 'dod pa nyid las da ltar 'di mod la bu yin no zhes tshig tu smras so zhes smras pa de'i tshe de nas skye bo mang pos kye ma'o sems can rnams ni las rnam pa mang po dag gis nyon mongs par gyur</text></item>
<item><p>124b2</p><section>mdo sde</section><text>to zhes ngo mtshar du gyur to/ /'od srung de bzhin du nga'i nyan thos thams cad kyang phyag dar gyi phung po 'phyag pa'i bu bzhin du gdod shes nas e ma kyi hud bcom ldan 'das da dung bdag cag gis rang gi pha dang</text></item>
<item><p>124b3</p><section>mdo sde</section><text>'dra bar ma 'tshal bas na/ nyan thos kyi theg pa ni nga tha chad lags so zer ro/ /de bas na 'od srung khyod kyis 'di ltar bslab par bya ste/ gal te re shig yongs su spang bar nus na gshe yang rung spyos kyang rung khyod</text></item>
<item><p>124b4</p><section>mdo sde</section><text>kyis de dag gi yongs su smin pa'i dus la bab par shes par bya'o/ /'od srung gzhan yang 'di na theg pa chen po pa rnams dang / nyan thos kyi theg pa can rnams ni rtag par mi mthun pa yin te/ ji ltar 'jig rten</text></item>
<item><p>124b5</p><section>mdo sde</section><text>pa dang / 'jig rten las 'das pa lta bu dang / mkhas pa dang / ngan pa ltar mi mthun pa yin no/ / 'phags pa rnga bo che chen po'i le'u/ bam po bzhi pa/ 'od srung khyod</text></item>
<item><p>124b6</p><section>mdo sde</section><text>kyis yang mdo sde spong ba de dag kun du gzung bar bya'o/ /de ci'i phyir zhe na/ gal te spong ba de dag sems de dang bcas te dus byed par gyur na de nyid de dag gi shin du brnag pa nyid kyi mthar phyin pa yin no/ /</text></item>
<item><p>124b7</p><section>mdo sde</section><text>de lta bas na de dag la snying brtse ba'i phyir 'di lta ste/ theg pa chen po la sbyar ba'i ched du thabs thams cad la mkhas par bya'o/ /de la gang dag ma dad pa de dag ni dad par 'gyur zhing gang dag dad pa de dag ni yid</text></item>
<item><p>124b8</p><section>mdo sde</section><text>ches par 'gyur te/ de dag thams cad bsdu ba'i dngos po rnams kyis kun du bsdu bar bya zhing gzung bar bya'o/ /'od srung gzhan yang 'di na mi 'ga' zhig rims sam/ rims nad drag pos thebs pa kho</text></item>
<item><p>125a1</p><section>mdo sde</section><text>nar gyur na/ 'di ltar mi de la sman yang mi sbyin zhing dpyad kyang mi bya'o/ /de ci'i phyir zhe na/ bya ba'i dus la ma bab pa dang / bya ba'i dus la bab na mi bya ba dang / bya ba'i gnas 'di gnyis mi</text></item>
<item><p>125a2</p><section>mdo sde</section><text>shes pa'i sman pa gang yin pa ni 'jig rten na smad pa yin te/ de lta bas na nad smin na dpyad bya la ma smin na dus su bsdad do/ /de bzhin du sems can gang dang gang dag tshul 'di spong bar byed pa de dang de dag ni tshar</text></item>
<item><p>125a3</p><section>mdo sde</section><text>gcad par bya'o/ /de dag gang gi tshe nad smin par gyur pa dang / de'i 'og tu de dag rjes su dran nas/ e ma'o bdag cag gis mtshar byas so zhes shes par gyur pa de'i tshe de dag nyan thos sam/ rang sangs</text></item>
<item><p>125a4</p><section>mdo sde</section><text>rgyas kyi theg pa la bsdus nas dpyad bya'o/ /'on te gzhan du ma nus na de dag la gos dkar po dag byin te bskrad pa 'am/ rim pa gzhan dang gzhan gyis gdul bar bya'o/ /de ci'i phyir zhe na/ de dag</text></item>
<item><p>125a5</p><section>mdo sde</section><text>kho na la snying brtse bas ci yang rung bas theg pa chen po la sbyar ba'i phyir ro/ /rgyu gnyis kyis sems can rnams theg pa chen po la sbyar bar bya ste/ gnyis gang zhe na/ rigs pa dang / bsdigs pas so/ /</text></item>
<item><p>125a6</p><section>mdo sde</section><text>de lta bas na de dag rigs pas sam/ bsdigs pas sbyar bar bya'o/ /de ltar sbyar na byang chub sems dpa' sems dpa' chen po sa dang po gnon par 'gyur zhing de sa dang po la gnas par 'gyur ro/ /yang de</text></item>
<item><p>125a7</p><section>mdo sde</section><text>de ltar sbyor zhing de bzhin du smra na sa gnyis pa thob pas 'di lta ste/ byang chub tu mgo gcig tu lung bstan pa yin no/ /'di lta ste dper na/ mi zhig btson ra nas phyung na de ci slar btson rar 'jug par 'gyur ram/</text></item>
<item><p>125a8</p><section>mdo sde</section><text>de bzhin du nyan thos kyi theg pa las byung ste/ theg pa chen po'i lam du zhugs pa de ci nyan thos kyi theg pa la reg par 'gyur lags sam/ 'od srung 'di ni mi 'gyur te/ de khros 'khrugs nas sa la rdebs</text></item>
<item><p>125b1</p><section>mdo sde</section><text>par 'gyur ro/ /yang bcom ldan 'das kyis bka' stsal pa/ 'od srung khyod kyis de bzhin gshegs pa'i snying po shes kyis 'od srung khyod de ltar ma ngu shig /'od srung dper na don mthong na gtan tshigs</text></item>
<item><p>125b2</p><section>mdo sde</section><text>dgos pa med de/ dper na sngon skyu ru ra mthong ba la skyu ru ra ni 'di yin no zhes bya ba dgos pa med mod kyi sngon skyu ru ra ma mthong ba la skyu ru ra gtan tshigs dang bcas pa dgos pa lta bu/ dper na lho phyogs kyi mi</text></item>
<item><p>125b3</p><section>mdo sde</section><text>rnams la mi 'am ci ri mor bris nas bstan dgos kyi byang phyogs kyi mi rnams la ni bstan mi dgos pa lta bu'o/ /de ci'i phyir zhe na/ de dag gis sngon mthong ba'i phyir ro/ /de bzhin du khyod kyis kyang skyu ru ra bzhin</text></item>
<item><p>125b4</p><section>mdo sde</section><text>du de bzhin gshegs pa'i snying po mthong ngo / /'od srung gzhan yang nga bzhugs pa'i tshe dang / khyod 'dug pa'i tshe mdo 'di spong ba gang dag yin pa dang / spang bar 'gyur ba gang dag yin pa de dag gal te nus na khyod</text></item>
<item><p>125b5</p><section>mdo sde</section><text>kyis tshar gcad cing gzung bar bya'o/ /de'i tshe tshar bcad cing bzung nas rigs pa 'am/ bsdigs pas rang gi bu la bya ba 'am/ sdug pa la bya ba 'am/ rang dang 'dra bar sdug par bya bas theg pa chen po la sbyar bar</text></item>
<item><p>125b6</p><section>mdo sde</section><text>bya'o/ /'od srung de ltar nyan thos kyi theg pa pa de dag thams cad kyang nga'i bu yin no/ /de dag thams cad sngon nga spyad pa spyod pa na yongs su smin par byas pa yin te/ bskal pa mang po grangs med pa dpag tu med</text></item>
<item><p>125b7</p><section>mdo sde</section><text>pa pha rol pas ches pha rol du de bzhin gshegs pa 'jig rten gyi gnyen zhes bya ba byung ba de'i tshe de'i dus de na mdo chen po 'di las theg pa gcig pa bshad pa dang / de'i tshe 'di dag dang gzhan de dag thams cad</text></item>
<item><p>125b8</p><section>mdo sde</section><text>spong bar byed de dag thams cad gcig tu bsdoms nas khro ba dang / smod pa dang / mtshang 'dru bas rgyu bar byed do/ /de nas de dag la 'di dag ni bdag gi bu yin bdag gi slob ma yin pas dus las thal na mi rung</text></item>
<item><p>126a1</p><section>mdo sde</section><text>gis ji ltar 'di dag nye bar zhi bar 'gyur ba de lta de ltar gdul bar bya ba'i thabs mkhas pa zhig ngas bsams so/ /de nas ngas de dag gi stobs dang stobs med par shes par byas nas de lta bu'i</text></item>
<item><p>126a2</p><section>mdo sde</section><text>gtam ston to/ /de la gang dag theg pa chen po la ma dad par gyur pa de dag la ni ngas nyan thos kyi theg pa'i gtam smras te/ rigs kyi bu mthar phyin pa 'di lta ste theg pa chen po 'di yin gyi/ lhag ma ni spang ba'i</text></item>
<item><p>126a3</p><section>mdo sde</section><text>theg pa yin par bzung ngo / /bud med kyis ni legs par spyod pa spyad kyang thar pa mi 'thob ste grong khyer pas kyang de bzhin no/ /rta cang shes la zhon te brgyugs pas ni grong rdal lam/ grong khyer du myur du phyin</text></item>
<item><p>126a4</p><section>mdo sde</section><text>par 'gyur gyi/ byis pa'i gom pas kyang rim gyis song na ci des kyang son par mi 'gyur ram/ ji ltar byis pa gzhon nu ni mdzub mos mar dang kha zas za la stobs dang ldan pas snod bkang ste za ba de bzhin du</text></item>
<item><p>126a5</p><section>mdo sde</section><text>'od srung ngas kyang gang dag theg pa chen po mi 'dod pa de dag bsdus nas ngas de'i tshe de dag la phyag dar gyi phung po 'phyag pa'i bu bzhin du nyan thos kyi theg pas theg pa chen po nye bar bstan to/ /de dag gi mod la skur</text></item>
<item><p>126a6</p><section>mdo sde</section><text>pa btab pa'i las gang yin pa de yang nga'i sngon gyi byams pa'i rim pas theg pa chen po la zhugs par gyur na lus gcig po de la kha cig ni glad nad dam/ mya ngan nam/ sems mi bde ba tsam gyis yongs su zad</text></item>
<item><p>126a7</p><section>mdo sde</section><text>par 'gyur ro/ /de'i tshe gang dag nga'i tshig ma mnyan cing blangs pa de dag ni tshul ma yin pas gnod par gyur to/ /'od srung de ltar na phyag dar gyi phung po 'phyag pa'i bu bzhin du nyan thos de dag thams cad kyang nga'i bu yin</text></item>
<item><p>126a8</p><section>mdo sde</section><text>te/ da gdod shes par 'gyur ro/ /e ma'o kyi hud bcom ldan 'das bdag cag gis da dung rang gi pha ma 'tshal bas nyan thos kyi theg pa ni da gdod tha chad lags so/ /bcom ldan 'das kyis bka' stsal pa/</text></item>
<item><p>126b1</p><section>mdo sde</section><text>'od srung de nyid kyi phyir ngas khyod kyis phyis shes par 'gyur gyis khyed gang 'dod pa de byed la rag ma spong shig ces gsungs pa yin gyis gal te khyod kyis mi nus na de zhog shig /'od srung khyod kyis de ltar bslab</text></item>
<item><p>126b2</p><section>mdo sde</section><text>par bya ste/ de dag khros sam/ smod na yang khyod kyis mnags par bya'o/ /'di lta ste dper na/ 'bab chu 'am/ lteng ka 'am/ mtshe'u 'am/ mtsho bran nam/ rdzing bu 'am/ khron pa zhig yod la/ de la skyes pa</text></item>
<item><p>126b3</p><section>mdo sde</section><text>'am/ bud med dam/ khye'u 'am/ bu mo 'am/ sems can gang dang gang dag gis snod ci dang ci 'dra ba dag thogs te lhags nas de tsam de tsam gyis chu blangs nas dong ste/ bum pa ni bum pa gang / rdza ma ni rdza ma gang /</text></item>
<item><p>126b4</p><section>mdo sde</section><text>khyor ba ni khyor ba gang gi snod chag pa kho na la ci yang med na/ rigs kyi bu de la khyor bas skyed pas bum pas skyed pa la khro ba 'am/ 'on te stong pas khror ci yod/ de bzhin du rigs kyi bu khyod kyis rang gi nus pa'i</text></item>
<item><p>126b5</p><section>mdo sde</section><text>stobs bskyed pas nyan thos kyi theg pa la zhugs te/ nged la theg pa chen pos ci bya zhes mi 'dod cing spong bar gyur to/ /gzhan yang dper na/ rgyal po ni 'bras sA lu'i kha zas za/ yi dags dang / bkren</text></item>
<item><p>126b6</p><section>mdo sde</section><text>pa ni 'bras bu dang rtsa ba za/ khyim bdag ni rang gi 'byor pa za na/ ci des rgyal po la kha bya 'am/ gang dang gang gis ci dang ci byas pa'i bde ba 'am/ sdug bsngal de dag gsal ba thob par 'gyur bas des gnas par</text></item>
<item><p>126b7</p><section>mdo sde</section><text>bya'o/ /de bzhin du gal te khyed theg pa chen po la 'jug pa'i mthu med na yang ci ste de 'gog /gzhan yang rgyal po ni dbyig dang / gser dang / mu tig dang / nor bu dang / bai dUr+ya dang / man shel dang / byi ru</text></item>
<item><p>126b8</p><section>mdo sde</section><text>la sogs pa sbyin par gtong la/ bkren pa rnams ni gzar bu gang gi kha zas sbyin par gtong ngo / /gang dag mang du thos pa ni lung 'dzin par byed la/ blo zhan pa ni rang gi spyod yul tsam mo/ /gzhan dag ni</text></item>
<item><p>127a1</p><section>mdo sde</section><text>grong khyer chen po 'am/ dpag tshad mang por rgyug la de la byis pa dag ni 'dom phyed du yang rgyug mi nus na/ ci de la byis pa gzhon nus 'di ltar nga rgyug ma nus so zhas ci de las brdeg par bya ba 'am/ de la</text></item>
<item><p>127a2</p><section>mdo sde</section><text>sus nyes/ 'od srung gzhan yang grong gi bud med ni grong du dga' la grong khyer mo ni grong khyer la dga'o/ /'od srung de bzhin du de bzhin gshegs pa yang sems can rnams la snod ji lta ba bzhin chos ston to/ /</text></item>
<item><p>127a3</p><section>mdo sde</section><text>gzhan yang bcom ldan 'das la 'od srung chen pos 'di skad ces gsol to/ /bcom ldan 'das la chos shig zhu lags so/ /bcom ldan 'das kyis bka' stsal pa/ gang zhig gsol pa/ sems can gyi</text></item>
<item><p>127a4</p><section>mdo sde</section><text>lta ba las brtsams lags na sems can gyi lta ba ci lags na/ ji lta bu lags/ bcom ldan 'das kyis bka' stsal pa/ 'od srung dper na yul tsam pa zhes bya ba'i grong khyer chen po nas mi 'ga' zhig mnyan</text></item>
<item><p>127a5</p><section>mdo sde</section><text>yod kyi grong khyer du chas te/ de yang mnyan yod kyi grong khyer chen po dang ha cang yang mi ring ba'i grong rdal zhig tu gnas btab bo/ /de nas des 'gron po gzhan zhig la dris pa/ kye mi mnyan yod na yul log</text></item>
<item><p>127a6</p><section>mdo sde</section><text>ma pa rnams ji ltar gnas/ de na khyim 'am/ bkad sa 'am/ 'gron gnas pa gnas pa'i bud med rnyed par 'gyur ram/ de nas mi de thabs mkhas shing pha rol gyi sems shes pas lha'i mig gis de 'ong</text></item>
<item><p>127a7</p><section>mdo sde</section><text>ba la brtags na de nas des rig ste/ ngan pa 'di ni rang gi ma dka' bar byed pa bla ma dam pa yongs su spangs te/ brdzun can gyi bu zhig gi tshig mnyan nas bdag mnyan yod du song ste/ smad 'tshong ma dang lhan</text></item>
<item><p>127a8</p><section>mdo sde</section><text>cig rtse bar bya'o snyam nas 'dir 'ongs so snyam pa sems nas de nas des mi de la 'di skad ces smras so/ /kye mi lam nas slar myur du log na legs te/ yul log ma pa khyod 'dra ba rnams ni rgyal po</text></item>
<item><p>127b1</p><section>mdo sde</section><text>gsal rgyal gyis srin po'i rigs kyi lag tu zas su sbyin par byed kyis/ kye mi myur du slar song shig /de nas mi des mi de'i tshig mnyan nas myur du brgyugs te rang gi khyim gang na ba der song nas rang gi ma'i</text></item>
<item><p>127b2</p><section>mdo sde</section><text>rkang pa la gtugs te bzod par gsol to/ /de nas dus gzhan zhig na mi de'i ma shi nas rang dbang ba'i nor thams cad thogs te/ yang mnyan yod gang na bar chas pa dang de mi de nyid kyis mthong ngo / /de mthong</text></item>
<item><p>127b3</p><section>mdo sde</section><text>nas yang de 'ong ba la bsams nas 'di ltar bdag der song nas nor bdog pa thams cad shi ba dang / bkren pa dang / phongs pa dang / slong ba pa la sogs pa la bgo ba dang / de bzhin gshegs pa la mchod pa dang</text></item>
<item><p>127b4</p><section>mdo sde</section><text>bkur sti dang ri mo byas la nga rgyal bcag ste/ bdag gi med cing nga rgyal med par rim gyis byas la smad 'tshong ma dang lhan cig ji srid 'dod par rtsed mo dang / dga' ba dang / dga' mgur spyad nas de'i 'og tu</text></item>
<item><p>127b5</p><section>mdo sde</section><text>de bzhin gshegs pa'i bstan pa la rab tu 'byung bar bya'o snyam par shes so/ /mi des mi de la dris pa/ kye mi deng sang mnyan yod kyi grong khyer chen po ci 'dra/ des smras pa/ kye mi nga ni mnyan yod kyi grong</text></item>
<item><p>127b6</p><section>mdo sde</section><text>khyer ni sdug cing yid du 'ong ba/ dga' ba/ mthong na yid dga' ba/ yul gyi bzang mo'i smad 'tshong gi tshogs yod pa/ 'byor pa/ rgyas pa/ bde ba/ nyams dga' ba yin no/ /'od srung de skad du smra na ci de</text></item>
<item><p>127b7</p><section>mdo sde</section><text>brdzun smra ba yin nam/ gsol pa/ bcom ldan 'das lags ches so/ /bka' stsal pa/ de ni ma yin no/ /gsol pa/ ci lags/ bka' stsal pa/ de ni thabs yin no/ /yang bka' stsal pa/ de</text></item>
<item><p>127b8</p><section>mdo sde</section><text>bzhin gshegs pas ni rnam grangs kyis brdzun cung zad bya bar gsungs so/ /gsol pa/ ci'i slad du lags/ 'od srung khyod dang bu mo ser skya bzang mo lhan cig khyim par gyur te 'khor ba na/ bzang mo'i</text></item>
<item><p>128a1</p><section>mdo sde</section><text>pha dang ma gnyis smra zhing pha dang ma gnyis kyis bsams na/ bdag cag gi bu gnyis yul nyams su myong bar byed dam/ 'on te bdag cag gi bu mi byed ces nang mi la dris pa dang / nang mi nye</text></item>
<item><p>128a2</p><section>mdo sde</section><text>bar song nas nang mis dris pa na 'jig rten na su zhig gzugs dang / sgra dang / dri dang / ro dang / reg bya'i 'dod pa la rtse ba dang / dga' ba'i yul nyams su myong bar mi byed ces khyod kyis smras pa thos pa yin nam/</text></item>
<item><p>128a3</p><section>mdo sde</section><text>gsol pa/ bcom ldan 'das de ni bdag gi brdzun du smras pa ma lags so/ /de bzhin du 'di la yang de ni thabs mkhas pa yin par rnam grangs 'dis tha snyad gdags par nus ta/ rgyud gnyis ka rnam</text></item>
<item><p>128a4</p><section>mdo sde</section><text>grangs 'dis mgu bar bya'o/ /gsol pa/ bcom ldan 'das bdag cag tshe rabs lnga brgyar spa shug tu mchis na yang chung ngu na g.yar lam du yang nyal po ma myong ngo / /bka' stsal pa/ de ni de kho na ltar</text></item>
<item><p>128a5</p><section>mdo sde</section><text>yin gyi gzhan du ma yin te/ de yang skyes bu'i thabs mkhas pa yin no/ /gsol pa/ bcom ldan 'das thabs mkhas pa zhes bgyi ba ci lags/ bka' stsal pa/ thabs mkhas pa zhes bya ba ni snga ma</text></item>
<item><p>128a6</p><section>mdo sde</section><text>dang phyi mar 'gal ba dang / phyi ma dang snga mar 'gal ba smra ba'i don te/ don gyis ni ma yin no/ /de ci'i phyir zhe na/ sangs rgyas rnams ni thabs gang dang gang gis don 'grub par 'gyur ba'i thabs de dang</text></item>
<item><p>128a7</p><section>mdo sde</section><text>des nges pa'i don gyis sam/ drang ba'i don gyis gsung ba yin no/ /gsol pa/ don grub pa zhes bgyi ba gsung ba ci lags/ bka' stsal pa/ don grub pa zhes bya ba ni chos grub pa zhes bya'o/ /gsol pa/</text></item>
<item><p>128a8</p><section>mdo sde</section><text>de bzhin gshegs pas dge slong dag tshad mas rung ba ma yin pa de yang blang bar bya'o zhes rnam grangs cung zad cig gsungs pa/ gal te de ltar lags na de yang blang bar 'gyur ram/ bka' stsal pa/ 'od srung</text></item>
<item><p>128b1</p><section>mdo sde</section><text>de ni rgyu ma yin no/ /gsol pa/ ci'i slad du lags/ ci pha'i ched du ma srog dang dbral bar bya'am/ ci gzhan gyi ched du rang srog dang dbral bar bya'am/ ci ma'i ched du pha srog dang dbral bar bya'am/ gsol</text></item>
<item><p>128b2</p><section>mdo sde</section><text>pa/ bcom ldan 'das de ni ma lags so/ /bcom ldan 'das kyis bka' stsal pa/ 'od srung de bzhin du pha dang mas mi byed pa gang yin pa de ni de bzhin gshegs pa'i snying por byed do/ /'od srung ji ltar gong</text></item>
<item><p>128b3</p><section>mdo sde</section><text>du yul tsam pa na gnas pa'i mi bzhin no zhes gsungs pa ltar bdag bden yang ngas bdag tu 'dzin pa dgag pa mdzad do/ /de ci'i phyir zhe na/ ji 'di ltar mi des rang gi ma bor nas de'i ma yang sdug bsngal bar</text></item>
<item><p>128b4</p><section>mdo sde</section><text>gyur/ de yang rang gi ma dang bral bar gyur pa las de mi des de skad tshig bsgo nas slar bzlog pa dang ma dang bu de gnyis phrad par gyur to/ /de nas de'i 'og tu ma shi nas rang dbang ba rnams ji skad bshad pa de bzhin</text></item>
<item><p>128b5</p><section>mdo sde</section><text>du 'dod pa'i bde ba bstan nas de'i 'og tu rab tu byung ba bzhin no/ /dge slong dag de bzhin du ngas kyang gal te thog ma kho nar bdag yod do zhes bstan na su zhig dad par 'gyur/ gal te dad par gyur nas/</text></item>
<item><p>128b6</p><section>mdo sde</section><text>'jig tshogs la lta ba'i bdag tu 'dzin pa ni 'jig rten gyi spyi thun yin pas nga'i yang ngar 'gyur ro/ /ngas kyang yul tsam pa na gnas pa'i mi bzhin du thog mar bdag med pa bstan nas de'i 'og tu bdag yod pa</text></item>
<item><p>128b7</p><section>mdo sde</section><text>nyid ston par 'gyur te/ de nyid dang bdag gi de kho na nyid kyang bshad do/ /'od srung de lta bas na thabs la mkhas par bya'o/ /'od srung gzhan yang dper na mi zhig lam po che zhig nas 'brog dgon par song ba las bya rab</text></item>
<item><p>128b8</p><section>mdo sde</section><text>gnon ces bya bas sgra phyung ba dang / de nas mi de lam du zhugs te 'gro bas bya'i skad de thos nas bsams pa/ ci chom rkun pa byung ngam zhes de chom rkun pas 'jigs skrag te/ byol ba las dgon pa gang na stag</text></item>
<item><p>129a1</p><section>mdo sde</section><text>yod pa der chud nas tshul ma yin pas sdug bsngal bar gyur to/ /'od srung de bzhin du ma 'ongs pa'i dus na dge slong dang / dge slong ma dang / dge bsnyen dang / dge bsnyen ma rnams/ bdag dang bdag gi</text></item>
<item><p>129a2</p><section>mdo sde</section><text>zhes bya ba'i sgra tsam gyis 'jig rten pa'i 'jig tshogs la lta ba'i bdag med pa sems shing stong pa nyid chen po chad pa'i lta ba smra ba'i bdag nyid du 'gyur bas de bzhin gshegs pa rtag pa sangs rgyas rtag pa'i bdag nyid</text></item>
<item><p>129a3</p><section>mdo sde</section><text>dang ldan pa'i mdo sde 'di lta bu 'di dag la dad par mi 'gyur ro/ /'od srung gzhan yang zhing pa blun po mnyan yod kyi grong khyer chen po sngon ma mthong ba zhig yod pa de der zhugs pa na skyes pa dang / bud med gzugs</text></item>
<item><p>129a4</p><section>mdo sde</section><text>bzang ba mdzes pa blta na sdug pa dag mthong ngo / /mthong nas kyang mig mi 'dzum par rigs kyi bu dang / rigs kyi bu mo dag la bltas so/ /bltas te phyir byung nas de nas de rang khyim gang na ba der song ste/ zhing pa</text></item>
<item><p>129a5</p><section>mdo sde</section><text>blun po rnams la smras pa/ rgyal po ni 'di 'dra/ de na bud med kyi gzugs ni lha'i bu mo 'dra/ mi'i dbang po'i gzugs ni lha'i bu pho 'dra'o zhes smras pa na/ mi phal pa gzhan rnams kyang rgyal po mthong nas</text></item>
<item><p>129a6</p><section>mdo sde</section><text>'di snyam du bdag cag gis kyang lha'i bu dang bu mo dang bcas pa mthong ngo snyam pa dang / de nas rgyal po'i pho nya bkrabs pa dag gis thos nas cal col sha dag smra'o zhes byas te gsod par 'gyur ro/ /'od srung</text></item>
<item><p>129a7</p><section>mdo sde</section><text>de bzhin du de bzhin gshegs pa sangs rgyas pa'i dus mya ngan las 'das pa nyid na rtag pa/ brtan pa/ zhi ba/ ther zug pa/ bdag ces bya ba'i tshig gi gzhi bstan pa yang 'jig rten las 'das pa'i dus na</text></item>
<item><p>129a8</p><section>mdo sde</section><text>bdag ci 'dra ba de 'dra bar 'gyur zhing 'jig rten pa'i 'jig tshogs la lta ba goms par byas pa'i bdag nyid kyang zad par gyur/ zad par 'gyur/ zad par 'gyur te/ lta ba de lta bu gang yin pa de nga'i ma yin pas</text></item>
<item><p>129b1</p><section>mdo sde</section><text>de'i phyir rtag pa dang chad pa spangs pa zhes gsungs pa ni ngas legs par gsungs pa yin no/ /'od srung de bzhin gshegs pa nga bdag nyid skyes so zhes gsung na ci de bzhin gshegs pa skyes sam/ nga tshems shing sten</text></item>
<item><p>129b2</p><section>mdo sde</section><text>to zhes gsung na/ ci nga tshems shing sten snyam 'am/ 'od srung snga ma dang phyi ma'i tshig gi don 'gal gyi don la ni ma yin no/ /gsol pa/ ji ltar ma lags/ bka' stsal pa/ 'od srung khyod la dpe bstan te/</text></item>
<item><p>129b3</p><section>mdo sde</section><text>dper na btso blag mkhan mkhas pas gos phal pa zhig nyos nas dmar por byas te btsongs na rin chen por 'dong ngo / /de nas des phyis rin lhag pas nyos nas gos de nyid sngon pos tshig gur byas te gzhan gyi lag</text></item>
<item><p>129b4</p><section>mdo sde</section><text>tu btsongs nas de nyis gyur gyi rin du ldom na 'od srung ci de gos de nyid yin nam/ 'on te gzhan yin zhe na/ de ni gzhan ma yin te kha bsgyur bar zad do/ /'od srung de bzhin du gos kyi rnam pa bzhin du bsod nams</text></item>
<item><p>129b5</p><section>mdo sde</section><text>gsar gyi rgyun chags pas de phyis tshon rtsi'i thabs kyi thabs mkhas pas kha dog sgyur ba lta bur byed do/ /'od srung gzhan yang dper na grong khyer chen po zhig na dge slong tshul khrims dang ldan pa zhig yod pa 'chi</text></item>
<item><p>129b6</p><section>mdo sde</section><text>ka'i tshe grong rdal lam/ grong khyer du bsod snyoms su rgyu ba na smad 'tshong ma zhig mthong nas de sems chags par gyur te de nas des bsams pa/ gyon pa'i gos 'di byin la 'di lta bu zhig bya'o zhes nges par</text></item>
<item><p>129b7</p><section>mdo sde</section><text>byas nas des gyon pa'i gos des smad 'tshong ma de brongs pa dang / smad 'tshong ma de yang chags pa'i rang bzhin pas de bzhin du bya'o zhes de la khas blangs so/ /de nas dge bsnyen thabs la mkhas pa zhig gis de</text></item>
<item><p>129b8</p><section>mdo sde</section><text>mthong nas bsams pa/ e ma'o kyi hud dge slong tshul khrims dang ldan pa 'di ni da ni tshul khrims 'chal par gyur la/ nyes na dge slong 'di lus 'dis shi ba bla'i/ tshul khrims 'chal pa ni ma yin pas de'i</text></item>
<item><p>130a1</p><section>mdo sde</section><text>sdig pa gang yin pa de bdag la bab par gyur cig ces de nas des gtam ci zhig byas nas rmongs par byas te mod la bsad na/ 'od srung ci mi de dmyal bar 'gyur ram/ 'od srung gis gsol pa/ de ni</text></item>
<item><p>130a2</p><section>mdo sde</section><text>bcom ldan 'das nyid mkhyen lags so/ /bka' stsal pa/ 'od srung mi de'i dge sbyong srog dang phral ba'i sdig pa gang yin pa de zla ba bzhir rims kyis thebs nas lus de nyid la rnam par smin pa dang dengs</text></item>
<item><p>130a3</p><section>mdo sde</section><text>par 'gyur na/ 'od srung thabs mkhas pa sems can gyi don du tshig tsam du smra bas nyes pa med de/ bdag bden par yod pa la bdag med do zhes 'gog pa'i tshig tsam du smra bas cir yang mi 'gyur ba lta ci smos/</text></item>
<item><p>130a4</p><section>mdo sde</section><text>'od srung gzhan yang khyod kyis kun dga' bo zil gyis mnan nas nga la zhus pa/ srid pa yod na bde dang sdug bsngal te/ med na bde dang sdug bsngal ga la yod ces bya ba de'i don 'od srung khyod da nyon cig /'od</text></item>
<item><p>130a5</p><section>mdo sde</section><text>srung de bzhin gshegs pa ni dngos po med pa/ sems can med pa/ 'jig par 'gyur ba ma yin pa'o/ /gsol pa/ ji lta bu lags/ bka' stsal pa/ 'od srung dper na ri'i rgyal po gangs can gyi drung na</text></item>
<item><p>130a6</p><section>mdo sde</section><text>nor bu rin po che 'od mtha' yas snang ba zhes bya ba'i khams yod do/ /de nas nor bu rin po che'i khams de la nor bu rin po che'i khams byi dor byed pas bltas nas des de mthong ste shes nas des de blangs te/</text></item>
<item><p>130a7</p><section>mdo sde</section><text>gser gyi kha dog bzhin du thabs kyis dri ma sbyangs te blangs nas de nas des gang gi tshe dri ma dag par gyur pa de phan chad sa 'am/ 'dam rdzab bam/ bye ma 'am/ snod gang dang gang du mi des bcug kyang des</text></item>
<item><p>130a8</p><section>mdo sde</section><text>der nor bu rin po che de de lta de ltar phyis bdar byas pas ji ltar thog ma'i dri ma'i skyon de kho nas 'dres par mi 'gyur ro/ /de ci'i phyir zhe na/ dper na gang dang gang du mi sgron ma thogs te song ba de dang de nyid du</text></item>
<item><p>130b1</p><section>mdo sde</section><text>mun pa med par 'gyur zhing sgron ma yang gsal ba kho nar 'gyur ro/ /'od srung de bzhin du nor bu rin po che de gser bzhin du dri mas gos pa med par gyur cing nor bu rin po che de yang mtshan mo ni rgyu skar dang / ba zla'i</text></item>
<item><p>130b2</p><section>mdo sde</section><text>'od kyi rkyen gyis chu 'dzag par 'gyur la nyin mo ni nyi ma'i 'od kyis me'i kha dog ltar 'bar yang cung zad kyang sreg par mi byed do/ /'od srung de bzhin du de bzhin gshegs pa dgra bcom pa yang dag par rdzogs pa'i</text></item>
<item><p>130b3</p><section>mdo sde</section><text>sangs rgyas 'jig rten du byung nas byang chub sangs rgyas pa nyid kyis skye ba dang / rga ba dang / na ba dang / 'chi ba'i dri ma bsal cing nyon mongs pa bye ba las rnam par grol te/ bag chags kyi dri ma thams cad dang bral ba</text></item>
<item><p>130b4</p><section>mdo sde</section><text>na nor bu dag pa bzhin du rab tu gsal zhing pad ma bzhin du thams cad du gos pa med par 'gyur ro/ /'od srung gzhan yang de bzhin gshegs pa gang gi gzugs kyis 'jig rten gang dang gang du 'byung zhing byung nas kyang</text></item>
<item><p>130b5</p><section>mdo sde</section><text>phal pa bzhin du ston par mdzad de/ phal par byung yang ngan 'gro'i nyes pa de dag gis gos par mi 'gyur zhing lha dang mi'i bde ba dang sdug bsngal yang nyams su myong bar mi 'gyur ro/ /lha dang / mi'i bde ba dang / sdug</text></item>
<item><p>130b6</p><section>mdo sde</section><text>bsngal zhes bya ba ni 'dod pa'i yon tan lnga yin te/ sdug bsngal ni bkag la thar pa gcig tu mthar phyin pa ni shin du bde ba yin no/ /de nas gnas brtan 'od srung gis 'di skad ces gsol to/ /bcom ldan 'das</text></item>
<item><p>130b7</p><section>mdo sde</section><text>legs so legs so/ /bdag ni da gdod rab tu byung ba dang bsnyen par rdzogs pa dge slong gi dngos po dang dgra bcom pa nyid du gyur lags te/ da ni bdag gis de bzhin gshegs pa la bgyis pa gzo ba/ bgyis pa</text></item>
<item><p>130b8</p><section>mdo sde</section><text>tshor bar bgyi lags so/ /gang de bzhin gshegs pas bdag la 'di skad ces 'od srung tshur shog stan gyi phyed sbyin gyis bdag cag gnyis stan cig la lhan cig 'dug go/ /zhes gsungs pa de'i don ni de ring bcom ldan</text></item>
<item><p>131a1</p><section>mdo sde</section><text>'das kyis 'khor bzhi'i dbus su bdag theg pa chen po la dbang bskur ba lags so/ /de nas 'khor de'i nang na skra dang kha spu bregs pa dge slong gi kha dog dang gzugs 'chang ba dag kyang 'dug /</text></item>
<item><p>131a2</p><section>mdo sde</section><text>dge bsnyen ma yin pa dge bsnyen gyi gzugs 'chang ba dag dang kha dog sna tshogs pa'i gzugs 'chang ba dag dang / kha logs shig tu phyogs pa dang / snyan dngags mkhan dang / mgrin pa sta ri lta bu dang / dud</text></item>
<item><p>131a3</p><section>mdo sde</section><text>'gro dang / kha gyen du lta ba dang / kha thur du lta ba dag 'khod de/ de dag thams cad ni bdud kyis byin gyis brlabs pa yin no/ /de nas tshe dang ldan pa kun dga' bos bcom ldan 'das la 'di skad ces gsol to/ /</text></item>
<item><p>131a4</p><section>mdo sde</section><text>bcom ldan 'das 'khor 'di ni shin te ma ma lags pa sbun pa dang bral ba/ phub ma mchis pa/ tsan dan gyi snying po lta bu sra ba brtan par gnas pa lags na 'khor 'di lta bu'i nang du 'di dag ci'i slad du zhugs lags bka'</text></item>
<item><p>131a5</p><section>mdo sde</section><text>stsal pa/ kun dga' bo khyod gnas brtan 'od srung la dris shig /kun dga' bos legs so bka' bzhin 'tshal zhes mnyan nas gnas brtan la 'di skad ces smras so/ /btsun pa 'od srung 'di dag 'khor gyi nang</text></item>
<item><p>131a6</p><section>mdo sde</section><text>du ji ltar zhugs/ 'od srung gis smras pa/ kun dga' bo 'di dag ni skyes bu blun po bdud kyi 'khor te bdud dang lhan cig lhags pa yin no/ /kun dga' bo bdag ni rgyu 'dis 'di skad ces bcom ldan 'das</text></item>
<item><p>131a7</p><section>mdo sde</section><text>bdag ni zhing srung ba thabs mkhas pa bzhin du de bzhin gshegs pa 'das nas dam pa'i chos bsrung ba'i rngo mi thogs lags so zhes gsol nas don de'i phyir bdag gis de'i tshe sa chen po 'di khur du thogs pa ni mi</text></item>
<item><p>131a8</p><section>mdo sde</section><text>mdo lags so zhes kyang gsol to/ /de'i tshe bcom ldan 'das kyis bdag la bka' stsal pa/ 'od srung khyod kyis nga 'das nas ji srid bstan pa nyams par ma gyur pa de srid du 'jig rten du dam pa'i chos 'byin</text></item>
<item><p>131b1</p><section>mdo sde</section><text>par nus so zhes bdag la bcom ldan 'das kyis spro ba bskyed do/ /de'i tshe bdag gis bcom ldan 'das re shig bdag gis dgung lo bzhi bcu zhig dam pa'i chos dbyung bar bgyi'o zhes gsol pa dang / de nas bcom</text></item>
<item><p>131b2</p><section>mdo sde</section><text>ldan 'das kyis bdag la bka' stsal pa/ re shig de'i bar du yang khyod snyom las skyed dam ci/ ji srid bstan pa ma nyams pa'i bar du brtson par mi nus sam/ de'i tshe bcom ldan 'das kyis yang bdag la bka'</text></item>
<item><p>131b3</p><section>mdo sde</section><text>stsal pa/ 'od srung re shig bdud tshol cig /gal te rnyed na de'i tshe dam pa'i chos 'byin nus par 'gyur zhing nga'i don yang shes par 'gyur ro/ /kun dga' bo bdag gis ni de'i tshe lha'i mig gis bdud sdig can</text></item>
<item><p>131b4</p><section>mdo sde</section><text>bltas na ma mthong ma shes so/ /dper na mnyan yod kyi grong khyer du skye bo mang po'i dbus su zhing pa bu stor ba zhig gis rang gi bu btsal te ma rnyed na dub cing slar ldog par 'gyur ro/ /kun dga' bo de bzhin du bdag</text></item>
<item><p>131b5</p><section>mdo sde</section><text>gis btsal ba na ma rnyed do/ /ma rnyed nas 'di skad ces bcom ldan 'das bdag ni bdud sdig can tshol bar spro ba ma mchis lags so zhes gsol nas de'i tshe bdag phyogs gcig tu 'dug go/ /de nas de bzhin du 'od</text></item>
<item><p>131b6</p><section>mdo sde</section><text>srung chen po'i 'og ma'i gnas brtan nas nyan thos chen po brgyad bcu'i bar gyi nyan thos chen po re re zhing 'di lta ste/ zhing pa bzhin du dpe sbyar ba la tshigs su bcad pa'i grangs kyis bgrangs na stong phrag 'byung bar</text></item>
<item><p>131b7</p><section>mdo sde</section><text>'gyur ro/ /de nas byang chub sems dpa' bzang skyong dang / phug sbas la sogs pa lnga brgya dang / 'jig rten thams cad kyis mthong na dga' ba ma gtogs pa la sogs pa de dag gis kyang de bzhin du btsal</text></item>
<item><p>131b8</p><section>mdo sde</section><text>na ma rnyed de/ de dag la yang tshigs su bcad pa de bzhin du bgrang bar bya'o/ /de nas bcom ldan 'das kyis gnas brtan 'od srung chen po la bka' stsal pa/ 'od srung gang ma 'ongs pa'i dus na dam pa'i chos</text></item>
<item><p>132a1</p><section>mdo sde</section><text>kun du 'byin par mi nus pa'i rgyu ni dam pa'i chos nub nas lo brgyad bcu lon pa dang / lo brgyad bcu pa nyid la lho phyogs kyi byang chub sems dpa' bzang skyong dang / phug sbas la sogs te/</text></item>
<item><p>132a2</p><section>mdo sde</section><text>byang chub sems dpa' lnga brgya po gang yin pa de dag thams cad kyi tha ma shos des 'byin par 'gyur ba yin pas re shig de tshol cig /gsol pa/ legs so/ /btsal lags te lid tsa bi gzhon nu 'jig rten thams</text></item>
<item><p>132a3</p><section>mdo sde</section><text>cad kyis mthong na dga' ba 'di nyid lags so/ /bcom ldan 'das kyis bka' stsal pa/ de'i drung du 'od srung song la gsol ba thob shig dang des bdud btsal bar nus so/ /de nas 'od srung chen po la sogs te/ nyan thos</text></item>
<item><p>132a4</p><section>mdo sde</section><text>chen po brgyad bcu dang / bzang skyong dang / phug sbas la sogs pa'i gzhon nu'i drung du dong nas go bar byas pa/ gzhon nu khyod kyis ni bdud sdig can btsal bar nus so zhes bcom ldan 'das kyis bstan to zhes grag go /</text></item>
<item><p>132a5</p><section>mdo sde</section><text>de nas gzhon nus 'khor gyi gtso bo 'od srung chen po la 'di skad ces smras so/ /btsun pa 'od srung bdag gis bdud sdig can btsal bar ni bgyi na/ 'on kyang btsun pa 'od srung bzang skyong la sogs te byang chub sems</text></item>
<item><p>132a6</p><section>mdo sde</section><text>dpa' sems dpa' chen po dag nas 'jam dpal dang / spyan ras gzigs dbang phyug dang / mthu chen thob dang / ngan song sbyong dang / byams pa la sogs pa'i bar dag yod na/ ci bdag la tho btsam 'am/</text></item>
<item><p>132a7</p><section>mdo sde</section><text>btsun pa 'od srung bdag bdud kyi rdzi bo ma lags kyis re shig bsod nams dang ldan pa rnams kyis tshol cig /'od srung gis smras pa/ gzhon nu ci bdud sdig can tshar bcad pas bsod nams su mi 'gyur ram/</text></item>
<item><p>132a8</p><section>mdo sde</section><text>gzhon nus smras pa/ btsun pa gal te de ltar bdag gis kyang ci ste mi nus na khyod nyid shin du shes pas khyod kyis tshol cig /de nas bcom ldan 'das la 'od srung gis don de gsol pa dang / bcom ldan 'das</text></item>
<item><p>132b1</p><section>mdo sde</section><text>kyis bka' stsal pa/ 'od srung de skad byas na gzhon nu ci zer/ gsol pa/ bcom ldan 'das gzhon nu 'di skad ces re shig bsod nams dang ldan pa rnams kyis legs par tshol cig /de'i 'og tu bdag gis</text></item>
<item><p>132b2</p><section>mdo sde</section><text>bdud sdig can btsal bar bgyi'o/ /re shig nyan thos chen po brgyad bcus tshol cig /bdag ni khyim na gnas pa rigs lhag par dma' ba lags pas de'i 'og tu btsal bar bgyi'o zhes mchi lags so/ /de nas nyan</text></item>
<item><p>132b3</p><section>mdo sde</section><text>thos mchog de dag dang / bzang skyong dang / phug sbas la sogs pas yang btsal na/ dper na zhing pa'i chung ma grong khyer du bu stor ba bzhin du de dag bdag ni spro ba med do/ /bdag ni spro ba med do zhes phyogs gcig tu 'khod</text></item>
<item><p>132b4</p><section>mdo sde</section><text>do/ /de nas bcom ldan 'das kyis gzhon nu bos te bka' stsal pa/ gzhon nu khyod kyis bdud tshol cig /gzhon nus gsol pa/ bcom ldan 'das sa 'dzin gyi rgyal po'i bu mo rgyal po'i gzhon nu ma lnga dkar</text></item>
<item><p>132b5</p><section>mdo sde</section><text>zhes bgyi ba bsod nams dang ldan pa de 'dir mchis te/ de'i slad du rnga bo che dang / dung dang / rol mo'i sgra sgrogs shing mchi lags so/ /de nas bcom ldan 'das kyis thams cad dang ldan pa'i byang chub sems dpa'i</text></item>
<item><p>132b6</p><section>mdo sde</section><text>tshogs la bka' stsal pa/ sa 'dzin gyi rgyal po'i bu mo rgyal po'i gzhon nu ma lnga dkar zhes bya bas dri ba gcig gi lan ma thob nas mu stegs can thams cad pham par byas te/ de ring du zhag bdun lon nas 'di</text></item>
<item><p>132b7</p><section>mdo sde</section><text>skad ces rgyal po zas gtsang gi btsun mo sgyu 'phrul chen mo zhes bya ba zhig yod de/ de'i sras de gau tA ma'i rgyud gzugs bzang po sangs rgyas zhes bya ba zhig yod do zhes grag gis de'i spyan sngar 'gro'o zhes smra</text></item>
<item><p>132b8</p><section>mdo sde</section><text>zhing 'ong ngo / /de nas de 'ong ba na de'i tshe mnyan yod nas rgyal bu rgyal byed kyi tshal de'i bar 'khor gyis rgyas par gyur cing / rnga bo che dang dung dang rol mo'i sgras mnyan yod nas rgyal bu rgyal byed kyi tshal de'i bar grags par</text></item>
<item><p>133a1</p><section>mdo sde</section><text>gyur to/ /de nas gzhon nus gsol pa/ bcom ldan 'das bdag kyang bdud sdig can tshol la/ bsod nams dang ldan pa rnams kyang de skad mchi na/ de'i dri ba su lan ldon par 'gyur lags/ de nas bcom ldan</text></item>
<item><p>133a2</p><section>mdo sde</section><text>'das kyis tshigs su bcad pa 'di bka' stsal to/ /skyes bu brtan pos rtag tu ni/ /gnod sems med par bu bzhin sbyin/ /nyams la nam yang min zhes grags/ /dri ba 'di yi lan thob shig /de nas nyan thos chen</text></item>
<item><p>133a3</p><section>mdo sde</section><text>po brgyad bcu dang / phug sbas la sogs pa byang chub sems dpa'i tshogs kyis tshig 'thun par tshigs su bcad pa 'di smras so/ /gnod sems med pa'i sems kyis su/ /g.yel lam tshul khrims ldan yang rung / /</text></item>
<item><p>133a4</p><section>mdo sde</section><text>mdza' bo dgra la bu bzhin du/ /thams cad tu ni sbyin pa bsngags/ /bcom ldan 'jig rten mgon po yis/ /dri ba 'di 'dra gsungs pa gang / /'di 'dra bdag cag ma thos na/ /re shig 'jam dpal gyis rtogs shig /</text></item>
<item><p>133a5</p><section>mdo sde</section><text>de nas 'jam dpal la sogs pa'i byang chub sems dpa'i tshogs de dag gis kyang de bzhin du tshigs su bcad pa de nyid kyis lan glan to/ /de nas bcom ldan 'das kyis li tsa bi gzhon nu 'jig rten thams cad kyis mthong na</text></item>
<item><p>133a6</p><section>mdo sde</section><text>dga' ba la bka' stsal pa/ gzhon nu khyod kyis dris pa 'di'i lan thob shig /gzhon nus gsol pa/ bcom ldan 'das re shig glang po che chen po 'di dag thams cad kyis rgan rims bzhin ji lan 'debs su stsal du</text></item>
<item><p>133a7</p><section>mdo sde</section><text>gsol/ de nas rgyal po'i gzhon nu ma lnga dkar rgyal po'i gzhon nu ma lnga brgya dang lhan cig bcom ldan 'das la phyag 'tshal te/ bcom ldan 'das la mchod pa dpe med pa dag byas nas rnga bo che dag brdungs so/ /</text></item>
<item><p>133a8</p><section>mdo sde</section><text>brdungs nas 'di skad ces smras so/ /brtan po gang dang gang dag rnga bo che chen po'i mdo nyan par 'dod nas lhags pa de dag bdag gi rnga bo che bsgrags pa gsan nas dri ba de'i lan lon cig /gzhon nus gsol pa/ bcom</text></item>
<item><p>133b1</p><section>mdo sde</section><text>ldan 'das lan ldon du stsal du gsol/ de dag gis gsol pa/ bcom ldan 'das re shig bud med ni rang bzhin gyis mi brtan pa lags pas de'i slad du bdag cag lan ldon rngo mi thog lags so/ /gzhon nus kyang</text></item>
<item><p>133b2</p><section>mdo sde</section><text>gsol pa/ bcom ldan 'das bud med 'di rang bzhin gyis gzhon nu ma lags na bdag skyes par gyur pas bud med kyis smras pa'i dri ba lan glan lags sam/ lnga dkar gyis smras pa/ gzhon nu khyod mgon po'i</text></item>
<item><p>133b3</p><section>mdo sde</section><text>bstan pa la zhugs nas khyod kyis chos nyid kyang thos na ci da dung skyes pa'o/ /bud med do snyam pa'i phyin ci log gi 'du shes ma spangs sam/ smras pa/ sring mo ji ltar de yin/ de nas lnga dkar gyis smras pa/ re shig</text></item>
<item><p>133b4</p><section>mdo sde</section><text>bcom ldan 'das kyang gang gi phyir de skad du gsung na de'i phyir phyin ci log gi mtshan nyid can yin no/ /gzhon nus lnga dkar la smras pa/ re shig je thog par de bcom ldan 'das la gsol cig /de'i 'og tu 'di bdag</text></item>
<item><p>133b5</p><section>mdo sde</section><text>dang lhan cig smra bar bya'o/ /'od srung gis gsol pa/ bcom ldan 'das gzhon nu de skad ces mchi lags so/ /bcom ldan 'das kyis bka' stsal pa/ re shig gzhon nu kho na lan 'debs par 'gyur ro/ /</text></item>
<item><p>133b6</p><section>mdo sde</section><text>gzhon nus kyang smras pa/ bu mo khyod su yin smras pa/ bdag ni lnga dkar zhes bya ba yin no/ /smras pa/ sring mo ci khyod kyis dkar po lnga thob bam/ lnga dkar gyis smras pa/ chos rnams ni ming med pa yin te/</text></item>
<item><p>133b7</p><section>mdo sde</section><text>ming ni rtog pas kun rdzob tu bstan pa'o/ /gzhon nu'i mchog 'di ltar don dam par ni de stong pa nyid yin gyis de ltar shes par gyis shig /gzhon nus smras pa/ lha mo da dung yang phyin ci log ma spangs sam/</text></item>
<item><p>133b8</p><section>mdo sde</section><text>'di la gal te gzhon nu 'am/ gzhon nu ma zhes bya ba rnyed na de myur du smros shig /lnga dkar gyis smras pa/ gzhon nu legs so legs so/ /'di dri ba'i lan/ de lta bas na khyod rjes su gdags na</text></item>
<item><p>134a1</p><section>mdo sde</section><text>'jig rten du sangs rgyas su 'gyur bar shes so/ /des smras pa/ lha mo ci khyod kyis da dung dri ba bcad pa shes sam/ ji ltar gzhon nu dang gzhon nu ma zad par 'gyur zhing mi skye ba de ltar khyod mi shes te/ khyod ni</text></item>
<item><p>134a2</p><section>mdo sde</section><text>nyan thos dag ji skad brjod pa de bzhin du rjod par byed kyi/ dri ba 'di ni 'jam dpal gyis ji skad smras pa bzhin yin no/ /lnga dkar gyis smras pa/ dper na ji lta bu yin/ gzhon nus smras pa/ kye ma'o ji ltar skyes pa 'ga'</text></item>
<item><p>134a3</p><section>mdo sde</section><text>zhig yi ge rnams kyi mthar phyin nas bdag nyid kyi ming bris na klog mi shes pa de bzhin du lha mo lnga dkar gyis kyang lnga dkar mi shes so/ /'phags pa rnga bo che chen po'i le'u/</text></item>
<item><p>134a4</p><section>mdo sde</section><text>bam po lnga pa ste tha ma/ de nas thams cad dang ldan pa'i byang chub sems dpa'i tshogs dang / nam mkha'i lha'i tshogs dang / 'brug gi tshogs kyis phyogs bcu nas g.yos/ rab tu g.yos/ ldeg</text></item>
<item><p>134a5</p><section>mdo sde</section><text>rab tu ldeg /chem chem rab tu chem chem ste/ de dag thams cad kyis de lta bu'i mchod pa'i las chen po byas na legs so zhes bya ba byin te/ gzhon nu gang gis ya mtshan can thams cad dri ba gcig gis tshar</text></item>
<item><p>134a6</p><section>mdo sde</section><text>bcad cing / srog chags bye ba brgya stong phrag du ma dag de bzhin gshegs pa'i bstan pa la btsud pa'i lha mo de lta bu deng thub pa dang des bzhag pa'i dri ba kun shes pa legs so legs so/ /de nas de'i tshe mu</text></item>
<item><p>134a7</p><section>mdo sde</section><text>stegs byed pa ya mtshan can thams cad rang rang gi rab tu byung ba spangs nas/ de bzhin gshegs pa'i bstan pa la rab tu byung ste/ de na gang dag rab tu 'byung ba la mi sten pa de dag ni dge bsnyen du gyur to/ /de nas</text></item>
<item><p>134a8</p><section>mdo sde</section><text>thams cad dang ldan pa'i 'khor des gzhon nu la legs so zhes bya ba byin te/ gzhon nu khyod kyis gang gi phyir dri ba 'di'i lan glan pa legs so legs so/ /gzhon nus smras pa/ 'di ni bcom ldan 'das kho</text></item>
<item><p>134b1</p><section>mdo sde</section><text>na'i mthu yin gyi bdag gi ni ma yin no/ /bcom ldan 'das kyis bka' stsal pa/ 'jig rten thams cad kyis mthong na dga' ba ngas kyang tshigs su bcad pa de kho na bzhin du shes so/ /tshigs su bcad pa de'i don gyi</text></item>
<item><p>134b2</p><section>mdo sde</section><text>tshul ni 'di yin no/ /byang chub sems dpa' skyes mchog gis/ /rtag tu gnod pa'i sems su bya/ /rtag tu sbyin pa bsngags pa ni/ /tshul khrims bkur ba g.yel la min/ /byams dang dgra la bu bzhin min/ /tshig 'di'i</text></item>
<item><p>134b3</p><section>mdo sde</section><text>rnam dbye sna tshogs nyon/ /skyes bu mchog gis tshul khrims 'chal pa mthong na rtag tu gnod sems su bya zhing de dag la cung zad kyang sbyin pa sbyin par mi bya ste/ de dag bstan pa la dgra dang mtshungs pa yin pas 'di la</text></item>
<item><p>134b4</p><section>mdo sde</section><text>sbyin par bya'o/ /'di la sbyin par mi bya'o zhes 'byung po rnams kyi ched du bsam par bya'o/ /sbyin pa rnam pa gnyis su gsungs pa so so'i skye bo'i tshul khrims dang ldan pa dang / sems can sdug bsngal ba la snying rjes</text></item>
<item><p>134b5</p><section>mdo sde</section><text>sbyin pa'o/ /gal te tshul khrims 'chal pa la snying rjes byin na gos par mi 'gyur ram/ ji ltar mda' dug gis byugs pa des ma byugs pa yang gos par 'gyur ba de bzhin du dge slong tshul khrims 'chal pas kyang</text></item>
<item><p>134b6</p><section>mdo sde</section><text>tshul khrims dang ldan pa gang yin pa de yang nyams par byed do/ /de lta bas na 'di la tshar gcad pa kho na legs kyi sbyin pas lta ga la gzung / mthong na rtag tu dgra bo dang 'dra bar bya ste/ des na gnod sems su mi bya'o</text></item>
<item><p>134b7</p><section>mdo sde</section><text>zhes gsungs so/ /tshul khrims 'dren ma mi bsten te/ /rgyu de'i phyir na gnod pa yi/ /sems ni bskyed par bya'o zhes/ /sngon gyi sangs rgyas rnams kyis gsungs/ /mdza' dang dgra la mnyam pa gang yin dang / /g.yel dang</text></item>
<item><p>134b8</p><section>mdo sde</section><text>tshul khrims ldan la mnyam pa gang / /gnod sems med par spyod pa de kun ni/ /bstan pa 'di la rtswa dang 'dra bar gzung / /bstan pa la ni nges pa'i don/ /de ltar rab tu bsngags pa yi/ /spyod pa spu gri'i</text></item>
<item><p>135a1</p><section>mdo sde</section><text>so lta bur/ /rno ba'i mchog ni spyad par gyis/ /de'i phyir rnga bo che chen po'i mdos bsgrags so/ /rnga bo che chen po'i mdos ci zhig bsgrags zhe na/ tshigs su bcad pa de'i don gang yin pa de 'dir rnga bo</text></item>
<item><p>135a2</p><section>mdo sde</section><text>che chen po'i mdo las smos pas des na mdo chen po 'di ni rnga bo che chen po zhes bya'o/ /de nas ji ltar lhags pa'i 'khor de thams cad kyis legs so zhes bya ba byin te/ kye ma gzhon nu 'jig rten thams cad kyis mthong na</text></item>
<item><p>135a3</p><section>mdo sde</section><text>dga' ba mkhas pa ji ltar rgyal po gsal rgyal 'gro ba la phan pa'i don du g.yul ngor rnga bo che sgra 'byin pa de bzhin du rnga bo che chen po'i mdo 'di bsgrags pa na 'gro ba la dkon mchog gsum gyi bsngags pa'i sgra brjod pa'i</text></item>
<item><p>135a4</p><section>mdo sde</section><text>tshul gyis sangs rgyas kyi gsung ba 'di lta ste/ de bzhin gshegs pa rtag pa/ brtan pa/ zhi ba ther zug pa'o zhes sangs rgyas kyi gsang ba 'di sgrogs so/ /de nas bcom ldan 'das kyis yang 'od srung chen po la bka' stsal</text></item>
<item><p>135a5</p><section>mdo sde</section><text>pa/ 'od srung khyod kyis gang gi tshe bdud bstan par mi nus pa de'i tshe 'od srung khyod kyis rnga bo che chen po'i mdo 'di nyon la nga 'das nas lo bzhi bcu'i bar du ji ltar da ltar gnas pa bzhin du dam pa'i chos zung shig /chos chen po'i</text></item>
<item><p>135a6</p><section>mdo sde</section><text>rnga bo che rdungs shig /chos chen po'i rnga bo che dang / dung sgrogs shig /de'i 'og tu lo brgyad bcu na dam pa'i chos rab tu rnam par 'jig par 'gyur ba de'i tshe de'i dus su gzhon nu 'jig rten thams cad gyis mthong na dga'</text></item>
<item><p>135a7</p><section>mdo sde</section><text>bas de'i tshe thog mar bdud kyis bsgyur ba'i sems can skra dang kha spu bregs pa dag gnas pa dang / de'i tshe gzhon nus sdig can 'khor dang bcas pa/ gzugs dang bcas pa bcing ba lngas bcings nas ri bong bzhin du</text></item>
<item><p>135a8</p><section>mdo sde</section><text>ston par 'gyur zhing rnga bo che chen po'i mdo las gsungs pa'i chos chen po sgrogs par 'gyur/ chos chen po'i rnga bo che rdung bar 'gyur/ chos chen po'i dung 'bud par 'gyur/ chos kyi mchod sbyin byed par 'gyur/ chos kyi</text></item>
<item><p>135b1</p><section>mdo sde</section><text>rgyal mtshan 'dzugs par 'gyur ro/ /gsol pa/ nam zhig na lags/ bka' stsal pa/ gang gi tshe lo brgyad bcu na bstan pa nyams par 'gyur ba de'i tshe na'o/ /gsol pa/ bcom ldan 'das bdag cag gis blta</text></item>
<item><p>135b2</p><section>mdo sde</section><text>lags na da ltar mngon sum du mdzad du gsol/ de nas bcom ldan 'das kyis gzhon nu la bka' stsal pa/ myur du bdud ston cig /de nas gzhon nus bcom ldan 'das gang na ba de logs su gdong phyogs nas bcom</text></item>
<item><p>135b3</p><section>mdo sde</section><text>ldan 'das la 'di skad ces gsol to/ /bdud sdig can mchis pa 'o ni lags te/ 'o ni 'jig rten gyi khams gzhan nas mchis nas byang chub sems dpa' bzhin du dge slong gi gzugs su mchis pa la gzigs</text></item>
<item><p>135b4</p><section>mdo sde</section><text>zhes mdzub mos bstan to/ /thams cad dang ldan pa'i 'khor gyis kyang bdud de bcing ba lngas bcings par mthong ngo / /de nas bdud kyis smras pa/ gzhon nu bdag mdo sde 'di la lan gnyis su bar chad mi byed do</text></item>
<item><p>135b5</p><section>mdo sde</section><text>zhes tshig de lan gsum du smras pa dang / gzhon nus smras pa/ ji ltar yid ches par 'gyur bdud kyis smras pa/ 'di ltar yid ches par gyis shig /sbyor ba ji snyed kyis bdud kyi cha byad du byas nas sems can rnams</text></item>
<item><p>135b6</p><section>mdo sde</section><text>dad pa bsgyur ba'i sbyor ba de thams cad bstan par bya'o/ /gzhon nu bdag gis rgyun du zhugs pa la sogs pa 'bras bu bzhi'i bar gyis yongs su mya ngan las 'das pa dang / sangs rgyas kyi yongs su mya ngan las 'das pa</text></item>
<item><p>135b7</p><section>mdo sde</section><text>yang ston/ stong pa chen po nyid sgoms shig pa yang smra/ sems can du lta ba yang smra/ sems can du lta ba yang 'dod par byed de/ 'di ltar sems can yod do zhes kyang smra'o/ /bdag ni bdag gi lus nam mkha' la 'bar</text></item>
<item><p>135b8</p><section>mdo sde</section><text>ba yang ston/ du bar 'thul ba dang / me tog gi char chen po 'bebs pa yang ston cing gang ngas stong pa chen po zhes bshad pa de thams cad ni zhi ba yin la/ gang ngas sems can yod do zhes bshad pa de dag thams cad ni stong pa</text></item>
<item><p>136a1</p><section>mdo sde</section><text>yin gyis stong pa chen po ni de ltar gyis shig /sems can yod do zhes bya ba ni de ltar shes par gyis shig ces kyang smra'o/ /de nas bcom ldan 'das kyis dge slong rnams la bka' stsal pa/ dge slong dag bdud</text></item>
<item><p>136a2</p><section>mdo sde</section><text>sdig can de lta bu byed nus pa la ltos/ sangs rgyas yongs su mya ngan las 'da' ba'i bar 'di yang sten par byed na/ dge slong dag bdud kyis de ltar byas na sems can rnams ji ltar yid ches par mi 'gyur/ dge slong dag de lta</text></item>
<item><p>136a3</p><section>mdo sde</section><text>bas na su yang yongs su mya ngan las 'da' ba ni 'di lta bu'i tshig gnyis smra ba na/ de ni bdud yin par blta'o/ /gang dag de skad du snga phyir tshig gnyis smras nas yongs su mya ngan las 'da' na/ de ni nga'i nyan thos ma yin par blta'o/ /</text></item>
<item><p>136a4</p><section>mdo sde</section><text>dge slong dag de lta bas na chos rnam par 'phrul pas kyang ma yin 'bras bu bzhis kyang ma yin/ bsam gtan gyis kyang ma yin/ mngon par shes pa'i rtse bas kyang ma yin te/ de dag ni de'i phyogs yin par de dag la yid ches</text></item>
<item><p>136a5</p><section>mdo sde</section><text>par mi bya'o/ /gang dag ji ltar yang rung ba de skad du snga phyir tshig gnyis smras nas de'i 'og tu yongs su mya ngan las 'da' ba de dag ni bdud kyis sprul pa yin par blta'o/ /'od srung nga yongs su mya ngan las 'das nas</text></item>
<item><p>136a6</p><section>mdo sde</section><text>lo bdun brgya'i bar du nga'i nyan thos rnams yongs su mya ngan las 'da' bar 'gyur te de dag ni 'di lta bu'i tshig gnyis po nyon mongs pa gang yin pa de ni stong pa'o/ /zhi ba gang yin pa de ni mya ngan las 'das pa'o zhes smra</text></item>
<item><p>136a7</p><section>mdo sde</section><text>zhing mya ngan las 'da' bar 'gyur ro/ /de phyin cad ni nyan thos sam/ byang chub sems dpa' yongs su mya ngan las 'da' bar mi 'gyur te/ de ci'i phyir zhe na/ 'di ltar sangs rgyas kyis byin gyis brlabs pa'i phyir ro/ /</text></item>
<item><p>136a8</p><section>mdo sde</section><text>yang de ci'i phyir zhe na/ de'i tshe mi rnams stong pa nyid la chad pa dang rtag par lta zhing spyod de/ rung ba ma yin pa dang 'dren mar 'gyur ro/ /de lta bas na de dag stong pa chen po nyid la rung ba ma yin pa chad pa dang / rtag pas 'grib pa</text></item>
<item><p>136b1</p><section>mdo sde</section><text>nyid dang / 'phel ba nyid du smra zhing de bzhin gshegs pa'i snying po'i gtam bstan pa na smod pas sangs rgyas rtag pa nyid kyi gtam spong bar 'gyur te/ de nyid kyis yongs su mya ngan las 'da' bar mi 'gyur ro/ /gang dag</text></item>
<item><p>136b2</p><section>mdo sde</section><text>'di ltar bdud kyi mya ngan las 'das pa'i 'bras bus yongs su mya ngan las 'da' bar 'gyur ba de dag thams cad ni bdud kyis sprul pa yin par rig par bya'o/ /mya ngan las 'da' bar 'gyur ba gang dag yin pa de dag kyang</text></item>
<item><p>136b3</p><section>mdo sde</section><text>phal cher bdud kyis sprul pa yongs su mya ngan las 'da' bar 'gyur ro/ /de nas bcom ldan 'das kyis 'jig rten thams cad kyis mthong na dga' ba la sogs pa byang chub sems dpa'i tshogs la bka' stsal pa/ rigs</text></item>
<item><p>136b4</p><section>mdo sde</section><text>kyi bu dag nga yongs su mya ngan las 'das nas khyed kyis phyi ma'i tshe phyi ma'i dus na dam pa'i chos 'byin par su 'gyur/ 'od srung chen po legs so/ /nga 'das nas dam pa'i chos 'byin par 'gyur ram zhes lan gsum</text></item>
<item><p>136b5</p><section>mdo sde</section><text>gyi bar du spro ba bskyed kyang spro bar mi byed do/ /de'i tshe bcom ldan 'das kyis bka' stsal pa/ rigs kyi bu dag de bzhin gshegs pa la khyad du gsod par ma sems shig /nga la gang dag phyi ma'i tshe phyi ma'i dus na dam</text></item>
<item><p>136b6</p><section>mdo sde</section><text>pa'i chos 'dzin par 'gyur ba'i slob ma mang du yod de gong du mdo 'di las gsungs pa bzang skyong dang / phug sbas la sogs pa lnga brgya po de dag gi phyi ma shos gang yin pa de yin par 'gyur ro/ /'od srung de yang gang zhe na</text></item>
<item><p>136b7</p><section>mdo sde</section><text>li tsa bi gzhon nu 'jig rten thams cad kyis mthong na dga' ba 'di nyid yin te/ phyi ma'i dus na lho phyogs kyi mkhas par gyur nas chos kyi rnga bo che chen po rdung bar 'gyur/ chos kyi dung 'bud par 'gyur ro/ /de nas gzhon nus</text></item>
<item><p>136b8</p><section>mdo sde</section><text>bdud bkrol te/ bstan nas chos ji lta ba de bzhin du mna' bsgags te/ de'i 'og tu gtad do/ /de nas thams cad dang ldan pa'i 'khor des gzhon nu la smras pa/ gzhon nu khyod bcom ldan 'das kyis lung bstan pa yin</text></item>
<item><p>137a1</p><section>mdo sde</section><text>yin gyis phan pa ston pa chos kyi rnga bo che rdungs shig /rnga bo che chen po'i mdo smros shig /chos kyi dung bus shig ces tshig tu smras so/ /de nas bcom ldan 'das kyis yang 'od srung chen po la 'di skad ces bka'</text></item>
<item><p>137a2</p><section>mdo sde</section><text>stsal to/ /'od srung khyod ni zhing srung ba lta bur ma nus te zhing srung bzhin du thabs la mkhas pa'i gzhon nus mdo 'di thams cad mnyan nas lus la thogs te/ 'jig rten du mngon sum du 'byin par 'gyur ro/ /de ni ngas sa</text></item>
<item><p>137a3</p><section>mdo sde</section><text>bdun pa la bzhag ste mi phal pa zhig tu byin gyis brlabs nas gang gi tshe lo brgyad bcu pa la bstan pa nyams par 'gyur ba de'i tshe lho phyogs su yul mu run du zhes bya ba na chu bo'i 'gram la rten pa'i grong khyer dmag gis mi</text></item>
<item><p>137a4</p><section>mdo sde</section><text>tshugs pa zhes bya ba dang / nye ba'i grong phreng ba chen po zhes bya bar ka yo ri zhes bya ba'i rigs rgyud der skyes nas nga'i ming 'chang ba'i dge slong zhig tu gyur te/ zhing srung ba'i thabs mkhas pas nga'i dge sbyong g.yel ba rnams</text></item>
<item><p>137a5</p><section>mdo sde</section><text>kyi nang du rab tu byung nas de dag bsdu ba'i dngos pos bsdus te/ mdo 'di rnyed nas lus la bcangs te/ dge 'dun dag par byas nas dang po rung ba ma yin pa'i gzhi chen po yongs su spangs te chos chen po sgrogs par</text></item>
<item><p>137a6</p><section>mdo sde</section><text>'gyur/ rnga bo che chen po'i mdo las gsungs pa'i chos kyi dung dang / chos kyi rgyal mtshan sgrogs par 'gyur ro/ /gnyis pa theg pa chen po'i mdo stong pa nyid kyi gtam smra bar 'gyur ro/ /gsum pa sems can gyi khams</text></item>
<item><p>137a7</p><section>mdo sde</section><text>rtag pa'i gtam dang / rnga bo che chen po'i mdo'i gtam smra bar 'gyur ro/ /chos chen po'i rnga bo che rdung bar 'gyur/ chos chen po'i dung 'bud par 'gyur/ chos kyi rgyal mtshan 'dzugs par 'gyur/ nga'i mngon sum du go gyon par</text></item>
<item><p>137a8</p><section>mdo sde</section><text>'gyur ro/ /phyis mdo 'di thos nas na tshod chen por 'gyur te/ lo brgyar mdo 'di'i gtam smra zhing chos kyi char 'bebs par 'gyur ro/ /lo brgya 'das pa'i 'og tu de lho phyogs der lho phyogs kyi mi rnams kyi nang du</text></item>
<item><p>137b1</p><section>mdo sde</section><text>rnam par 'phrul pa chen pos rnam par 'phrul zhing yongs su mya ngan las 'das pa ston par 'gyur ro/ /rgyu des na zhing srung ba'i thabs mkhas pa bzhin no/ /'od srung da ltar bzang skyong dang / phug sbas la sogs pa'i</text></item>
<item><p>137b2</p><section>mdo sde</section><text>tshig gi skyes bus phal pa'i bzhin te 'dzin mi nus pa'i snyom las can du gyur to/ /de ni skyes bu phal pa khro ba smod par byed pa de 'dra ba rnams kyi nang du rnam par 'phrul ba chen pos yongs su mya ngan las 'da' bar</text></item>
<item><p>137b3</p><section>mdo sde</section><text>'gyur ro/ /gsol pa/ ji ltar lags/ bka' stsal pa/ byang chub sems dpa' rnams ji lta ba de ltar ro/ /gsol pa/ byang chub sems dpa' rnams ji lta bu lags/ bka' stsal pa/ chos kyi rnam par 'phrul</text></item>
<item><p>137b4</p><section>mdo sde</section><text>pas ma yin/ 'bras bu bzhi thob pas ma yin te/ de dag ni sa 'pho ba dang / sangs rgyas dang bcas pa'i sangs rgyas kyi zhing du 'gro bas so/ /der yang gdul ba'i sems can dag yod na sems can de 'dra ba dag gi</text></item>
<item><p>137b5</p><section>mdo sde</section><text>nang du bcom ldan 'das shAkya thub pa 'di byon pa la ltos shes smra zhing de bzhin gshegs pa ni rtag pa/ brtan pa/ zhi ba/ ther zug pa yin pa de lta bu de la ltos shig /ngas brtan pa dang bde ba bstan pa bshad pa ni de lta</text></item>
<item><p>137b6</p><section>mdo sde</section><text>bu yin par shes par gyis shig ces lung bstan par 'gyur ro/ /de nas phyogs bcu nas nam mkha' las sangs rgyas bcom ldan 'das rnams kyis so so'i zhal de la ston cing 'di skad ces de ni de lta yin no zhes</text></item>
<item><p>137b7</p><section>mdo sde</section><text>gsung bar 'gyur/ 'jig rten thams cad kyang de'i chos bstan pa la legs par bstan to zhes yid ches par 'gyur ro/ /de nas bar skabs der nga'i ming 'chang ba'i dge slong de 'di skad ces kye ma gal te bdag</text></item>
<item><p>137b8</p><section>mdo sde</section><text>la rdzu 'phrul gyi mthu zhig yod na ya mtshan can thams cad bdag gis gdul ba zhig na zhes smra bar 'gyur zhing bdag nyid shin du phal pa yin no snyam du sems par 'gyur ro/ /de gang gi tshe nga la slob pa de'i tshe bdag</text></item>
<item><p>138a1</p><section>mdo sde</section><text>nyid kyis shes par 'gyur te/ de bzhin gshegs pa'i byin gyis brlabs ni de 'dra'o/ /'od srung dper na re shig dga' ba rang nyid kyis 'bras bu thob par mi shes te/ 'di sa bcu thob pa yin yang</text></item>
<item><p>138a2</p><section>mdo sde</section><text>bdag gis ni 'bras bu ma thob bo snyam du bdag nyid kyis shes so/ /de ci'i phyir zhe na/ nga'i byin gyis brlabs kyis gyur na sa bdun pa dang / sa brgyad pa la gnas pa ci smos/ rab 'byor gzhan yang dper na de bzhin</text></item>
<item><p>138a3</p><section>mdo sde</section><text>gshegs pas yungs kar gyi 'bru'i nang du phyogs bcu'i 'jig rten gyi khams kyi sems can rab tu mang po gang dag yin pa de dag bcug na sems can gcig la yang dog pa 'am/ nyam nga ba 'am/ gnod par 'gyur</text></item>
<item><p>138a4</p><section>mdo sde</section><text>ba med cing phan tshun yang bdag cag gang du khrid pa dang / khyer ba dang / bcug pa yang mi shes la bya ba de yang rab tu spyod do/ /de bzhin du ji ltar ngas mkhyen pa de ltar khyod kyis kyang shes la gzhan gyis kyang shes so/ /</text></item>
<item><p>138a5</p><section>mdo sde</section><text>kha cig gis ni mi shes te de yang rang kho nas mi shes so/ /yang gal te de ltar sangs rgyas mthu dang ldan pa lags na nyid ji lta ba bzhin du ci'i slad du sems can thams cad byin gyis mi brlab lags/ rab 'byor re shig</text></item>
<item><p>138a6</p><section>mdo sde</section><text>sbyor ba mkhan gyis chu'i bum pa kha ma bcad pa yang mi 'bo bar byed na/ ci'i phyir sangs rgyas bcom ldan 'das sems can rnams byin gyis rlob par mi mdzad/ 'od srung gzhan yang re shig 'byung po'i sbyor ba</text></item>
<item><p>138a7</p><section>mdo sde</section><text>mkhan gyis chu'i bum pa yang 'gul bar byed na/ ci'i phyir sangs rgyas bcom ldan 'das byang chub sems dpa' rnams la ji ltar rang gis mi shes pa de ltar byin gyis rlob par mi mdzad/ ci de ltar mdzad dam</text></item>
<item><p>138a8</p><section>mdo sde</section><text>mi mdzad/ gsol pa/ bcom ldan 'das mdzad lags te sa bcu thob pa rnams la 'ang mdzad lags so/ /gsol pa/ byang chub sems dpa' yon tan da dang ldan na de bzhin gshegs pa rtag pa mi phyed pa'i</text></item>
<item><p>138b1</p><section>mdo sde</section><text>sku mngon sum du mthong bar 'gyur/ rnam par 'phrul pa chen pos rnam par 'phrul zhing dus bgyid par 'gyur/ bka' stsal pa/ byang chub sems dpa' sems dpa' chen po yon tan brgyad dang ldan na de bzhin</text></item>
<item><p>138b2</p><section>mdo sde</section><text>gshegs pa rtag pa mi phyed pa'i sku mngon du mthong bar 'gyur/ rnam par 'phrul pa chen pos rnam par 'phrul zhing dus byed par 'gyur te/ brgyad gang zhe na/ mdo 'di bshad pa na mi skyo ba dang / theg pa gsum gyis mi</text></item>
<item><p>138b3</p><section>mdo sde</section><text>skye zhing gtam rnam pa gsum la skrag pa med pa dang / gdul ba'i sems can rnams mi spong ba dang / dge 'dun bye ba 'thun zhing gcig tu gyur par yang dag par spro ba dang / bud med dang / ma ning dang / dge slong dang /</text></item>
<item><p>138b4</p><section>mdo sde</section><text>dge slong ma dang kun du 'dris par mi byed pa dang / rgyal po dang / dbang phyug dang lhan cig kun tu 'dris pa spong ba dang / bsam gtan dang / spong ba la mngon par dga' ba dang / mi gtsang ba dang / bdag med pa'i 'du shes</text></item>
<item><p>138b5</p><section>mdo sde</section><text>brgyad po de dag go/ /gzhan yang rgyu bzhis 'gyur te/ bzhi gang zhe na/ bdag gis chos nges par bzung ba ni shin du legs par byas so snyam pa dang / bdag nyid bdag gi skyabs yin no zhes de ltar sems pa dang /</text></item>
<item><p>138b6</p><section>mdo sde</section><text>de bzhin gshegs pa rtag pa/ brtan pa/ zhi ba/ ther zug pa'o zhes bya bar the tshom med pa ni bdag gis rnyed pa legs par rnyed do snyam pa dang / nyin mtshan rtag tu de bzhin gshegs pa'i yon tan 'di lta bu rjes su dran</text></item>
<item><p>138b7</p><section>mdo sde</section><text>par byed na de bzhin gshegs pa rtag pa mi phyed pa'i sku mngon sum du mthong bar 'gyur/ rnam par 'phrul pa chen pos rnam par 'phrul zhing dus byed par 'gyur ro/ /'od srung ngas de lta bu'i rigs kyi bu dang / rigs kyi</text></item>
<item><p>138b8</p><section>mdo sde</section><text>bu mo rnams la chos kyi sku brtag par bya'o/ /de grong rdal lam/ grong khyer ram/ tshong rdal gang na 'dug kyang rung ste/ der ngas de dag la bstan nas 'di skad ces rigs kyi bu dag de bzhin gshegs pa nga ni rtag pa</text></item>
<item><p>139a1</p><section>mdo sde</section><text>yin no zhes gsungs so/ /deng phyin chad su zhig mdo sde 'chang ba dang / klog pa dang / 'don pa dang / gzhan la yang sgrogs par byed cing 'di skad ces de bzhin gshegs pa ni rtag pa/ brtan pa/ zhi ba ther zug pa'o/ /</text></item>
<item><p>139a2</p><section>mdo sde</section><text>zhes smra zhing shes par byed pa dang / bcom ldan 'das ni rtag tu bzhugs so zhes bdag nyid kyi bsam pa thag pa dang / ngan g.yo med pa dang / bcos ma ma yin pa dang / sgyu med pas de ltar shes par byed pa bsam pa thag pa</text></item>
<item><p>139a3</p><section>mdo sde</section><text>phun sum tshogs pa de la ni ngas bdag nyid mngon sum du bstan par bya'o/ /'od srung khyod dad par gyis shig /yid ches par gyis shig /'od srung gal te de ltar chos rnams la mi spyod na des nga mthong bar ji ltar 'gyur/ rnam par</text></item>
<item><p>139a4</p><section>mdo sde</section><text>'phrul pa chen pos rnam par 'phrul par ji ltar 'gyur ngas yang nyan thos kyi theg pa 'dir dge slong dag chos gcig rab tu spongs shig dang / lan gcig phyir mi 'ong bar 'gyur bar nga gnya' phod do zhes gsungs so/ /dge</text></item>
<item><p>139a5</p><section>mdo sde</section><text>slong dag de bzhin du 'dir yang spyod pa'i yon tan dang ldan pa na khyed la lha chen po rnams bkur sti byed par 'gyur ro zhes gsungs pas khyed lus la song ba'i dran pas zang zing tshol zhing ma 'dug shig /'od srung nga'i ming</text></item>
<item><p>139a6</p><section>mdo sde</section><text>'chang ba'i dge slong de ni rtag tu dge 'dun yongs su dag par byed par 'gyur ro/ /'od srung gis gsol pa/ ji ltar bgyid lags/ bka' stsal pa/ zhing srung ba bzhin du thabs mkhas pas de dag khwa'i tshogs ji ltar ji</text></item>
<item><p>139a7</p><section>mdo sde</section><text>srid du kun du bsdu ba'i dus yin pa de srid du gso bar 'gyur ro/ /de'i tshe bzang skyong dang phug sbas la sogs pa byang chub sems dpa' lnga brgya yang de'i tshe nga ni sngon gyi zhing srung bzhin du phyi ma'i dus na nga'i dam pa'i chos 'byin</text></item>
<item><p>139a8</p><section>mdo sde</section><text>par nges par gyur to/ /nga'i ming 'dzin pa'i dge slong des kyang ji srid du kun du bsdu ba'i dus yin pa de srid du g.yel ba'i tshogs nye bar bsdus te/ bkur sti dang / ri mo dang / glegs bam dang / zang zing gi sbyin pa dang /</text></item>
<item><p>139b1</p><section>mdo sde</section><text>ba lang gi tshogs dang / zas kyi sbyin pas yid dga' bar gyur pa dang / de'i 'og tu tshar gcad pa'i dus shes nas tshar gcod par 'gyur ro/ /gal te tshar gcad pa'i phan btags pa'i mi 'dug na spyod pa ma yin pa</text></item>
<item><p>139b2</p><section>mdo sde</section><text>la gnas pa gang dang gang yin pa de dang de dag ni ji ltar mda' dug gis reg pas ma reg pa yang 'bags pa bzhin du 'gyur bas tshar bcad nas spang bar sems so/ /de nas des 'di snyam du bsams nas dge slong</text></item>
<item><p>139b3</p><section>mdo sde</section><text>tshul khrims dang ldan pa gzhan dag tshul khrims nyams par gyur na mi rung ngo zhes 'di dag ni chos ma yin pa ston pa dang / spyod pa ma yin pa la zhugs pa yin pas de dag dang lhan cig thal mo sbyor ba'i las kyang mi</text></item>
<item><p>139b4</p><section>mdo sde</section><text>byed/ de dag dang lhan cig gso sbyong gi las dang / smra ba dang / kun du smra bar yang mi byed de/ ji ltar rgyal po la snying rings pas gzhan dag ma rungs par byed pa ltar de yang de dang 'dra'o/ /des de ltar byas nas lo brgyar chos</text></item>
<item><p>139b5</p><section>mdo sde</section><text>kyi char phab/ chos chen po'i rnga bo che brdungs/ chos kyi dung bus/ chos kyi mchod sbyin byas/ chos kyi rgyal mtshan btsugs nas rnam par 'phrul pa chen pos dus byed par 'gyur ro/ /de nas phyis sangs rgyas su 'gyur te/</text></item>
<item><p>139b6</p><section>mdo sde</section><text>sangs rgyas stong yongs su mya ngan las 'das nas bskal pa drug bcu rtsa gnyis 'das nas rang sangs rgyas 'bum yongs su mya ngan las 'das shing gzhan yang mgon po brgyad yongs su mya ngan las 'das nas de'i 'og</text></item>
<item><p>139b7</p><section>mdo sde</section><text>tu nga'i ming 'chang ba'i dge slong 'jig rten thams cad kyis mthong na dga' ba 'di sangs rgyas kyi zhing 'jig rten 'di nyid du de bzhin gshegs pa dgra bcom pa yang dag par rdzogs pa'i sangs rgyas ye shes 'byung</text></item>
<item><p>139b8</p><section>mdo sde</section><text>gnas 'od ces bya bar 'gyur ro/ /de'i tshe gang gis rgyal po'i bu mo lnga dkar gyis dri ba lan btab pa de ni phyis re shig 'jig rten du sangs rgyas su 'gyur la/ rgyal po'i gzhon nu ma lnga dkar ni sngar de bzhin gshegs</text></item>
<item><p>140a1</p><section>mdo sde</section><text>pa dgra bcom pa yang dag par rdzogs pa'i sangs rgyas 'jig rten gsum gyi mgon por 'gyur te/ gzhon nu rgyas par lung bstan pa ni phyis bya'o/ /'od srung ltos/ 'od srung skye bo phal pas sangs rgyas</text></item>
<item><p>140a2</p><section>mdo sde</section><text>'di lta bu nyid legs par rnyed par ji ga nus sam/ gsol pa/ bcom ldan 'das de ni ma lags so/ /bde bar gshegs pa de ni ma lags so/ /re shig de bzhin gshegs pa ni sangs rgyas kyi zhing gcig tu</text></item>
<item><p>140a3</p><section>mdo sde</section><text>gcig kho na sangs rgyas kyi mdzad pa mdzad de/ gnyis pa gang yin pa dang / gsum pa gang yin pa de dag kyang de bzhin no/ /dper na yungs 'bru'i nang du 'jig rten gyi khams mang po bcug la de dag de nyid na</text></item>
<item><p>140a4</p><section>mdo sde</section><text>rgyu yang bdag cag gang du khyer ba 'am/ bcug pa yang mi shes la gzhan dag ni ji ltar shes pa de ltar byed pa de bzhin du nga yang sems can gzhan dag gis ni shes la/ gzhan dag gis ni mi shes so/ /'jig</text></item>
<item><p>140a5</p><section>mdo sde</section><text>rten gyi khams gcig po 'di nyid na shAkya thub pa dang / 'di nyid na mi 'pham pa dang / 'jig rten gyi khams 'di nyid sreg pa'i bskal pa byung na mi tshig pa dang / 'di nyid na bya rgod kyi phung po'i ri 'di la dman pa'i bstan</text></item>
<item><p>140a6</p><section>mdo sde</section><text>pa ston pa 'di lta bu'i ngo mtshar yod na/ 'jig rten thams cad kyis mthong na dga' ba dge slong phal pa'i ngo bo lta bur byin gyis brlabs pa gang yin pa lta ngo mtshar ci che/ 'od srung khyod kyis rigs gang du de skye ba len pa</text></item>
<item><p>140a7</p><section>mdo sde</section><text>de dag kyang byang chub sems dpa' yin par de ltar shes par gyis shig /'od srung bdag cag gi rigs su 'di lta bu skyes so zhes rigs la dga' ba dang / yid du 'ong ba'i rang bzhin gyis de la rim gro byed pa gang yin</text></item>
<item><p>140a8</p><section>mdo sde</section><text>pa de dag thams cad ngas mngags pa yin par khyod kyis de ltar shes par bya ste/ de dag kyang byang chub sems dpa' sems dpa' chen po yin no/ /rnga bo che chen po'i mdo 'di bsgrags pa sgrogs pa na bdag nyid chen po</text></item>
<item><p>140b1</p><section>mdo sde</section><text>de'i phyogs 'dzin pa'i 'khor bzhi po dge slong dang / dge slong ma dang / dge bsnyen dang / dge bsnyen ma gzhan gang dag yin pa de dag thams cad kyang sngar gong du mdo 'di las 'jig rten thams cad kyis mthong na dga'</text></item>
<item><p>140b2</p><section>mdo sde</section><text>bas zhus pa'i tshogs kyi le'ur lung bstan to/ /mdo 'di la mchod pa byed pa'i skyes pa dang / bud med gang yin pa de dag thams cad kyang gdon mi za bar rang rang gi mchod pa dang ming 'thun pa'i sangs rgyas su</text></item>
<item><p>140b3</p><section>mdo sde</section><text>'gyur ro/ /'od srung rnga bo che chen po'i mdo 'di ni nga'i ming 'chang ba'i dge slong 'di dang gnyis kyis chos chen po'i rnga bo che rdung bar 'gyur gyi gsum pa ni med do/ /yang bka' stsal pa/ 'od srung 'das pa'i dus</text></item>
<item><p>140b4</p><section>mdo sde</section><text>na nga grong khyer chen po yangs pa can du rgyal po dga' sde zhes bya bar gyur pa de'i tshe/ yangs pa can gyi grong khyer chen po ni de na gling bzhi pa'i tshad tsam du gyur to/ /'dzam bu'i gling ni mi mjed kyi 'jig rten</text></item>
<item><p>140b5</p><section>mdo sde</section><text>gyi khams kyi tshad tsam la de bzhin du gling bzhi dang / de bzhin du stong gsum gyi stong chen po yang de ltar bsgre bar bya'o/ /de na nga'i tshe ni bsam gyis mi khyab ste/ de ltar nga 'khor los sgyur ba nyid byed pa na de'i</text></item>
<item><p>140b6</p><section>mdo sde</section><text>tshe grangs med pa'i sbyin pa byin/ bsod nams bsags/ tshul khrims bsrungs/ 'phags pa dag bsten to/ /skyes pa 'am/ bud med gang zhig rnga bo che chen po'i mdo bsgrags pa thos nas lan 'ga' mchod pa</text></item>
<item><p>140b7</p><section>mdo sde</section><text>byed pa 'am/ dpyas gdags pa 'am/ bsting ba 'am/ ji lta bus 'gro yang rung ba'i sems gcig tsam skyed par sems pa des bsags pa'i bsod nams gang yin pa'i bsod nams de la ni ngas byas pa'i bsod</text></item>
<item><p>140b8</p><section>mdo sde</section><text>nams gong ma de thams cad kyis dpe'i dper yang mi phod do/ /dper na rig pa'i rgyal po bram ze gzi ldan zhes bya ba zhig yod de/ rig pa de lan gcig bklags na zla ba bzhir sdang ba thams cad las bsrung ba byas par</text></item>
<item><p>141a1</p><section>mdo sde</section><text>'gyur ro/ /'od srung ltos/ re shig rig pa phal pa de'i mthu yang 'di yin na/ mdo 'di lan gcig glags te tshe mthar thug gi bar du bgegs med par bsrung ba thams cad byas par ci'i phyir mi</text></item>
<item><p>141a2</p><section>mdo sde</section><text>'gyur/ de lta bas na gang su yang rung ba dag gis mdo 'di la mchod pa byas par gyur na/ de ni sems can de dag thams cad kyi bla na med pa yang dag par rdzogs pa'i byang chub kyi rgyur 'gyur zhing 'di nas bzung ste</text></item>
<item><p>141a3</p><section>mdo sde</section><text>byang chub la thug pa'i bar du mdo 'di rnyed par 'gyur ro/ /de nas 'khor thams cad kyis legs so zhes bya ba gsol te/ dbyangs kyis mgrin 'thun par tshig gsol pa/ kye ma'o bcom ldan 'das gzhon nu</text></item>
<item><p>141a4</p><section>mdo sde</section><text>'di khyod kyi mtshan 'chang ba'i dge slong du gyur nas gang gi tshe dus las 'das par gyur pa de'i tshe/ g.yang gzhi can gyi phug na gnas pa'i lha mgon ma mchis par 'gyur ro/ /de ci'i slad du zhe na/ 'di ltar 'di</text></item>
<item><p>141a5</p><section>mdo sde</section><text>ni khyod 'das nas lho phyogs su mchis te dus bgyid par 'gyur lags so/ /bka' stsal pa/ de mi 'ong na nga nyid der song ste bdag nyid bstan par bya zhing yul der thog ma kho nar mdo 'di bskul bar bya'o/ /de ci'i phyir</text></item>
<item><p>141a6</p><section>mdo sde</section><text>zhe na/ ji srid du mdo 'di de'i lag tu son par ma gyur pa de srid du de ldog pa'i sems skyed par 'gyur ro/ /yang na de nyid du gdul ba'i dbang la brten te/ nga tshogs chen pos mdun gyis byas nas de'i mdun na 'dug par bya</text></item>
<item><p>141a7</p><section>mdo sde</section><text>ste/ des nga ma mthong na de nyid du ldog par 'gyur zhing der de'i dus byed par yang ston par 'gyur ro/ /yang na ci 'dod pa bzhin du byed cing de gdul ba gang na yod pa der dus byed par 'gyur ro/ /de bzhin gshegs pa</text></item>
<item><p>141a8</p><section>mdo sde</section><text>nga'i slob ma sa bcu thob pa kun dga' bo yang rnam par 'phrul pa chen pos der 'gro bar 'gyur ro/ /brgya byin gyi bu mngon mchod ces bya ba lo nyung zad cig gis theg pa chen po la lhag pa'i bsam pa phun sum tshogs te</text></item>
<item><p>141b1</p><section>mdo sde</section><text>gcig pu zla med par lha dang mi dang / lha ma yin rnams kyi nang du theg pa chen po'i mdo 'di 'dzin par 'gyur ro/ /de lta bas na thar pa'i rgyu bstan pa de nyid de'i sangs rgyas nyid du lung bstan pa dang / theg pa chen po</text></item>
<item><p>141b2</p><section>mdo sde</section><text>rnam par gtan la 'bebs pa'i dge slong du lung bstan pa yin no/ /de ni de nyid kyi slob mar gyur nas de nyid kyi ming 'dzin par 'gyur ro/ /de nas de lta bu dag byung nas lo lnga lon pa dang / de'i 'og tu phan pa ston pa'i</text></item>
<item><p>141b3</p><section>mdo sde</section><text>dge ba'i mig nyam chung bar 'gyur ro/ /de rnams dus bdun gyi bar du gyur nas bar skabs der byang chub sems dpa' dam pa de dag ma gtogs par skyes pa 'am/ bud med kyang rung sems can phal pa 'ga' yang</text></item>
<item><p>141b4</p><section>mdo sde</section><text>med do/ /de nas 'khor de thams cad kyis mgrin gcig tu yang tshigs su bcad pa 'di dag smras so/ /kye ma 'jig rten kun mthong dga'/ /brtan po dge slong gzugs gyur nas/ /ring zhig bstan pa 'byin byed</text></item>
<item><p>141b5</p><section>mdo sde</section><text>cing / /chos kyi rnga chen rdung bar 'gyur/ /de ni mya ngan yongs 'das nas/ /de 'og 'jig rten stongs par 'gyur/ /chos smra de ni 'das gyur nas/ /de 'dra gzhan ni 'ga' mi 'byung / /de 'dra'i dge slong rnyed dka'</text></item>
<item><p>141b6</p><section>mdo sde</section><text>ste/ /rim gyis snang ba nyams par 'gyur/ /'di ltar de ni lho phyogs su/ /'byung ba'i tha ma gcig yin no/ /dam pa'i chos de nub pa'i dus su chos smra ba de 'byung bar 'gyur ro/ /bcom ldan 'das kyis de skad ces</text></item>
<item><p>141b7</p><section>mdo sde</section><text>bka' stsal pa dang / 'od srung dang dga' bo dang / bzang skyong la sogs pa 'khor mang po de dag thams cad dang / phyogs bcu'i 'jig rten gyi khams nas 'dus pa'i byang chub sems dpa' de dag thams cad yi</text></item>
<item><p>141b8</p><section>mdo sde</section><text>rangs te/ de dag byang chub thob par bya ba'i phyir de bzhin gshegs pa rtag pa nyid kyi chos 'dom par gyur to/ /'phags pa theg pa chen po'i mdo rnga bo che chen po zhes bya ba'i le'u rdzogs s+ho// // rgya gar gyi mkhan po bid+ya</text></item>
<item><p>142a1</p><section>mdo sde</section><text>ka ra pra b+ha dang / lo tsa ba ban de dpal gyi lhun pos bsgyur/ zhu chen gyi lo tsa ba ban de dpal brtsegs kyis zhus te gtan la phab pa// //@#/ / rgya gar skad du/ Ar+ya trA ya s+t+ring+shat+pa ri brta nA ma</text></item>
<item><p>142a2</p><section>mdo sde</section><text>ma hA yA na sU tra/ bod skad du/ 'phags pa sum bcu rtsa gsum pa'i le'u zhes bya ba theg pa chen po'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /'di skad</text></item>
<item><p>142a3</p><section>mdo sde</section><text>bdag gis thos pa dus gcig na/ bcom ldan 'das sum bcu rtsa gsum pa'i lha'i nang na shing yongs 'du'i drung na/ ar mo nig lta bu'i rdo leb la bzhugs te/ sku bskrun pa'i yum la thugs brtse ba'i phyir dge</text></item>
<item><p>142a4</p><section>mdo sde</section><text>slong brgyad stong gi dge slong gi dge 'dun chen po thams cad kyang dgra bcom pa/ zag pa zad pa/ rdzu 'phrul che ba/ dbang che bar grags pa/ mthu chen po sha stag dang / byang chub sems dpa' bdun khri nyis stong</text></item>
<item><p>142a5</p><section>mdo sde</section><text>thams cad kyang byang chub sems dpa' mngon par shes pas mngon par shes pa/ bzod pa thob pa/ spobs pa thogs pa med pa phal cher 'jig rten gyi khams tha dad pa nas 'dus pa sha stag dang thabs gcig tu dbyar</text></item>
<item><p>142a6</p><section>mdo sde</section><text>gnas par zhal gyis bzhes nas/ de nas bcom ldan 'das 'khor 'bum phrag du mas yongs su bskor cing mdun gyis bltas te chos ston to/ /de nas de'i tshe lha'i bu zla ba zhes bya ba dang / zla mchog ces bya ba gnyis</text></item>
<item><p>142a7</p><section>mdo sde</section><text>'khor de nyid kyi nang du 'dus par gyur te 'dug go/ /de nas lha'i bu zla ba stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de</text></item>
<item><p>142a8</p><section>mdo sde</section><text>logs su thal mo sbyar ba btud nas/ bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom ldan 'das kyis bdag la skabs phye na/ bcom ldan 'das de</text></item>
<item><p>142b1</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/ /de skad ces gsol pa dang / bcom ldan 'das kyis lha'i bu zla ba la 'di skad ces bka' stsal to/ /zla</text></item>
<item><p>142b2</p><section>mdo sde</section><text>ba khyod su'i don du de bzhin gshegs pa la zhu bar 'dod/ de nas bcom ldan 'das la lha'i bu zla bas tshigs su bcad de gsol pa/ gang dag bdag la sman dang sems can gzhan la sman slad zhugs/ /sems can kun</text></item>
<item><p>142b3</p><section>mdo sde</section><text>la snying rje snying brtse legs par bskyed nas ni/ /byang chub rdul bral bdud rtsi 'tshal zhing don du bsgrub bgyi ba/ /shAkya seng ge bdag ni de dag don du zhu ba zhu/ /gang dag ma zhum sems kyis bskal pa bye bar spyod bgyid</text></item>
<item><p>142b4</p><section>mdo sde</section><text>cing / /sdug bsngal spong la 'gro ba thams cad kyang ni grol bar bgyid/ /gang dag sems can kun la sems snyoms sbyor ba snyoms par bgyid/ /bdag ni mi 'dren de dag don du rgyal la zhu ba lags/ /gang dag</text></item>
<item><p>142b5</p><section>mdo sde</section><text>sangs rgyas mtshan mchog sum bcu rtsa gnyis rtags rnams kyis/ /sku spras rdul dang bral ba bsod nams zhing chen mthong gyur nas/ /yon tan rgya mtsho gang chen mtsho rnams de dag 'dod bgyid pa/ /gzi brjid</text></item>
<item><p>142b6</p><section>mdo sde</section><text>chen po de dag don du bdag ni zhu ba lags/ /gang dag rtag tu skyes bu khyu mchog ye shes ma gtogs par/ /gzhan du blo gros mi bskyed gzhan du sems par mi bgyid dang / /gang dag nyan thos rang rgyal dag tu</text></item>
<item><p>142b7</p><section>mdo sde</section><text>blo gros mi skyed pa/ /rtsal rab brtan pa de dag don du bdag ni zhu ba lags/ /gang dag rnyed dang ma rnyed grags dang ma grags mnyam par sems/ /smad dang bsngags dang bde dang sdug bsngal dag gis skyo mi</text></item>
<item><p>142b8</p><section>mdo sde</section><text>'gyur/ /'jig rten chos rnams zil gyis mnan te gnas shing bskyod ma mchis/ /'jigs dang bral ba de dag don du bdag ni zhu ba lags/ /gang dag bdag phangs mtshungs 'drar gzhan dag la yang phangs</text></item>
<item><p>143a1</p><section>mdo sde</section><text>par 'dzin/ /srid pa gsum na tha dad 'byed pa ma mchis sbyor ba mnyam/ /gang dag byams par sems shing tshul 'chos tha ba skyon ma mchis/ /skye bo de dag rnams kyi don du bdag ni zhu ba lags/ /gang</text></item>
<item><p>143a2</p><section>mdo sde</section><text>dag rtag tu sbyin dang tshul khrims dag cing rnam dag spyod/ /bdag nyid spong bar bgyid kyi tshul khrims phung po gtong mi bgyid/ /gang dag rtag tu lus dang ngag dang yid rnams legs par bsdams/ /bdag ni dri</text></item>
<item><p>143a3</p><section>mdo sde</section><text>med de dag don du rgyal la zhu ba lags/ /gang dag bzod pa smra zhing legs par bsdams pa'i shes dang ldan/ /sdug bsngal dang ni bsad dang bcing dang brdeg pa rnams kyang bzod/ /kun gyis dkrugs kyang</text></item>
<item><p>143a4</p><section>mdo sde</section><text>khro ba dang ni tha ba bskyed par mi bgyid pa/ /nges par bgyis pa de dag don du bdag ni zhu ba lags/ /gang dag mthu dang brtson 'grus stobs gnas dam pa'i don dang ldan/ /'jig rten don gyi slad du rgyu zhing bdag</text></item>
<item><p>143a5</p><section>mdo sde</section><text>gi phyir ma lags/ /dkar po'i spyod pa rnams kyis mi ngoms rgya mtsho'i chab dang 'dra/ /yon tan rgya mtsho de dag don du rgyal la zhu ba lags/ /gang dag rnam par rtog pa sna tshogs shas cher mi 'jug pa/ /gang</text></item>
<item><p>143a6</p><section>mdo sde</section><text>dag nyon mongs sna tshogs pham bgyis 'phags pa'i ye shes ldan/ /gang dag bsam gtan mngon shes rnam rtsen rdzu 'phrul rkang par ldan/ /bsam gtan gnas pa de dag don du bdag ni zhu ba lags/ /gang</text></item>
<item><p>143a7</p><section>mdo sde</section><text>dag shes rab pha rol son cing ye shes mtha' yas ldan/ /rtog dang kun rtog bral zhing spros pa ma mchis zhi bar gyur/ /gang gis chos 'di dben zhing ya ma brlar yang rtogs 'gyur ba/ /gang zag chen po de dag</text></item>
<item><p>143a8</p><section>mdo sde</section><text>don du bdag ni zhu ba lags/ /gang dag rdzu 'phrul shes la mkhas shing shin du rab zhi spyod/ /zhing rnams khrag khrig mchi la zhing du 'dzin pa 'ang ma mchis dang / /sangs rgyas khrag khrig phyag 'tshal sangs rgyas</text></item>
<item><p>143b1</p><section>mdo sde</section><text>'dzin pa 'ang ma mchis pa/ /mthong na dga' ba de dag don du rgyal la zhu ba lags/ /gang dag nyon mongs bdud dang bral zhing phung po'i bdud bcom dang / /gang dag 'chi bdag bdud dang bral zhing lha yi bdud</text></item>
<item><p>143b2</p><section>mdo sde</section><text>bcom dang / /gang dag bdud kun nges bcom nas ni byang chub reg gyur pa/ /mun dang bral ba de dag don du bdag ni zhu ba lags/ /gang dag nags dang tshal du bcas pa'i sa gzhi bskyod nas kyang / /byang chub rdul</text></item>
<item><p>143b3</p><section>mdo sde</section><text>med ye shes mchog ni 'tshang rgya dang / /gang dag sems gcig la ni shes pa ci mchis 'byung 'gyur ba/ /rdo rje lta bu de dag don du bdag ni zhu ba lags/ /gang dag ye shes kun mkhas gzi brjid chen pos gzi bskyed</text></item>
<item><p>143b4</p><section>mdo sde</section><text>dang / /gang dag rtag tu sangs rgyas gdung phyir chos spyod rab tu brtan/ /gang dag 'dren pa dang ni dge 'dun mkhas rnams dgyes dgur spyod/ /de dag don du srid gsum dag na bdag gi zhu ba lags/ /bcom ldan</text></item>
<item><p>143b5</p><section>mdo sde</section><text>'das ji ltar na byang chub sems dpa' sems dpa' chen po mngon par shes pa chen po dang ye shes kyi khyad par dam pa'i pha rol du son pa rnams lags/ bcom ldan 'das ji ltar na byang chub sems dpa' sems dpa'</text></item>
<item><p>143b6</p><section>mdo sde</section><text>chen po bsam gyis mi khyab pa'i thabs la mkhas pas yongs su bsngo ba shes pa dang ldan pa rnams lags/ bcom ldan 'das ji ltar na byang chub sems dpa' sems dpa' chen po chos thams cad tshul gcig</text></item>
<item><p>143b7</p><section>mdo sde</section><text>pa dang / ro gcig pa dang / 'jug pa gcig pa dang / bstan pa gcig pa shes pa rjes su 'thob pa rnams lags/ bcom ldan 'das ji ltar na byang chub sems dpa' sems dpa' chen po zab mo'i tshul khrims</text></item>
<item><p>143b8</p><section>mdo sde</section><text>can bag mchis par spyod pa dang / bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba rnams lags/ de skad ces gsol pa dang / bcom ldan 'das kyis lha'i bu zla ba la</text></item>
<item><p>144a1</p><section>mdo sde</section><text>'di skad ces bka' stsal to/ /zla ba legs so legs so/ /zla ba khyod kyis go cha chen po bgos pa rnams dang / 'gron pa phal po che sgrol bar 'dod pa rnams dang / chos kyi sgron ma chen po sbar bar 'dod pa</text></item>
<item><p>144a2</p><section>mdo sde</section><text>rnams dang / chos kyi gru chen po sgrol bar 'dod pa rnams dang / chos kyi 'khor lo chen po skor bar 'dod pa rnams dang / chos kyi rnga bo che chen po rdung bar 'dod pa rnams dang / chos kyi rnga chen po rdung bar 'dod pa rnams dang / chos kyi</text></item>
<item><p>144a3</p><section>mdo sde</section><text>rgyal mtshan chen po bsgreng bar 'dod pa rnams dang / chos kyi tog chen po gzung bar 'dod pa rnams dang / shes rab kyi snang ba chen po bya bar 'dod pa rnams dang / ye shes chen po'i rjes su 'gro bar 'dod pa rnams dang / ye shes</text></item>
<item><p>144a4</p><section>mdo sde</section><text>chen po yongs su rdzogs par byed 'dod pa de dag dang / de lta bur yon tan tshad med pa dang ldan pa'i sems can de dag gi don du de bzhin gshegs pa la zhu bar byed pa khyod legs so/ /lha'i bu de'i phyir legs par rab tu nyon</text></item>
<item><p>144a5</p><section>mdo sde</section><text>la tshul bzhin yid la byos shig dang / ji ltar byang chub sems dpa' sems dpa' chen po rnams mngon par shes pa chen po dang ye shes kyi khyad par dam pa'i pha rol tu son pa yin pa dang / ji ltar byang chub sems dpa'</text></item>
<item><p>144a6</p><section>mdo sde</section><text>sems dpa' chen po rnams bsam gyis mi khyab pa'i thabs la mkhas pas yongs su bsngo ba shes pa dang ldan pa yin pa dang / ji ltar byang chub sems dpa' sems dpa' chen po rnams chos thams cad tshul gcig</text></item>
<item><p>144a7</p><section>mdo sde</section><text>pa dang / ro gcig pa dang / 'jug pa gcig pa dang / bshad pa gcig pa shes pa rjes su 'thob pa yin pa dang / ji ltar byang chub sems dpa' sems dpa' chen po rnams zab mo'i tshul khrims can bag yod par</text></item>
<item><p>144a8</p><section>mdo sde</section><text>spyod pa dang / bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba yin par ngas khyod la bstan to/ /bcom ldan 'das de ltar 'tshal lo zhes gsol te/ /lha'i bu zla bas</text></item>
<item><p>144b1</p><section>mdo sde</section><text>bcom ldan 'das kyis ltar mnyan pa dang / bcom ldan 'das kyis de la 'di skad ces bka' stsal to/ /lha'i bu byang chub sems dpa' sems dpa' chen po chos bzhi dang ldan na mngon par shes pa chen po dang</text></item>
<item><p>144b2</p><section>mdo sde</section><text>ye shes kyi khyad par dam pa'i pha rol tu son pa yin te/ bzhi gang zhe na/ lha'i bu dag 'di la byang chub sems dpa' sems dpa' chen po ni chos thams cad shes pa la yang mkhas la chos thams cad la yang mngon</text></item>
<item><p>144b3</p><section>mdo sde</section><text>par zhen pa med do/ /de ni chos thams cad nam mkha' dang mnyam par rig pa dang / shes pa dang / thob pa dang / mngon sum du gyur pa yang yin la chos thams cad kyang chos nyid dang 'thun par sbyor te/ chos kyi dbyings</text></item>
<item><p>144b4</p><section>mdo sde</section><text>la ma gtogs par chos gzhan ci yang yang dag par mi mthong ngo / /lha'i bu de la chos thams cad tshul gcig pa gang zhe na/ sngon gyi mtha' thams cad ji ltar stong pa de kho na bzhin du phyi ma'i mtha' yang stong la</text></item>
<item><p>144b5</p><section>mdo sde</section><text>da ltar byung ba gang yin pa de yang ngo bo nyid stong pa nyid kyis stong ste/ lha'i bu de ltar na dus gsum stong pa nyid la rnam par mi rtog pa gang yin pa de ni ji lta ba bzhin zhes bya'o/ /de la byed pa dang / shes pa dang / ston pa</text></item>
<item><p>144b6</p><section>mdo sde</section><text>dang / 'dogs pa dang / 'grel pa dang / rnam par 'byed pa dang / gsal bar byed pa dang / 'chad pa 'di ni mkhas pa zhes bya'o/ /de la ji ltar chos thams cad la mngon par zhen pa med ce na/ lha'i bu chos thams cad</text></item>
<item><p>144b7</p><section>mdo sde</section><text>ni bdag nyid kyi kun nas slong bas kun nas bslang ba ste/ des chos thams cad dran pa nye bar gzhag pas kun nas bslang bar rig nas bdag la mngon par zhen pa med do/ /de bdag la mngon par zhen pa med pas chos gzhan</text></item>
<item><p>144b8</p><section>mdo sde</section><text>rnams slong bar mi byed do/ /chos gang yang mi shes shing ma bslangs pas na/ de la mngon par zhen par mi nus so/ /de mngon par zhen pa med pas na chos rnam par gzhag par yang byed la chos gang la yang mngon par</text></item>
<item><p>145a1</p><section>mdo sde</section><text>zhen par mi 'gyur ro/ /lha'i bu de la ji ltar byang chub sems dpa' sems dpa' chen pos chos thams cad nam mkha' dang 'dra bar shes she na/ lha'i bu khams gsum pa ni sems tsam du zad la sems</text></item>
<item><p>145a2</p><section>mdo sde</section><text>de yang gzugs med pa/ bstan du med par/ thogs pa med pa/ rnam par rig par byed pa ma yin pa/ sgyu ma lta bu ste/ sems de yang sems kyi chos nyid kyis yongs su btsal kyang mi rnyed do/ /sems</text></item>
<item><p>145a3</p><section>mdo sde</section><text>gang gis sems yongs su btsal ba'i sems de yang mi rnyed do/ /de sems mi dmigs pas chos thams cad mi dmigs so/ /chos thams cad mi dmigs pas chos gang yang mtshan ma 'am rdzas su</text></item>
<item><p>145a4</p><section>mdo sde</section><text>yang dag par mi mthong ste/ chos thams cad la chags par mi 'gyur ro/ /chos thams cad yongs su ma grub pa'i phyir nam mkha' dang 'dra bar shes so/ /lha'i bu dper na nam mkha' ma skyes shing yongs su ma grub</text></item>
<item><p>145a5</p><section>mdo sde</section><text>pa de bzhin du des chos thams cad shes so/ /ji ltar nam mkha' zhes bya ba de yang dben pa de bzhin du chos thams cad kyang ming tsam du zad de dag kyang dben pa'o/ /ji ltar byang chub sems dpa' chos nyid dang 'thun</text></item>
<item><p>145a6</p><section>mdo sde</section><text>par sbyor zhe na/ lha'i bu 'di la byang chub sems dpa' sems dpa' chen pos 'di la so so yang dag par bslabs na/ chos 'di dag thams cad gcig gis gcig mi shes shing mi mthong ste/ mig gis</text></item>
<item><p>145a7</p><section>mdo sde</section><text>kyang rna ba mi shes shing mi mthong la/ rna bas kyang mig mi shes shing mi mthong ngo / /snas kyang lce mi shes shing mi mthong la/ lces kyang sna mi shes shing mi mthong ngo / /lus kyis kyang yid mi shes shing mi</text></item>
<item><p>145a8</p><section>mdo sde</section><text>mthong la/ yid kyis kyang lus mi shes shing mi mthong ngo / /chos 'di dag thams cad ni bems po/ spyod pa med pa/ byed pa myed pa'o/ /des de chos kyi dbyings dang 'dra bar shes te/ de lta bu'i shes rab dang</text></item>
<item><p>145b1</p><section>mdo sde</section><text>ldan pa de ni yul drug las chos gang snang bar gyur pa na/ de 'di snyam du sems te/ 'di la ni gang phyi rol rig par byed pa'i nang gi chos gang yang med do/ /'di la ni gang nang rig par byed pa'i phyi rol gyi chos</text></item>
<item><p>145b2</p><section>mdo sde</section><text>gang yang med do snyam mo/ /des de ltar shes shing de ltar mthong bas chos gang gi yang skye ba 'am/ 'gag pa 'am/ gnas pa yang dag par mi mthong ngo / /lha'i bu gang la skye ba yang med/ 'gag pa yang med/</text></item>
<item><p>145b3</p><section>mdo sde</section><text>gnas pa yang med pa de ni chos kyi dbyings so/ /lha'i bu gzhan yang byang chub sems dpa' ni 'di snyam du sems te/ chos thams cad ni gnas pa ste/ gtan du mi skye bar gnas pa'i phyir ro snyam mo/ /de de</text></item>
<item><p>145b4</p><section>mdo sde</section><text>ltar chos thams cad la yang dag pa ji lta ba bzhin du so sor rtog pa dang ldan pas na/ chos nyid la ma gtogs pa'i chos gang yang mi mthong la/ chos thams cad kyang chos nyid dang 'thun par sbyor te/ lha'i bu</text></item>
<item><p>145b5</p><section>mdo sde</section><text>byang chub sems dpa' sems dpa' chen po chos bzhi po de dag dang ldan na mngon par shes pa chen po dang ye shes kyi khyad par dam pa'i pha rol du son pa yin no/ /lha'i bu de la mngon par shes pa gang zhe na/</text></item>
<item><p>145b6</p><section>mdo sde</section><text>lha'i bu mngon par shes pa zhes bya ba ni chos thams cad la gzhan gyi dring mi 'jog pa'i shes pa gang yin pa'o/ /lha'i bu ye shes shes bya ba ni chos thams cad la gnyis su mi 'byed pa gang yin pa'o/ /lha'i</text></item>
<item><p>145b7</p><section>mdo sde</section><text>bu gnyis su med pa zhes bya ba ni gang la mig dang gzugs 'dogs par mi byed/ rna ba dang sgra 'dogs par mi byed/ sna dang dri 'dogs par mi byed/ lce dang ro 'dogs par mi byed/ lus dang reg bya 'dogs</text></item>
<item><p>145b8</p><section>mdo sde</section><text>par mi byed/ yid dang chos 'dogs par mi byed pa'o/ /byang chub sems dpa' ye shes de lta bu dang ldan pa ni mngon par shes pa lnga thob par 'gyur te/ de yang bsam pa ji lta ba bzhin du smon lam yongs su</text></item>
<item><p>146a1</p><section>mdo sde</section><text>rdzogs nas thob par 'gyur ro/ /lha'i bu byang chub sems dpa' ye shes de lta bu dang ldan pa ni lha'i mig gis phyogs bcur sangs rgyas kyi zhing bye ba khrag khrig 'bum phrag dpag tu med pa dag mthong ngo / /</text></item>
<item><p>146a2</p><section>mdo sde</section><text>sangs rgyas kyi zhing de dag na sangs rgyas bcom ldan 'das nyan thos kyi dge 'dun dang bcas pa gang dag bzhugs pa de dag kyang mthong ngo / /sangs rgyas bcom ldan 'das de dag chos bstan pa gang dag yin pa de dag</text></item>
<item><p>146a3</p><section>mdo sde</section><text>kyang lha'i rna ba'i khams kyis thams cad thos so/ /sangs rgyas kyi zhing de dag na sems can rnams kyi bsam pa dang spyod pa tha ma dang / 'bring dang / rab gang dag yin pa de dag thams cad kyang rab tu shes so/ /</text></item>
<item><p>146a4</p><section>mdo sde</section><text>sangs rgyas kyi zhing de dag thams cad du yang skad cig de la 'gro'o/ /de bdag nyid kyis sngon gyi gnas shes pa mngon sum du byed pa las kyang brtsams nas chos ston par byed de lha'i bu byang chub sems dpa' sems</text></item>
<item><p>146a5</p><section>mdo sde</section><text>dpa' chen po ye shes de lta bu dang ldan pa ni thams cad mkhyen pa nyid ma thob par yang sems can rnams la sangs rgyas kyi bya bas nye bar gnas pa yin te/ sangs rgyas kyi chos thams cad kyang myur du yongs su</text></item>
<item><p>146a6</p><section>mdo sde</section><text>rdzogs nas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /thabs shes pa la mkhas</text></item>
<item><p>146a7</p><section>mdo sde</section><text>shing gsal ba ni/ /mngon shes chen po yongs su rdzogs par byed/ /rtag tu chos kun nam mkha' lta bur shes/ /de ni zab mo'i tshul khrims ldan pa yin/ /chos rnams thams cad ji bzhin shes pa yi/ /mkhas pa</text></item>
<item><p>146a8</p><section>mdo sde</section><text>mngon par zhen par mi byed de/ /rtag tu chos kun nam mkha' lta bu dang / /rtag tu stong pa'i bdag med shes pa yin/ /chos dang chos kyi dbyings la 'thun par sbyor/ /chos kyi dbyings la ma gtogs mthong ba med/ /</text></item>
<item><p>146b1</p><section>mdo sde</section><text>gang gis de mthong de yang lhag par mthong / /de ltar mngon par brtson pas mngon shes 'thob/ /sngon gyi chos rnams ji ltar stong pa bzhin/ /ma 'ongs pa rnams de bzhin stong pa dang / /des ni da ltar byung ba 'ang de bzhin mthong / /</text></item>
<item><p>146b2</p><section>mdo sde</section><text>de dag sngan chad ji bzhin brjod pa yin/ /chos rnams thams cad rtag tu dus gsum stong / /mkhas pa mi rtog rnam par rtog mi byed/ /mi rtog rnam par rtog par mi byed na/ /ji bzhin mthong ba la ni 'jigs pa med/ /</text></item>
<item><p>146b3</p><section>mdo sde</section><text>de nyid shes ldan mkhas la gsal ba ste/ /chos kyang ston la chos kyi 'du shes med/ /rlom sems med pa la ni rten pa 'ang med/ /rten pa med pa la ni g.yo ba 'ang med/ /chos 'di thams cad bdag las byung ba ste/ /</text></item>
<item><p>146b4</p><section>mdo sde</section><text>de ni bdag med rang bzhin bdag med de/ /chos 'di thams cad bdag med rtogs nas kyang / /mkhas pa chos gzhan kun nas slong mi byed/ /ma skyes gang yin de ni 'byung mi 'gyur/ /de ni de la mngon par zhen pa med/ /</text></item>
<item><p>146b5</p><section>mdo sde</section><text>rnam par gzhag pas chos kun ston par byed/ /chos rnams ston kyang bdag la sems pa med/ /srid gsum thams cad sems las 'grub par 'gyur/ /sems de nyid kyang rtag tu bstan du med/ /gzugs</text></item>
<item><p>146b6</p><section>mdo sde</section><text>med lung du ma bstan sgyu ma 'dra/ /mkhas pa de ni sems kyi chos nyid tshol/ /de ni sems kyi chos nyid tshol ba na/ /sems dang sems kyi chos nyid mthong ba med/ /sems de sems gang gis ni tshol byed pa/ /</text></item>
<item><p>146b7</p><section>mdo sde</section><text>sems de yang ni rang bzhin mthong ba med/ /de ni chos rnams kun gyis mi gos te/ /de yi mtshan ma 'dod chags 'jug pa med/ /de ni chos kun ma grub shes nas kyang / /de yis rtag tu nam mkha' lta bur shes/ /</text></item>
<item><p>146b8</p><section>mdo sde</section><text>ji ltar nam mkha' skyes par ma gyur pa/ /de bzhin de yis chos rnams thams cad shes/ /snying po med pa'i nam mkha' ming gis byas/ /chos rnams stong pa ming gis rnam par brjod/ /nams kyang rna bas</text></item>
<item><p>147a1</p><section>mdo sde</section><text>mig ni mthong ba med/ /rna ba yis ni nams kyang mig mi mthong / /snas kyang lce min lces kyang sna ma yin/ /de dag gcig la gcig ni mthong ba med/ /lus kyis nams kyang yid ni mthong mi 'gyur/ /</text></item>
<item><p>147a2</p><section>mdo sde</section><text>yid kyis nams kyang lus ni mthong ba med/ /'di dag phan tshun 'dogs par mi byed de/ /de phyir 'di dag rtag tu dben pa yin/ /spyod med byed pa med la bems po ste/ /chos kyi dbyings la rtag tu mtshungs shing mnyam/ /</text></item>
<item><p>147a3</p><section>mdo sde</section><text>nang yang phyi rol dag gis mi shes la/ /phyi rol dag kyang nang gis mi shes so/ /de phyir chos rnams 'di dag rab shes pa/ /rtag tu de yi shes pa mtha' yang yas/ /phyogs bcur sangs rgyas bye ba nyan thos bcas/ /</text></item>
<item><p>147a4</p><section>mdo sde</section><text>mthong du zin kyang rtog par mi byed do/ /shes rab mtha' yas tshul khrims rab dag pa/ /de dag chos rnams ston pa gang yin pa/ /legs par gsungs pa de dag thams cad thos/ /bzung nas kyang ni yang</text></item>
<item><p>147a5</p><section>mdo sde</section><text>dag 'dzin par byed/ /des ni sems can kun gyi sems kyang shes/ /rdzu 'phrul gyis ni zhing rnams bye byer 'gro/ /bskal pa bye ba bsam gyis mi khyab pa/ /gang gA'i bye snyed sngon gyi gnas kyang dran/ /</text></item>
<item><p>147a6</p><section>mdo sde</section><text>de phyir mngon shes lnga po 'di bsgoms na/ /bde gshegs ye shes dang yang nye bar 'gyur/ /mkhas de rtag tu sangs rgyas bya bas gnas/ /byang chub ma thob par yang don byed 'gyur/ /gang zhig 'di 'dra'i</text></item>
<item><p>147a7</p><section>mdo sde</section><text>chos bstan thos nas kyang / /dga' ba rgya chen gtso bo skye 'gyur ba/ /de la bdud kyis tshugs par mi 'gyur te/ /myur du byang chub mchog tu rdzogs 'tshang rgya/ /lha'i bu byang chub sems dpa' sems dpa'</text></item>
<item><p>147a8</p><section>mdo sde</section><text>chen po chos bzhi dang ldan na/ bsam gyis mi khyab pa'i thabs shes pa la mkhas pa yin par rig par bya'o/ /bzhi gang zhe na/ lha'i bu 'di la byang chub sems dpa' sems dpa' chen po ni thabs la mkhas pa yin te/</text></item>
<item><p>147b1</p><section>mdo sde</section><text>de ji lta ji ltar bdag nyid sdug bsngal ba dang / yid mi bde ba dang / 'khrug pa rnams kyis gnod par gyur par mthong ba de lta de ltar sems can rnams kyi sdug bsngal zhi bar bya ba'i phyir brtson 'grus rtsom ste/ des</text></item>
<item><p>147b2</p><section>mdo sde</section><text>sems can thams cad kyang byang chub kyi sems la nges par 'dogs la chos thams cad kyang byang chub kyi sems la nges par 'dogs so/ /de sems can thams cad kyi dus gsum du yang dag par bsgrubs</text></item>
<item><p>147b3</p><section>mdo sde</section><text>pa'i bsod nams thams cad kyi phung po la yang rjes su yi rang bar byed la sangs rgyas thams cad kyis dus gsum du yang dag par bsgrubs pa'i bsod nams kyi phung po la yang rjes su yi rang bar byed de/ dge ba'i</text></item>
<item><p>147b4</p><section>mdo sde</section><text>rtsa ba de yang sems can de dag thams cad nyid la 'dor zhing yongs su gtong bar byed de/ gang rnam pa thams cad mkhyen pa nyid tu yongs su mi sngo ba'i sems bskyed pa ci yang med la sems la ma gtogs pa'i byang</text></item>
<item><p>147b5</p><section>mdo sde</section><text>chub kyang yang dag par ma mthong ngo / /byang chub kyi mtshan nyid gang yin pa sems kyi mtshan nyid kyang de yin par shes nas 'dri bar byed do/ /sems dang byang chub la yang mngon par zhen pa med la thabs shes</text></item>
<item><p>147b6</p><section>mdo sde</section><text>pas dge ba'i rtsa ba yang rnam par 'phel bar byed do/ /des chos kyi dbyings kyang rnam par dag par yang dag par mi mthong la/ bsam gyis mi khyab pa'i chos rnams rtogs pas dge ba'i rtsa ba yang</text></item>
<item><p>147b7</p><section>mdo sde</section><text>dag par sgrub pa la yang chog mi shes so/ /sems kyi las dang / dge ba'i sems la yang mchog du 'dzin pa yang med do/ /de sbyin pa yang sbyin par byed la de la yang rnam par mi rtog go/ /tshul khrims</text></item>
<item><p>147b8</p><section>mdo sde</section><text>kyang srung la de la mchog tu 'dzin pa yang med do/ /bzod pa yang sgom la de la yang mi gnas so/ /brtson 'grus kyang rtsom la de la yang dben par shes so/ /bsam gtan la yang snyoms par 'jug la de</text></item>
<item><p>148a1</p><section>mdo sde</section><text>la yang mi rten to/ /shes rab la yang spyod la de la yang kun du mi spyod do/ /sems can rnams kyang yongs su smin par byed la de yang mi dmigs par spyod do/ /zhing yang yongs su dag par</text></item>
<item><p>148a2</p><section>mdo sde</section><text>byed la phan gdags pa'i tshul gyis byed do/ /ye shes kyang yongs su tshol la de yang yongs su tshol ba med pa'i tshul gyis byed do/ /chos kyang ston la de yang brjod du med pa'i tshul gyis byed de/ lha'i bu</text></item>
<item><p>148a3</p><section>mdo sde</section><text>de ltar spyod pa'i byang chub sems dpa' sems dpa' chen po ni dge ba'i rtsa ba ji tsam du chung ba yang tshad med par byed do/ /lha'i bu byang chub sems dpa' sems dpa' chen pos ji ltar dge ba'i rtsa ba ji</text></item>
<item><p>148a4</p><section>mdo sde</section><text>tsam du chung ba yang tshad med par byed ce na/ lha'i bu 'di la byang chub sems dpa' sems dpa' chen po ni chos thams cad la tshad med pa'i 'du shes bskyed par byed de/ gang la mur thug pa yod pa de lta</text></item>
<item><p>148a5</p><section>mdo sde</section><text>bu'i chos ni gang yang med do/ /de ci'i phyir zhe na/ lha'i bu chos thams cad ni stong pa dang / mtshan ma med pa dang / smon pa med pa yin la stong pa gang yin pa de ni tshad med pa'i phyir ro/ /tshad med par</text></item>
<item><p>148a6</p><section>mdo sde</section><text>byas pa'i sems kyis chos kyi phyir sbyin pa ji tsam du chung ba yang thabs la mkhas pas tshad med par byed do/ /de ci'i phyir zhe na/ gang du byang chub kyi sems de yongs su bsngo ba'i byang chub de tshad med pa'i</text></item>
<item><p>148a7</p><section>mdo sde</section><text>phyir ro/ /des tshad med pa'i spyod pas 'di lta ste/ sangs rgyas bcom ldan 'das rnams kyi byang chub tshad med pa'i chos nyid rtogs par 'gyur ro/ /lha'i bu gzhan yang byang chub sems dpa' sems</text></item>
<item><p>148a8</p><section>mdo sde</section><text>dpa' chen po ni sems can gyi spyod pa la 'jug ste/ de thabs la mkhas pas chos ji lta bu la mos pa'i sems can rnams la de lta bu'i mos pas gnas te/ sbyin pa 'am/ rab tu sbyin pa 'am/ chos</text></item>
<item><p>148b1</p><section>mdo sde</section><text>bstan pas gnas so/ /lha'i bu gzhan yang sbyin pa'i sgo nas de'i rang bzhin du gnas te/ /tshul khrims kyi rang bzhin du ma yin/ bzod pa'i rang bzhin du ma yin/ brtson 'grus kyi rang bzhin</text></item>
<item><p>148b2</p><section>mdo sde</section><text>du ma yin/ bsam gtan gyi rang bzhin du ma yin/ shes rab kyi rang bzhin du ma yin mod kyi/ 'on kyang sbyin pa yang sbyin par byed cing tshul khrims kyang srung la des kyang rlom sems su mi byed do/ /tshul</text></item>
<item><p>148b3</p><section>mdo sde</section><text>khrims dang ldan zhing bzod pa yang phun sum tshogs la/ gzhan dag gis byas pa dang ma byas pa rnams kyang bzod do/ /dkar po'i spyod pa thams cad la yang brtson 'grus rtsom la bsam gtan la</text></item>
<item><p>148b4</p><section>mdo sde</section><text>yang bsam gtan byed cing / shes rab kyis lhag par mthong ba la yang mkhas so/ /lha'i bu gzhan yang byang chub sems dpa' thabs shes pa la mkhas pa ni nyan thos rnams dang lhan cig 'khod na</text></item>
<item><p>148b5</p><section>mdo sde</section><text>yang de dag la 'dod par yang mi byed la de'i snying po gang yin pa des kyang nye bar 'tsho bar byed do/ /rang sangs rgyas kyi byang chub kyi theg pa bdag dang lhan cig 'khod na yang de dag la 'dod par yang</text></item>
<item><p>148b6</p><section>mdo sde</section><text>mi byed la/ de'i snying po gang yin pa des kyang nye bar 'tsho bar byed de/ lha'i bu byang chub sems dpa' chos bzhi po de dag dang ldan na bsam gyis mi khyab pa'i thabs shes pa la mkhas pa yin no/ /</text></item>
<item><p>148b7</p><section>mdo sde</section><text>de nas de'i tshe bcom ldan 'das kyis tshigs su bcad pa 'di dag bka' stsal to/ /bdag nyid dang ni gzhan dag gi/ /gnyi ga'i sdug bsngal rab shes nas/ /bdag gi sdug bsngal zhi byed</text></item>
<item><p>148b8</p><section>mdo sde</section><text>cing / /gzhan gyi sdug bsngal kun zhi byed/ /sems can thams cad byang chub sems/ /sems de la ni 'dogs par byed/ /sems la chos rnams thams cad kyang / /don gcig tu ni 'dogs</text></item>
<item><p>149a1</p><section>mdo sde</section><text>par byed/ /sems can kun gyi bsod nams gang / /dus gsum gyis ni bsdus rnams dang / /sangs rgyas kun gyi bsod nams gang / /de dag kun gyi rjes yi rang / /dge ba de dag thams cad kyang / /</text></item>
<item><p>149a2</p><section>mdo sde</section><text>sems can kun la sbyin par byed/ /sangs rgyas kyi ni ye shes phyir/ /lhag pa'i bsam pas 'jug par byed/ /sems ni skyes pa thams cad kyang / /byang chub tu ni yongs su bsngo/ /chos nyid ma gtogs sems</text></item>
<item><p>149a3</p><section>mdo sde</section><text>gzhan nam/ /byang chub dag kyang mthong ba med/ /de ni sems dang byang chub kyang / /rnam pa gnyis su mi mthong ste/ /byang chub de yi mtshan nyid gang / /sems kyang de yi mtshan nyid yin/ /mnyam pa nyid kyis chos rnams</text></item>
<item><p>149a4</p><section>mdo sde</section><text>mnyam/ /de ni gnas pa yong med de/ /'dzangs pa thabs la mkhas pa ni/ /dkar po'i chos kyis rgyas par 'gyur/ /dbyings de la ni 'phel ba med/ /chos kyi dbyings ni bsam mi khyab/ /sangs rgyas chos rnams</text></item>
<item><p>149a5</p><section>mdo sde</section><text>tshol ba la/ /rtag tu chog par 'dzin pa med/ /bdag ni dkar pos rgyas so snyam/ /de ni sems kyis bsam mi byed/ /de ni gang du bsngo ba yi/ /byang chub de la 'ang mchog mi 'dzin/ /sbyin pa'i mi rtog sbyin par byed/ /</text></item>
<item><p>149a6</p><section>mdo sde</section><text>rlom sems med par tshul khrims srung / /rtag tu bzod pa sgom byed la/ /sems can la yang gnas pa med/ /sems dang lus ni dben pa yis/ /rtag tu brtson 'grus rtsom par byed/ /rten med bsam gtan</text></item>
<item><p>149a7</p><section>mdo sde</section><text>phun sum tshogs/ /shes rab kyi ni pha rol son/ /sems can rnams kyang smin byed la/ /de ni dmyigs pas gnas pa med/ /zhing yang yongs su sbyong byed la/ /lhag par 'dzin pa'ang yod ma yin/ /de ni sangs</text></item>
<item><p>149a8</p><section>mdo sde</section><text>rgyas ye shes tshol/ /yi ge rnams la 'ang chags pa med/ /de ltar spyod pa de la ni/ /byang chub rnyed par dka' ba med/ /tshad med bsam gyis mi khyab pa'i/ /stong pa nyid dang mtshan med dang / /smon pa med la mos na ni/ /</text></item>
<item><p>149b1</p><section>mdo sde</section><text>de la tshad kyang med par 'gyur/ /mos pa ji bzhin gzud phyir sems can la/ /sbyin pa spyod kyang de bzhin gnas pa med/ /sbyin pa 'ang sbyin byed yang na len par byed/ /de dang 'thun par chos kyang spyod par byed/ /</text></item>
<item><p>149b2</p><section>mdo sde</section><text>sbyin pa byas kyang de la chags pa med/ /tshul khrims mchog min bzod la chags pa med/ /brtson 'grus mchog min bsam gtan chags pa med/ /shes rab ye shes la ni ser sna med/ /sbyin pa sbyin yang de ni</text></item>
<item><p>149b3</p><section>mdo sde</section><text>tshul khrims spyod/ /bzod pa sgom yang rtag tu brtson 'grus ldan/ /bsam gtan gyis ni rtag tu gnas pa med/ /sbyin byed de ni shes pas nges par 'byung / /rang sangs rgyas dang nyan thos de dag dang / /rtag tu</text></item>
<item><p>149b4</p><section>mdo sde</section><text>gnas kyang byang chub sems dpa' ni/ /rtag tu snying po ci yod 'tsho byed kyang / /'jigs med de dag la ni 'dod pa med/ /chos 'di dag gis gnas pa rdzogs pa yi/ /byang chub sems dpa' smad du med pa rnams/ /</text></item>
<item><p>149b5</p><section>mdo sde</section><text>thabs kyis shes pa bsam gyis mi khyab ste/ /de dag sbyin pa chung ngu 'ang mtha' yas 'gyur/ /lha'i bu byang chub sems dpa' chos bzhi dang ldan na chos thams cad tshul gcig pa dang / ro gcig pa dang / 'jug</text></item>
<item><p>149b6</p><section>mdo sde</section><text>pa gcig pa dang / bstan pa gcig par rab tu shes so/ /bzhi gang zhe na/ lha'i bu 'di la byang chub sems dpa' ni chos kyi dbyings ma 'dres pa'i shes pa la mkhas pa dang / chos thams cad stong pa'i rjes su 'gro ba</text></item>
<item><p>149b7</p><section>mdo sde</section><text>dang / chos gang la yang sgro 'dogs par mi byed de/ bdag tu sgro 'dogs pa 'am/ gzhan du sgro 'dogs par mi byed pa dang / dben pa'i tshul gyis chos thams cad khong du chud pa ste/ lha'i bu byang chub sems dpa'</text></item>
<item><p>149b8</p><section>mdo sde</section><text>chos bzhi po de dag dang ldan na chos thams cad tshul gcig pa dang / ro gcig pa dang / 'jug pa gcig pa dang / bstan pa gcig par rab tu shes so/ /des de ltar shes pas 'jig rten pa dang / 'jig rten las</text></item>
<item><p>150a1</p><section>mdo sde</section><text>'das pa'i chos rnams kyis rnam pa gnyis su mi 'jug ste/ kha na ma tho ba dang bcas pa dang / kha na ma tho ba med pa rnams dang / zag pa dang bcas pa dang / zag pa med pa rnams dang / 'dus byas dang /</text></item>
<item><p>150a2</p><section>mdo sde</section><text>'dus ma byas kyi chos rnams kyi rnam pa gnyis su mi 'jug go/ /des ni chos gang la yang mchog gam/ tha mar yang dag par mi mthong ngo / /so so'i skye bo'i chos rnams dang / dgra bcom pa'i chos rnams tha dad par yang</text></item>
<item><p>150a3</p><section>mdo sde</section><text>dag par mi mthong ste/ so so'i skye bo'i chos rnams kyi rang bzhin gang yin pa de nyid dgra bcom pa'i chos rnams kyi rang bzhin yin no/ /'brir yang med la bsnan du yang med do/ /tshul gcig pa yang shes te/ 'di lta ste dben</text></item>
<item><p>150a4</p><section>mdo sde</section><text>pa'i tshul lo/ /chos thams cad kyi rab tu dbye ba yang ston la chos kyi dbyings chad par yang yang dag par mi mthong ngo / /bzod pa gcig pa dang yang ldan te/ 'di lta ste/ stong pa nyid kyi bzod pa'o/ /stong pa nyid dang</text></item>
<item><p>150a5</p><section>mdo sde</section><text>bzod pa yang rnam pa gnyis su mi 'byed do/ /'jug pa gcig gis chos thams cad la 'jug ste/ 'di lta ste/ mi skye ba'i 'jug pas so/ /lha'i bu byang chub sems dpa' de ni bla na med pa yang dag par rdzogs</text></item>
<item><p>150a6</p><section>mdo sde</section><text>pa'i byang chub dang nye ba yin te/ de 'di snyam du bdag nye bar gyur tam/ 'on te nye bar ma gyur cig gu snyam du yang mi sems so/ /de ci'i phyir zhe na/ des tshul gcig pa las sems can rnams kyang gzhan la byang</text></item>
<item><p>150a7</p><section>mdo sde</section><text>chub kyang gzhan par yang dag par mi mthong ba'i phyir ro/ /gzhan yang 'di la sems can mi dmigs pa gang yin pa de nyid byang chub yin no/ /de nas bcom ldan 'das kyis don de nyid thugs su chud nas yang rgyas</text></item>
<item><p>150a8</p><section>mdo sde</section><text>par dpyad de/ de'i tshe tshigs su bcad pa 'di dag bka' stsal to/ /chos kyi dbyings ni 'byed par mi byed de/ /chos kyi dbyings la yang dag dmigs pa med/ /chos dbyings ji bzhin chos kun de dang 'dra/ /</text></item>
<item><p>150b1</p><section>mdo sde</section><text>'dzin pa med cing rdzas kyang ci yang med/ /chos kun stong pa nyid kyi rjes su 'gro/ /nang dang phyi rol 'dus byas gang yin pa'i/ /chos kun ya ma brla ste byed pa med/ /chos rnams thams cad tshul gcig yin par shes/ /</text></item>
<item><p>150b2</p><section>mdo sde</section><text>chos rnams gang la'ang sgro ni 'dogs mi byed/ /bdag gam gzhan la'ang rten par mi byed de/ /bdag dang bdag gi snyam pa bsal byas pa/ /de la nams kyang tha dad dbye ba med/ /dben pa spyod cing rab tu dben la gus/ /</text></item>
<item><p>150b3</p><section>mdo sde</section><text>chos kun stong pa nyid du lta bar byed/ /de ni chos rnams kun la lta ba na/ /dben pa la yang rtog par mi byed do/ /'jig rten 'jig rten 'das pa'i chos bstan la/ /de ni shas cher gnyis su mi 'jug ste/ /kha na ma tho</text></item>
<item><p>150b4</p><section>mdo sde</section><text>kha na ma tho med/ /zag bcas zag med chos la de mi rlom/ /'dus byas rnams dang 'dus ma byas rnams la/ /gnyis su mi 'byed rtag tu gcig par lta/ /so so'i skye bo'am dgra bcom gang yin pa/ /phan gdags</text></item>
<item><p>150b5</p><section>mdo sde</section><text>'os su gyur pa'i chos ma mthong / /so so'i skye bo'i rang bzhin gang bstan pa/ /de dag nyid ni dgra bcom chos rnams yin/ /dbrir yang med la bsnan du'ang ci yang med/ /dben pa'i sgo nas tshul gcig khong du chud/ /</text></item>
<item><p>150b6</p><section>mdo sde</section><text>de ni chos kun rab dbye shes mod kyi/ /chos kyi dbyings la 'byed par yong mi byed/ /chos 'di thams cad stong pa ma gtogs pa/ /bzod pa'ang gzhan la 'dod pa'ang gzhan ma yin/ /stong pa nyid la mi rlom som</text></item>
<item><p>150b7</p><section>mdo sde</section><text>nyi med/ /'di dag skye med rang bzhin 'byung ba med/ /des ni 'jug pa gcig par thams cad shes/ /de ltar spyod pa de la byang chub sla/ /byang chub mtshungs med la ni nye bar gyur/ /bdag dang byang chub la yang sems</text></item>
<item><p>150b8</p><section>mdo sde</section><text>dpa' med/ /chos rnams 'di dag thams cad bdag mi dmigs/ /des ni dmigs su med par byang chub rtogs/ /lha'i bu byang chub sems dpa' sems dpa' chen po chos bzhi dang ldan na zab mo'i tshul khrims</text></item>
<item><p>151a1</p><section>mdo sde</section><text>can bag yod par gnas pa zhes bya'o/ /bzhi gang zhe na/ lha'i bu 'di la byang chub sems dpa' sems dpa' chen po ni 'di snyam du sems te/ tshul khrims shes bya ba 'di gang yin snyam mo/ /de de</text></item>
<item><p>151a2</p><section>mdo sde</section><text>ltar tshul bzhin du so sor rtog pa na 'di snyam du sems te/ lus kyis legs par spyod pa dang / ngag gis legs par spyod pa dang / yid kyis legs par spyod pa gang yin pa de ni tshul khrims shes bya ba yin no snyam mo/ /</text></item>
<item><p>151a3</p><section>mdo sde</section><text>de 'di snyam du sems te de la lus kyis legs par spyod pa gang zhe na/ lus kyis srog gcod pa 'am/ ma byin par len pa 'am/ 'dod pa la log par g.yem pa'i las ma byas pa gang yin pa de ni lus kyi legs</text></item>
<item><p>151a4</p><section>mdo sde</section><text>par spyod pa yin no/ /de la ngag gis legs par spyod pa gang zhe na/ ngag gis rdzun du smra ba 'am/ phra ma 'am/ ngag rtsub po 'am/ tshig kyal pa'i las ma byas pa gang yin pa de ni ngag gi legs par spyod pa yin no/ /</text></item>
<item><p>151a5</p><section>mdo sde</section><text>de la yid kyis legs par spyod pa gang zhe na/ yid kyis brnab sems sam/ gnod sems sam/ log par lta ba'i las ma byas pa gang yin pa de ni yid kyi legs par spyod pa yin no snyam mo/ /de de ltar tshul bzhin</text></item>
<item><p>151a6</p><section>mdo sde</section><text>du so sor rtog pa na de 'di snyam du sems te/ lus sam/ ngag gam/ yid kyis las byas pa gang yin pa de ni sngon po zhes bya ba 'am/ ser po zhes bya ba 'am/ dmar po zhes bya ba 'am/ dkar po zhes bya ba 'am/</text></item>
<item><p>151a7</p><section>mdo sde</section><text>btsod ka'am/ shel gyi kha dog lta bu zhes bya bar gdags par mi nus la/ de ni mig gis rnam par shes par bya ba 'am/ rna bas rnam par shes par bya ba 'am/ snas rnam par shes par bya ba 'am/ lces rnam par</text></item>
<item><p>151a8</p><section>mdo sde</section><text>shes par bya ba 'am/ lus kyis rnam par shes par bya ba 'am/ yid kyis rnam par shes par bya ba ma yin no/ /de ci'i phyir zhe na/ 'di ltar de ni ma skyes pa dang / ma bskyed pa dang / ma bskrun pa dang / ma bkag pa'i</text></item>
<item><p>151b1</p><section>mdo sde</section><text>phyir ro/ /gang ma skyes pa dang / ma bskyed pa dang / ma bskrun pa dang / ma bkag pa de ni chos gang gis kyang rnam par shes par bya ba ma yin pa'i phyir ro snyam mo/ /de 'di snyam du sems te/ gang 'dus ma byas</text></item>
<item><p>151b2</p><section>mdo sde</section><text>pa de ni tshul khrims yin te/ de la ni gdags pa ci yang med do/ /gang gdags su med pa de la ni bdag gis kyang mngon par zhen par byar med do snyam ste/ de de ltar spyod pa na tshul khrims de yang dag par mi mthong</text></item>
<item><p>151b3</p><section>mdo sde</section><text>ngo / /gang du tshul khrims de yongs su bsngos pa de yang dag par ma mthong ste/ de ltar na byang chub sems dpa' zab mo'i tshul khrims can zhes bya'o/ /lha'i bu gzhan yang byang chub sems dpa' sems dpa'</text></item>
<item><p>151b4</p><section>mdo sde</section><text>chen po ni 'jig tshogs lta ba yongs su shes pa'i shes pa dang ldan pa yin te/ lta ba gang gis tshul khrims dang ldan pa 'am/ tshul khrims 'chal pa zhes spros par 'gyur ba'i 'jig tshogs la lta ba slong bar mi byed</text></item>
<item><p>151b5</p><section>mdo sde</section><text>do/ /lha'i bu gzhan yang byang chub sems dpa' sems dpa' chen po ni zab mo'i tshul la zhugs pa yin te/ de ni lus dang ngag gi spyod pa dang / spyod yul shes bzhin du spyod pas tshul khrims dang ldan pa zhes bya'o/ /</text></item>
<item><p>151b6</p><section>mdo sde</section><text>de yang bdag la dmigs pa dang / gzhan la dmigs pas spyod par mi byed de/ des na zab mo'i tshul khrims can zhes bya'o/ /lha'i bu gzhan yang byang chub sems dpa' sems dpa' chen po ni tshul khrims</text></item>
<item><p>151b7</p><section>mdo sde</section><text>ma nyams pa dang / tshul khrims ma zhig pa yin no/ /lha'i bu ji ltar na byang chub sems dpa' sems dpa' chen po tshul khrims ma nyams pa dang / tshul khrims ma zhig pa yin zhe na/ lha'i bu bdag la dmigs pa</text></item>
<item><p>151b8</p><section>mdo sde</section><text>ni tshul khrims la dmigs par 'gyur ro/ /lha'i bu gang bdag la mi dmigs pa de ni tshul khrims la mi dmigs so/ /gang tshul khrims la mi dmigs pa de ni tshul khrims nyams par mi byed cing / de ni tshul</text></item>
<item><p>152a1</p><section>mdo sde</section><text>khrims 'jig par mi byed do/ /ci'i phyir nyams par mi byed/ 'jig par mi byed ce na/ de ni gzhan las chos thams cad shes pa yin te/ gang gzhan las 'gyur ba de la ni bdag kyang med/ bdag</text></item>
<item><p>152a2</p><section>mdo sde</section><text>gi ba yang med do/ /gang la bdag med pa de la ni 'jig par 'gyur ba ci yang med de/ lha'i bu byang chub sems dpa' sems dpa' chen po chos bzhi po de dag dang ldan na zab mo'i tshul khrims can bag yod par</text></item>
<item><p>152a3</p><section>mdo sde</section><text>gnas pa zhes bya'o/ /de nas de'i tshe bcom ldan 'das kyis tshigs su bcad pa 'di dag bka' stsal to/ /lus dag ngag dag yid kyang dag pa gang / /de ni rtag tu dag par spyod pa ste/ /rtag tu legs par</text></item>
<item><p>152a4</p><section>mdo sde</section><text>bsdams shing gnas pa de/ /byang chub sems dpa' tshul khrims ldan zhes bya/ /las lam bcu po rab dge 'di dag rnams/ /byang chub sems dpa' mkhas pa gang srung zhing / /lus dang ngag dang yid kyis gang</text></item>
<item><p>152a5</p><section>mdo sde</section><text>byas pa/ /de ni mkhas rnams tshul khrims yin zhes brjod/ /ma byas ma bskyed ma skyes gang yin pa/ /de la bsngags pa med cing gnas pa 'ang med/ /gang la bsngags pa med cing gnas pa 'ang med/ /de la nams</text></item>
<item><p>152a6</p><section>mdo sde</section><text>kyang gdags pa rnyed mi 'gyur/ /rtag tu tshul khrims ma nyams ma zhig gang / /de ni mig gis shes par mi nus la/ /rna bas mi shes sna dang lces ma yin/ /lus dang yid kyis rnam par mi shes so/ /dbang</text></item>
<item><p>152a7</p><section>mdo sde</section><text>po drug gis mi shes gang yin pa/ /de la gnas par bya bar mi nus te/ /de nyid tshul khrims yongs su dag par mthong / /nams kyang tshul khrims dmigs te gnas pa med/ /de ni tshul khrims tsam des rlom pa med/ /</text></item>
<item><p>152a8</p><section>mdo sde</section><text>de ni bdag tu 'du shes khrims mi srung / /tshul khrims srung yang tshul khrims 'du shes med/ /dran ldan zab mo'i tshul khrims ldan pa yin/ /'jig tshogs lta ba rnam par bsal byas pa/ /de la lta bar byas pas</text></item>
<item><p>152b1</p><section>mdo sde</section><text>'byung mi 'gyur/ /gang la lta med lta ba'i gnas med pa/ /de ni tshul khrims tshul khrims 'chal mi rlom/ /zab mo'i chos kyi tshul la zhugs pa ste/ /de yi cho ga brtags pa ma yin la/ /shin du shes bzhin ldan</text></item>
<item><p>152b2</p><section>mdo sde</section><text>zhing legs par gsungs/ /tshul khrims sgo nas gzhan gyis brnyas mi 'gyur/ /bdag tu dmigs pas tshul khrims dmigs par 'gyur/ /gang la bdag med de la tshul khrims med/ /bdag gam yang na tshul</text></item>
<item><p>152b3</p><section>mdo sde</section><text>khrims rlom pa de/ /mtha' zhes bya ste gnyis ka 'jigs ma yin/ /bdag med smra ba tshul khrims rlom pa med/ /bdag med smra ba tshul khrims rten pa med/ /bdag med smra la tshul khrims rlom pa med/ /bdag med</text></item>
<item><p>152b4</p><section>mdo sde</section><text>smra la tshul khrims sems dpa' med/ /tshul khrims ma nyams tshul khrims ma rmongs pa/ /bdag ni tshul khrims ldan zhes bdag mi rlom/ /gang la bdag dang tshul khrims 'du shes med/ /de 'dra 'di ni zab pa zhes</text></item>
<item><p>152b5</p><section>mdo sde</section><text>kyang brjod/ /gang gi tshul khrims de 'drar 'jigs med pa/ /de la nams kyang 'chal pa'i khrims mi 'byung / /chos kun dmigs su med pa gang yin pa/ /de 'dra'i tshul khrims 'phags pa rnams kyis bsngags/ /</text></item>
<item><p>152b6</p><section>mdo sde</section><text>byis pa gang dag bdag tu lta la gnas/ /tshul khrims srung zhing bdag ni khrims ldan snyam/ /tshul khrims bde ba ma lus zad gyur nas/ /de dag ngan 'gro gsum las thar mi 'gyur/ /gang dag bdag tu lta ba mtha'</text></item>
<item><p>152b7</p><section>mdo sde</section><text>dag bsal/ /de dag 'dir ni bdag dang bdag gi med/ /bdag tu lta med gang de tshul khrims ldan/ /de la phyin chad log par lhung 'jigs med/ /gang zhig tshul khrims rnam pa 'di 'drar shes/ /de la 'chal</text></item>
<item><p>152b8</p><section>mdo sde</section><text>pa'i tshul khrims lta mi nus/ /bdag dang de bzhin rnam gsum mi mthong na/ /tshul khrims tshul khrims 'chal lta ci zhig smos/ /de skad ces bka' stsal pa dang / bcom ldan 'das la lha'i bu zla bas 'di skad</text></item>
<item><p>153a1</p><section>mdo sde</section><text>ces gsol to/ /bcom ldan 'das sangs rgyas bcom ldan 'das rnams kyi bla na med pa yang dag par rdzogs pa'i byang chub de ji tsam du zab pa ni ngo mtshar lags so/ /bcom ldan 'das byang chub sems</text></item>
<item><p>153a2</p><section>mdo sde</section><text>dpa' sems dpa' chen po de ltar mi gnas pa dang / len pa ma mchis pas chos ji lta ba bzhin du gnas la/ rnam par rtog pa thams cad yang dag par chad pa dang / bdag tu 'du shes pa dang bral ba dang / bskal pa</text></item>
<item><p>153a3</p><section>mdo sde</section><text>grangs ma mchis par yang spyod pa dang / sangs rgyas kyi chos thams cad yongs su ma rdzogs kyi bar du nyan thos dang rang sangs rgyas kyi sar yang mi ltung la bar ma dor rnam par byang bar yang mi 'gyur ba yang ngo</text></item>
<item><p>153a4</p><section>mdo sde</section><text>mtshar che lags so/ /bcom ldan 'das byang chub sems dpa' sems dpa' chen po chos du dang ldan na chos zab mo rnams la yang spyod la/ yang dag pa'i mtha' yang mngon sum du mi bgyid lags/ de skad</text></item>
<item><p>153a5</p><section>mdo sde</section><text>ces gsol pa dang / bcom ldan 'das kyis lha'i bu zla ba la 'di skad ces bka' stsal to/ /lha'i bu byang chub sems dpa' sems dpa' chen po chos bzhi dang ldan na chos zab mo rnams la yang spyod la/ yang</text></item>
<item><p>153a6</p><section>mdo sde</section><text>dag pa'i mtha' yang mngon sum du mi byed do/ /bzhi gang zhe na/ lha'i bu byang chub sems dpa' sems dpa' chen po ni thams cad mkhyen pa'i ye shes bsgrub pa'i phyir dam bcas pa la brtan pas snying po la</text></item>
<item><p>153a7</p><section>mdo sde</section><text>gnas pa dang / sems can thams cad yongs su mi gtong bar gnas pa'i phyir zhum pa med pa'i brtson 'grus dang ldan pa dang / sangs rgyas kyi gdung rgyun mi 'chad pa la zhugs pa'i phyir snying rje chen po dang ldan pa</text></item>
<item><p>153a8</p><section>mdo sde</section><text>dang / dge ba'i rtsa ba thams cad yongs su bsngo ba la mkhas pa'i phyir thabs la mkhas pa ste/ lha'i bu byang chub sems dpa' sems dpa' chen po chos bzhi po de dag dang ldan na chos zab mo rnams la'ang</text></item>
<item><p>153b1</p><section>mdo sde</section><text>spyod la/ bar ma dor yang dag pa'i mtha' mngon sum du 'ang mi byed do/ /de nas de'i tshe bcom ldan 'das kyis tshigs su bcad pa 'di dag bka' stsal to/ /mkhas pa rtag tu yi dam bcas la brtan/ /sngon chad yi dam</text></item>
<item><p>153b2</p><section>mdo sde</section><text>bcas pa spong mi byed/ /dpa' bo thams cad mkhyen pa'i ye shes phyir/ /theg pa gzhan la 'dod pa skyed mi byed/ /rtag tu bag dang ldan zhing brtson 'grus rtsom/ /zhum pa med pa'i sems kyis rtag tu spyod/ /de yis</text></item>
<item><p>153b3</p><section>mdo sde</section><text>sems can gang yang btang ba med/ /de yi sems ni sems can kun la snyoms/ /'jig rten 'di dag kun la snying rje bas/ /sdug bsngal bzod cing sems kyang zhum pa med/ /ci nas sangs rgyas gdung ni mi 'chad</text></item>
<item><p>153b4</p><section>mdo sde</section><text>pa/ /de phyir dkon mchog mang po 'byung bar byed/ /mkhas rnams thabs shes pa la legs par bslabs/ /le lo med par dge ba yongs su bsngo/ /'khor ba'i chu bo la ni phan phyir brtse/ /bar ma dor ni zag rnams</text></item>
<item><p>153b5</p><section>mdo sde</section><text>zad mi byed/ /byang chub sems dpa' 'jigs med gang dag gis/ /chos rnams 'di dag legs par bsdus par gyur/ /de dag zab mo'i chos rnams spyod pa ste/ /nams kyang yang dag mtha' la rig mi 'gyur/ /de</text></item>
<item><p>153b6</p><section>mdo sde</section><text>nas bcom ldan 'das la lha'i bu zla bas 'di skad ces gsol to/ /bcom ldan 'das ji ltar na byang chub sems dpa' sems dpa' chen po zab mo la spyod pa lags/ de skad ces gsol pa dang / bcom ldan 'das</text></item>
<item><p>153b7</p><section>mdo sde</section><text>kyis lha'i bu zla ba la 'di skad ces bka' stsal to/ /lha'i bu 'di la byang chub sems dpa' sems dpa' chen po ni so so'i skye bo'i chos bstan pa'i phyir sangs rgyas kyi chos yongs su bsgrub pa yang yongs su tshol bar</text></item>
<item><p>153b8</p><section>mdo sde</section><text>mi byed la/ so so'i skye bo'i chos rnams gsal bar yang mi byed de/ sangs rgyas kyi chos kyang rnam par dag par mi mthong ste/ so so'i skye bo'i chos ma gtogs par sangs rgyas kyi chos 'thob pa yongs su mi tshol</text></item>
<item><p>154a1</p><section>mdo sde</section><text>lo/ /so so'i skye bo'i chos rnams kyang gzhan la sangs rgyas gyi chos rnams kyang gzhan no zhes de ltar mi spyod do/ /so so'i skye bo'i chos rnams ni chung la sangs rgyas kyi chos rnams ni rgya che'o zhes de ltar</text></item>
<item><p>154a2</p><section>mdo sde</section><text>mi spyod do/ /so so'i skye bo'i chos rnams ni zag pa dang bcas pa yin la sangs rgyas kyi chos rnams ni zag pa med pa'o zhes de ltar mi spyod do/ /gzhan yang de 'di snyam du sems te/ so so'i skye bo'i chos gang dag</text></item>
<item><p>154a3</p><section>mdo sde</section><text>yin pa rnams dang / sangs rgyas kyi chos gang dag yin pa rnams ni shes pa 'am/ mthong ba 'am/ nye bar brtag par mi nus so/ /de ci'i phyir zhe na/ 'di ltar de dag ni stong pa yin la stong pa nyid la ni shes pa</text></item>
<item><p>154a4</p><section>mdo sde</section><text>'am/ mthong ba 'am/ nye bar rtog pa med de/ 'di lta ste/ rang bzhin gyis bems po yin pa'i phyir ro snyam mo/ /lha'i bu 'di ltar chos rnams kyi chos nyid dang / chos kyi ngo bo nyid dang / chos gnas pa nyid dang / chos</text></item>
<item><p>154a5</p><section>mdo sde</section><text>ji lta ba bzhin pa gang yin pa de la ni gnyis po gang gis so so'i skye bo zhes bya ba 'am/ nyan thos shes bya ba'am/ rang sangs rgyas shes bya ba'am/ yang dag par rdzogs par sangs rgyas shes bya bar gnyis su dbye</text></item>
<item><p>154a6</p><section>mdo sde</section><text>ba'i gnyis she ci yang med do/ /lha'i bu zab mo la spyod pa'i byang chub sems dpa' rnams la ni gang sangs rgyas kyi chos ma yin pa de lta bu'i chos gang yang med do/ /de ci'i phyir zhe na/ lha'i bu chos rnams kyi chos</text></item>
<item><p>154a7</p><section>mdo sde</section><text>smra bar bya ba gang yin pa de ni smrar med pa'o/ /smrar med pa gang yin pa de ni brjod du med pa'o/ /brjod du med pa gang yin pa de la ni yod pa med do/ /gang la yod pa med pa de la ni 'byung ba med do/ /gang la 'byung ba</text></item>
<item><p>154a8</p><section>mdo sde</section><text>med pa de la dngos po'i rnam par rig pa med do/ /lha'i bu chos thams cad ni dngos po med pa yang yin te/ gang na chos thams cad kyi bgrang ba de las grol ba ni sangs rgyas kyi chos rnams yin te/ lha'i bu de bas</text></item>
<item><p>154b1</p><section>mdo sde</section><text>na rnam grangs 'dis kyang chos thams cad ni rnam par mi rtog pa'i spyod pa'i tshul gyis sangs rgyas kyi chos rnams yin no zhes de ltar rig par bya'o/ /gang rnam par rtog pa la spyod pa de dag la ni gnyis su 'jug pa'i</text></item>
<item><p>154b2</p><section>mdo sde</section><text>rnam par shes pa 'byung ba yod do/ /de dag ni rnam par shes pa'i spyod yul la spyod pa'o/ /gang dag sangs rgyas kyi chos zag pa med pa gang dag yin pa de dag la yang rtog la/ de dag la brtags nas kyang zag pa rnams</text></item>
<item><p>154b3</p><section>mdo sde</section><text>slong bar byed pa de dag gis ni chos kyi dbyings la kun nas nyon mongs pa 'am/ rnam par byang ba med par mi shes so/ /chos rnams thams cad kyi rang bzhin shes pa gang yin pa de dag ni chos gang la yang kun nas</text></item>
<item><p>154b4</p><section>mdo sde</section><text>nyon mongs pa'i chos sam/ rnam par byang ba'i chos su 'dzin pa yang med na/ kun nas nyon mongs pa'i chos sam/ rnam par byang ba'i chos su dmigs pa lta ga la yod de/ de ni gnas med do/ /lha'i bu de ltar na byang chub</text></item>
<item><p>154b5</p><section>mdo sde</section><text>sems dpa' sems dpa' chen po zab mo la spyod pa yin te/ gang sangs rgyas kyi chos ma yin pa'i chos gang yang med par mthong la/ /gang gis mthong ba de yang lhag par mthong ba dang / ji ltar mi mthong ba de lta bur</text></item>
<item><p>154b6</p><section>mdo sde</section><text>mthong ste/ de ltar mthong ba'i byang chub sems dpa' ni bdud dam bdud kyi ris kyi lha rnams kyis mi tshugs so/ /de skad ces bka' stsal pa dang / bcom ldan 'das la lha'i bu zla bas 'di skad ces gsol to/ /</text></item>
<item><p>154b7</p><section>mdo sde</section><text>bcom ldan 'das byang chub sems dpa' sems dpa' chen po de ltar 'di lta bu'i chos rnams la yang nye bar rtogs la skye ba yang rtsom par bgyid do/ /skye ba dang / 'gum pa dang / gum nas kyang skye bar 'gyur ba ni ngo</text></item>
<item><p>154b8</p><section>mdo sde</section><text>mtshar lags so/ /bcom ldan 'das kyis bka' stsal pa/ lha'i bu dper na sgyu ma mkhan gyis sprul pa ni 'ong ba dang / 'gro ba dang / 'dug pa dang / nyal ba dang / smra bar yang byed la/ de yang rnam par mi rtog pa de</text></item>
<item><p>155a1</p><section>mdo sde</section><text>bzhin du/ lha'i bu gang gis chos thams cad sgyu ma lta bur shes pa de ni 'gro ba dang skye ba thams cad kyang ston la de yang rnam par mi rtog go/ /lha'i bu byang chub sems dpa' ni skye ba dang / 'byung ba yang rlom</text></item>
<item><p>155a2</p><section>mdo sde</section><text>sems su mi byed la sngon gyi byin gyis brlabs kyis skye bar 'gyur ro/ /de skad ces bka' stsal pa dang / bcom ldan 'das la lha'i bu zla bas 'di skad ces gsol to/ /bcom ldan 'das kyis gang 'di skad du byang</text></item>
<item><p>155a3</p><section>mdo sde</section><text>chub sems dpa' ni skye ba dang / 'byung ba yang rloms su mi byed ces bka' stsal pa de la/ bcom ldan 'das de bzhin gshegs pa ni lha mo sgyu 'phrul las 'khrungs te/ sku bskrun pa'i yum la thugs brtse ba'i slad du</text></item>
<item><p>155a4</p><section>mdo sde</section><text>sum bcu rtsa gsum pa'i lha rnams kyi nang du dbyar gnas par zhal gyis bzhes na/ ji ltar de bzhin gshegs pas rlom sems su mi mdzad lags/ bka' stsal pa/ lha'i bu de bzhin gshegs pa ni lha mo sgyu</text></item>
<item><p>155a5</p><section>mdo sde</section><text>'phrul las ma skyes so/ /gsol pa/ 'o na de bzhin gshegs pa gang las 'khrungs lags/ bka' stsal pa/ lha'i bu de bzhin gshegs pa ni shes rab kyi pha rol du phyin pa las skyes te/ lha'i bu gang dag</text></item>
<item><p>155a6</p><section>mdo sde</section><text>shes rab kyi pha rol du phyin pa ni sangs rgyas bcom ldan 'das rnams skyed pa'i yum yin no zhes smra ba ni yang dag par smra ba yin no/ /shes rab kyi pha rol du phyin pa ni 'das pa dang / ma 'ongs pa dang / da ltar byung ba'i</text></item>
<item><p>155a7</p><section>mdo sde</section><text>sangs rgyas bcom ldan 'das rnams skyed pa'i yum yin no zhes smra ba ni yang dag par smra ba yin no/ /de ci'i phyir zhe na/ lha'i bu skyes bu chen po'i mtshan sum bcu rtsa gnyis ni lha mo sgyu 'phrul las skyes pa</text></item>
<item><p>155a8</p><section>mdo sde</section><text>ma yin gyi/ lha'i bu skyes bu chen po'i mtshan sum bcu rtsa gnyis ni shes rab kyi pha rol du phyin pa la bslabs pas mngon par grub pa yin no/ /lha'i bu de bzhin gshegs pa'i stobs bcu po 'di dag ni lha mo sgyu</text></item>
<item><p>155b1</p><section>mdo sde</section><text>'phrul las skyes pa ma yin gyi/ de bzhin gshegs pa'i stobs bcu ni shes rab kyi pha rol du phyin pa la bslabs pas mngon par grub pa yin no/ /lha'i bu de bzhin gshegs pa'i mi 'jigs pa bzhi po 'di dag ni</text></item>
<item><p>155b2</p><section>mdo sde</section><text>lha mo sgyu 'phrul las skyes pa ma yin no/ /sangs rgyas kyi chos ma 'dres pa bcwa brgyad dang byams pa chen po dang / snying rje chen po dang / dga' ba chen po dang / btang snyoms chen po dang / spyi gtsug bltar mi mthong ba dang /</text></item>
<item><p>155b3</p><section>mdo sde</section><text>gshegs pa don yod pa dang / sangs rgyas kyi spyan dang / sangs rgyas kyi ye shes dang / sangs rgyas kyi so so yang dag par rig pa dang / pha rol gyi sems shes pa dang / lha'i bu mdor bsdu na gang dag gis de</text></item>
<item><p>155b4</p><section>mdo sde</section><text>bzhin gshegs pa dang de bzhin gshegs pa zhes bya ba'i grangs su 'gro ba'i sangs rgyas kyi chos de lta bu gang dag yin pa de dag ni lha mo sgyu 'phrul las skyes pa ma yin te/ lha'i bu de ltar na de bzhin gshegs pa'i</text></item>
<item><p>155b5</p><section>mdo sde</section><text>sangs rgyas kyi chos dpag tu med pa gang dag gis de bzhin gshegs pa de bzhin gshegs pa zhes bya ba'i grangs su 'gro ba de lta bu de dag ni shes rab kyi pha rol du phyin pa la spyad cing / shes rab kyi pha rol du</text></item>
<item><p>155b6</p><section>mdo sde</section><text>phyin pa la bslabs pas mngon par grub pa yin te/ lha'i bu khyod kyis rnam grangs 'dis kyang ci nas de bzhin gshegs pa shes rab kyi pha rol du phyin pa las skyes kyi/ lha mo sgyu 'phrul las ma yin pa de ltar</text></item>
<item><p>155b7</p><section>mdo sde</section><text>rig par bya'o/ / bam po gnyis pa/ de nas bcom ldan 'das la lha'i bu zla bas 'di skad ces gsol to/ /bcom ldan 'das gal te shes rab kyi pha rol du phyin pa chos gang gi yang bskyed</text></item>
<item><p>155b8</p><section>mdo sde</section><text>pa ma lags/ skrun pa ma lags/ 'gag par bgyid pa ma lags na/ bcom ldan 'das ji ltar shes rab kyi pha rol du phyin pa de bzhin gshegs pa bskrun pa lags/ bka' stsal pa/ lha'i bu chos gang dag gis</text></item>
<item><p>156a1</p><section>mdo sde</section><text>de bzhin gshegs pa de bzhin gshegs pa zhes bya ba'i grangs su 'gro ba'i chos de dag ni skye ba yang med/ 'chi 'pho ba yang med/ 'byung ba yang med do/ /lha'i bu gang skye ba yang med/ 'chi 'pho ba yang</text></item>
<item><p>156a2</p><section>mdo sde</section><text>med/ 'byung ba yang med pa de lta bu'i ye shes de bskyed pa ni shes rab kyi pha rol du phyin pa ste/ shes rab kyi pha rol tu phyin pa las ni gang skye ba med pa dang / 'chi 'pho med pa dang / 'byung ba med pa'i de bzhin gshegs</text></item>
<item><p>156a3</p><section>mdo sde</section><text>pa skyes so/ /lha'i bu gang la skye ba yang med/ 'chi 'pho ba yang med/ 'byung ba yang med pa de ni shes rab kyi pha rol tu phyin pa yod pa las yang dag par nges par 'byung ba yod mod kyi/ shes rab kyi pha rol du phyin</text></item>
<item><p>156a4</p><section>mdo sde</section><text>pa med pa las ni nges par 'byung ba med do/ /gsol pa/ bcom ldan 'das de ltar shes rab mchis na nges par 'byung ba mchis pa lags na ci shes rab de la sems pa 'am/ 'tshal ba mchis sam/ bka'</text></item>
<item><p>156a5</p><section>mdo sde</section><text>stsal pa/ lha'i bu shes rab la ni sems dpa' 'am shes pa yang med do/ /lha'i bu gal te shes rab sems dpa' 'am/ shes pa zhig yin par gyur na shes rab las rtag tu nges par 'byung ba med par 'gyur ro/ /</text></item>
<item><p>156a6</p><section>mdo sde</section><text>de ci'i phyir zhe na/ lha'i bu gang la sems sam tshor ba yod na de la nges par 'byung ba ci yang med pa'i phyir ro/ /lha'i bu gang gi phyir shes rab kyi pha rol du phyin pa sems dpa' med cing shes pa med pa de'i phyir</text></item>
<item><p>156a7</p><section>mdo sde</section><text>shes rab rtag tu nges par 'byung ba yin no/ /gsol pa/ bcom ldan 'das nges par 'byung ba zhes bgyi ba de gang gi tshig bla dgas lags/ bka' stsal pa/ lha'i bu spros pa med pa'i tshig bla dgas so/ /</text></item>
<item><p>156a8</p><section>mdo sde</section><text>gsol pa/ bcom ldan 'das spros pa ma mchis pas ci zhig nges par 'byin par bgyid lags/ bka' stsal pa/ lha'i bu gang dag spros pa la spyod pa de dag ni khams gsum du skye ba mi 'dor ro/ /gang dag</text></item>
<item><p>156b1</p><section>mdo sde</section><text>spros par mi byed pa de dag ni khams gsum du skye ba 'dor bar byed do/ /lha'i bu de lta bas na gang khyod spros pa med par nges par 'byung bas ci zhig nges par 'byin ces zer ba ni khams gsum du skye bas nges par</text></item>
<item><p>156b2</p><section>mdo sde</section><text>'byin par byed do/ /gsol pa/ bcom ldan 'das kyis khams gsum las yang dag par 'da' bar bgyi ba'i slad du nyan thos rnams la chos bstan lags sam/ bka' stsal pa/ lha'i bu nga ni 'dod pa'i</text></item>
<item><p>156b3</p><section>mdo sde</section><text>khams las kyang brtsams te nyan thos rnams la chos ston la/ de bzhin gshegs pas 'dod pa'i khams kyang ma dmigs so/ /lha'i bu nga ni gzugs kyi khams las kyang brtsams te nyan thos rnams la chos ston</text></item>
<item><p>156b4</p><section>mdo sde</section><text>la/ de bzhin gshegs pas gzugs kyi khams kyang ma dmigs so/ /lha'i bu nga ni gzugs med pa'i khams las kyang brtsams te nyan thos rnams la chos ston la/ de bzhin gshegs pas gzugs med</text></item>
<item><p>156b5</p><section>mdo sde</section><text>pa'i khams kyang ma dmigs so/ /lha'i bu nga ni yang dag par 'da' bar bya ba'i phyir chos ston la/ de bzhin gshegs pas gang yang dag par 'da' ba'i chos de yang dag par ma mthong ngo / /lha'i bu nga'i nyan</text></item>
<item><p>156b6</p><section>mdo sde</section><text>thos rnams ni 'dod pa'i khams la dmigs nas 'dod pa'i khams las yang dag par 'da' bar mi byed do/ /nga'i nyan thos rnams ni gzugs kyi khams la dmigs nas gzugs kyi khams las yang</text></item>
<item><p>156b7</p><section>mdo sde</section><text>dag par 'da' bar mi byed do/ /nga'i nyan thos rnams ni gzugs med pa'i khams la dmigs nas gzugs med pa'i khams las yang dag par 'da' bar mi byed do/ /lha'i bu gzhan yang nga'i nyan thos rnams</text></item>
<item><p>156b8</p><section>mdo sde</section><text>ni khams gsum pa mi dmigs pas khams gsum pa la mi rten te/ chos rnams stong pa nyid du dmigs pas 'dod pa'i khams su smon lam mi 'debs so/ /gzugs kyi khams su smon lam mi 'debs so/ /gzugs</text></item>
<item><p>157a1</p><section>mdo sde</section><text>med pa'i khams su smon lam mi 'debs so/ /khams gsum par smon lam mi 'debs pas na khams gsum par mi skye'o/ /ma skyes pa de dag gi 'gro ba ni gdags su med do/ /kye lha'i bu 'on</text></item>
<item><p>157a2</p><section>mdo sde</section><text>kyang 'phags pa rnams ni yang dag par 'da' ba zhes de skad brjod par mdzad do/ /'on kyang don dam par na 'di la su yang dag par 'da' ba yang med 'ong ba yang med do/ /de ci'i phyir zhe na/ lha'i bu chos thams cad ni yang</text></item>
<item><p>157a3</p><section>mdo sde</section><text>dag par 'da' ba med pa las blta bar bya'o/ /lha'i bu dper na/ nam mkha' ni ma skyes pa/ ma byas pa/ mngon par ma grub pa/ 'pho ba med pa/ 'ong ba med pa ste/ chos thams cad kyang de bzhin du lta bar bya'o/ /</text></item>
<item><p>157a4</p><section>mdo sde</section><text>gtam 'di bstan pa na lha'i 'khor de'i nang nas lha'i bu bdun khri nyis stong chos rnams la chos kyi mig rdul med cing dri ma dang bral ba skyes so/ /sngon dge ba'i rtsa ba bskyed pa'i lha'i bu khri drug stong ni bla na med pa yang dag</text></item>
<item><p>157a5</p><section>mdo sde</section><text>par rdzogs pa'i byang chub tu sems skyes so/ /dge ba'i rtsa ba yongs su smin pa'i byang chub sems dpa' brgyad stong ni mi skye ba'i chos rnams la bzod pa skyes so/ /de dag gi lag tu bcom ldan 'das kyi</text></item>
<item><p>157a6</p><section>mdo sde</section><text>mthus sngon ma mthong ba'i me tog gi snod byung bar gyur te/ me tog gi snod de dag nas de bzhin gshegs pa la gtor to/ /me tog de dag gis kyang sum bcu rtsa gsum pa'i gnas kho ra khor yug tu</text></item>
<item><p>157a7</p><section>mdo sde</section><text>khebs par gyur to/ /de nas bcom ldan 'das la lha'i dbang po brgya byin gyis 'di skad ces gsol to/ /bcom ldan 'das lha'i bu 'di rnams kyis de bzhin gshegs pa la me tog gtor ba gang dag</text></item>
<item><p>157a8</p><section>mdo sde</section><text>lags pa 'di dag ni sngon ma mthong lags so/ /de nas lha'i bu zla bas lha'i dbang po brgya byin la 'di skad ces smras so/ /kau shi ka da ltar gang la me tog dag gis gtor ba'i de bzhin gshegs pa 'di yang</text></item>
<item><p>157b1</p><section>mdo sde</section><text>sngon ma mthong ngo / /de ci'i phyir zhe na/ kau shi ka sems gang gis de bzhin gshegs pa mthong ba'i sems de ni 'gags shing med par gyur te mthong bar mi nus so/ /kau shi ka de bas na gang ci mthong yang</text></item>
<item><p>157b2</p><section>mdo sde</section><text>rung ste/ de dag thams cad ni sngon ma mthong ba'o/ /gang ci thos kyang rung ste/ de dag thams cad ni sngon ma thos pa'o/ /smras pa/ lha'i bu khyod kyis de bzhin gshegs pa mthong ngam/ smras pa/ kau shi ka</text></item>
<item><p>157b3</p><section>mdo sde</section><text>gal te de bzhin gshegs pa gzugs shes bya ba yin na ni/ bdag gis de bzhin gshegs pa mthong ngo / /kau shi ka gal te de bzhin gshegs pa tshor ba dang / 'du shes dang / 'du byed rnams dang / rnam</text></item>
<item><p>157b4</p><section>mdo sde</section><text>par shes pa zhes bya ba yin na ni bdag gis de bzhin gshegs pa mthong na/ kau shi ka de bzhin gshegs pa ni gzugs shes bya ba 'am/ tshor ba dang / 'du shes dang / 'du byed rnams dang / rnam par shes pa zhes</text></item>
<item><p>157b5</p><section>mdo sde</section><text>bya ba ma yin no/ /kau shi ka de bzhin gshegs pa ni phung po lnga'i chos kyi mtshan nyid kyis rab tu phye ba ma yin te de ni mthong bar sla ba ma yin no/ /kau shi ka gzhan yang gang khyod 'di skad du lha'i bu khyod kyis de bzhin</text></item>
<item><p>157b6</p><section>mdo sde</section><text>gshegs pa mthong ngam zhes zer ba ni ji ltar de bzhin gshegs pas bdag gzigs pa de bzhin du bdag gis de bzhin gshegs pa mthong ngo / /smras pa lha'i bu khyod kyis de bzhin gshegs pa ji ltar mthong /</text></item>
<item><p>157b7</p><section>mdo sde</section><text>smras pa/ kau shi ka de bzhin gshegs pa mdun na bzhugs pa 'di la zhus shig /de nas bcom ldan 'das la lha'i dbang po brgya byin gyis 'di skad ces gsol to/ /bcom ldan 'das lha'i bu zla ba ji ltar</text></item>
<item><p>157b8</p><section>mdo sde</section><text>gzigs lags/ bka' stsal pa/ kau shi ka gzugs su mi mthong ngo / /tshor ba dang / 'du shes dang / 'du byed rnams dang / rnam par shes par mi mthong ngo / /sngon gyi mtha' dang / phyi ma'i mtha' dang / da ltar</text></item>
<item><p>158a1</p><section>mdo sde</section><text>byung bar mi mthong ngo / /langs pa dang / 'dug pa dang / 'gro ba dang / 'ong ba dang / rgyab dang / glo dang / mdun dang / chos la ma gtogs par mi mthong ngo / /slob par mi mthong ngo / /mi slob par mi mthong ngo / /</text></item>
<item><p>158a2</p><section>mdo sde</section><text>mi slob pa'i chos dang ldan par mi mthong ngo / /dgra bcom par mi mthong ngo / /dgra bcom pa'i chos dang ldan par mi mthong ngo / /nyan thos kyi sa dang / rang sangs rgyas kyi sa dang / sangs rgyas kyi sar mi mthong ste/</text></item>
<item><p>158a3</p><section>mdo sde</section><text>kau shi ka de ltar mthong ngo / /kau shi ka sus de ltar mthong ba des ni yang dag par mthong ste/ log par mthong ba ma yin no/ /su yang dag par mthong ba des ni ci yang mi mthong ngo / /su ci yang mi mthong ba des ni mnyam par</text></item>
<item><p>158a4</p><section>mdo sde</section><text>mthong ste mi mnyam par mi mthong ngo / /kau shi ka de ltar gzigs pa'i de bzhin gshegs pa ni thams cad gzigs pa zhes bya'o/ /kau shi ka de ltar gzigs pa'i de bzhin gshegs pa ni de bzhin gshegs pa</text></item>
<item><p>158a5</p><section>mdo sde</section><text>zhes bya ste/ 'on kyang de bzhin gshegs pa ni chos kyi dbyings 'dres par yang mi mdzad do/ /kau shi ka 'di ji snyam du sems/ de ltar gzigs pa'i de bzhin gshegs pas ci zhig gzigs par 'gyur/ gsol</text></item>
<item><p>158a6</p><section>mdo sde</section><text>pa/ bcom ldan 'das de bzhin gshegs pas ni ming gzigs pa ma lags/ gzugs gzigs pa ma lags te/ bcom ldan 'das 'di la ni chos 'ga' tsam yang grangs su bgyis pa ma mchis so/ /bcom</text></item>
<item><p>158a7</p><section>mdo sde</section><text>ldan 'das ci de bzhin gshegs pas ji ltar gzigs pa de bzhin du lha'i bu zla bas kyang de ltar mthong lags sam/ bka' stsal pa/ kau shi ka mi skye ba'i chos la bzod pa thob pa'i byang chub sems dpa'</text></item>
<item><p>158a8</p><section>mdo sde</section><text>su yang rung ba de dag thams cad kyis ni chos kyi dbyings kyi lus kyis chos 'ga' tsam yang gzung ba'i phyir chos gang yang mi mthong ngo / /gsol pa/ bcom ldan 'das ci lha'i bu zla ba mi skye ba'i chos la</text></item>
<item><p>158b1</p><section>mdo sde</section><text>bzod pa thob lags sam/ bcom ldan 'das kyis bka' stsal pa/ kau shi ka khyod kyis lha'i bu zla ba 'di nyid la dris shig dang / 'di nyid khyod la lan ldon no/ /de nas lha'i dbang po brgya byin gyis</text></item>
<item><p>158b2</p><section>mdo sde</section><text>lha'i bu zla ba la 'di skad ces smras so/ /lha'i bu khyod mi skye ba'i chos rnams la bzod pa skyes sam/ smras pa/ kau shi ka ci mi skye ba skye 'am/ smras pa/ lha'i bu de ni ma yin no/ /smras pa/ kau shi ka gal te mi</text></item>
<item><p>158b3</p><section>mdo sde</section><text>skye ba skye bar gyur na mi skye ba'i chos rnams la su'i bzod pa skye bar 'gyur/ kau shi ka mi skye ba zhes bya ba de ni chos kyi dbyings kyi tshig bla dgas so/ /chos kyi dbyings gang yin pa de la ni skye ba 'am 'gag pa mi</text></item>
<item><p>158b4</p><section>mdo sde</section><text>dmigs so/ /de nas lha'i dbang po brgya byin 'di snyam du sems te/ lha'i bu 'di'i bstan pa de 'dra ba las na/ kye ma lha'i bu 'di ni bzod pa thob pa yin te/ bla na med pa yang dag par rdzogs pa'i byang chub dang</text></item>
<item><p>158b5</p><section>mdo sde</section><text>nye'o snyam mo/ /de nas lha'i bu zla bas lha'i dbang po brgya byin gyi sems kyi yongs su rtog pa sems kyis shes nas/ lha'i dbang po brgya byin la 'di skad ces smras so/ /kau shi ka bzod pa thob pa gang dag</text></item>
<item><p>158b6</p><section>mdo sde</section><text>yin pa de dag ni sangs rgyas kyi byang chub dang nye ba ma yin no/ /smras pa/ lha'i bu khyod ci las bsams te de skad zer/ smras pa/ kau shi ka thob ces bya ba de ni dmigs pa'i tshig bla dgas yin la dmigs pas ni</text></item>
<item><p>158b7</p><section>mdo sde</section><text>byang chub mngon par rdzogs par 'tshang mi rgya'o/ /mi skye ba'i bzod pa zhes bya ba de ni mi skye ba'i tshig bla dgas so/ /mi skye ba gang yin pa de nyid ni byang chub bo/ /smras pa/ lha'i bu zla ba byang chub nyid gang las btsal bar</text></item>
<item><p>158b8</p><section>mdo sde</section><text>bya/ smras pa/ kau shi ka byang chub ni bdag gi ngo bo nyid las btsal bar bya'o/ /smras pa/ bdag gi ngo bo nyid gang las btsal bar bya/ smras pa/ chos gang ma skyes/ mi skye/ skye bar mi 'gyur ba de las btsal bar bya'o/ /</text></item>
<item><p>159a1</p><section>mdo sde</section><text>ci nas kyang tshol ba na gang btsal ba dang / gang gis btsal ba de yang slong bar mi byed pa de ltar btsal bar bya'o/ /de nas bcom ldan 'das la lha'i dbang po brgya byin gyis 'di skad ces gsol to/ /</text></item>
<item><p>159a2</p><section>mdo sde</section><text>bcom ldan 'das lha'i bu zla ba 'di de ltar zab mo'i shes rab dang ldan pa ngo mtshar lags so/ /bcom ldan 'das lha'i bu zla ba 'di gang nas shi 'phos te 'dir mchis lags/ de nas lha'i bu zla bas lha'i</text></item>
<item><p>159a3</p><section>mdo sde</section><text>dbang po brgya byin la 'di skad ces smras so/ /kau shi ka sgyu ma mkhan gyis skyes pa 'am/ bud med sprul pa gang yin pa de gang nas shi 'phos te 'dir 'ongs/ 'di nas shi 'phos nas gang du 'gro bar 'gyur/ smras</text></item>
<item><p>159a4</p><section>mdo sde</section><text>pa/ lha'i bu sgyu ma sprul pa la ni shi 'pho 'am skye ba med do/ /de ci'i phyir zhe na/ de ni rnam par rtog pa med pa'i phyir ro/ /smras pa/ kau shi ka khyod 'di skad du sprul pa 'di gang nas shi 'phos te 'dir 'ongs/ 'di</text></item>
<item><p>159a5</p><section>mdo sde</section><text>nas shi 'phos nas gang du 'gro bar 'gyur zhes zer ba de ci mkhas pa rnams kyis smad par mi 'gyur ram/ smras pa/ lha'i bu de de bzhin no/ /smras pa/ kau shi ka bdag ni khyod kyis dri ba de la 'di snyam du byed de/ gang</text></item>
<item><p>159a6</p><section>mdo sde</section><text>khyod kyis lha'i bu 'di gang nas shi 'phos te 'dir mchis/ 'di nas shi 'phos nas gar skye bar 'gyur zhes zhus pa ni sgyu ma lta bu'i chos rnams la de skad 'dri bar zad do snyam mo/ /kau shi ka 'di ji snyam du sems/</text></item>
<item><p>159a7</p><section>mdo sde</section><text>de bzhin gshegs pas sprul pa sprul par mdzad pa gang yin pa de 'ong ngam/ 'chi 'pho 'am/ skye 'am/ smras pa/ lha'i bu de ni ma yin no/ /smras pa/ ci bya ba gang gi phyir/ sprul pa bya ba de byed dam/</text></item>
<item><p>159a8</p><section>mdo sde</section><text>smras pa/ lha'i bu byed do/ /smras pa/ kau shi ka de bzhin du gang gis chos thams cad sprul pa lta bu dang sgyu ma lta bu'i rtogs pa de ni 'gro ba dang / 'ong ba dang / 'chi 'pho dang / skye ba yang ston la de ni ci la yang</text></item>
<item><p>159b1</p><section>mdo sde</section><text>rnam par mi rtog ste/ bya ba de yang byed do/ /kau shi ka 'di ji snyam du sems/ gang rmi lam du gzugs mthong ba 'am/ sgra thos pa 'am/ dri snom pa 'am/ ro myong ba 'am/ reg bya la reg pa 'am/ chos rnam par shes</text></item>
<item><p>159b2</p><section>mdo sde</section><text>pa de dag ci de na ci yang yod dam/ smras pa/ lha'i bu de ni med do/ /smras pa/ kau shi ka de bzhin du gang gis chos thams cad rmyi lam gyi ngo bo nyid du rtogs pa de ni mthong ba dang / thos pa dang / dran pa dang / bye brag phyed pa</text></item>
<item><p>159b3</p><section>mdo sde</section><text>dang / rnam par shes pa'i chos rnams la chags par mi 'gyur/ rjes su chags par mi 'gyur/ khong khro bar mi 'gyur ro/ /mthong ba dang / thos pa dang / dran pa dang / bye brag phyed pa dang / rnam par shes pa'i</text></item>
<item><p>159b4</p><section>mdo sde</section><text>chos rnams kyang gzhan dag la rjod par byed la/ brjod pa de yang mngon par zhen pa med do/ /de nas bcom ldan 'das la lha'i dbang po brgya byin gyis 'di skad ces gsol to/ /bcom ldan 'das lha'i bu zla ba</text></item>
<item><p>159b5</p><section>mdo sde</section><text>'di skye ba yang mi dmigs 'chi 'pho yang mi dmigs lags na/ bcom ldan 'das 'dis ji ltar sems can rnams yongs su smin par bgyi bar rtogs shing bgyid par 'gyur lags/ gang la skye ba yang ma mchis/</text></item>
<item><p>159b6</p><section>mdo sde</section><text>'chi 'pho yang ma mchis pa de ni nyan thos kyis lags te/ de ni byang chub sems dpa'i sa ma lags so/ /bcom ldan 'das byang chub sems dpas ni bskal pa stong phrag mang por 'khor bar bgyi 'tshal</text></item>
<item><p>159b7</p><section>mdo sde</section><text>lags so/ /de skad ces gsol pa dang / bcom ldan 'das kyis lha'i dbang po brgya byin la 'di skad ces bka' stsal to/ /kau shi ka byang chub sems dpa' mi skye ba'i chos rnams la bzod pa skyes pa ni su yang</text></item>
<item><p>159b8</p><section>mdo sde</section><text>rung ste/ de ni skye ba la yang rlom sems med la 'chi 'pho la yang rlom sems med de/ de ni dgra bcom pa yongs su mya ngan las 'das nas lo brgya lon pa ji lta ba de bzhin du gzung bar bya'o/ /de ci'i phyir zhe na/</text></item>
<item><p>160a1</p><section>mdo sde</section><text>de la ni bdag tu 'du shes dang gzhan du 'du shes mi 'jug pa'i phyir ro/ /kau shi ka gzhan yang byang chub sems dpa' gang gtan du yongs su mya ngan las 'das pa'i chos rnams la/ de ltar skye ba la yang</text></item>
<item><p>160a2</p><section>mdo sde</section><text>rlom sems mi byed/ 'chi 'pho la yang rlom sems mi byed pa dang / bdag tu 'du shes par yang mi byed/ gzhan du 'du shes par yang mi byed la sems can gang chos kyi tshul gyi bzod pa 'di mi shes pa de dag la brda</text></item>
<item><p>160a3</p><section>mdo sde</section><text>sprad pa'i phyir snying rje chen pos ched tu bskal pa bye ba 'bum phrag grangs med par 'khor yang skyo ba med pa ni mchog tu dka' ba byed pa yin no/ /kau shi ka dper na mi la la zhig me mdag gi dong du lhung nas tshig cing 'dug</text></item>
<item><p>160a4</p><section>mdo sde</section><text>pa de la mi snying rje chen po dang ldan pa 'ga' zhig gis lus dang srog la yang ma bltas te/ 'dod pa'i yon tan lnga la dga' zhing 'dug pa las/ dga' zhing rtse ba bor nas me'i phung po de'i nang nas me de phyung ste/ bdag</text></item>
<item><p>160a5</p><section>mdo sde</section><text>nyid tshig pa ni dang du blangs na/ kau shi ka 'di ji snyam du sems/ mi de dka' ba byed pa yin nam/ gsol pa/ bcom ldan 'das dka' ba bgyid pa lags so/ /bka' stsal pa/ kau shi ka byang chub sems</text></item>
<item><p>160a6</p><section>mdo sde</section><text>dpa' gang nyon mongs pa thams cad las grol la srid pa len par byed pa ni de bas kyang ches dka' ba byed pa yin no/ /kau shi ka de bas na rnam grangs 'dis kyang khyod kyis 'di ltar rig par bya ste/ byang chub sems</text></item>
<item><p>160a7</p><section>mdo sde</section><text>dpa' sems dpa' chen po ni ci nas kyang nyan thos dang rang sangs rgyas rnams zil gyis mnan nas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /kau shi ka khyod</text></item>
<item><p>160a8</p><section>mdo sde</section><text>'di skad du lha'i bu 'di gang nas shi 'phos te 'dir 'ongs shes zer ba de ngas bshad kyis nyon cig /kau shi ka sangs rgyas kyi zhing 'di nas shar phyogs su sangs rgyas kyi zhing khrag khrig 'bum phrag bdun bcu rtsa gnyis</text></item>
<item><p>160b1</p><section>mdo sde</section><text>'das pa na 'jig rten gyi khams rin po che'i phung po bkram pa zhes bya ba zhig yod de/ 'jig rten gyi khams de na rin po che du mas brgyan pa'i shing ljon pa rin po che sna tshogs kyi me tog rgyas pa dag dang 'chags</text></item>
<item><p>160b2</p><section>mdo sde</section><text>sa'i skyed mos tshal gyi khang pa brtsegs pa rin po che sna tshogs kyis spras pa'i zam pa dang ldan pa dag yod do/ /sa gzhi chen po de yang bai dUr+ya las grub pa ste/ rin po che 'bum phrag mang pos spras so/ /kau shi ka</text></item>
<item><p>160b3</p><section>mdo sde</section><text>'jig rten gyi khams rin po che'i phung po bkram pa de na de bzhin gshegs pa dgra bcom pa yang dag par rdzogs pa'i sangs rgyas phyag na rin chen gzi brjid mngon par 'phags pa'i rgyal po zhes bya ba chos ston</text></item>
<item><p>160b4</p><section>mdo sde</section><text>to/ /de na theg pa gnyis po 'di lta ste/ nyan thos kyi theg pa 'am/ rang sangs rgyas kyi theg pa rnam par gzhag pa med de/ sangs rgyas kyi zhing de byang chub sems dpa' sems dpa' chen po 'ba' shig gis</text></item>
<item><p>160b5</p><section>mdo sde</section><text>yongs su gang ngo / /kau shi ka de bzhin gshegs pa dgra bcom pa yang dag par rdzogs pa'i sangs rgyas phyag na rin chen gzig brjid mngon par 'phags pa'i rgyal po de'i chos bstan pa re re la byang chub sems</text></item>
<item><p>160b6</p><section>mdo sde</section><text>dpa' bye ba khrag khrig phrag sum bcu rtsa drug gis bzod pa thob par gyur te/ bzod pa thob pa'i mod la byang chub sems dpa' de dag ta la bdun srid tsam gyi nam mkha' la 'phags nas sangs rgyas kyi</text></item>
<item><p>160b7</p><section>mdo sde</section><text>zhing thams cad rab tu g.yos par byas te/ stong gsum gyi stong chen po'i 'jig rten gyi khams thams cad rin po che'i pad ma 'dab ma 'bum yod pa sha stag gis pus mo nub tsam du khebs par byas nas</text></item>
<item><p>160b8</p><section>mdo sde</section><text>de ltar 'khod bzhin du yang dag par rdzogs pa'i sangs rgyas gzhan dag la blta ba dang / phyag 'tshal ba dang / bsnyen bkur bya ba dang / chos mnyan pa'i phyir bar snang las sangs rgyas kyi zhing gzhan dag tu</text></item>
<item><p>161a1</p><section>mdo sde</section><text>'dong bar byed do/ /kau shi ka sangs rgyas kyi zhing der bzod pa thob pa'i byang chub sems dpa' su yang mi gnas te/ bzod pa thob pa'i mod la sangs rgyas kyi zhing gzhan du 'dong ngo / /kau shi ka de bzhin</text></item>
<item><p>161a2</p><section>mdo sde</section><text>gshegs pa de byung nas bskal pa bcu gnyis kyi bar du nyin gcig bzhin du nyin lan gsum mtshan lan gsum du chos bstan pa 'byung ste/ chos bstan pa re re la byang chub sems dpa' bye ba khrag khrig phrag sum bcu</text></item>
<item><p>161a3</p><section>mdo sde</section><text>rtsa drug gis bzod pa thob par 'gyur te/ bzod pa thob pa'i mod la sangs rgyas kyi zhing gzhan dag tu 'dong ngo / /kau shi ka byang chub sems dpa' ji snyed bzod pa thob nas sangs rgyas kyi zhing gzhan du 'dong ba de snyed</text></item>
<item><p>161a4</p><section>mdo sde</section><text>kyi byang chub sems dpa' dag sangs rgyas kyi zhing gzhan dag nas shi 'phos nas sangs rgyas kyi zhing der skye bar 'gyur te/ kau shi ka de lta bu'i tshul gyis sangs rgyas kyi zhing de byang chub sems dpa' bye ba khrag khrig</text></item>
<item><p>161a5</p><section>mdo sde</section><text>'bum phrag mang po dag gis mi stongs so/ /kau shi ka 'jig rten gyi khams rin po che'i phung po bkram pa de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas phyag</text></item>
<item><p>161a6</p><section>mdo sde</section><text>na rin chen gzig brjid mngon par 'phags pa'i rgyal po de'i thad nas lha'i bu zla ba 'di mi snang bar gyur te/ nga la blta ba dang / phyag 'tshal ba dang / bsnyen bkur bya ba dang / zhu ba dang / dri bar bya ba dang / chos kyi rnam</text></item>
<item><p>161a7</p><section>mdo sde</section><text>grangs 'di yang skye bo mang po la rgyas par bya ba dang / byang chub sems dpa' gzhan dag gi yang chos kyi bzod pa 'di yongs su rdzogs par bya ba'i phyir sum bcu rtsa gsum gyi gnas 'dir gnas par gyur to/ /kau</text></item>
<item><p>161a8</p><section>mdo sde</section><text>shi ka lha'i bu zla ba 'di ni nga'i tshe'i mthas gtugs pa'i bar du dam pa'i chos yongs su bzung nas de bzhin gshegs pa yongs su mya ngan las 'das pa'i 'og tu phyi ma'i tshe phyi ma'i dus dam pa'i chos nub pa'i</text></item>
<item><p>161b1</p><section>mdo sde</section><text>dus la bab pa na/ 'di nas shi 'phos nas 'dzam bu'i gling du mi rnams dang skal ba mnyam par skye bar 'gyur te/ 'di lta bu'i chos kyi rnam grangs zab mo zab par snang ba 'di dag yongs su 'dzin pa la brtson par</text></item>
<item><p>161b2</p><section>mdo sde</section><text>'gyur ro/ /sems can 'bum phrag mang po dag kyang chos kyi bzod pa 'di la 'dod pa bskyed par 'gyur ro/ /de phyi ma'i tshe phyi ma'i dus dam pa'i chos nub pa na mi'i 'jig rten nas shi 'phos nas dga' ldan</text></item>
<item><p>161b3</p><section>mdo sde</section><text>gyi lha'i ris su skye bar 'gyur te/ dga' ldan gyi gnas na gnas pa'i byang chub sems dpa' sems dpa' chen po byams pa dang lhan cig tu sangs rgyas bcom ldan 'das rnams kyi byang chub 'di 'dzin du</text></item>
<item><p>161b4</p><section>mdo sde</section><text>'jug par 'gyur ro/ /lha'i bu 'bum phrag dpag tu med pa sngon byang chub tu sems ma bskyed pa dag kyang bskyed du 'jug par 'gyur ro/ /gang gi tshe byang chub sems dpa' sems dpa' chen po byams pa</text></item>
<item><p>161b5</p><section>mdo sde</section><text>bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de'i tshe lha'i bu 'di 'dzam bu'i gling 'dir gnas nas lo bcu'i bar du khyim par 'dug cing de bzhin gshegs pa</text></item>
<item><p>161b6</p><section>mdo sde</section><text>byams pa nyan thos kyi dge 'dun dang bces pa la bkur sti byed/ bla mar byed par 'gyur ro/ /de de'i 'og tu mi khri bzhi stong dang lhan cig tu khyim nas khyim med par rab tu 'byung bar 'gyur te/ rab tu byung nas</text></item>
<item><p>161b7</p><section>mdo sde</section><text>kyang de bzhin gshegs pa byams pa'i tshe'i mthas gtugs pa'i bar du dam pa'i chos yongs su 'dzin par 'gyur ro/ /yongs su mya ngan las 'das nas kyang dam pa'i chos ji srid gnas pa de srid du dam</text></item>
<item><p>161b8</p><section>mdo sde</section><text>pa'i chos yongs su 'dzin par 'gyur ro/ /bskal pa bzang po'i sangs rgyas dgu brgya dgu bcu rtsa drug 'byung bar 'gyur ba gang dag yin pa de dag thams cad mnyes par byed par 'gyur ro/ /mnyes par byas</text></item>
<item><p>162a1</p><section>mdo sde</section><text>nas kyang bkur sti byed par 'gyur te/ sangs rgyas bcom ldan 'das de dag thams cad kyi thad du tshangs par spyad pa spyod par 'gyur ro/ /de de'i 'og tu bskal pa gang gA'i klung bdun bcu'i</text></item>
<item><p>162a2</p><section>mdo sde</section><text>bye ma snyed 'das pa na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa dgra bcom pa yang dag par rdzogs pa'i sangs rgyas zla ba'i 'od</text></item>
<item><p>162a3</p><section>mdo sde</section><text>ces bya bar 'jig rten du 'byung bar 'gyur ro/ /de nas lha'i bu zla mchog gis lha'i bu zla ba la 'di skad ces smras so/ /lha'i bu khyod bcom ldan 'das kyis bla na med pa yang dag par rdzogs pa'i byang chub tu</text></item>
<item><p>162a4</p><section>mdo sde</section><text>lung bstan na/ ci khyod de bzhin gshegs pa la lhag par dga' ba dang / dang ba dang / gus pa skye 'am/ de skad ces smras pa dang / lha'i bu zla bas lha'i bu zla mchog la 'di skad ces smras so/ /lha'i bu de bzhin</text></item>
<item><p>162a5</p><section>mdo sde</section><text>gshegs pa ni 'dun pa'i dbang du 'gro ba 'am/ 'jigs pa'i dbang du 'gro bas lung ston pa cung zad kyang med de/ lha'i bu de bzhin gshegs pa ni byang chub sems dpa' gang byang chub sems dpa'i bslab pa</text></item>
<item><p>162a6</p><section>mdo sde</section><text>la slob pa lung ston par zad na/ bdag gis de bzhin gshegs pa la lhag par dga' ba 'am/ dang ba 'am/ gus pa bskyed du ci zhig yod/ smras pa/ lha'i bu dang ba gang las yongs su btsal bar bya/ smras pa/</text></item>
<item><p>162a7</p><section>mdo sde</section><text>dang ba sems las yongs su btsal bar bya'o/ /smras pa/ gang sems la sems su 'du shes pa des dang ba gang las btsal bar bya/ smras pa/ gang la 'dzin pa med pa de la dang ba yod do/ /smras pa/ gang</text></item>
<item><p>162a8</p><section>mdo sde</section><text>la 'dzin pa med pa de la mchog tu dang ba yod dam/ smras pa/ lha'i bu de ni dang ba yin te/ gang la sdang ba yang med/ rab tu sdang ba yang med/ dang ba yang med pa dang / gang la so so'i skye bo'i dang ba med pa de la</text></item>
<item><p>162b1</p><section>mdo sde</section><text>ni dang ba yod do/ /de ltar dang bar gyur pas de la rang bzhin gyis dang ba yang med la de ni de phyin chad kyang sdang bar mi 'gyur ro/ /lha'i bu de lta bas na dang ba thob par 'dod pas myur du chos lnga la sbyor bar bya ste/ ci nas</text></item>
<item><p>162b2</p><section>mdo sde</section><text>sbyor ba yang med 'bral ba yang med pa de ltar sbyor bar bya'o/ /de ci'i phyir zhe na/ chos kyi dbyings la ni sbyor bar yang med/ 'bral ba yang med pa'i phyir ro/ /de nas lha'i bu zla mchog gis lha'i bu zla ba la 'di</text></item>
<item><p>162b3</p><section>mdo sde</section><text>skad ces smras so/ /lha'i bu byang chub sems dpa'i bslab pa zhes bya na byang chub sems dpa' rnams kyi bslab pa rnams gang yin/ smras pa/ lha'i bu gang la lus kyang med/ lus kyi sdom pa yang med/ ngag</text></item>
<item><p>162b4</p><section>mdo sde</section><text>kyang med/ ngag gi sdom pa yang med/ yid kyang med/ yid kyi sdom pa yang med pa de ni byang chub sems dpa' rnams kyi sdom pa'i mchog yin no/ /gang la yid kyang med/ 'dzin pa yang med/ sogs pa yang</text></item>
<item><p>162b5</p><section>mdo sde</section><text>med/ 'bri ba yang med pa de ni lha'i bu byang chub sems dpa' rnams kyi bslab pa yin no/ /de nas lha'i bu zla mchog gis lha'i bu zla ba la 'di skad ces smras so/ /lha'i bu khyod bslab pa 'di la bslabs</text></item>
<item><p>162b6</p><section>mdo sde</section><text>pas de bzhin gshegs pas lung bstan tam/ smras pa/ lha'i bu bdag ni bslab pa 'di la bslabs pas de bzhin gshegs pas lung bstan to/ /de ci'i phyir zhe na/ lha'i bu bslab pa 'di la ni gang gis</text></item>
<item><p>162b7</p><section>mdo sde</section><text>shes par 'gyur ba'i bdag gam/ bdag gi zhes bya ba 'am/ bdag slob bo snyam du 'dzin pa med de/ yang dag par zhugs pa de ni bdag slob bo snyam du de ltar mi sems so/ /smras pa/ ji tsam gyis na</text></item>
<item><p>162b8</p><section>mdo sde</section><text>yang dag par zhugs par 'gyur/ smras pa/ gang mnyam pa nyid la snon par yang mi byed/ 'bri bar yang mi byed/ len par yang mi byed/ 'dor bar yang mi byed pa dang / gang mnyam pa nyid la chos 'di</text></item>
<item><p>163a1</p><section>mdo sde</section><text>dag ni mchog go/ /chos 'di dag ni ngan pa'o zhes gnyis su mi 'byed cing chos 'di la yang dag par so sor shes te/ de ltar zhugs pa gang yin pa de ni yang dag par zhugs pa zhes bya'o/ /de nas</text></item>
<item><p>163a2</p><section>mdo sde</section><text>lha'i bu zla mchog gis lha'i bu zla ba la 'di skad ces smras so/ /lha'i bu khyod kyis chos gang dag thob pa dang / chos gang dag spangs pa'i phyir de bzhin gshegs pas lung bstan/ smras pa/ lha'i bu bdag ni so so'i</text></item>
<item><p>163a3</p><section>mdo sde</section><text>skye bo'i chos rnams spangs pa dang / sangs rgyas kyi chos rnams thob pa'i phyir de bzhin gshegs pas lung bstan pa ma yin gyi/ lha'i bu bdag ni chos 'di dag ma spangs ma thob pa'i phyir de bzhin gshegs</text></item>
<item><p>163a4</p><section>mdo sde</section><text>pas lung bstan to/ /smras pa/ de lta na ni byis pa so so'i skye bo rnams kyang lung bstan par 'gyur ro/ /de ci'i phyir zhe na/ so so'i skye bo rnams ni so so'i skye bo'i chos rnams kyang ma spangs la/ sangs</text></item>
<item><p>163a5</p><section>mdo sde</section><text>rgyas kyi chos rnams kyang ma thob pa'i phyir ro/ /smras pa/ lha'i bu so so'i skye bo'i chos rnams kyis ci zhig spros par byed/ smras pa/ stong pa nyid dang / chos nyid spros par byed do/ /smras pa/ sangs rgyas</text></item>
<item><p>163a6</p><section>mdo sde</section><text>kyi chos de dag gis ci zhig spros par byed/ smras pa/ de bzhin nyid dang / yang dag pa'i mtha' spros par byed do/ /smras pa/ stong pa nyid dang / chos nyid spros par nus sam/ smras pa/ lha'i bu de ni ma yin</text></item>
<item><p>163a7</p><section>mdo sde</section><text>no/ /smras pa/ de bzhin nyid dang / yang dag pa'i mtha' spros par nus sam/ smras pa/ de ni ma yin no/ /smras pa/ lha'i bu bdag gis de las bsams te/ so so'i skye bo'i chos rnams ma spangs pa dang /</text></item>
<item><p>163a8</p><section>mdo sde</section><text>sangs rgyas kyi chos rnams ma thob pa'i phyir de bzhin gshegs pas bdag lung bstan to zhes smra'o/ /smras pa/ ci stong pa nyid dang / chos kyi dbyings dang / de bzhin nyid dang / yang dag pa'i mtha'</text></item>
<item><p>163b1</p><section>mdo sde</section><text>byang chub tu ji ltar lung bstan pa de bzhin du khyod de bzhin gshegs pas byang chub tu lung bstan tam/ smras pa/ bdag ni stong pa nyid dang / chos kyi dbyings dang / de bzhin nyid dang / yang dag pa'i mtha' ji lta ba bzhin</text></item>
<item><p>163b2</p><section>mdo sde</section><text>du lung bstan to/ /lha'i bu chos 'di dag gi de bzhin nyid ji lta ba bzhin du lung bstan pa yang de bzhin te/ gang lung bstan zin pa yang de bzhin no/ /gang lung ston pa yang de bzhin no/ /gang mngon par rdzogs par</text></item>
<item><p>163b3</p><section>mdo sde</section><text>'tshang rgya bar 'gyur ba 'am/ mngon par rdzogs par 'tshang rgya ba yang de bzhin no/ /de nas bcom ldan 'das la lha'i bu zla mchog gis 'di skad ces gsol to/ /bcom ldan 'das lha'i bu zla ba 'di ni zab mo'i</text></item>
<item><p>163b4</p><section>mdo sde</section><text>shes rab dang ldan pa lags so/ /bcom ldan 'das kyis bka' stsal pa/ lha'i bu bzod pa thob pa'i byang chub sems dpa' rnams kyi chos nyid ni de yin te/ lan ci dang ci 'debs pa de dag thams cad chos</text></item>
<item><p>163b5</p><section>mdo sde</section><text>kyi dbyings kho nas 'debs la chos kyi dbyings ni bstan pa 'am/ lan gdab pa 'am/ brjod par yang mi nus so/ /de ci'i phyir zhe na/ chos kyi dbyings ni brjod du med cing bsnyad du med pa'i phyir ro/ /chos kyi</text></item>
<item><p>163b6</p><section>mdo sde</section><text>dbyings ji lta ba bzhin du sems can gyi khams kyang de dang 'dra'o/ /sems can gyi khams ji lta ba bzhin du sangs rgyas kyi yul yang de dang 'dra'o/ /chos thams cad kyang de dang 'dra'o/ /lha'i bu byang chub sems</text></item>
<item><p>163b7</p><section>mdo sde</section><text>dpa' gang dag de ltar chos kyi dbyings kyi rjes su 'gro ba de dag ni gzhan gyi dring mi 'jog pa zhes bya'o/ /gtam 'di brjod pa na tshe dang ldan pa maud gal gyi bu chen po khang bzang rnam par rgyal byed na 'dug ste/</text></item>
<item><p>163b8</p><section>mdo sde</section><text>'khor chen po la chos ston cing 'dug go/ /de nas tshe dang ldan pa maud gal gyi bu chen po stan las langs te 'chag par byed do/ /de nas tshe dang ldan pa maud gal gyi bu chen po 'di snyam du sems te/ kye ma 'dzam</text></item>
<item><p>164a1</p><section>mdo sde</section><text>bu gling 'di ni de bzhin gshegs pa dgra bcom pa yang dag par rdzogs pa'i sangs rgyas kyis stongs so/ /sems can dge ba'i bsam pa can dag kyang mang na/ de dag kyang chos mi thos pas</text></item>
<item><p>164a2</p><section>mdo sde</section><text>yongs su nyams par 'gyur ro snyam mo/ /de nas tshe dang ldan pa maud gal gyi bu chen pos de nyid kyi phyir lha'i mig gis 'dzam bu'i gling 'dir rnam par bltas na/ des de bzhin gshegs pa dgra bcom pa yang dag</text></item>
<item><p>164a3</p><section>mdo sde</section><text>par rdzogs pa'i sangs rgyas dge slong stong nyis brgya lnga bcu'i dge slong gi dge 'dun chen po dang thabs gcig tu rgyal po'i khab kyi grong khyer chen po na rgyal po gzugs can snying po'i khang pa na bshos gsol ba</text></item>
<item><p>164a4</p><section>mdo sde</section><text>mthong nas de 'di snyam du sems te/ 'di na bdag dang 'dra ba'i dge slong 'ga' lta yod dam snyam pa dang / des bdag dang 'dra ba'i dge slong zhig bcom ldan 'das kyi g.yon logs na/ zan za zhing 'dug pa mthong</text></item>
<item><p>164a5</p><section>mdo sde</section><text>nas des bdag gi lus la brtags so/ /de brtags nas de la chung zad kyang tha dad par ma mthong ste/ bdag nyid kyi chu zheng ci 'dra ba de'i chu zheng yang de kho na dang 'dra la lhag chad med de/ kha dog de dang / rtags</text></item>
<item><p>164a6</p><section>mdo sde</section><text>de dang / dbyibs de tha dad pa med par mthong nas de 'di snyam du sems te/ de bzhin gshegs pa 'dzam bu'i gling du gshegs sam snyam mo/ /des shing yongs 'du'i drung du bltas na de na yang de bzhin gshegs</text></item>
<item><p>164a7</p><section>mdo sde</section><text>pa lha'i tshogs kyis bskor te chos ston cing bzhugs la shA ri'i bu yang g.yas logs na 'dug pa dang / maud gal gyi bu 'dra ba'i dge slong yang g.yon logs na 'dug pa dang / de ma yin pa'i nyan thos chen po dag</text></item>
<item><p>164a8</p><section>mdo sde</section><text>kyang de na 'khod par mthong ngo / /de nas tshe dang ldan pa maud gal gyi bu chen po 'di ltar ngo mtshar che bar gyur te/ sangs rgyas bcom ldan 'das rnams ni ngo mtshar che'o/ /sangs rgyas bcom ldan 'das rnams ni rdzu 'phrul</text></item>
<item><p>164b1</p><section>mdo sde</section><text>che'o/ /che bar yang grags so/ /mthu yang che ste/ 'di ltar 'dzam bu'i gling na yang chos ston pa'i rgyun mi 'chad la/ sum bcu rtsa gsum pa'i gnas na yang sum bcu rtsa gsum pa'i lha rnams la chos</text></item>
<item><p>164b2</p><section>mdo sde</section><text>ston to snyam mo/ /de nas tshe dang ldan pa maud gal gyi bu chen po rgya cher ngo mtshar du gyur nas 'dzam bu'i gling du rnam par bltas na des de bzhin gshegs pa rgyal bu rgyal byed kyi tshal mgon med zas</text></item>
<item><p>164b3</p><section>mdo sde</section><text>sbyin gyi kun dga' ra ba na 'khor 'bum phrag du mas yongs su bskor cing mdun gyis bltas te chos ston cing bzhugs pa mthong ngo / /de na yang bdag kho na dang 'dra ba'i dge slong kha dog kyang de dang</text></item>
<item><p>164b4</p><section>mdo sde</section><text>'dra/ rtags kyang de dang 'dra/ dbyibs kyang de dang 'dra ba zhig mthong ngo / /shA ri'i bu dang / 'od srung chen po dang / ka t+ya'i bu chen po dang / gang po dang / rab 'byor dang / nam gru dang / rta thul dang / ka pi na</text></item>
<item><p>164b5</p><section>mdo sde</section><text>dang / nyan thos chen po thams cad kyang chu zheng de kho na bzhin du mthong ngo / /rgyal po'i khab na ji lta ba bzhin du rgyal bu rgyal byed kyi tshal na yang de dang 'dra'o/ /rgyal bu rgyal byed kyi tshal na ji lta ba bzhin du sum</text></item>
<item><p>164b6</p><section>mdo sde</section><text>bcu rtsa gsum pa'i gnas na yang de dang 'dra'o/ /de nas tshe dang ldan pa maud gal gyi bu chen po rgya cher ngo mtshar du gyur nas 'dzam bu gling du rnam par bltas na/ des bcom ldan 'das ser skya'i gnas kyi grong</text></item>
<item><p>164b7</p><section>mdo sde</section><text>khyer chen po na shing n+ya gro d+ha'i kun dga' ra ba na bzhugs pa dang / ser skya'i grong khyer chen po na bsod snyoms la gshegs pa mthong ste/ der yang maud gal gyi bu dang 'dra ba'i dge slong dang / de ma yin pa'i nyan</text></item>
<item><p>164b8</p><section>mdo sde</section><text>thos chen po dag kyang mthong ngo / /de bzhin du de bzhin gshegs pa yangs pa'i grong khyer chen po na lid tsa bi gzhon nu dri ma med pa'i zla ba'i khyim na bshos gsol zhing bzhugs pa mthong ste/ der yang bdag</text></item>
<item><p>165a1</p><section>mdo sde</section><text>kho na dang 'dra ba'i dge slong kha dog de 'dra ba dang / rtags de 'dra ba dang / dbyibs de 'dra ba dang / de ma yin pa'i nyan thos chen po dag kyang mthong ngo / /de nas tshe dang ldan pa maud gal gyi bu chen pos de</text></item>
<item><p>165a2</p><section>mdo sde</section><text>bzhin gshegs pa bA rA Na si'i grong khyer chen por bsod snyoms la gshegs nas slar gshegs pa mthong ste/ der yang bdag dang 'dra ba'i dge slong kha dog kyang de 'dra/ rtags kyang de 'dra/ dbyibs kyang</text></item>
<item><p>165a3</p><section>mdo sde</section><text>de 'dra ba dang / de ma yin pa'i nyan thos chen po dag kyang mthong ngo / /de nas tshe dang ldan pa maud gal gyi bu chen pos 'dzam bu'i gling 'dir rnam par bltas na/ de bzhin gshegs pa bzhugs bzhugs pa gang</text></item>
<item><p>165a4</p><section>mdo sde</section><text>yang rung ste/ gtsug lag khang ngam/ 'chag sa 'am/ shing drung 'am/ rdo leb bam/ sa phyogs gang yang rung ba'i sa phyogs ji snyed pa de dag thams cad du de bzhin gshegs pa dge slong gi dge 'dun</text></item>
<item><p>165a5</p><section>mdo sde</section><text>gyis yongs su bskor cing mdun gyis bltas pa spyod lam sna tshogs kyis bzhugs pa mthong ngo / /de nas tshe dang ldan pa maud gal gyi bu chen po rgya cher ngo mtshar du gyur nas byang gi sgra mi snyan gyi gling du rnam</text></item>
<item><p>165a6</p><section>mdo sde</section><text>par bltas na de na yang de bzhin gshegs pa dge slong gi dge 'dun chen po dang thabs gcig tu byang gi sgra mi snyan gyi gling na bsod snyoms la gshegs pa dang / bsod snyoms bzhes nas bshos gsol</text></item>
<item><p>165a7</p><section>mdo sde</section><text>zhing bzhugs pa mthong ste/ de na yang bdag nyid dang 'dra ba'i dge slong dang / de ma yin pa'i nyan thos chen po dag kyang mthong ngo / /de nas tshe dang ldan pa maud gal gyi bu chen pos shar gyi lus 'phags kyi gling</text></item>
<item><p>165a8</p><section>mdo sde</section><text>du rnam par bltas na/ des der yang de bzhin gshegs pa skye bo'i tshogs chen po'i dbus na chos ston cing bzhugs pa mthong ste/ de na yang bdag nyid dang 'dra ba'i dge slong dang / de ma yin pa'i nyan thos chen po</text></item>
<item><p>165b1</p><section>mdo sde</section><text>dag kyang mthong ngo / /de bzhin du nub kyi ba lang spyod kyi gling na yang de bzhin gshegs pa bsam gtan nang du yang dag par 'jog la bzhugs te/ srog chags stong phrag du ma phyag 'tshal zhing 'dug pa dang / nyan thos</text></item>
<item><p>165b2</p><section>mdo sde</section><text>chen po thams cad me'i khams kyi ting nge 'dzin la snyoms par zhugs pa dag kyang mthong ste/ de na yang bdag nyid dang 'dra ba'i dge slong zhig mthong ngo / /de nas tshe dang ldan pa maud gal gyi bu chen po rgya cher ngo mtshar du</text></item>
<item><p>165b3</p><section>mdo sde</section><text>gyur nas sa bla'i lha rnams kyi gnas su rnam par bltas na/ de na yang de bzhin gshegs pa dge slong gi dge 'dun dang thabs gcig tu chos ston pa mthong ste/ de na yang bdag nyid dang 'dra ba'i dge slong dang / de ma</text></item>
<item><p>165b4</p><section>mdo sde</section><text>yin pa'i nyan thos chen po dag kyang mthong ngo / /de bzhin du bar snang gi lha rnams kyi gnas su rnam par bltas na/ de na yang de bzhin gshegs pa 'khor brgya phrag du ma la chos ston pa mthong ste/ de na yang bdag</text></item>
<item><p>165b5</p><section>mdo sde</section><text>nyid dang 'dra ba'i dge slong dang / de ma yin pa'i nyan thos chen po dag kyang mthong ngo / /de bzhin du rgyal chen bzhi'i ris kyi lha rnams dang / sum bcu rtsa gsum pa dang / 'thab bral dang / dga' ldan dang / 'phrul</text></item>
<item><p>165b6</p><section>mdo sde</section><text>dga' dang / gzhan 'phrul dbang byed rnams su yang de dang 'dra'o/ /de nas tshe dang ldan pa maud gal gyi bu chen pos tshangs pa'i 'jig rten gyi bar du rnam par bltas na tshangs pa'i 'jig rten na yang de bzhin</text></item>
<item><p>165b7</p><section>mdo sde</section><text>gshegs pa tshangs pa 'bum phrag du mas yongs su bskor cing mdun gyis bltas nas chos ston pa mthong ste/ de na yang bdag nyid dang 'dra ba'i dge slong kha dog kyang de 'dra/ rtags kyang de 'dra/ dbyibs kyang</text></item>
<item><p>165b8</p><section>mdo sde</section><text>de 'dra/ chu zheng yang de kho na dang 'dra ba mthong ngo / /maud gal gyi bu 'dra ba'i dge slong de dag thams cad kyang rdzu 'phrul gyi cho 'phrul gyis chos ston te/ thams cad kyang maud gal gyi bu zhes bya bar shes so/ /shA ri'i</text></item>
<item><p>166a1</p><section>mdo sde</section><text>bu 'dra ba'i dge slong de dag thams cad kyang shes rab kyi snang ba chen pos 'khor gyi mdun na seng ge'i sgra sgrogs te/ de dag thams cad kyang shA ri'i bu zhes grags te/ de ltar nyan thos chen po de dag rang rang gi</text></item>
<item><p>166a2</p><section>mdo sde</section><text>stobs bskyed pas chos ston to/ /de nas maud gal gyi bu chen po dga' zhing mgu la spu zing zhes byed nas ngo mtshar du gyur te/ dga' ba dang / mchog tu dga' ba skyes nas/ sangs rgyas bcom ldan 'das rnams ni</text></item>
<item><p>166a3</p><section>mdo sde</section><text>ngo mtshar to/ /sangs rgyas bcom ldan 'das rnams ni mchog tu ngo mtshar to zhes lan gsum du ched du brjod pa ched du brjod do/ /de nas maud gal gyi bu chen po sangs rgyas rnams la phyag 'tshal lo/ /sangs rgyas</text></item>
<item><p>166a4</p><section>mdo sde</section><text>rnams la phyag 'tshal lo zhes tshig tu smra zhing khang bzang rnam par rgyal byed nas shugs chen pos yan lag lngas phyag byas so/ /de'i tshe ca co'i sgra chen po 'jig rten du grags te/ sum bcu rtsa gsum</text></item>
<item><p>166a5</p><section>mdo sde</section><text>pa'i gnas thams cad g.yos so/ /de na lha'i bu 'bum phrag du ma mi dga' bar gyur te/ bcom ldan 'das la zhus pa/ bcom ldan 'das rgyu gang dang rkyen gang gis ca co'i sgra chen po dang / sa chen po g.yo</text></item>
<item><p>166a6</p><section>mdo sde</section><text>ba 'jig rten du byung lags/ de skad ces gsol pa dang / bcom ldan 'das kyis lha'i bu de dag la 'di skad ces bka' stsal to/ /lha'i bu dag dge slong maud gal gyi bu 'di sangs rgyas la gces par 'dzin pa'i</text></item>
<item><p>166a7</p><section>mdo sde</section><text>phyir sa chen po'i steng du phyag byas te/ 'di ni de'i mthu yin no/ /gsol pa/ bcom ldan 'das ci'i slad du dge slong maud gal gyi bu chen po sa chen po'i steng du phyag 'tshal lags/ bcom ldan 'das kyis bka' stsal</text></item>
<item><p>166a8</p><section>mdo sde</section><text>pa/ lha'i bu dag dge slong maud gal gyi bu de 'ong gis de la dris shig /de nas gnas brtan maud gal gyi bu chen po khang bzang rnam par rgyal byed nas langs te shin du myur ba dang / shin du rings par bcom ldan 'das</text></item>
<item><p>166b1</p><section>mdo sde</section><text>ga la ba der song ste phyin nas bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas bcom ldan 'das kyi spyan sngar 'dug ste/ sor mo bcu'i thal mo sbyar</text></item>
<item><p>166b2</p><section>mdo sde</section><text>nas bcom ldan 'das la tshigs su bcad pa dag gis bstod pa/ /mgon po mtshungs med mi yi dbang po khyad par brnyes/ /dri ma gsum gyi tha ba spangs pa sems dul ba/ /mi mchog lha dang mi yi mchod pa'i</text></item>
<item><p>166b3</p><section>mdo sde</section><text>gnas gyur pa/ /rgyal ba'i blo yi spyod pa bsam gyis yong mi khyab/ /nyi ma 'bum phrag mang po dag ni shar ba na/ /sems can long ba kun gyis mthong bar mi 'gyur ba/ /de bzhin stobs bcu mnga' ba kun du</text></item>
<item><p>166b4</p><section>mdo sde</section><text>'od zer ldan/ /nyan thos kun gyis shes par sla bar ma lags so/ /nyan thos 'di dag thams cad dmus long 'dra ba ste/ /sangs rgyas theg pa zhes ni 'dzin par yod mi bgyid/ /de bzhin gshegs pa la ni</text></item>
<item><p>166b5</p><section>mdo sde</section><text>dang bas mchi mod kyi/ /rgyal ba dag gis chos nyid kyang ni yod ma 'tshal/ /rgya mtsho chen po'i drung na ba rjes lta bu dang / /ri rab rgyal po dang ni yungs 'bru gcig pu dang / /nyi ma'i 'od dang srin bu me khyer 'dra ba ste/ /</text></item>
<item><p>166b6</p><section>mdo sde</section><text>sangs rgyas spyan sngar nyan thos 'khor rnams de dang 'dra/ /lhun po rnams kyang yungs 'bru dag la 'dod mi bgyid/ /mkha' la nyi ma gnas pa me khyer 'dod mi bgyid/ /dmus long mi dang lha yi mig ldan</text></item>
<item><p>166b7</p><section>mdo sde</section><text>ci 'dra dang / /zla ba'i 'od kyis skar ma rnams ni zil gnon pa/ /sangs rgyas spyan sngar nyan thos 'khor rnams de dang 'dra/ /lha mo sgyu 'phrul la ni thugs brtse don slad du/ /lhun po'i rtse mo 'di na rgyal ba bzhugs</text></item>
<item><p>166b8</p><section>mdo sde</section><text>pa na/ /sangs rgyas dang ni dge slong dge 'dun mi bzhugs pas/ /bdag ni 'dzam bu'i gling 'di stong snyam yid la bgyid/ /bcom ldan bdag ni rnam par rgyal byed nang na mchis/ /lha yi bu mo rnams la chos ni ston</text></item>
<item><p>167a1</p><section>mdo sde</section><text>pa na/ /bdag gis lha yi mig gis 'dzam bu'i gling du bltas/ /grong khyer dang ni tshong 'dus brgya phrag brtag pa bgyid/ /brtags pa'i tshe na bdag gis der ni rgyal ba mthong / /rgyal po'i khab dang</text></item>
<item><p>167a2</p><section>mdo sde</section><text>mthu chen gzugs can snying po'i khang / /grong rdal mi dang 'khor gyis mdun gyis bltas pa na/ /nyan thos rnams dang thabs gcig tu ni bshos kyang gsol/ /g.yon logs na ni bdag gi kha dog 'dra ba yi/ /</text></item>
<item><p>167a3</p><section>mdo sde</section><text>maud gal gyi ni bu mchis pa yang bdag gis mthong / /g.yas logs na ni shA ri'i bu mchis gzhan dag kyang / /rgyal ba yi ni nyan thos thams cad 'khod pa mthong / /lhun po yi ni steng du rgyal ba gshegs</text></item>
<item><p>167a4</p><section>mdo sde</section><text>snyam bgyid/ /bdag gis brtags na lhun po'i zom na bzhugs pa mthong / /bdag nyid kyang ni rgyal po'i khab na mchis pa dang / /lhun po'i rtse mo de nyid na yang mchis pa mthong / /grong khyer mnyan yod na yang</text></item>
<item><p>167a5</p><section>mdo sde</section><text>'jig rten mgon po ni/ /srog chags bye ba mang po dag la chos ston mthong / /de dag na yang bdag dang shA ri'i bu dang ni/ /nyan thos gzhan rnams gang lags de dag mthong bar gyur/ /shAkya dag gi nang du</text></item>
<item><p>167a6</p><section>mdo sde</section><text>bsod snyoms gshegs pa mthong / /yangs pa nas ni slar gshegs pa yang mthong bar gyur/ /ba ra Na sir yang ni de bzhin mthong bar gyur/ /thams cad du yang bdag nyid kyi ni lus kyang mthong / /byang</text></item>
<item><p>167a7</p><section>mdo sde</section><text>gi sgra mi snyan gyi gling na de bzhin du/ /tshogs dang lhan cig bsod snyoms dag la rgyu ba mthong / /ma dros mtsho yi nang dag na yang nyan thos bcas/ /bsod snyoms zhal zas gsol ba bdag gis mthong bar</text></item>
<item><p>167a8</p><section>mdo sde</section><text>gyur/ /de bzhin nub kyi ba lang spyod kyi gling dag na/ /sems can bye ba phrag gis mang po'i don mdzad mthong / /thams cad du ni maud gal bu yang rdzu 'phrul gyi/ /stobs kyis 'gro ba rnams ni 'dul bar bgyid pa</text></item>
<item><p>167b1</p><section>mdo sde</section><text>mthong / /de bzhin du yang shar gyi lus 'phags gling dag na/ /mi rnams la ni chos rnams sna tshogs ston pa mthong / /de na yang ni bdag dang shA ri'i bu dag dang / /gzhan yang nyan thos gang lags</text></item>
<item><p>167b2</p><section>mdo sde</section><text>de dag bdag gis mthong / /de bzhin sa bla pa yi lha yi gnas rnams dang / /bar snang dag na chos ni ston cing bzhugs pa mthong / /chos kyi mnga' bdag dam pa khyod ni 'jig rten skyong / /bzhi po</text></item>
<item><p>167b3</p><section>mdo sde</section><text>dag la chos rnams ston cing bzhugs pa mthong / /de bzhin du yang 'thab bral lha rnams nang du mthong / /de nas shAkya seng ge dga' ldan dag tu mthong / /rab 'phrul dag dang gzhan 'phrul dbang byed dag</text></item>
<item><p>167b4</p><section>mdo sde</section><text>na yang / /mgon po nyan thos rnams dang bcas pa bdag gis mthong / /tshangs pa'i 'jig rten dag na tshangs pa bye ba la/ /chos rnams ston cing bzhugs pa bdag gis mthong bar gyur/ /thams cad du yang</text></item>
<item><p>167b5</p><section>mdo sde</section><text>bdag gi lus dang de bzhin du/ /gzhan yang rgyal ba'i nyan thos rnams ni bdag gis mthong / /gtsug lag khang dang 'chag sa shing gi gnas rnams dang / /phug rnams gang na sngon chad sangs rgyas bzhugs</text></item>
<item><p>167b6</p><section>mdo sde</section><text>bzhugs pa/ /thams cad du yang shAkya seng ge ci 'dra ba/ /de 'dra'i chos kyi rgyal po bdag gis mthong bar gyur/ /dpa' bo khyod kyi chos nyid 'di ni bdag gis su/ /mthong nas bdag ni ngo mtshar rmad du</text></item>
<item><p>167b7</p><section>mdo sde</section><text>'dzin par gyur/ /sangs rgyas 'od mdzad de dag rnams kyi rdzu 'phrul mchog /'di 'dra de dag ngo mtshar rab tu che ba lags/ /rnam 'dren sum bcu gsum na bzhugs par ma bas kyi/ /'dzam bu'i gling</text></item>
<item><p>167b8</p><section>mdo sde</section><text>na thams cad du yang snang zhing bzhugs/ /grong rnams dang ni yul 'khor grong khyer dag na yang / /kha dog 'thun pa yis ni chos rnams ston cing bzhugs/ /'jig rten mgon po khyod ni ji ltar mthong ba</text></item>
<item><p>168a1</p><section>mdo sde</section><text>bzhin/ /de snyed kyi ni shA ri'i bu dang gsus po che/ /ka pi na dang nam gru kA t+ya na'i bu/ /gang po dang ni rab 'byor 'od srung mthong bar gyur/ /thos pa rgya mtsho lta bu'i dge ba kun dga' bo/ /kun du sangs rgyas</text></item>
<item><p>168a2</p><section>mdo sde</section><text>rnams la zhu ba bdag gis mthong / /thams cad du yang bdag gi lus ni mdog dang rtags/ /mtshungs shing lhag pa ma mchis bdag gis mthong bar gyur/ /sangs rgyas bsam gyis mi khyab rnams la phyag 'tshal</text></item>
<item><p>168a3</p><section>mdo sde</section><text>zhes/ /bdag gis lhun po'i zom la ched du brjod pa brjod/ /bdag gi spu yang zing zhes bgyid de gus pas gnas/ /yan lag lnga po rnams kyis kyang ni phyag bgyis lags/ /sgra skad chen po dag kyang yongs</text></item>
<item><p>168a4</p><section>mdo sde</section><text>su grags par gyur/ /stong gsum sa gzhi dag kyang rab tu g.yos par gyur/ /lhun po'i rtse mo 'di yang kun du snang bar gyur/ /rgyal ba des pa dag gi mthu ni mthong gyur nas/ /da ltar bdag ni shin du rings</text></item>
<item><p>168a5</p><section>mdo sde</section><text>pa'i tshul gyis su/ /mi mchog ga la bzhugs pa der ni bdag mchis te/ /chos kyi rnam par dbye ba mkhas pa khyod la zhu/ /rgyal ba de bzhin gshegs rnams ji ltar rnam par 'phrul/ /'dzam bu'i gling</text></item>
<item><p>168a6</p><section>mdo sde</section><text>dang lha yi 'jig rten dag dang ni/ /lho phyogs dang ni shar phyogs byang gi phyogs rnams dang / /tshangs pa'i 'jig rten dang ni bar snang gnas bzhugs pa/ /rgyal ba rnams kyi de nyid gang lags bdag la gsungs/ /</text></item>
<item><p>168a7</p><section>mdo sde</section><text>ston pa chen po rdzu 'phrul che ba 'di mthong bas/ /deng ni bdag gis rnyed pa legs par rnyed par gyur/ /de yi 'og tu sangs rgyas theg pa 'di dag lags/ /bdag nyid dman par gyur pa deng du mya ngan bgyid/ /</text></item>
<item><p>168a8</p><section>mdo sde</section><text>gal te bdag sems rnam par grol bar ma gyur na/ /byang chub tu ni da ltar sems kyang bskyed pa zhig /bcom ldan bdag gi zag pa zad pas bgyir ma mchis/ /bdag ni sangs rgyas ye shes 'di yi snod</text></item>
<item><p>168b1</p><section>mdo sde</section><text>ma lags/ /ji ltar rgya mtshor rin chen don du song song na/ /kyi hud nor bu rin chen bor te mching bu blangs/ /byang chub bor nas nyan thos gyur pa gang lags pa'i/ /sems can rnams kyang da ni de 'drar mkhyen par</text></item>
<item><p>168b2</p><section>mdo sde</section><text>mdzod/ /sems can dman pa ngan pa'i lta ba can dag ni/ /rgya chen byang chub tu ni sems kyang skye mi 'gyur/ /brtson 'grus ldan zhing mthu rtsal brten pa gang lags pa/ /de dag sangs rgyas ye shes la ni 'dun pa</text></item>
<item><p>168b3</p><section>mdo sde</section><text>skyed/ /mgon po bdag ni thal mo sbyar nas sangs rgyas kyi/ /ye shes mchog zhugs gang lags pa la phyag kyang 'tshal/ /shAkya seng ge bzhin du de dag rnam par 'phrul/ /bdag ni 'di la yid gnyis mi</text></item>
<item><p>168b4</p><section>mdo sde</section><text>'tshal dogs ma mchis/ /de nas bcom ldan 'das kyis tshe dang ldan pa maud gal gyi bu chen po la bka' stsal pa/ maud gal gyi bu chen po khyod kyi yul ji lta ba de bzhin du khyod kyis mthong zhing lta bar zad kyi/ maud</text></item>
<item><p>168b5</p><section>mdo sde</section><text>gal gyi bu sangs rgyas bcom ldan 'das rnams kyi sangs rgyas kyi yul bsam gyis mi khyab pa gang yin pa ni sems can thams cad rang sangs rgyas su gyur pas kyang kun shes pa 'am/ rnam par shes par mi</text></item>
<item><p>168b6</p><section>mdo sde</section><text>nus na nyan thos phyogs gcig pa la spyod cing phyogs gcig gi shes pa dang ldan pa khyod kyis lta ga la shes/ maud gal gyi bu gzhan yang de bzhin gshegs pa dgra bcom pa yang dag par rdzogs pa'i sangs</text></item>
<item><p>168b7</p><section>mdo sde</section><text>rgyas rdzu 'phrul gyi rnam par 'phrul pa'i cho 'phrul zhes bya ba'i chos kyi rnam grangs ston gyis de'i bar du 'khor ma 'ongs pa rnams ni sdus shig /'khor 'dus pa rnams ni 'khod du chug shig /bcom ldan 'das</text></item>
<item><p>168b8</p><section>mdo sde</section><text>de ltar 'tshal lo zhes gsol te/ tshe dang ldan pa maud gal gyi bu chen pos bcom ldan 'das kyi ltar mnyan nas lus 'bar zhing 'od zer dag 'gyed bzhin du de'i tshe tshangs pa'i 'jig rten du 'dug nas gling chen po</text></item>
<item><p>169a1</p><section>mdo sde</section><text>bzhi pa'i 'jig rten gyi khams su skad kyis bsgo ste de'i tshe tshigs su bcad pa 'di dag smras so/ /bskal pa bye ba khrag khrig rnams su yang / /de bzhin gshegs rnams 'byung ba shin du dkon/ /u</text></item>
<item><p>169a2</p><section>mdo sde</section><text>dum ba ra'i me tog ji lta ba/ /'dren pa rnams mthong ba yang de dang 'dra/ /'khor los sgyur ba'i rgyal po rdzu 'phrul che/ /bsod nams stobs dang ldan zhing bu stong dang / /rin chen bdun ldan 'dod pa gang yin pa/ /</text></item>
<item><p>169a3</p><section>mdo sde</section><text>de ni song la sangs rgyas chos nyon cig /brgya byin tshangs par 'gyur bar su 'dod dang / /'dir ni lha mi'i bde ba gzhan dag gis/ /dga' zhing rtse la rtag tu bde ldan 'dod/ /de ni chos kyi rgyal po ltar song shig /</text></item>
<item><p>169a4</p><section>mdo sde</section><text>nyon mongs kun skams zhi ba mya ngan 'das/ /bdud rtsi reg dang rdzu 'phrul stobs gnas nas/ /rnam par 'phrul par 'dod pa gang yin pa/ /de ni song la rgyal ba'i chos nyon cig /rang sangs rgyas sam nyan thos</text></item>
<item><p>169a5</p><section>mdo sde</section><text>'gyur ba 'am/ /yang na stobs bcas dpung bcas bdud btul nas/ /sangs rgyas rkang gnyis mchog 'gyur 'dod pa gang / /de ni chos kyi mnga' bdag ltar song shig /de nas gnas brtan maud gal gyi</text></item>
<item><p>169a6</p><section>mdo sde</section><text>bus bskul ba'i lha bye ba khrag khrig 'bum phrag du ma dang / 'dod pa na spyod pa dang / gzugs na spyod pa'i lha'i bu rnams myur du myur bar shin du rings par me tog dang / me tog phreng dang / spos dang / phye ma khyer</text></item>
<item><p>169a7</p><section>mdo sde</section><text>nas bcom ldan 'das ga la ba der dong ste/ lhags nas bcom ldan 'das la mchod pa byas te/ bcom ldan 'das kyi zhabs la mgo bos phyag 'tshal nas phyogs gcig tu 'khod do/ /de nas tshe dang ldan pa</text></item>
<item><p>169a8</p><section>mdo sde</section><text>maud gal gyi bus rdzu 'phrul de btang nas bcom ldan 'das ga la ba der song ste phyin nas bcom ldan 'das kyi spyan sngar 'dug go/ /de nas bcom ldan 'das kyis tshe dang ldan pa maud gal gyi bu chen po la bka'</text></item>
<item><p>169b1</p><section>mdo sde</section><text>stsal pa/ maud gal gyi bu de'i phyir legs par rab tu nyon la yid la zung shig dang / de bzhin gshegs pa'i sangs rgyas kyi rdzu 'phrul gyis rnam par 'phrul ba'i cho 'phrul zhes bya ba'i chos kyi rnam grangs ngas bshad do/ /</text></item>
<item><p>169b2</p><section>mdo sde</section><text>bcom ldan 'das de ltar 'tshal lo zhes gsol te/ tshe dang ldan pa maud gal gyi bu bcom ldan 'das kyi ltar nyan pa dang / bcom ldan 'das kyis 'di skad ces bka' stsal to/ /maud gal gyi bu stong gsum gyi stong</text></item>
<item><p>169b3</p><section>mdo sde</section><text>chen po'i 'jig rten gyi khams 'di na zla ba bye ba phrag brgya dang / nyi ma bye ba phrag brgya dang / rgya mtsho chen po bye ba phrag brgya dang / ri'i rgyal po ri rab bye ba phrag brgya dang / gling chen po bzhi pa'i 'jig rten gyi khams</text></item>
<item><p>169b4</p><section>mdo sde</section><text>bye ba phrag brgya yod de/ stong gsum gyi stong chen po'i 'jig rten 'di ni sangs rgyas rnams kyi sangs rgyas kyi zhing yin no/ /maud gal gyi bu 'di ji snyam du sems/ gling chen po bzhi pa 'di 'ba' shig tu nga</text></item>
<item><p>169b5</p><section>mdo sde</section><text>mngon par rdzogs par sangs rgyas kyi gling gzhan du ni ma yin no snyam du sems na/ maud gal gyi bu khyod kyis de ltar blta bar mi bya ste/ gling chen po bzhi pa'i 'jig rten gyi khams thams cad du sems can</text></item>
<item><p>169b6</p><section>mdo sde</section><text>rnams ji ltar yongs su smin pa bzhin du nga chos ston te/ kha cig tu ni mngon par rdzogs par sangs rgyas/ kha cig tu ni da dung ma'i mngal na gnas/ kha cig tu ni dga' ldan gyi gnas na 'dug /kha cig tu</text></item>
<item><p>169b7</p><section>mdo sde</section><text>ni yongs su mya ngan las 'das par ngas yang dag par shes so/ / bam po gsum pa ste tha ma/ maud gal gyi bu stong gsum gyi stong chen po'i 'jig rten gyi khams 'di</text></item>
<item><p>169b8</p><section>mdo sde</section><text>nyid na gling chen po bzhi pa'i 'jig rten gyi khams 'di nyid kyi shar phyogs su gling chen po bzhi pa'i 'jig rten gyi khams khri nyis stong 'das pa na gling chen po bzhi pa'i 'jig rten gyi khams rdul med ces</text></item>
<item><p>170a1</p><section>mdo sde</section><text>bya ba zhig yod de/ de na de bzhin gshegs pa dgra bcom pa yang dag par rdzogs pa'i sangs rgyas rdul bral blo gros shes bya ba da ltar chos ston to/ /maud gal gyi bu gling chen po bzhi pa'i</text></item>
<item><p>170a2</p><section>mdo sde</section><text>'jig rten gyi khams de na 'khod pa'i sems can de dag ni 'dod chags chung ba dang / zhe sdang chung ba dang / gti mug chung ba dang / byad bzang ba dang / legs par bshad kyis byang bar byed pa yin no/ /de na byang chub</text></item>
<item><p>170a3</p><section>mdo sde</section><text>sems dpa'i theg pa pa ni nyung ba ste/ phal cher nyan thos kyi theg pa pa yin no/ /maud gal gyi bu de bzhin gshegs pa dgra bcom pa yang dag par rdzogs pa'i sangs rgyas rdul bral blo gros des chos bstan</text></item>
<item><p>170a4</p><section>mdo sde</section><text>pa re re la nyan thos bye ba phrag dgu bcu rtsa dgu dgu 'dul bar byed de/ da ltar 'di na rgyun du zhugs pa zhes bya ba dang / lan gcig phyir 'ong ba zhes bya ba dang / phyir mi 'ong ba zhes bya ba bstan pa de lta bu'i dge</text></item>
<item><p>170a5</p><section>mdo sde</section><text>sbyong gi tshul gyi 'bras bu bzhi rnam par gzhag pa ni de na med kyi de dag thams cad ni stan gcig la 'dug pa sha stag ste/ kha cig ni mngon par shes pa mngon sum du byed cing rnam par thar pa brgyad rjes su 'thob</text></item>
<item><p>170a6</p><section>mdo sde</section><text>pa dang / ye shes chen po thob nas ta la bdun srid tsam gyi nam mkha' la mngon par 'phags nas rang gi me'i khams kyis rang gi lus sreg par byed de/ yongs su mya ngan las 'das pa de dag gi thal</text></item>
<item><p>170a7</p><section>mdo sde</section><text>ba'i bag tsam yang med do/ /maud gal gyi bu de ltar na de bzhin gshegs pa de rgyun mi 'chad par chos ston cing sems can rnams rnam par grol bar byed la rgyun mi 'chad par nyan thos rnams yongs su</text></item>
<item><p>170a8</p><section>mdo sde</section><text>mya ngan las zlo bar byed do/ /de na sbyin pa yang med/ len pa yang med do/ /bza' ba dang / btung ba dang / gos rnams bsams pa tsam gyis 'byung bar 'gyur te/ dper na sum bcu rtsa gsum pa'i lha</text></item>
<item><p>170b1</p><section>mdo sde</section><text>rnams kyi dang 'dra'o/ /de na sems can rnams mngal na gnas pa med de rdzus te skye'o/ /sa gzhi chen po de yang gser las grub pa yin no/ /maud gal gyi bu de bzhin gshegs pa rdul bral blo gros de'i</text></item>
<item><p>170b2</p><section>mdo sde</section><text>'jig rten gyi khams de na mi de dag gi tshe'i tshad ni lo lnga brgya thub ste/ bar ma dor 'chi ba med do/ /maud gal gyi bu 'di ji snyam du sems/ 'jig rten gyi khams de na bzhugs pa'i de bzhin gshegs</text></item>
<item><p>170b3</p><section>mdo sde</section><text>pa rdul bral blo gros zhes bya ba de gzhan zhig yin snyam du sems na/ maud gal gyi bu khyod kyis de ltar mi blta'o/ /de ci'i phyir zhe na/ nga nyid 'jig rten gyi khams de na ming de skad ces bya bas chos ston</text></item>
<item><p>170b4</p><section>mdo sde</section><text>to/ /maud gal gyi bu 'di yang sangs rgyas kyi rdzu 'phrul gyis rnam par 'phrul pa'i cho 'phrul yin te/ de la ni nyan thos dang / rang sangs rgyas thams cad kyis 'jug par mi nus so/ /maud gal gyi</text></item>
<item><p>170b5</p><section>mdo sde</section><text>bu stong gsum gyi stong chen po'i 'jig rten gyi khams 'di nyid na lho phyogs su gling chen po bzhi pa'i 'jig rten gyi khams khri brgyad stong 'das pa na gling chen po bzhi pa'i 'jig rten gyi khams rin chen</text></item>
<item><p>170b6</p><section>mdo sde</section><text>'byung zhes bya ba rin po che sna bzhi 'di lta ste/ gser dang / dngul dang / shel dang / rdo'i snying po las grub pa zhig yod de/ de na de bzhin gshegs pa dgra bcom pa yang dag par rdzogs pa'i</text></item>
<item><p>170b7</p><section>mdo sde</section><text>sangs rgyas rin chen phung po zhes bya ba da ltar chos ston te/ maud gal gyi bu de bzhin gshegs pa de ni shas cher rang sangs rgyas kyi theg pa pa rnams las brtsams nas chos ston te/ de na ni nyan thos</text></item>
<item><p>170b8</p><section>mdo sde</section><text>kyi theg pa pa dag kyang nyung ngo / /byang chub sems dpa'i theg pa pa dag kyang nyung ngo / /rang sangs rgyas kyi theg pa pa'i sems can gang dag yin pa de dag 'jig rten gyi khams de nas shi 'phos nas</text></item>
<item><p>171a1</p><section>mdo sde</section><text>'jig rten gyi khams gzhan sangs rgyas kyi zhing stong pa dag tu skye bar 'gyur te/ de dag rkyen gnyis kyis rdzogs pa'i byang chub 'thob par 'gyur ro/ /maud gal gyi bu 'di ji snyam du sems/ 'jig</text></item>
<item><p>171a2</p><section>mdo sde</section><text>rten gyi khams de na bzhugs pa'i de bzhin gshegs pa rin chen phung po zhes bya ba de gzhan zhig yin snyam du sems na/ maud gal gyi bu khyod kyis de ltar mi blta'o/ /de ci'i phyir zhe na/ nga nyid 'jig</text></item>
<item><p>171a3</p><section>mdo sde</section><text>rten gyi khams de na ming de skad ces bya bas chos ston to/ /maud gal gyi bu 'di yang sangs rgyas kyi rdzu 'phrul gyis rnam par 'phrul pa'i cho 'phrul yin te/ de la ni nyan thos dang / rang sangs rgyas thams cad</text></item>
<item><p>171a4</p><section>mdo sde</section><text>kyis 'jug par mi nus so/ /maud gal gyi bu stong gsum gyi stong chen po'i 'jig rten gyi khams 'di nyid nas nub phyogs su gling chen po bzhi pa'i 'jig rten gyi khams nyi khri nyis stong 'das pa na gling</text></item>
<item><p>171a5</p><section>mdo sde</section><text>chen po bzhi pa'i 'jig rten gyi khams rin chen sna tshogs can zhes bya ba rin po che sna bdun gser dang / dngul dang / bai dUr+ya dang / shel dang / rdo'i snying po dang / mu tig dmar po dang / spug las grub pa</text></item>
<item><p>171a6</p><section>mdo sde</section><text>zhig yod de/ maud gal gyi bu 'jig rten gyi khams de na rin po che las byas pa'i 'chag sa dag dang / rin po che las byas pa'i khang pa brtsegs pa dag dang / rin po che'i stegs bus brgyan pa'i rdzing bu</text></item>
<item><p>171a7</p><section>mdo sde</section><text>dag kyang yod do/ /bza' ba dang / btung ba dang / gos kyang bsams pa tsam gyis 'byung bar 'gyur te/ dper na dga' ldan gyi lha rnams kyi nye bar spyod pa dang / longs spyod ji lta ba de bzhin du 'jig rten gyi</text></item>
<item><p>171a8</p><section>mdo sde</section><text>khams de na 'khod pa'i mi de dag gi nye bar spyod pa dang / longs spyod kyang de dang 'dra'o/ /de na bud med kyi ming yang mi grag go/ /de na bud med skye ba yang med do/ /de na sems can de dag 'khrig pa'i chos</text></item>
<item><p>171b1</p><section>mdo sde</section><text>kun du spyod pa yang med do/ /sems can de dag 'dod pa'i rtog pa yang mi byed/ gnod sems kyi rtog pa yang mi byed/ rnam par 'tshe ba'i rtog pa yang mi byed do/ /de na su yang mngal na gnas pa med de sems can de dag</text></item>
<item><p>171b2</p><section>mdo sde</section><text>rdzus te skye zhing dkyil mo dkrung bcas bzhin du 'byung ngo / /maud gal gyi bu rin chen sna tshogs can gyi 'jig rten gyi khams de na de bzhin gshegs pa dgra bcom pa yang dag par rdzogs pa'i sangs rgyas rin chen 'byung</text></item>
<item><p>171b3</p><section>mdo sde</section><text>zhes bya ba da ltar chos ston te/ byang chub sems dpa'i sde snod ces bya ba'i chos kyi rnam grangs kyi gzungs kyi rdo rje'i tshig 'khor gsum yongs su chad pa'i pha rol du phyin pa drug dang ldan pa ma gtogs par gtam mi gsung</text></item>
<item><p>171b4</p><section>mdo sde</section><text>ngo / /de na sems can dpag tu med grangs med pa dag bla na med pa yang dag par rdzogs pa'i byang chub tu sems skyed par byed do/ /sems can dpag tu med grangs med pa dag gis mi skye ba'i chos la bzod pa thob bo/ /</text></item>
<item><p>171b5</p><section>mdo sde</section><text>sems can dpag tu med grangs med pa dag ni bla na med pa yang dag par rdzogs pa'i byang chub tu lung ston to/ /de na theg pa gnyis po 'di lta ste/ nyan thos kyi theg pa dang / rang sangs rgyas kyi theg pa rnam par gzhag pa</text></item>
<item><p>171b6</p><section>mdo sde</section><text>yang med de/ byang chub sems dpa' nyes pa'i dri nga ba med cing 'khrig pa dang bral ba 'ba' shig gis gling chen po bzhi pa'i 'jig rten gyi khams de yongs su gang ngo / /de bzhin gshegs pa de'i tshe tshad ni lo brgyad</text></item>
<item><p>171b7</p><section>mdo sde</section><text>khri bzhi stong thub bo/ /mi de dag ni bar ma dor 'chi 'pho ba yod de/ sems can su yang de nas shi 'phos nas sems can dmyal ba 'am/ dud 'gro'i skye gnas sam/ gshin rje'i 'jig rten nam/ mi khom</text></item>
<item><p>171b8</p><section>mdo sde</section><text>pa rnams su skye ba med do/ /byang chub sems dpa' de dag phal cher de nas shi 'phos nas sangs rgyas kyi zhing yongs su dag pa gzhan dag tu skye bar 'gyur te/ de bzhin gshegs pa rnams mngon sum du</text></item>
<item><p>172a1</p><section>mdo sde</section><text>'gyur ro/ /gling de dag na lha dang / klu dang / gnod sbyin dang / dri za 'khod pa gang dag yin pa de dag thams cad ni 'di lta ste/ thams cad mkhyen pa nyid kyi sems dang blo gros su blo gros gcig go /</text></item>
<item><p>172a2</p><section>mdo sde</section><text>lha dang / klu dang / gnod sbyin dang / dri za de dag sangs rgyas kyi chos la dga' ba ma gtogs par gzhan la dga' ba mi skyed do/ /lha dang / klu dang / gnod sbyin dang / dri za dang / mi de dag kyang lha zhes bya ba 'am/</text></item>
<item><p>172a3</p><section>mdo sde</section><text>klu zhes bya ba 'am/ dri za zhes bya ba 'am/ mi zhes bya bar ming du gdags pa tsam yod pa ma gtogs par tha dad du dbyer med do/ /maud gal gyi bu 'di ji snyam du sems/ de bzhin gshegs pa dgra bcom pa</text></item>
<item><p>172a4</p><section>mdo sde</section><text>yang dag par rdzogs pa'i sangs rgyas rin chen 'byung 'jig rten gyi khams de na chos ston pa gang yin pa de gzhan zhig yin snyam du sems na/ maud gal gyi bu khyod kyis de ltar mi blta'o/ /de ci'i phyir zhe na/</text></item>
<item><p>172a5</p><section>mdo sde</section><text>nga nyid 'jig rten gyi khams de na ming de skad ces bya bas chos ston to/ /maud gal gyi bu 'di yang sangs rgyas kyi rdzu 'phrul gyis rnam par 'phrul pa'i cho 'phrul yin te/ de ni nyan thos dang / rang sangs rgyas thams</text></item>
<item><p>172a6</p><section>mdo sde</section><text>cad kyis kun shes par sla ba ma yin no/ /maud gal gyi bu stong gsum gyi stong chen po'i 'jig rten gyi khams 'di nyid nas byang phyogs su gling chen po bzhi pa'i 'jig rten gyi khams sum khri drug stong 'das pa</text></item>
<item><p>172a7</p><section>mdo sde</section><text>na gling chen po bzhi pa'i 'jig rten gyi khams 'jigs med ces bya ba rin po che sna gnyis te gser dang / dngul las grub pa zhig yod de/ de na sems can dmyal ba'i 'jigs pa yang med/ dud 'gro'i skye</text></item>
<item><p>172a8</p><section>mdo sde</section><text>gnas kyi 'jigs pa yang med/ gshin rje'i 'jig rten gyi 'jigs pa yang med/ mi khom pa'i 'jigs pa yang med ngan 'gro'i 'jigs pa yang med do/ /de na sems can su yang tshul khrims nyams pa</text></item>
<item><p>172b1</p><section>mdo sde</section><text>'am/ lta ba nyams pa 'am/ cho ga nyams pa med do/ /de na gzhan mu stegs can spyod pa dang / kun du rgyu rnams kyi ming du gdags pa yang med do/ /maud gal gyi bu 'jig rten gyi khams 'jigs med de na</text></item>
<item><p>172b2</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas 'jigs med sbyin zhes bya ba da ltar chos ston te/ maud gal gyi bu de bzhin gshegs pa de ni 'di lta ste/ nyan thos su 'gyur ba</text></item>
<item><p>172b3</p><section>mdo sde</section><text>dang / rang sangs rgyas su 'gyur ba dang / de bzhin gshegs pa dgra bcom pa yang dag par rdzogs pa'i sangs rgyas su 'gyur ba'i theg pa gsum las brtsams nas sems can rnams la chos ston to/ /</text></item>
<item><p>172b4</p><section>mdo sde</section><text>maud gal gyi bu de bzhin gshegs pa de gang gi tshe byang chub mngon par rdzogs par 'tshang rgya bar bya ba'i phyir byang chub kyi shing drung du 'gro bar 'dod pa dang / byang chub kyi shing drung na 'dug pa de la bdud blo gros</text></item>
<item><p>172b5</p><section>mdo sde</section><text>bzang po zhes bya ba la sogs pa bdud khrag khrig phrag bdun bcu rtsa gnyis 'ong bar 'gyur ro/ /de'i tshe de bzhin gshegs pa byang chub sems dpar gyur pa da dung thams cad mkhyen pa ma thob pa des</text></item>
<item><p>172b6</p><section>mdo sde</section><text>bdud ji snyed yod pa de snyed kyi byang chub kyi shing sprul par byed do/ /byang chub kyi shing ji snyed yod pa de snyed kyi byang chub sems dpa' rang rang gi byang chub kyi shing drung na 'dug pa dag sprul te/ der bdud de</text></item>
<item><p>172b7</p><section>mdo sde</section><text>dag ngo mtshar du gyur nas yang dag pa'i byang chub sems dpa' de gang yin/ bdag cag gis gang gi bar chad bya snyam mo/ /de nas sprul pa'i byang chub sems dpa' de dag gis bdud de dag la 'di</text></item>
<item><p>172b8</p><section>mdo sde</section><text>skad ces smras so/ /grogs po dag chos thams cad ni sgyu ma lta bu yin na 'di la ji ltar khyod kyis bar chad bya/ gzhan yang khyed kun gyis gang bla na med pa yang dag par rdzogs pa'i byang chub tu</text></item>
<item><p>173a1</p><section>mdo sde</section><text>sems bskyed pa 'am/ gang yang dag par 'dzud pa de'i bsod nams ji snyed 'phel bar 'gyur ba shes sam/ khyod kyis ni de yang mi rtogs so/ /gal te khyod kyis byang chub sems dpa'i</text></item>
<item><p>173a2</p><section>mdo sde</section><text>theg pa la zhugs pa'i bar chad byed pa'i bsod nams ma yin pa ji snyed 'phel bar 'gyur ba shes na ni khyed bar chad byed pa'i phyir brtul bar ma byed cig /de nas bdud rnams kyis smras pa/ gang bla na med</text></item>
<item><p>173a3</p><section>mdo sde</section><text>pa yang dag par rdzogs pa'i byang chub tu sems bskyed pa 'am/ gang gzhan la khong du chud par bgyis te yang dag par 'dzin du 'jug pa de bsod nams ji snyed cig skyed par bgyid/ smras pa/ grogs po</text></item>
<item><p>173a4</p><section>mdo sde</section><text>dag gang gis sangs rgyas kyi zhing gang gA'i klung gi bye ma snyed rin po ches yongs su bkang ste sbyin pa byin pa bas/ gang gis bla na med pa yang dag par rdzogs pa'i byang chub tu sems bskyed na/ de ni de</text></item>
<item><p>173a5</p><section>mdo sde</section><text>bas ches bsod nams mang du skyed par 'gyur ro/ /grogs po dag gang gis sangs rgyas kyi zhing gang gA'i klung gi bye ma snyed kya sems can de dag thams cad la bde ba'i yo byad thams cad kyis bskal pa</text></item>
<item><p>173a6</p><section>mdo sde</section><text>'bum gyi bar du bkur sti byas pa bas/ gang gis gzhan la khong du chud par byas te yang dag par 'dzin du bcug na de ni de bas ches bsod nams mang du skyed par 'gyur ro/ /de dag gis smras pa/ gang</text></item>
<item><p>173a7</p><section>mdo sde</section><text>gis bla na med pa yang dag par rdzogs pa'i byang chub las byang chub sems dpa'i bar chad bgyis na de bsod nams ma lags pa ji snyed cig skyed par 'gyur/ sprul pa'i byang chub sems dpa' rnams</text></item>
<item><p>173a8</p><section>mdo sde</section><text>kyis smras pa/ sems can de dag gi mig phyung na de bsod nams ma yin pa ji tsam zhig skyes par 'gyur/ de dag gis smras pa mang ngo / /smras pa/ bla na med pa yang dag par rdzogs pa'i byang chub</text></item>
<item><p>173b1</p><section>mdo sde</section><text>las byang chub sems dpa'i bar chad byas pa de de bas ches bsod nams ma yin pa mang du skyed par 'gyur ro/ /de nas bdud mang po de dag gdams ngag 'di dag bstan pa dang / cho 'phrul 'di lta bu mthong nas</text></item>
<item><p>173b2</p><section>mdo sde</section><text>thams cad kyis bla na med pa yang dag par rdzogs pa'i byang chub tu sems bskyed do/ /sprul pa'i byang chub sems dpa' de dag thams cad la yang lha'i me tog dang / me tog phreng dang / byug pa rnams kyis</text></item>
<item><p>173b3</p><section>mdo sde</section><text>mngon par gtor to/ /sil snyan brgya stong dag kyang kun du dkrol te/ tshig 'di skad du ded dpon chen po khyod myur ba myur bar bla na med pa yang dag par rdzogs pa'i byang chub mngon par rdzogs par sangs rgyas</text></item>
<item><p>173b4</p><section>mdo sde</section><text>nas de'i 'og tu bdag cag kyang byang chub la dgod du gsol zhes kyang 'dzer to/ /der lha gzhan dag gis kyang sgra phyung ste/ kye ma bdud 'di dag gis bla na med pa yang dag par rdzogs pa'i byang chub tu</text></item>
<item><p>173b5</p><section>mdo sde</section><text>sems bskyed pa'i phyir 'di rnams ni ngan 'gro'i 'jigs pa thams cad las rab tu grol lo/ /kye ma de bzhin gshegs pa 'di ni 'jigs pa med pa sbyin pa ste/ de bas na de bzhin gshegs pa 'di'i</text></item>
<item><p>173b6</p><section>mdo sde</section><text>mtshan ni 'jigs med sbyin 'jigs med sbyin zhes bya'o zhes 'dzer to/ /maud gal gyi bu 'di ji snyam du sems/ 'jig rten gyi khams de na sems can de dag la chos ston pa'i de bzhin gshegs pa</text></item>
<item><p>173b7</p><section>mdo sde</section><text>de gzhan zhig yin snyam du sems na/ maud gal gyi bu khyod kyis de ltar mi blta'o/ /de ci'i phyir zhe na/ nga nyid 'jig rten gyi khams de na ming de skad ces bya bas chos ston to/ /maud gal gyi bu 'di</text></item>
<item><p>173b8</p><section>mdo sde</section><text>yang sangs rgyas kyi rdzu 'phrul gyis rnam par 'phrul pa'i cho 'phrul yin te/ de la ni nyan thos dang / rang sangs rgyas thams cad kyis 'jug par mi nus so/ /maud gal gyi bu stong gsum gyi stong chen po'i</text></item>
<item><p>174a1</p><section>mdo sde</section><text>'jig rten gyi khams 'di nyid nas shar dang lho'i phyogs mtshams su gling chen po bzhi'i 'jig rten gyi khams brgyad khri bzhi stong 'das pa na gling chen po bzhi pa'i 'jig rten gyi khams kun nas sna</text></item>
<item><p>174a2</p><section>mdo sde</section><text>tshogs can zhes bya ba zhig yod de/ de na de bzhin gshegs pa dgra bcom pa yang dag par rdzogs pa'i sangs rgyas me tog sna tshogs can zhes bya bas chos ston to/ /maud gal gyi bu gling chen po bzhi</text></item>
<item><p>174a3</p><section>mdo sde</section><text>pa'i 'jig rten gyi khams de yang bkra zhing blta na sdug la mig mangs ris su 'dug cing rin po che'i dra bas khebs la/ ka tsa lin di ka ltar reg na bde ba'i rtswa sngon po khrun du sor bzhi tsam gyis kun du khyab</text></item>
<item><p>174a4</p><section>mdo sde</section><text>par 'dug go/ /sa chen po de yang rkang pa bteg na ni par ces byed la rkang pa bzhag na ni nems shes byed de/ sa chen po de lag mthil ltar mnyam par 'dug go/ /maud gal gyi bu kun nas sna tshogs</text></item>
<item><p>174a5</p><section>mdo sde</section><text>can gyi 'jig rten gyi khams de na grong khyer chen po bzang mchog ces bya ba 'byor cing rgyas la bde ba dang lo legs pa dang / nyams dga' ba dang / skye bo dang / mi mang pos gang ba zhig yod de/ grong khyer de'i shar</text></item>
<item><p>174a6</p><section>mdo sde</section><text>phyogs nas nub phyogs kyi chur ni dpag tshad sum bcu rtsa gnyis yod do/ /lho phyogs nas byang phyogs kyi zheng du ni dpag tshad bcu gnyis yod do/ /maud gal gyi bu grong khyer chen po bzang mchog de'i nang na sems</text></item>
<item><p>174a7</p><section>mdo sde</section><text>can ches mang ba dag gnas kyi/ yul ang ga dang / ma ga d+ha dang / ku ru 'di dag na ni de lta ma yin no/ /maud gal gyi bu de ltar na de bzhin gshegs pa me tog sna tshogs can ni grong khyer chen po bzang mchog na gnas</text></item>
<item><p>174a8</p><section>mdo sde</section><text>shing bzhugs te/ de'i chos bstan pa gcig gis sems can khrag khrig phrag sum bcu ni dgra bcom pa nyid du btul to/ /khrag khrig phrag sum bcu ni phyir mi 'ong ba'i 'bras bu la btul to/ /khrag khrig phrag</text></item>
<item><p>174b1</p><section>mdo sde</section><text>sum bcu ni lan gcig phyir 'ong ba'i 'bras bu la btul to/ /khrag khrig phrag sum bcu ni rgyun du zhugs pa'i 'bras bu la btul to/ /khrag khrig phrag sum bcu ni rang sangs rgyas kyi byang chub tu yongs su smin</text></item>
<item><p>174b2</p><section>mdo sde</section><text>par byas so/ /de'i nyis 'gyur ni bla na med pa yang dag par rdzogs pa'i byang chub tu sems bskyed do/ /gzhan yang sems can dpag tu med pa dag gi dge ba'i rtsa ba yongs su smin par byas so/ /maud gal gyi</text></item>
<item><p>174b3</p><section>mdo sde</section><text>bu gling chen po bzhi pa'i 'jig rten gyi khams de na sbrang rtsi 'byung zhes bya ba'i shing ljon pa rtag tu me tog dang ldan pa dang / rtag tu 'bras bu dang ldan pa dag yod de/ me tog dang / 'bras bu de dag gi ro ni dper na ro</text></item>
<item><p>174b4</p><section>mdo sde</section><text>brgya dang sbyar ba'i 'bras can dang 'dra ste/ de las skyes pa 'am/ bud med dag gis me tog gcig gam/ 'bras bu gcig zos na de nyin mtshan bdun gyi bar du des 'tsho bar 'gyur te/ spro ba dang mdog kyang</text></item>
<item><p>174b5</p><section>mdo sde</section><text>nyams par mi 'gyur la/ lus gzi byin dang kha dog dang ldan par yang nyams su tshor bar 'gyur ba dang / zo bdog yang bar 'gyur ro/ /zos nas kyang phyi sa dang gci ba med la/ ngar snabs dang snabs kyang</text></item>
<item><p>174b6</p><section>mdo sde</section><text>med do/ /'jig rten gyi khams de na zhing rmed pa yang med/ tshong byed pa yang med/ rtsis byed pa yang med/ las su bya ba yang med de/ sems can de dag ni me tog dang 'bras bu za'o/ /de na phyug po yang med/</text></item>
<item><p>174b7</p><section>mdo sde</section><text>dbul po yang med de/ sems can de dag longs spyod mnyam mo/ /maud gal gyi bu de bzhin gshegs pa de'i nyan thos kyi dge 'dun ni 'bum phrag dgu bcu rtsa dgu yod do/ /de bzhin gshegs pa de yang me tog</text></item>
<item><p>174b8</p><section>mdo sde</section><text>kun du rgyas pa zhes bya ba'i skyed mos tshal de na bzhugs te/ bcom ldan 'das de nyan thos kyi dge 'dun dang bcas par bzhugs nas gdugs tshod la bab pa na shing ljon pa rnams der 'dud par 'gyur te/</text></item>
<item><p>175a1</p><section>mdo sde</section><text>me tog dang 'bras bu de dag bcom ldan 'das dang / dge slong rnams kyi lhung bzed kyi nang du 'brul bar 'gyur la/ bshos gsol zin par rig nas shing ljon pa de dag phyir rangs te snga mkho bzhin du</text></item>
<item><p>175a2</p><section>mdo sde</section><text>'dug go/ /maud gal gyi bu 'jig rten gyi khams de'i yon tan ni de dag yin te/ de bas kyang lhag par yod do/ /maud gal gyi bu 'di ji snyam du sems/ de bzhin gshegs pa 'jig rten gyi khams de na</text></item>
<item><p>175a3</p><section>mdo sde</section><text>sems can de dag la chos ston pa de gzhan zhig yin par khyod som nyi 'am/ yid gnyis sam/ the tshom za na khyod kyis de ltar mi blta'o/ /de ci'i phyir zhe na/ nga nyid 'jig rten gyi khams de na me tog sna</text></item>
<item><p>175a4</p><section>mdo sde</section><text>tshogs can zhes bya ba'i ming gis chos ston to/ /maud gal gyi bu 'di yang sangs rgyas kyi rdzu 'phrul gyis rnam par 'phrul pa'i cho 'phrul yin te/ de la ni nyan thos dang / rang sangs rgyas thams cad kyis</text></item>
<item><p>175a5</p><section>mdo sde</section><text>'jug par mi nus so/ /maud gal gyi bu stong gsum gyi stong chen po'i 'jig rten gyi khams 'di nyid nas lho dang nub kyi phyogs mtshams su gling chen po bzhi pa'i 'jig rten gyi khams bdun khri 'das pa na/</text></item>
<item><p>175a6</p><section>mdo sde</section><text>gling chen po bzhi pa'i 'jig rten gyi khams rnam par phye ba'i blo gros shes bya ba zhig yod de/ de na gling gcig la yang grong khyer brgyad khri dang / tshong 'dus brgyad khri yod do/ /grong dang / grong khyer dang / grong</text></item>
<item><p>175a7</p><section>mdo sde</section><text>rdal dang / yul 'khor dang / tshong 'dus de dag thams cad na yang mi bye ba phrag 'bum dag gis yongs su gang ngo / /rgyal po de dag thams cad kyang rang rang gi rgyal srid kyis chog par 'dzin to/ /rgyal po</text></item>
<item><p>175a8</p><section>mdo sde</section><text>de dag thams cad kyang chos dang ldan pa'i rgyal po ste chos ma yin pa spangs pa sha stag go/ /rgyal po de dag thams cad la yang btsun mo bud med brgyad khri bzhi stong brgyad khri bzhi stong yod de bud med de dag</text></item>
<item><p>175b1</p><section>mdo sde</section><text>thams cad kyang yul gyi bzang mo sha stag go/ /rgyal po re re la yang bu lnga brgya lnga brgya yod do/ /rgyal po re re la yang bu mo khri nyis stong nyis stong yod de/ de dag thams cad kyang yul gyi bzang mo sha stag go /</text></item>
<item><p>175b2</p><section>mdo sde</section><text>rgyal po de dag thams cad kyang chad pa med pa dang / mtshon cha med par rang rang gi 'og tu gtogs pa 'dul bar byed do/ /maud gal gyi bu 'jig rten gyi khams rnam par phye ba'i blo gros de na de bzhin gshegs</text></item>
<item><p>175b3</p><section>mdo sde</section><text>pa dgra bcom pa yang dag par rdzogs pa'i sangs rgyas 'od zer rab tu 'gyed pa zhes bya ba chos ston to/ /maud gal gyi bu de bzhin gshegs pa de ni bla na med pa yang dag par rdzogs pa'i byang chub mngon</text></item>
<item><p>175b4</p><section>mdo sde</section><text>par rdzogs par sangs rgyas nas gling chen po bzhi pa'i 'jig rten gyi khams der ta la bdun srid tsam gyi nam mkha' la mngon par 'phags nas skyil mo dkrung bcas te/ skyil mo dkrung gcig gis</text></item>
<item><p>175b5</p><section>mdo sde</section><text>gling chen po bzhi pa'i 'jig rten gyi khams khyab par byas nas 'od zer dag rab tu 'gyed pa dang / me tog gi char 'bebs pa dang / sil snyan brgya stong dag dkrol bzhin du sa chen po rnam pa drug tu rab tu</text></item>
<item><p>175b6</p><section>mdo sde</section><text>bskyod nas/ tshangs pa'i sgra skad lta bu dge ba'i rtsa ba 'bum phrag du mas yang dag par bsgrubs pa'i gsung gis chos kyi 'khor lo bskor te/ 'di lta ste/ nyon mongs pa thams cad zad par bya ba'i phyir</text></item>
<item><p>175b7</p><section>mdo sde</section><text>rdul med pa mya ngan las 'das pa yang dag par ston te/ byang chub sems dpa' rnams bsdu ba'i phyir chos ston to/ /des de lta de ltar chos bstan pas gling bzhi pa'i rgyal po brgyad khri bu dang bcas/ chung ma</text></item>
<item><p>175b8</p><section>mdo sde</section><text>dang bcas/ bu mo dang bcas pa de dag ma gtogs pa'i skyes pa dang / bud med dang / khye'u dang / bu mo de dag chos rnams la chos kyi mig rdul med cing dri ma dang bral ba rnam par dag go/ /rgyal po de dag</text></item>
<item><p>176a1</p><section>mdo sde</section><text>bu dang bcas/ chung ma dang bcas/ bu mo dang bcas pas kyang bla na med pa yang dag par rdzogs pa'i byang chub tu sems bskyed de thams cad kyis tshig 'thun par de bzhin gshegs pa la rab</text></item>
<item><p>176a2</p><section>mdo sde</section><text>tu 'byung bar gsol ba 'debs so/ /de dag thams cad kyang de bzhin gshegs pas dge slong tshur shog ces gsungs pas rab tu byung ngo / /de ltar thams cad rab tu byung nas so so'i grong khyer dang / grong</text></item>
<item><p>176a3</p><section>mdo sde</section><text>rdal dang / yul 'khor dang tshong 'dus dang / rgyal po'i pho brang dag tu gnas pa'i longs spyod kyis gnas so/ /ma rmos ma btab pa'i 'bras sA lu yang byung ngo / /lha rnams kyang de dag la bsnyen bkur</text></item>
<item><p>176a4</p><section>mdo sde</section><text>byed do/ /de nas de bzhin gshegs pa de'i chos bstan pa gnyis pa la nyan thos kyi theg pa pa thams cad ni lan gcig phyir 'ong ba'i 'bras bu la bkod do/ /byang chub sems dpa'i theg pa pa rnams ni</text></item>
<item><p>176a5</p><section>mdo sde</section><text>chos rnams la mi skye ba dang 'thun pa'i bzod pa la 'god do/ /chos bstan pa gsum pa la ni nyan thos kyi theg pa pa rnams ni phyir mi 'ong ba'i 'bras bu la 'god do/ /byang chub sems dpa'i theg pa pa</text></item>
<item><p>176a6</p><section>mdo sde</section><text>rnams ni mngon par shes pa lnga 'thob bo/ /chos bstan pa bzhi pa la ni nyan thos kyi theg pa pa thams cad ni dgra bcom pa nyid la 'god do/ /byang chub sems dpa'i theg pa pa rnams ni chos rnams la mi skye</text></item>
<item><p>176a7</p><section>mdo sde</section><text>bar bzod pa 'thob bo/ /rgyal po'i btsun mo de dag dang / sras de dag dang / rgyal po'i bu mo de dag ni lus de nyid kyis bud med kyi lus las gyur te/ skyes pa'i lus thob par gyur nas de dag thams cad</text></item>
<item><p>176a8</p><section>mdo sde</section><text>kyang de bzhin gshegs pa des bla na med pa yang dag par rdzogs pa'i byang chub tu lung bstan to/ /maud gal gyi bu 'di ji snyam du sems/ 'jig rten gyi khams de na de bzhin gshegs pa chos ston pa</text></item>
<item><p>176b1</p><section>mdo sde</section><text>de gzhan zhig yin snyam du sems na/ maud gal gyi bu khyod kyis de ltar mi blta'o/ /de ci'i phyir zhe na/ nga nyid 'jig rten gyi khams de na ming de skad ces bya bas chos ston to/ /maud gal gyi bu 'di</text></item>
<item><p>176b2</p><section>mdo sde</section><text>yang sangs rgyas kyi rdzu 'phrul gyis rnam par 'phrul pa'i cho 'phrul yin te/ de la ni nyan thos dang rang sangs rgyas thams cad kyis 'jug par mi nus so/ /maud gal gyi bu stong gsum gyi stong chen po'i</text></item>
<item><p>176b3</p><section>mdo sde</section><text>'jig rten gyi khams 'di nyid nas nub dang byang gi phyogs mtshams su gling chen po bzhi pa'i 'jig rten gyi khams lnga khri lnga stong 'das pa na gling chen po bzhi pa'i 'jig rten gyi khams spos ldan zhes bya ba</text></item>
<item><p>176b4</p><section>mdo sde</section><text>zhig yod de/ tsan dan sbrul gyi snying po 'ba' zhig yod la spos de srang gcig la ni 'dzam bu gling 'di ri'o/ /de na shing ljon pa spos kyi ngad kun nas ldang ba zhes bya ba dag kyang yod de shing gcig las kho ra khor</text></item>
<item><p>176b5</p><section>mdo sde</section><text>yug tu dpag tshad bcur spos kyi ngad ldang ngo / /de na sa chen po las pad ma shing rta'i phang lo tsam la 'dab ma 'bum phrag du ma dang / kha dog 'bum phrag du ma dang ldan pa/ 'jam zhing ka tsa lin di ka ltar reg na bde ba</text></item>
<item><p>176b6</p><section>mdo sde</section><text>'phang du khru bcu pa tsam dag skyes te/ pad ma re re'i dris kyang gling bzhi pa'i 'jig rten gyi khams de dri bsung zhim par byed do/ /gling bzhi pa'i 'jig rten gyi khams de na tsan dan gyi khang pa brtsegs pa dang / tsan dan gyi</text></item>
<item><p>176b7</p><section>mdo sde</section><text>'chag sa pad ma dang me tog gis gang bar 'dug go/ /khang pa brtsegs pa sha stag 'bum phrag du mas 'jig rten gyi khams de khyab par 'dug go/ /de na grong dang grong khyer gyi yongs su 'dzin pa med de/ dper na</text></item>
<item><p>176b8</p><section>mdo sde</section><text>gzhan 'phrul dbang byed kyi lha rnams kyi nye bar spyad pa dang / longs spyod ji lta ba de bzhin du 'jig rten gyi khams de na mi de dag gi nye bar spyad pa dang longs spyod kyang de dang 'dra'o/ /maud gal gyi bu 'jig rten gyi</text></item>
<item><p>177a1</p><section>mdo sde</section><text>khams spos ldan de na de bzhin gshegs pa spos 'gyed 'od zer can zhes bya ba da ltar chos ston te/ de bzhin gshegs pa de ni nyan thos dang rang sangs rgyas kyi gtam yongs su spangs pa byang chub</text></item>
<item><p>177a2</p><section>mdo sde</section><text>sems dpa'i gtam 'ba' shig gsung ngo / /gling chen po bzhi pa'i 'jig rten gyi khams de na byang chub sems dpa' sems dpa' chen po thams cad kyang rdzu 'phrul thob pa sha stag gis yongs su gang ngo / /byang</text></item>
<item><p>177a3</p><section>mdo sde</section><text>chub sems dpa'i 'khor de na byang chub sems dpa' chos thams cad la rnam par 'phrul pa'i rgyal po zhes bya ba bsam gyis mi khyab pa'i 'jug pa dang ldan pa/ bzod pa gnyis pa thob pa/ mngon par shes pa</text></item>
<item><p>177a4</p><section>mdo sde</section><text>rnams la mkhas pa/ spobs pas rtogs par khong du chud pa/ sangs rgyas 'bum phrag du ma mang po la bsnyen bkur byas pa 'dug ste/ maud gal gyi bu byang chub sems dpa' chos thams cad la rnam par</text></item>
<item><p>177a5</p><section>mdo sde</section><text>'phrul pa'i rgyal po de la de bzhin gshegs pa des bskul te skabs phye nas chos ston te/ bcom ldan 'das de'i spyan sngar stan las langs nas de bzhin gshegs pa'i zhabs la phyag 'tshal te/ de bzhin</text></item>
<item><p>177a6</p><section>mdo sde</section><text>gshegs pa la lan gsum bskor ba byas nas steng gi bar snang la mngon par 'phags te skyil mo krung gis kho ra khor yug tu dpag tshad bcur khyab par byas nas spu'i khung bu thams cad nas 'od zer dag bkye</text></item>
<item><p>177a7</p><section>mdo sde</section><text>ste/ 'jig rten gyi khams thams cad 'od kyis khyab par byas nas me tog kha dog sna tshogs 'bum dang ldan pa/ shing rta'i 'phang lo tsam dag gis sa chen po de dag la mi 'greng tsam du bkram ste/ 'jig rten gyi</text></item>
<item><p>177a8</p><section>mdo sde</section><text>khams thams cad du lha dang mi'i sil snyan dag gi sgra 'byin to/ /sil snyan de dag las kyang chos kyi phyag rgya'i sgra brgyad brgya 'byung ngo / /chos kyi phyag rgya re re la yang mdo bye ba phrag brgyad bcu rtsa bzhi bsdus so/ /</text></item>
<item><p>177b1</p><section>mdo sde</section><text>mdo re re yang tshigs su bcad pa bdun khri nyis stong gis brjod do/ /des skyil mo dkrung de las ma langs par sems can bye ba khrag khrig 'bum phrag dgu bcu rtsa drug bla na med pa yang dag par rdzogs pa'i byang chub</text></item>
<item><p>177b2</p><section>mdo sde</section><text>las phyir mi ldog pa la bkod de thams cad kyang chos rnams mi skye bar bzod pa thob par byas so/ /maud gal gyi bu 'jig rten gyi khams de de lta bu'i byang chub sems dpa' dag gis yongs su gang ngo / /de na sems</text></item>
<item><p>177b3</p><section>mdo sde</section><text>can zhar ba 'am/ theng po 'am/ gyol po 'am/ 'on pa 'am/ dbul po 'am/ mdog ngan pa 'ga' yang med de/ sems can de dag thams cad skyes bu chen po'i mtshan sum bcu rtsa gnyis dang ldan pa'i</text></item>
<item><p>177b4</p><section>mdo sde</section><text>byang chub sems dpa' sha stag go/ /sems can de dag ni chos kyi dga' ba'i dga' ba ma gtogs par gzhan ci la yang dga' ba med do/ /byang chub sems dpa' sems dpa' chen po de dag la ni bsam</text></item>
<item><p>177b5</p><section>mdo sde</section><text>gtan gyi dga' ba'i zas ma gtogs par zas gzhan ci yang med do/ /de na mi khom par lhung zhing skye ba yang med do/ /de nas shi 'phos nas kyang de bzhin gshegs pa'i 'gro ba ma gtogs par 'gro ba gzhan du</text></item>
<item><p>177b6</p><section>mdo sde</section><text>'gro ba med do/ /maud gal gyi bu 'di ji snyam du sems/ 'jig rten gyi khams de na bzhugs pa'i de bzhin gshegs pa spos 'gyed 'od zer can zhes bya ba de gzhan zhig yin snyam du sems na maud gal gyi bu</text></item>
<item><p>177b7</p><section>mdo sde</section><text>khyod kyis de ltar mi blta'o/ /de ci'i phyir zhe na/ nga nyid 'jig rten gyi khams de na ming 'di skad ces bya bas sems can rnams la chos ston to/ /maud gal gyi bu 'di yang sangs rgyas kyi rdzu 'phrul gyis rnam</text></item>
<item><p>177b8</p><section>mdo sde</section><text>par 'phrul pa'i cho 'phrul yin te/ de la ni nyan thos dang rang sangs rgyas thams cad kyis 'jug par mi nus so/ /maud gal gyi bu stong gsum gyi stong chen po'i 'jig rten gyi khams 'di nyid nas byang dang shar gyi</text></item>
<item><p>178a1</p><section>mdo sde</section><text>phyogs mtshams su gling chen po bzhi pa'i 'jig rten gyi khams bzhi khri nyis stong 'das pa na/ gling chen po bzhi pa'i 'jig rten gyi khams mya ngan gyis 'joms pa zhes bya ba zhig yod de/ de na</text></item>
<item><p>178a2</p><section>mdo sde</section><text>sems can 'khod pa rnams ni 'dod chags kyis chags pa dang / zhe sdang gis sdang ba dang / gti mug gis rmongs pa dang / brkam pa dang / brlang ba dang / rgod pa dang / mu cor smra ba dang / dbang po zhan pa dang /</text></item>
<item><p>178a3</p><section>mdo sde</section><text>ser sna can dang / tshul khrims 'chal pa dang / gnod sems che ba dang / le lo can dang / snyom las can dang / brjed ngas pa dang / shes bzhin med pa dang / bdag tu lta ba dang / sems can dang / srog dang /</text></item>
<item><p>178a4</p><section>mdo sde</section><text>gang zag tu lta ba dang / shes rab 'chal pa dang / lug ltar lkug pa dang / ngo tsha mi shes pa dang / khrel med pa dang / gus pa med pa dang / sems 'khrul pa sha stag go/ /sems can de dag ni kha dog ngan</text></item>
<item><p>178a5</p><section>mdo sde</section><text>pa dang / chung bar grags pa dang / byad ngan pa dang / dka' bas 'tsho ba dang / gcig la gcig 'drid pas gnas pa sha stag go/ /de na zla ba drug tu char mi 'bab ste/ lo tog legs par mi smin to/ /sa</text></item>
<item><p>178a6</p><section>mdo sde</section><text>chen po de ni rtsub pa dang / mkhrang pa dang / tsher ma sna tshogs can dang / g.yang sa dang / ri brag gis gang ngo / /'jig rten gyi khams de na sems can de dag gi chu ni 'bru mar gyi snyigs ma dang dri ma dang 'dra'o/ /</text></item>
<item><p>178a7</p><section>mdo sde</section><text>sems can de dag ni gos dang / chos gos dang / longs spyod dag gis dbul ba dang / bkren pa dang / gzhan gyi nor 'phrog pa sha stag go/ /'jig rten gyi khams de na rgyal po sdang chags shes bya ba zhig</text></item>
<item><p>178a8</p><section>mdo sde</section><text>yod de/ sems can de dag la rgyal srid kyi dbang phyug la dbang byed de sems can de dag gi nor dang 'bru byung ngo cog rgyal po'i mdzod du 'brub par byed do/ /sems can de dag ni chad pa dang brdeg pa 'ba'</text></item>
<item><p>178b1</p><section>mdo sde</section><text>shig gis gzir ba sha stag go/ /maud gal gyi bu de dag ni 'jig rten gyi khams de na tshe de'i sdug bsngal yin no/ /gang 'chi ba de dag kyang shi nas phal cher sems can dmyal ba rnams dang / dud 'gro'i</text></item>
<item><p>178b2</p><section>mdo sde</section><text>skye gnas rnams dang / gshin rje'i 'jig rten du skye bar 'gyur ro/ /maud gal gyi bu gling chen po bzhi pa'i 'jig rten gyi khams de na de bzhin gshegs pa dgra bcom pa yang dag par rdzogs pa'i</text></item>
<item><p>178b3</p><section>mdo sde</section><text>sangs rgyas snying brtse ba dang snying rje'i sems yid la byed pa zhes bya ba chos ston te/ maud gal gyi bu de bzhin gshegs pa de ni cho 'phrul rnam pa bcwa brgyad kyis chos ston to/ /des lo bdun brgya'i</text></item>
<item><p>178b4</p><section>mdo sde</section><text>bar du chos bstan kyang sems can gcig gis kyang chos mngon par rtogs par ma gyur la/ de bzhin gshegs pa de yang skyo ba med pa'i steng du snying rje chen pos chos kyang ston to/ /maud gal gyi bu de</text></item>
<item><p>178b5</p><section>mdo sde</section><text>ltar na de bzhin gshegs pa de grong ngam/ grong khyer ram/ grong rdal du gnas shing bzhugs la sems can de dag gis spyos shing brgyad bkag ste/ smod cing bshung bar byed kyang der sems can</text></item>
<item><p>178b6</p><section>mdo sde</section><text>yongs su smin par bya ba'i phyir snying rje chen pos de dag bzod par mdzad do/ /maud gal gyi bu de bzhin gshegs pa des lo bdun brgya bas kyang lhag pas sems can kha cig yongs su smim par</text></item>
<item><p>178b7</p><section>mdo sde</section><text>mdzad de chos bstan pa lan gcig la/ sems can khrag khrig phrag brgyad bcu rtsa bzhis ni dgra bcom pa nyid thob bo/ /khrag khrig phrag brgyad bcu rtsa bzhis ni phyir mi 'ong ba'i 'bras bu thob bo/ /</text></item>
<item><p>178b8</p><section>mdo sde</section><text>khrag khrig phrag brgyad bcu rtsa bzhis ni lan gcig phyir 'ong ba'i 'bras bu thob bo/ /khrag khrig phrag brgyad bcu rtsa bzhis ni rgyun du zhugs pa'i 'bras bu thob ste/ de dag kyang nyi ma gcig la rab tu byung ba</text></item>
<item><p>179a1</p><section>mdo sde</section><text>bsnyen par rdzogs so/ /slob pa dang mi slob pa de dag thams cad kyang gcig la gcig lung bstan pas nyi ma gcig gis yongs su mya ngan las 'das so/ /de bzhin gshegs pa de ni byang chub</text></item>
<item><p>179a2</p><section>mdo sde</section><text>sems dpa' lnga las kyi sgrib pas der skyes te/ sdug bsngal gyi tshor ba nyams su myong ba de dag yongs su smin par mdzad pa'i phyir da dung yang bzhugs so/ /de skad ces bka' stsal pa dang / bcom ldan</text></item>
<item><p>179a3</p><section>mdo sde</section><text>'das la tshe dang ldan pa maud gal gyi bu chen pos 'di skad ces gsol to/ /bcom ldan 'das las kyi sgrib pa gang gis na byang chub sems dpa' rnams re shig 'jig rten gyi khams nyon mongs par skye bar 'gyur</text></item>
<item><p>179a4</p><section>mdo sde</section><text>lags/ bka' stsal pa/ maud gal gyi bu byang chub sems dpa' chos bzhi dang ldan na re shig skye ba ngan pa len par 'gyur ro/ /bzhi gang zhe na/ maud gal gyi bu byang chub sems dpa' byang chub sems dpa'i</text></item>
<item><p>179a5</p><section>mdo sde</section><text>ming gis rnyed pas 'tsho bar byed la byang chub sems dpa'i bslab pa la mi slob pa dang / maud gal gyi bu gzhan yang byang chub sems dpa' dam pa'i chos spong ba yal bar 'dor zhing zlog par mi byed pa dang / maud gal</text></item>
<item><p>179a6</p><section>mdo sde</section><text>gyi bu gzhan yang byang chub sems dpa' byang chub sems dpa' gzhan dag gi rnyed pa'i bar chad byed cing bsngags pa ma yin pa brjod pa dang / maud gal gyi bu gzhan yang byang chub sems dpa' lus kyi las dang /</text></item>
<item><p>179a7</p><section>mdo sde</section><text>ngag gi las dang / yid kyi las ma bsrungs pa dang ldan pa ste/ maud gal gyi bu byang chub sems dpa' chos bzhi po de dag dang ldan na re shig 'gro ba ngan par 'gro bar 'gyur ro/ /maud gal gyi bu 'di ji snyam du sems/</text></item>
<item><p>179a8</p><section>mdo sde</section><text>'jig rten gyi khams de na bzhugs pa'i de bzhin gshegs pa snying brtse ba dang snying rje'i sems yid la byed pa zhes bya ba de gzhan zhig yin snyam du sems na/ maud gal gyi bu khyod kyis de ltar mi blta'o/ /de ci'i</text></item>
<item><p>179b1</p><section>mdo sde</section><text>phyir zhe na/ nga nyid 'jig rten gyi khams de na ming de skad ces bya bas sems can rnams la chos ston to/ /maud gal gyi bu 'di yang sangs rgyas kyi rdzu 'phrul gyis rnam par 'phrul pa'i cho 'phrul yin te/ de la ni nyan thos</text></item>
<item><p>179b2</p><section>mdo sde</section><text>dang rang sangs rgyas thams cad kyis 'jug par mi nus so/ /maud gal gyi bu de ltar na de bzhin gshegs pa ni stong gsum gyi stong chen po'i 'jig rten gyi khams thams cad du sangs rgyas kyi phrin las mdzad de/ de la</text></item>
<item><p>179b3</p><section>mdo sde</section><text>ni ston pas ma bstan pa'i bar du khyed nyan thos rnams kyis 'jug par mi nus so/ /maud gal gyi bu stong gsum gyi stong chen po'i 'jig rten gyi khams 'di na gling chen po bzhi pa'i 'jig rten gyi khams bye ba phrag</text></item>
<item><p>179b4</p><section>mdo sde</section><text>brgya yod de/ de na de bzhin gshegs pa mos pa ji lta ba bzhin du sems can rnams la chos ston to/ /maud gal gyi bu stong gsum gyi stong chen po'i 'jig rten gyi khams 'di nyid na gling chen po bzhi pa'i 'jig</text></item>
<item><p>179b5</p><section>mdo sde</section><text>rten gyi khams gang na nga tshangs pa'i gzugs kyis chos ston te/ de bzhin gshegs pa rab tu 'byung ba dang / gos ngur smrig mi ston pa yang yod do/ /de bzhin du brgya byin gyi gzugs kyis kyang nga chos ston to/ /</text></item>
<item><p>179b6</p><section>mdo sde</section><text>de bzhin du skye ba thams cad kyis kyang nga chos ston to/ /maud gal gyi bu stong gsum gyi stong chen po'i 'jig rten gyi khams 'di dag thams cad na ji lta bur mos pa'i sems can rnams la ji ltar mos pa bzhin du</text></item>
<item><p>179b7</p><section>mdo sde</section><text>nga chos ston to/ /sangs rgyas kyi zhing tshad med pa gzhan dang gzhan dag tu yang nga chos ston te/ de la ni nyan thos dang rang sangs rgyas thams cad kyis 'jug par mi nus so/ /maud gal gyi bu dper na zla ba'i</text></item>
<item><p>179b8</p><section>mdo sde</section><text>dkyil 'khor ram/ nyi ma'i dkyil 'khor ni gzhal med khang nas kyang mi g.yo la grong dang / grong khyer dang / grong rdal dang / yul 'khor dang / rgyal po'i pho brang thams cad du yang dag par snang ngo / /maud</text></item>
<item><p>180a1</p><section>mdo sde</section><text>gal gyi bu de bzhin du de bzhin gshegs pa dgra bcom pa yang dag par rdzogs pa'i sangs rgyas ni rang gi sangs rgyas kyi zhing las kyang ma g.yos la sangs rgyas kyi zhing dpag tu med pa dag tu yang dag</text></item>
<item><p>180a2</p><section>mdo sde</section><text>par snang ste/ sems can ji ltar yongs su smin par gyur pa rnams la chos ston to/ /de nas bcom ldan 'das la tshe dang ldan pa maud gal gyi bu chen pos 'di skad ces gsol to/ /bcom ldan 'das gang</text></item>
<item><p>180a3</p><section>mdo sde</section><text>sum bcu rtsa gsum dag na bzhugs pa dang / 'dzam bu'i gling dang / lha'i gnas rnams dang / stong gsum gyi stong chen po'i 'jig rten gyi khams 'di na gling chen po bzhi pa'i 'jig rten gyi khams gzhan dang</text></item>
<item><p>180a4</p><section>mdo sde</section><text>gzhan dag na chos ston cing bzhugs pa la de bzhin gshegs pa yang dag pa gang lags/ gang la yon phul na mthu che bar 'gyur ba'i de bzhin gshegs pa yang dag pa ni 'di lags so snyam du bdag gis ji</text></item>
<item><p>180a5</p><section>mdo sde</section><text>ltar 'tshal bar bgyi/ de skad ces gsol pa dang / bcom ldan 'das kyis tshe dang ldan pa maud gal gyi bu chen po la 'di skad ces bka' stsal to/ /maud gal gyi bu de'i phyir khyod nyid la phyir dri bar byas/</text></item>
<item><p>180a6</p><section>mdo sde</section><text>khyod kyis ji ltar bzod pa de bzhin du lan thob shig /maud gal gyi bu 'di ji snyam du sems/ sgyu ma mkhan gyis sprul pa'i skyes pa 'am/ bud med gang yin pa de la yang dag pa gang yin/ gsol pa/</text></item>
<item><p>180a7</p><section>mdo sde</section><text>bcom ldan 'das de la ni yang dag pa ci yang ma mchis so/ /de ci'i slad du zhe na/ sgyu ma mkhan gyis gsang sngags dang / rig sngags kyi stobs bskyed te sprul pa sprul par byas pas na de dag la ni khyad</text></item>
<item><p>180a8</p><section>mdo sde</section><text>par ma mchis so/ /bka' stsal pa/ maud gal gyi bu ci gang gi phyir sprul pa de'i bya ba byed dam/ gsol pa/ bcom ldan 'das bgyid lags so/ /bka' stsal pa/ maud gal gyi bu de bzhin du sgyu ma lta</text></item>
<item><p>180b1</p><section>mdo sde</section><text>bu'i chos thams cad la ni khyad par ram tha dad pa dbye ba med do/ /maud gal gyi bu ji ltar sgyu ma mkhan gyi gsang sngags dang / rig sngags kyi stobs kyis sprul pa mang po sprul la/ de dag kyang mnyam zhing</text></item>
<item><p>180b2</p><section>mdo sde</section><text>khyad par med pa bzhin du maud gal gyi bu de bzhin gshegs pa'i shes rab dang / rig pa dang / ye shes kyis sangs rgyas kyi zhing thams cad du ston par mdzad la/ de dag kyang mnyam zhing khyad par</text></item>
<item><p>180b3</p><section>mdo sde</section><text>med pa 'di lta ste/ sangs rgyas kyi phrin las kyi bya ba byed de de la yon phul ba gang yin pa de dag gi rnam par smin pa yang mnyam par 'gyur ro/ /maud gal gyi bu sangs rgyas bcom ldan 'das rnams</text></item>
<item><p>180b4</p><section>mdo sde</section><text>ni cung zad kyang tha dad du dbyer med do/ /maud gal gyi bu de lta bas na yang dag pa ma yin pa dang / sgyu ma lta bur gyur pa'i chos thams cad ni chos kyi dbyings su khyad par ram tha dad du dbyer med do/ /maud gal gyi bu de bzhin</text></item>
<item><p>180b5</p><section>mdo sde</section><text>gshegs pa ni bzhed na 'jig rten gyi khams gcig tu yang mtshan sum bcu rtsa gnyis dang ldan pa'i de bzhin gshegs pa de'i rang bzhin dang chu zheng dang ldan pa gang gA'i klung gi bye ma snyed sprul par mdzad de/ de dag</text></item>
<item><p>180b6</p><section>mdo sde</section><text>kyang rnam pa drug cu dang ldan pa'i ngag gi las kyis chos ston to/ /de bzhin gshegs pa de dag thams cad kyis kyang sems can thams cad kyi sems kyi spyod pa mkhyen to/ /de bzhin gshegs pa de dag thams</text></item>
<item><p>180b7</p><section>mdo sde</section><text>cad kyang ji ltar mos pa'i sems can rnams la mos pa dang / dbang po ji lta ba bzhin du 'jug pa'i shes pa bskyed pa'i phyir chos ston to/ /de bzhin gshegs pa de dag thams cad kyi chos bstan pas</text></item>
<item><p>180b8</p><section>mdo sde</section><text>sems can sna tshogs nges par 'byung bar 'gyur te/ de ltar sdug bsngal yang dag par zad par bya ba'i phyir de bzhin gshegs pa de dag thams cad cho 'phrul rnam pa bzhis chos ston to/ /de bzhin</text></item>
<item><p>181a1</p><section>mdo sde</section><text>gshegs pa de dag thams cad ni sangs rgyas kyi yon tan thams cad kyang yang dag par ston to/ /maud gal gyi bu 'di ji snyam du sems/ de dag la ches khyad par du 'phags pa 'am/ ches gzugs</text></item>
<item><p>181a2</p><section>mdo sde</section><text>dang ldan pa 'am/ ches kha dog dang ldan pa 'am/ ches spobs pa dang ldan pa 'am/ ches ye shes dang ldan pa 'am/ ches rdzu 'phrul dang ldan pa 'am/ ches chos ston pa dang ldan pa 'am/ ches sems can yongs su</text></item>
<item><p>181a3</p><section>mdo sde</section><text>dgrol ba dang ldan pa gang yin/ gsol pa/ bcom ldan 'das de la ni tha dad par bstan par mi nus lags so/ /bka' stsal pa/ maud gal gyi bu de lta bas na rnam grangs 'dis kyang chos thams cad ni sprul</text></item>
<item><p>181a4</p><section>mdo sde</section><text>pa'i ngo bo nyid de/ khyad par yang med/ tha dad du dbyer yang med pa de ltar rig par bya'o/ /maud gal gyi bu chos thams cad sprul pa'i ngo bo nyid du shes pa gang yin pa de dag ni so so'i skye bo rnams la tha dad par dbye</text></item>
<item><p>181a5</p><section>mdo sde</section><text>bar mi 'dod na sangs rgyas bcom ldan 'das rnams lta ci smos/ de ci'i phyir zhe na/ maud gal gyi bu chos thams cad ni rang bzhin gyis stong pa/ kun du brtags pa dang / yongs su brtags pa las byung ba</text></item>
<item><p>181a6</p><section>mdo sde</section><text>ste/ de dag la ji ltar 'dod pa de bzhin du rnam par sgrub mod kyi/ chos kyi dbyings ni skye ba yang med 'jig pa yang med do/ /maud gal gyi bu chos kyi dbyings de ni de bzhin gshegs pas de bzhin du thugs</text></item>
<item><p>181a7</p><section>mdo sde</section><text>su chud de/ de thugs su chud pa'i phyir de bzhin gshegs pas spu'i khung bu gcig nas 'dzam bu'i gling gi sems can ji snyed pa de dag thams cad kyi mdun du de bzhin gshegs pa dge slong gi dge 'dun dang</text></item>
<item><p>181a8</p><section>mdo sde</section><text>bcas pa yang dag par ston la/ de dag kyang gcig gis gcig mi shes so/ /maud gal gyi bu 'dzam bu'i gling lta zhog gi/ gling chen po bzhi pa'i 'jig rten gyi khams kyi sems can lha 'am/ mi 'am/</text></item>
<item><p>181b1</p><section>mdo sde</section><text>de ma yin pa'i skye ba'i gnas na gnas pa ji snyed pa'i sems can de dag thams cad kyi mdun du de bzhin gshegs pas spu'i khung bu gcig nas de bzhin gshegs pa dge slong gi dge 'dun dang bcas pa yang dag</text></item>
<item><p>181b2</p><section>mdo sde</section><text>par ston la/ de dag kyang gcig gis gcig mi shes so/ /maud gal gyi bu gling chen po bzhi pa'i 'jig rten gyi khams kyi sems can rnams lta zhog gi/ maud gal gyi bu nan gyis dper bya na stong gsum gyi</text></item>
<item><p>181b3</p><section>mdo sde</section><text>stong chen po'i 'jig rten gyi khams kyi sems can du bsdu bar bsdus pa ji snyed pa de dag thams cad snga phyi med par mi'i lus thob par gyur la/ maud gal gyi bu sems can mir gyur pa de dag thams cad kyi</text></item>
<item><p>181b4</p><section>mdo sde</section><text>mdun du de bzhin gshegs pas spu'i khung bu gcig nas de bzhin gshegs pa dge slong gi dge 'dun dang bcas pa yang dag par ston par mdzad la/ de dag kyang gcig gis gcig mi shes so/ /maud gal</text></item>
<item><p>181b5</p><section>mdo sde</section><text>gyi bu stong gsum gyi stong chen po'i 'jig rten gyi khams kyi sems can thams cad lta zhog gi/ maud gal gyi bu shar phyogs kyi 'jig rten gyi khams gang gA'i klung gi bye ma snyed dag na sems can du smos</text></item>
<item><p>181b6</p><section>mdo sde</section><text>pa gang yin pa'i sems can gyi khams ni ches mang gi sa'i khams ni de lta ma yin no/ /de bzhin du lho dang / nub dang / byang gi phyogs dang / phyogs mtshams dang / 'og dang steng gi phyogs bcur kho ra khor</text></item>
<item><p>181b7</p><section>mdo sde</section><text>yug tu phyogs re rer yang 'jig rten gyi khams gang gA'i klung gi bye ma snyed dag na sems can du smos pa gang yin pa'i sems can gyi khams ni ches mang gi/ sa'i khams ni de lta ma yin no/ /maud gal gyi bu</text></item>
<item><p>181b8</p><section>mdo sde</section><text>nan gyis dper bya na/ sems can de dag thams cad kyis snga phyi med par mi'i lus thob par gyur kyang / maud gal gyi bu sems can de dag thams cad la yang de bzhin gshegs pas spu'i khung bu gcig nas re re'i</text></item>
<item><p>182a1</p><section>mdo sde</section><text>mdun du de bzhin gshegs pa dge slong gi dge 'dun dang bcas pa yang dag par ston la sems can de dag kyang gcig gis gcig mi shes so/ /maud gal gyi bu phyogs bcur gang gA'i klung gi bye ma</text></item>
<item><p>182a2</p><section>mdo sde</section><text>snyed kyi 'jig rten gyi khams dag na sems can 'khod pa rnams lta zhog gi/ maud gal gyi bu de bzhin gshegs pa ni gdan 'di la bzhugs bzhin du sangs rgyas kyi spyan sgrib pa med pa dang / thogs pa med pas</text></item>
<item><p>182a3</p><section>mdo sde</section><text>sangs rgyas kyi zhing ji snyed yod pa rnams gzigs te/ de dag ni ngas kyang sangs rgyas kyi ye shes ma nyams pas bskal pa 'bum du yang dper blang ba 'grangs pa'i tshul gyis bstan par sla ba ma yin te/ sangs rgyas</text></item>
<item><p>182a4</p><section>mdo sde</section><text>kyi zhing de dag ni de tsam du dpag tu med do/ /ngas gdan 'di la bzhugs bzhin du gang gzigs pa dang / de bzhin gshegs pas dper blang ba 'grangs pa dag gis bstan pa gang yin pa de ni sems can thams cad rang</text></item>
<item><p>182a5</p><section>mdo sde</section><text>sangs rgyas dang 'dra bar gyur pas kyang shes pa 'am/ gzhal ba 'am/ brtag par sla ba ma yin na nyan thos rnams kyis lta ci smos te/ de bzhin gshegs pa 'ba' shig gis sangs rgyas kyi zhing de dag brgya phrag</text></item>
<item><p>182a6</p><section>mdo sde</section><text>ji snyed yod pa dang / stong phrag ji snyed yod pa dang / 'bum phrag ji snyed yod pa dang / bye ba 'bum phrag ji snyed yod pa dang / gtams phrag ji snyed yod pa dang / dkrigs phrag ji snyed yod pa dang / mi 'khrugs phrag</text></item>
<item><p>182a7</p><section>mdo sde</section><text>ji snyed yod pa dang / grangs med pa phrag ji snyed yod pa dang / dpag tu med pa phrag ji snyed yod pa dang / gang gA'i klung gi bye ma snyed phrag ji snyed yod pa dang / stong gsum gyi rdul phra rab kyi rdul yongs su gang ba ji snyed</text></item>
<item><p>182a8</p><section>mdo sde</section><text>yod pa mkhyen to/ /maud gal gyi bu ngas sangs rgyas kyi spyan sgrib pa med pa dang / thogs pa med pas sangs rgyas kyi zhing ji snyed mthong ba'i sangs rgyas kyi zhing de dag na sems can gang sems can du bsdu bas bsdus shing</text></item>
<item><p>182b1</p><section>mdo sde</section><text>smos pa'i sems can gyi khams rnams ni ches mang gi/ sa'i khams ni de lta ma yin te/ /sems can de dag thams cad kyis snga phyi med par mi'i lus thob par gyur la thob nas kyang 'khor los sgyur ba'i rgyal por</text></item>
<item><p>182b2</p><section>mdo sde</section><text>gyur te/ 'khor los sgyur ba'i rgyal po re re la yang de snyed kyi 'khor yod par gyur kyang / maud gal gyi bu 'khor los sgyur ba'i rgyal po 'khor dang bcas pa de dag thams cad la de bzhin gshegs pas spu'i khung</text></item>
<item><p>182b3</p><section>mdo sde</section><text>bu gcig nas re re'i mdun du de bzhin gshegs pa dge slong gi dge 'dun dang bcas pa yang dag par ston la gcig gis gcig kyang mi shes te rang rang gi de bzhin gshegs pa mthong ngo / /de bzhin du spu'i khung bu</text></item>
<item><p>182b4</p><section>mdo sde</section><text>thams cad nas kyang de bzhin gshegs pa dge slong gi dge 'dun dang bcas pa yang dag par ston kyang de bzhin gshegs pa'i rdzu 'phrul gyis rnam par 'phrul pa'i cho 'phrul gyi brgya'i cha 'am/ stong gi cha 'am/ 'bum gyi cha</text></item>
<item><p>182b5</p><section>mdo sde</section><text>'am/ bye ba phrag 'bum gyi cha 'am/ grangs sam/ cha 'am/ bgrang ba 'am/ dpe 'am/ rgyu tsam yang yang dag par bstan par mi 'gyur te maud gal gyi bu de ltar na de bzhin gshegs pa dgra bcom pa yang dag par rdzogs pa'i</text></item>
<item><p>182b6</p><section>mdo sde</section><text>sangs rgyas ni rdzu 'phrul dang ye shes dpag tu med pa dang ldan no/ /maud gal gyi bu 'di ji snyam du sems/ sems can 'khor los sgyur bar gyur pa de dag gi bsod nams kyi phung po gang gi 'khor los sgyur ba'i</text></item>
<item><p>182b7</p><section>mdo sde</section><text>rgyal srid dang / rin po che sna bdun thob pa'i bsod nams kyi phung po mang ngam/ gsol pa/ bcom ldan 'das mang lags so/ /bde bar gshegs pa dpag tu ma mchis so/ /bka' stsal pa/ maud gal</text></item>
<item><p>182b8</p><section>mdo sde</section><text>gyi bu khyod mos par bya'o/ /khong du chud par bya'o/ /sems can 'khor los sgyur bar gyur pa de dag thams cad kyi bsod nams kyi phung po de bas ches mang ba'i bsod nams kyi phung pos de bzhin gshegs</text></item>
<item><p>183a1</p><section>mdo sde</section><text>pa'i spu'i khung bu gcig yongs su 'grub par 'gyur ro/ /de nas bcom ldan 'das la tshe dang ldan pa maud gal gyi bu chen pos 'di skad ces gsol to/ /bcom ldan 'das bdag gi ston pa 'di ltar rdzu</text></item>
<item><p>183a2</p><section>mdo sde</section><text>'phrul che ba dang / 'di ltar che bar grags pa dang / 'di ltar mthu che ba ni bdag gis rnyed pa legs par rnyed lags so/ /de lta lags kyis kyang bdag ni rgyu'i rjes su 'gro ba'i chos thams cad la thogs pa ma mchis</text></item>
<item><p>183a3</p><section>mdo sde</section><text>pa'i ye shes 'di lta bu las dman par gyur pa lags so/ /bcom ldan 'das de bzhin gshegs pa'i sangs rgyas kyi rdzu 'phrul gyis rnam par 'phrul pa'i cho 'phrul 'di thos nas lan cig sems bskyed pa'i</text></item>
<item><p>183a4</p><section>mdo sde</section><text>sems can de dag kyang rnyed pa legs par rnyed pa lags na/ gang dag mos par bgyid la mos shing yid ches nas kyang rdzu 'phrul dang ye shes 'di lta bu yongs su rdzogs par bgyi ba'i slad du bla na med pa yang dag par</text></item>
<item><p>183a5</p><section>mdo sde</section><text>rdzogs pa'i byang chub tu sems bskyed pa lta smos kyang ci 'tshal te/ sems can de dag ni lha dang bcas pa'i 'jig rten na phyag bgyi ba'i gnas lags so/ /bka' stsal pa/ maud gal gyi bu de ni de bzhin te/ khyod</text></item>
<item><p>183a6</p><section>mdo sde</section><text>ji skad zer ba bzhin du sems can gang dag de bzhin gshegs pa'i yon tan rnams la yid ches pa de dag gis ni rnyed pa legs par rnyed do/ /de dag ni log par ltung ba'i dogs pa med par shes par bya'o/ /de nas lha</text></item>
<item><p>183a7</p><section>mdo sde</section><text>de dag dang / klu de dag dang / brgya byin de dag dang / tshangs pa de dag gis bcom ldan 'das las sangs rgyas kyi rdzu 'phrul gyis rnam par 'phrul pa'i cho 'phrul 'di thos nas tshig 'thun par sangs rgyas bcom</text></item>
<item><p>183a8</p><section>mdo sde</section><text>'das rnams la phyag 'tshal lo/ /phyag 'tshal lo/ /sems can gang dag gis ye shes 'di lta bu yongs su rdzogs par bya ba'i phyir sems bskyed pa 'am/ skyes par 'gyur ba de dag la yang phyag 'tshal</text></item>
<item><p>183b1</p><section>mdo sde</section><text>lo/ /ji ltar da ltar na de bzhin gshegs pa rnam par 'phrul pa de bzhin du de dag kyang rnam par 'phrul par 'gyur te/ de bas na bdag cag gis 'di la som nyi 'am/ yid gnyis sam/ the tshom za bar mi bya'o zhes ched du</text></item>
<item><p>183b2</p><section>mdo sde</section><text>rjod pa ched du brjod do/ /de nas lha dang / klu dang / gnod sbyin dang / dri za de dag dang / brgya byin de dag dang / tshangs pa de dag gis bcom ldan 'das la mchod pa bya ba dang / chos kyi rnam grangs 'di la gus par bya</text></item>
<item><p>183b3</p><section>mdo sde</section><text>ba'i phyir sil snyan 'bum sgra phyung ngo / /lha'i me tog ud pa la dang / pad ma dang / ku mu da dang / pad ma dkar po dag gis sum bcu rtsa gsum gyi gnas thams cad la mngon par gtor to/ /chos kyi rnam grangs</text></item>
<item><p>183b4</p><section>mdo sde</section><text>'di bstan pa na sngon bla na med pa yang dag par rdzogs pa'i byang chub tu sems ma bskyed pa'i lha khrag khrig phrag bdun cu rtsa gnyis kyis sems bskyed de/ tshig 'di skad du ji ltar da ltar na de bzhin gshegs pa seng ge'i sgra</text></item>
<item><p>183b5</p><section>mdo sde</section><text>sgrogs pa de bzhin du bdag cag kyang ma 'ongs pa'i dus na lha dang bcas pa'i 'jig rten gyi mdun du bla na med pa'i seng ge'i sgra sgrogs par gyur cig ces smras so/ /de nas bcom ldan 'das la lha'i bu zla ba dang / zla</text></item>
<item><p>183b6</p><section>mdo sde</section><text>mchog gis 'di skad ces gsol to/ /bcom ldan 'das rigs kyi bu 'am/ rigs kyi bu mo gang chos kyi rnam grangs 'di 'dzin pa dang / 'chang ba dang / klog pa dang / kun chub par bgyid pa dang / gzhan dag</text></item>
<item><p>183b7</p><section>mdo sde</section><text>la yang rgya cher yang dag par ston pa de bsod nams ji tsam skyed par 'gyur lags/ de skad ces gsol pa dang / bcom ldan 'das kyis lha'i bu zla ba dang / zla mchog la 'di skad ces bka' stsal to/ /lha'i</text></item>
<item><p>183b8</p><section>mdo sde</section><text>bu dag rigs kyi bu 'am/ rigs kyi bu mo gang chos kyi rnam grangs 'di bdag nyid kyang 'chang la gzhan dag la yang ston pa de ni dkon mchog gsum rgyun mi gcad pa'i phyir zhugs pa yin no/ /de ci'i phyir zhe na/</text></item>
<item><p>184a1</p><section>mdo sde</section><text>lha'i bu 'di ltar chos kyi rnam grangs 'di thos na nyan thos kyi sems sam/ rang sangs rgyas kyi sems skyed par mi 'gyur te/ bla na med pa yang dag par rdzogs pa'i byang chub 'ba' shig tu sems</text></item>
<item><p>184a2</p><section>mdo sde</section><text>skyed par 'gyur ba'i phyir ro/ /de ci'i phyir zhe na/ lha'i bu rgya chen po la mos pa dbang po rnon po sngon gyi rgyal ba la lhag par bya ba byas pa rnams ni chos kyi rnam grangs 'di la dga' ba skye bar 'gyur gyi/ chung ngu la mos</text></item>
<item><p>184a3</p><section>mdo sde</section><text>pa rnams ni de lta ma yin no/ /lha'i bu rnam grangs 'dis na gang dag chos kyi rnam grangs 'di 'chang ba dang / klog pa rnams ni ci nas dkon mchog gsum gyi rgyun mi gcad pa'i phyir gnas pa yin pa de ltar</text></item>
<item><p>184a4</p><section>mdo sde</section><text>rig par bya'o/ /lha'i bu 'di ji snyam du sems/ gang dkon mchog gsum rgyun mi gcad pa'i phyir gnas pa de'i bsngags pa'i mtha' 'am/ bsod nams kyi mtha' sangs rgyas 'bum sku tshe'i tshad bskal</text></item>
<item><p>184a5</p><section>mdo sde</section><text>par bzhugs pas kyang bstan pa 'am/ bshad par spyod dam/ gsol pa/ bcom ldan 'das de ni ma lags so/ /bka' stsal pa/ lha'i bu rnam grangs 'dis kyang gang chos kyi rnam grangs 'di 'chang ba 'am gzhan</text></item>
<item><p>184a6</p><section>mdo sde</section><text>dag la ston pa de bsod nams tshad med pa skyed par 'gyur bar mkhas pas de ltar rig par bya'o/ /de nas bcom ldan 'das la byang chub sems dpa' byams pas 'di skad ces gsol to/ /bcom ldan 'das</text></item>
<item><p>184a7</p><section>mdo sde</section><text>chos kyi rnam grangs 'di'i ming ci lags/ 'di ji ltar gzung bar bgyi/ bcom ldan 'das kyis bka' stsal pa/ byams pa de'i phyir khyod kyis chos kyi rnam grangs 'di sum bcu rtsa gsum pa'i le'u zhes</text></item>
<item><p>184a8</p><section>mdo sde</section><text>bya bar zung shig /sangs rgyas kyi rdzu 'phrul gyis rnam par 'phrul pa'i cho 'phrul zhes bya bar yang zung shig /bcom ldan 'das kyis de skad ces bka' stsal nas/ lha'i bu zla ba dang / zla mchog dang /</text></item>
<item><p>184b1</p><section>mdo sde</section><text>byang chub sems dpa' sems dpa' chen po byams pa dang / tshe dang ldan pa maud gal gyi bu chen po dang / tshangs pa de dag dang / brgya byin de dag dang / lha dang mi dang / lha ma yin dang / dri zar bcas pa'i</text></item>
<item><p>184b2</p><section>mdo sde</section><text>'jig rten yi rangs te/ bcom ldan 'das kyis gsungs pa la mngon par bstod do/ /'phags pa sum bcu rtsa gsum pa'i le'u zhes bya ba theg pa chen po'i mdo rdzogs so// // rgya gar gyi</text></item>
<item><p>184b3</p><section>mdo sde</section><text>mkhan po pradz+nya bar ma dang / zhu chen gyi lo ts+tsha ba ban de ye shes sde la sogs pas/ /bsgyur cing zhus te gtan la phab pa/ /</text></item>
<item><p>184b4</p><section>mdo sde</section><text>@#/ /rgya gar skad du/ Ar+ya s+thi ra a t+ya sha ya pa ri brta nA ma ma hA yA na sU tra/ bod skad du/ 'phags pa lhag pa'i bsam pa brtan pa'i le'u zhes bya ba theg pa chen po'i mdo/ sangs rgyas dang</text></item>
<item><p>184b5</p><section>mdo sde</section><text>byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na bya rgod kyi phung po'i ri la/ dge slong stong nyis brgya lnga bcu'i dge slong</text></item>
<item><p>184b6</p><section>mdo sde</section><text>gi dge 'dun chen po dang / byang chub sems dpa' lnga brgya tsam dang thabs gcig tu bzhugs so/ /de'i tshe byang chub sems dpa' lhag pa'i bsam pa brtan pa nang par sngar sham thabs dang / chos gos bgos/</text></item>
<item><p>184b7</p><section>mdo sde</section><text>lhung bzed thogs te rgyal po'i khab tu bsod snyoms la song ngo / /de nas byang chub sems dpa' lhag pa'i bsam pa brtan pa bsod snyoms kyi phyir rgyal po'i khab kyi grong khyer chen por mthar chags su rgyu ba na/</text></item>
<item><p>184b8</p><section>mdo sde</section><text>tshong dpon zhig gi khyim na bu mo gzugs bzang ba mdzes pa/ lta na sdug pa/ kha dog bzang po rgyas pa mchog dang ldan pa zhig yod pa mthong ngo / /des bu mo de mthong nas 'dod chags kyis yongs su gdung ba</text></item>
<item><p>185a1</p><section>mdo sde</section><text>skyes te/ des mi sdug pa yid la bya'o snyam du bsam kyang de'i sems sdug pa'i mtshan ma 'ba' shig gis yongs su zin te 'dug par gyur to/ /de nas byang chub sems dpa' lhag pa'i bsam pa</text></item>
<item><p>185a2</p><section>mdo sde</section><text>brtan pa dga' bar 'dzin pa'i sems kyis khyim de nas bsod snyoms ma blangs par rgyal po'i khab kyi grong khyer nas lhung bzed stong bzhin du phyir song ste/ 'dod pa'i rtog pa de yid la mi bya bar bya ba'i phyir 'bad na</text></item>
<item><p>185a3</p><section>mdo sde</section><text>so sor brtag pa'i stobs kyis kyang 'dod pa'i rtog pa bsal ma nus nas/ bcom ldan 'das kyis lha'i spyan rnam par dag pa mi'i las 'das pas byang chub sems dpa' lhag pa'i bsam pa brtan pa'i 'dod</text></item>
<item><p>185a4</p><section>mdo sde</section><text>pa'i rtog pa dang ldan pa so sor rtog pa'i stobs kyis kyang 'dod pa'i rtog pa bsal ma nus pa gzigs so/ /de nas bcom ldan 'das kyis byang chub sems dpa' lhag pa'i bsam pa brtan pa gdul bar bya ba'i dbang</text></item>
<item><p>185a5</p><section>mdo sde</section><text>gi phyir byang chub sems dpa' lhag pa'i bsam pa brtan pa lam gang nas 'gro ba'i lam der tshong dpon gyi bu mo de ci 'dra ba de 'dra ba'i bu mo zhig sprul nas byang chub sems dpa' lhag pa'i bsam pa brtan pas sprul</text></item>
<item><p>185a6</p><section>mdo sde</section><text>pa'i bu mo de mthong ngo / /mthong nas kyang 'di skad ces smras so/ /rigs kyi bu mo khyod gar 'gro/ /sprul pa'i bu mos smras pa/ khyod gar bzhud pa der bdag mchi'o/ /de nas byang chub sems dpa' lhag pa'i</text></item>
<item><p>185a7</p><section>mdo sde</section><text>bsam pa brtan pa 'jigs shing skrag nas bros so/ /bros nas ri bgrod dka' ba zhig tu song ngo / /sprul pa'i bu mo de yang ri bgrod dka' ba de nyid du song ngo / /de nas byang chub sems dpa' lhag pa'i bsam pa</text></item>
<item><p>185a8</p><section>mdo sde</section><text>brtan pa lus ngal chad de 'dug go/ /sprul pa'i bu mo de yang byang chub sems dpa' lhag pa'i bsam pa brtan pa'i mdun du 'dug go/ /'dug nas kyang tshigs su bcad pa 'di skad ces smras so/ /bdag ni</text></item>
<item><p>185b1</p><section>mdo sde</section><text>sems kyis spang bar gyis/ /lus ni bros pas ci zhig bya/ /brtan po lus ni bros pa yis/ /'dod chags spong bar mi 'gyur ro/ /de nas sprul pa'i bu mo des tshigs su bcad pa de skad ces smras nas ri bgrod</text></item>
<item><p>185b2</p><section>mdo sde</section><text>dka' ba de las lhung ngo / /lhung nas de'i mgo yang logs shig tu song ngo / /lag pa yang logs shig /rkang pa yang logs shig /yan lag dang nying lag rnams kyang logs shig tu song ste/ 'di lta ste dper na kha ba</text></item>
<item><p>185b3</p><section>mdo sde</section><text>bcangs pa las rab tu dros shing rab tu zhu nas sa la thim pa de bzhin du sprul pa'i bu mo de/ de nyid du mi snang bar gyur to/ /de nas byang chub sems dpa' lhag pa'i bsam pa brtan pas/ sprul pa'i bu mo de ma mthong nas 'dod</text></item>
<item><p>185b4</p><section>mdo sde</section><text>chags kyi sems de nyid zhi bar gyur te/ de skyo ba chen po skyes so/ /des skyo ba chen po thob ste/ sprul pas tshigs su bcad pa smras pa de mngon sum du gyur nas de 'di snyam du sems te/ rang bzhin 'di dag thams</text></item>
<item><p>185b5</p><section>mdo sde</section><text>cad bcom ldan 'das la bdag gis gsol to/ /de ltar byas na bcom ldan 'das kyi thugs kyis sems mkhyen nas ci nas bdag gis chos mngon par rtogs par 'gyur ba'i chos ston par 'gyur snyam mo/ /de nas</text></item>
<item><p>185b6</p><section>mdo sde</section><text>byang chub sems dpa' lhag pa'i bsam pa brtan pa bgrod dka' ba de nas byung nas/ bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug go/ /</text></item>
<item><p>185b7</p><section>mdo sde</section><text>de'i tshe bcom ldan 'das 'khor 'bum phrag du mas yongs su bskor cing mdun gyis bltas nas chos ston to/ /byang chub sems dpa' lhag pa'i bsam pa brtan pas bcom ldan 'das kyi bka' rdzogs par</text></item>
<item><p>185b8</p><section>mdo sde</section><text>rig nas bla gos phrag pa gcig tu gzar te/ pus mo'i lha nga sa la btsugs nas bcom ldan 'das ga la ba de logs su thal mo sbyar ba btud de/ bcom ldan 'das la rang bzhin thams cad gsol to/ /bcom ldan</text></item>
<item><p>186a1</p><section>mdo sde</section><text>'das kyis bka' stsal pa/ rigs kyi bu gang lam gyis 'byung ba yongs su tshol ba de ni de bzhin te/ rigs kya bu de bzhin gshegs pas ni chags par 'gyur ba'i chos rnams spangs pas 'dod</text></item>
<item><p>186a2</p><section>mdo sde</section><text>chags spongs par ma gsungs so/ /de bzhin du zhe sdang bar 'gyur ba dang / gti mug par 'gyur ba'i chos rnams spangs pas de bzhin gshegs pas gti mug spongs par ma gsungs so/ /de ci'i phyir zhe na/</text></item>
<item><p>186a3</p><section>mdo sde</section><text>rigs kyi bu de bzhin gshegs pa ni chos gang yang dor bar bya ba 'am/ thob par bya ba'i phyir chos mi ston to/ /yongs su shes par bya ba dang / yongs su spang bar bya ba dang / bsgom par bya ba dang / mngon sum du bya</text></item>
<item><p>186a4</p><section>mdo sde</section><text>ba dang / mngon par rtogs par bya ba dang / 'khor ba las bskyod par bya ba dang / mya ngan las 'das par 'gro bar bya ba dang / bsal bar bya ba dang / gzhag par bya ba dang / dbye bar bya ba'i phyir chos mi ston to/ /</text></item>
<item><p>186a5</p><section>mdo sde</section><text>rigs kyi bu gnyis su dbye ba ni de bzhin gshegs pa rnams kyi chos nyid ma yin no/ /gnyis su spyod pa gang yin pa de dag ni yang dag pa la zhugs pa ma yin no/ /rigs kyi bu gnyis gang zhe na/ bdag gis 'dod</text></item>
<item><p>186a6</p><section>mdo sde</section><text>chags spang bar bya'o snyam pa 'di ni gnyis so/ /bdag gis zhe sdang spang bar bya'o/ /bdag gis gti mug spang bar bya'o snyam pa 'di ni gnyis so/ /de ltar sbyor ba gang yin pa de dag ni yang dag pa la zhugs</text></item>
<item><p>186a7</p><section>mdo sde</section><text>pa ma yin te/ de dag ni log par zhugs pa zhes bya'o/ /rigs kyi bu 'di lta ste dper na/ mi la la zhig gis sgyu ma mkhan gyi rol mo byung ba'i tshe/ sgyu ma mkhan gyis sprul pa'i bud med mthong na 'dod chags</text></item>
<item><p>186a8</p><section>mdo sde</section><text>kyi sems bskyed de/ de 'dod chags kyis sems dkris nas 'khor gyis 'jigs shing bag tsha ste stan las langs nas song ste/ de song nas bud med de nyid la mi sdug pa yid la byed cing / mi rtag pa dang /</text></item>
<item><p>186b1</p><section>mdo sde</section><text>sdug bsngal ba dang / stong pa dang / bdag med par yid la byed na/ rigs kyi bu 'di ji snyam du sems/ ci mi de yang dag par zhugs pa yin nam/ 'on te log par zhugs pa yin/ gsol pa/ bcom ldan 'das</text></item>
<item><p>186b2</p><section>mdo sde</section><text>gang bud med ma mchis pa la mi sdug par yid la bgyid cing mi rtag pa dang / sdug bsngal ba dang / stong pa dang / bdag med par yid la bgyid pa'i mi de'i mngon par brtson pa de ni log pa lags so/ /bcom ldan 'das</text></item>
<item><p>186b3</p><section>mdo sde</section><text>kyis bka' stsal pa/ rigs kyi bu 'di na dge slong dang / dge slong ma dang / dge bsnyen dang / dge bsnyen ma kha cig ma skyes ma byung ba'i chos rnams la mi sdug par yid la byed cing mi rtag pa dang / sdug bsngal ba</text></item>
<item><p>186b4</p><section>mdo sde</section><text>dang / stong pa dang / bdag med par yid la byed pa gang yin pa rnams kyang de dang 'dra bar blta bar bya'o/ /nga ni mi blun po de dag la lam sgom pa yin no zhes mi smra ste/ de dag ni log par zhugs pa zhes bya'o/ /</text></item>
<item><p>186b5</p><section>mdo sde</section><text>rigs kyi bu 'di lta ste dper na mi la la gnyid log pa'i rmi lam du bdag gi khyim du rgyal po'i btsun mo mthong nas de dang lhan cig nyal bar byed de/ dran pa nyams pa'i phyir bdag ni gsad do snyam du de ltar sems</text></item>
<item><p>186b6</p><section>mdo sde</section><text>nas rgyal pos ma tshor grang / des bdag gsad du 'ong ngo snyam nas de 'jigs shing skrag ste bros na 'di ji snyam du sems/ ci mi de 'jigs shing skrag ste bros pas rgyal po'i btsun mo'i phyir 'jigs pa de las thar</text></item>
<item><p>186b7</p><section>mdo sde</section><text>bar 'gyur ram/ gsol pa/ bcom ldan 'das de ni ma lags so/ /de ci'i slad du zhe na/ bcom ldan 'das 'di ltar mi des bud med ma mchis par bud med kyi 'du shes bskyed de yang dag pa ma lags pa</text></item>
<item><p>186b8</p><section>mdo sde</section><text>kun brtags pa'i slad du'o/ /bcom ldan 'das kyis bka' stsal pa/ rigs kyi bu 'di na dge slong dang / dge slong ma dang / dge bsnyen dang / dge bsnyen ma kha cig 'dod chags med pa la 'dod chags kyi</text></item>
<item><p>187a1</p><section>mdo sde</section><text>'du shes bskyed nas 'dod chags kyi 'jigs pas skrag ste/ 'dod chags las nges par 'byung ba yongs su tshol ba dang / de bzhin du zhe sdang med par zhe sdang gi 'du shes bskyed/ gti mug med par</text></item>
<item><p>187a2</p><section>mdo sde</section><text>gti mug gi 'du shes bskyed nas gti mug gi 'jigs pas skrag ste/ gti mug las nges par 'byung ba yongs su tshol ba gang yin pa rnams kyang de dang 'dra bar blta bar bya'o/ /nga ni mi blun po de dag la lam</text></item>
<item><p>187a3</p><section>mdo sde</section><text>sgom pa yin no zhes mi smra ste/ de dag ni log par zhugs pa zhes bya'o/ /rigs kyi bu 'di lta ste dper na/ mi des med bzhin du sgro btags pas 'jigs pa med pa la 'jigs pa'i 'du shes bskyed pa de bzhin du/</text></item>
<item><p>187a4</p><section>mdo sde</section><text>rigs kyi bu byis pa so so'i skye bo rnams ni 'dod chags kyi mtha' ma shes nas 'dod chags kyi mtha'i 'jigs pas skrag ste/ 'dod chags kyi mtha' las nges par 'byung ba yongs su tshol lo/ /zhe sdang gi mtha'</text></item>
<item><p>187a5</p><section>mdo sde</section><text>ci yang med pa'i mthar ma shes nas zhe sdang gi mtha'i 'jigs pas skrag cing ci yang med pa'i mtha' las nges par 'byung ba yongs su tshol lo/ /gti mug gi mtha' stong pa nyid kyi mthar ma shes nas gti mug gi</text></item>
<item><p>187a6</p><section>mdo sde</section><text>mtha'i 'jigs pas skrag ste/ stong pa nyid kyi mtha' las nges par 'byung ba yongs su tshol bar byed do/ /nga ni mi blun po de dag la lam sgom pa yin no zhes mi smra ste/ de dag ni log par zhugs pa zhes bya'o/ /rigs</text></item>
<item><p>187a7</p><section>mdo sde</section><text>kyi bu 'di lta ste dper na/ mi la la zhig sos ka'i zla ba tha ma'i nyi ma gung la lam du zhugs nas tsha bas nyen te ngal chad nas skom zhing gdungs te shin du so sor rtog pa'i stobs dang ldan par gyur nas/ des</text></item>
<item><p>187a8</p><section>mdo sde</section><text>'brog dgon par smig rgyu'i chu 'dal pa chen po'i rgyun 'bab pa mthong la/ de der 'di ltar so sor rtog par byed de/ bdag khyim du ma phyin gyi bar du re shig chu 'di btung bar mi bya'o snyam nas des smrig rgyu de bor rang gi khyim du</text></item>
<item><p>187b1</p><section>mdo sde</section><text>song ngo / /rang gi khyim du song nas bdag skom la chu mthong bzhin du ma 'thungs par bor ba ni bdag gis ngo mtshar cig byas so/ /bdag gis mchog tu ngo mtshar ba zhig byas so zhes ched du brjod pa ched du brjod na/</text></item>
<item><p>187b2</p><section>mdo sde</section><text>rigs kyi bu 'di ji snyam du sems/ mi des chu med cing yod pa ma yin pa ma 'thungs te bor ba la ngo mtshar cig byas pa yod dam/ gsol pa/ bcom ldan 'das de ni ma lags so/ /de ci'i slad du zhe na/ bcom ldan</text></item>
<item><p>187b3</p><section>mdo sde</section><text>'das de na chab kyang ma mchis/ chab tu gdags pa yang ma mchis te/ bcom ldan 'das mi de chab ma mchis par 'du shes 'khrul te/ de chab dor bar so sor rtog par bgyid cing mi bden pa'i dga' ba dang / mchog</text></item>
<item><p>187b4</p><section>mdo sde</section><text>tu dga' ba bskyed nas dga' ba des mgu bar 'dzin par byas so/ /bcom ldan 'das kyis bka' stsal pa/ rigs kyi bu 'di na dge slong dang / dge slong ma dang / dge bsnyen dang / dge bsnyen ma kha cig de bzhin</text></item>
<item><p>187b5</p><section>mdo sde</section><text>gshegs pa'i dgongs pa'i tshig ma shes nas/ ser sna'i sems yongs su spang ba'i phyir sbyin pa med par sbyin pa'i 'du shes bskyed de med bzhin du so sor rtog par byed la/ mi bden pa'i dga' ba dang / mchog tu dga'</text></item>
<item><p>187b6</p><section>mdo sde</section><text>ba skyed cing bdag cag gis ni ser sna'i sems bsal to snyam ste/ dga' ba des mgu bar 'dzin pa dang / 'chal pa'i tshul khrims kyi sems yongs su spang ba'i phyir tshul khrims med par tshul khrims kyi 'du shes skyed de med</text></item>
<item><p>187b7</p><section>mdo sde</section><text>bzhin du so sor rtog par byed la/ mi bden pa'i dga' ba dang / mchog tu dga' ba skyed cing bdag cag gis ni 'chal pa'i tshul khrims kyi sems bsal to snyam ste/ dga' ba des mgu bar 'dzin pa dang / gnod sems</text></item>
<item><p>187b8</p><section>mdo sde</section><text>kyi sems yongs su spang ba'i phyir bzod pa med par bzod pa'i 'du shes skyed de med bzhin du so sor rtog par byed la/ mi bden pa dang / mchog tu dga' ba skyed cing bdag cag gis ni gnod pi sems kyi sems bsal to</text></item>
<item><p>188a1</p><section>mdo sde</section><text>snyam ste/ dga' ba des mgu bar 'dzin pa dang / le lo'i sems yongs su spang ba'i phyir brtson 'grus med par brtson 'grus kyi 'du shes skyed de/ med bzhin du so sor rtog par byed la/ mi bden</text></item>
<item><p>188a2</p><section>mdo sde</section><text>pa'i dga' ba dang / mchog tu dga' ba skyed cing bdag cag gis ni le lo'i sems bsal to snyam ste/ dga' ba des mgu bar 'dzin pa dang / rnam par g.yengs pa'i sems yongs su spang ba'i phyir bsam gtan med par</text></item>
<item><p>188a3</p><section>mdo sde</section><text>bsam gtan gyi 'du shes skyed de med bzhin du so sor rtog par byed la/ mi bden pa'i dga' ba dang / mchog tu dga' ba skyed cing bdag cag gis ni rnam par g.yengs pa'i sems bsal to snyam ste/ dga' ba des</text></item>
<item><p>188a4</p><section>mdo sde</section><text>mgu bar 'dzin pa dang / mi shes pa'i sems yongs su spang ba'i phyir shes rab med par shes rab kyi 'du shes skyed de med bzhin du so sor rtog par byed la/ mi bden pa'i dga' ba dang / mchog tu dga' ba skyed cing</text></item>
<item><p>188a5</p><section>mdo sde</section><text>bdag cag gis ni mi shes pa'i sems bsal to snyam ste/ dga' ba des mgu bar 'dzin pa gang yin pa rnams kyang de dang 'dra bar blta bar bya'o/ /nga ni mi blun po de dag la lam sgom pa yin no zhes mi smra ste/ de dag ni log</text></item>
<item><p>188a6</p><section>mdo sde</section><text>par zhugs pa zhes bya'o/ /rigs kyi bu 'di lta ste dper na mi zhig chu med par 'du shes 'khrul te/ de chu dor bar so sor rtog par byed la/ mi bden pa'i dga' ba dang / mchog tu dga' ba skyed cing dga' ba des mgu</text></item>
<item><p>188a7</p><section>mdo sde</section><text>bar 'dzin pa de bzhin du rigs kyi bu 'di na dge slong dang / dge slong ma dang / dge bsnyen dang / dge bsnyen ma kha cig de bzhin gshegs pa'i chos kyi dbyings ma shes nas rgyun du zhugs pa'i 'bras bu med par rgyun du zhugs pa'i 'bras bur 'du shes 'khrul/</text></item>
<item><p>188a8</p><section>mdo sde</section><text>lan cig phyir 'ong ba'i 'bras bu med par lan cig phyir 'ong ba'i 'bras bur 'du shes 'khrul/ phyir mi 'ong ba'i 'bras bu med par phyir mi 'ong ba'i 'bras bur 'du shes 'khrul/ dgra bcom pa nyid kyi 'bras bu med</text></item>
<item><p>188b1</p><section>mdo sde</section><text>par dgra bcom pa nyid kyi 'bras bur 'du shes 'khrul/ rang sangs rgyas nyid kyi 'bras bu med par rang sangs rgyas nyid kyi 'bras bur 'du shes 'khrul/ sangs rgyas nyid kyi 'bras bu med par sangs rgyas nyid kyi 'bras bur</text></item>
<item><p>188b2</p><section>mdo sde</section><text>'du shes 'khrul/ mya ngan las 'das pa'i 'bras bu med par mya ngan las 'das pa'i 'bras bur 'du shes 'khrul te/ med bzhin du so sor rtog par byed la/ mi bden pa'i dga' ba dang / mchog tu dga' ba skyed cing</text></item>
<item><p>188b3</p><section>mdo sde</section><text>dga' ba des mgu bar 'dzin pa gang yin pa rnams kyang de dang 'dra bar blta bar bya'o/ /nga ni mi blun po de dag la lam sgom pa yin no zhes mi smra ste/ de dag ni log par zhugs pa zhes bya'o/ /rigs kyi bu de lta bas</text></item>
<item><p>188b4</p><section>mdo sde</section><text>na rigs kyi bu 'am/ rigs kyi bu mo dad pa can rnams kyis ji ltar smig rgyu la chu'i 'du shes skyed pa de lta bur chos rnams rab tu shes par bya'o/ /de ltar chos rnams rab tu shes pa de dag ni yang dag par zhugs pa yin</text></item>
<item><p>188b5</p><section>mdo sde</section><text>nam/ gzhan du shes pa gang dag yin pa de dag ni yang dag par zhugs pa ma yin no/ /nga ni mi blun po de dag la lam sgom pa yin no zhes mi smra ste/ de dag ni log par zhugs pa zhes bya'o/ /rigs kyi bu 'di lta ste</text></item>
<item><p>188b6</p><section>mdo sde</section><text>dper na bud med gcig gis me long blangs te bzhin gyi mtshan ma brtags na des me long shin du phyis pa de la gzugs brnyan mdzes shing blta na sdug pa mthong nas/ des de la bdag gis ni gzugs brnyan 'di</text></item>
<item><p>188b7</p><section>mdo sde</section><text>la 'dod chags kyi sems bskyed par mi bya'o/ /de ci'i phyir zhe na/ 'di ni bdag gi ma yin/ bdag kyang 'di'i ma yin pa'i phyir ro snyam du so sor rtog par byed na/ rigs kyi bu 'di ji snyam du sems/ de ltar</text></item>
<item><p>188b8</p><section>mdo sde</section><text>gzugs brnyan de bud med 'di la 'dod chags kyi sems mi skyed pa ngo mtshar to snyam du 'dzin tam/ gsol pa/ bcom ldan 'das de ni ma lags so/ /de ci'i slad du zhe na/ bcom ldan 'das gzugs brnyan</text></item>
<item><p>189a1</p><section>mdo sde</section><text>ni rnam par rtog pa ma mchis pa dang / yongs su ma grub pa lags te/ de la rtog pa ci yang ma mchis pa'i slad du'o/ /bcom ldan 'das kyis bka' stsal pa/ rigs kyi bu de de bzhin te/ byis pa</text></item>
<item><p>189a2</p><section>mdo sde</section><text>so so'i skye bo rnams ni gzugs rnams la rtog par byed de gzugs 'di dag ni ngan no/ /'di dag ni 'bring ngo / /'di dag ni rab bo snyam du sems mod kyi 'on kyang gzugs rnams ni gzugs kyi ngo bo nyid la rnam par</text></item>
<item><p>189a3</p><section>mdo sde</section><text>rtog pa mi skyed de rtog par mi byed/ rnam par rtog par mi byed do/ /sgra dang / dri dang ro dang / reg bya rnams kyang de dang 'dra'o/ /'di ltar yang byis pa so so'i skye bo rnams ni chos rnams la rtog par byed de chos</text></item>
<item><p>189a4</p><section>mdo sde</section><text>'di dag ni ngan no/ /'di dag ni 'bring ngo / /'di dag ni rab bo snyam du sems mod kyi/ 'on kyang chos rnams ni chos kyi ngo bo nyid la rnam par rtog pa mi skyed de/ rtog par mi byed/ rnam par rtog par mi byed</text></item>
<item><p>189a5</p><section>mdo sde</section><text>do/ /rigs kyi bu 'di lta ste dper na bud med des med pa de yod pa'i 'du shes bskyed nas/ de yang so sor rtog par byed cing de la mngon par zhen pa de bzhin du rigs kyi bu 'di na dge slong dang / dge slong ma</text></item>
<item><p>189a6</p><section>mdo sde</section><text>dang / dge bsnyen dang / dge bsnyen ma kha cig chos thams cad gzugs brnyan lta bur shes nas 'di skad du bdag cag gzugs rnams la chags par mi bya'o/ /de bzhin du bdag cag sgra rnams dang /</text></item>
<item><p>189a7</p><section>mdo sde</section><text>dri rnams dang / ro rnams dang / reg bya rnams dang / chos rnams la chags par mi bya'o/ /bdag cag gis sdom pa bsgrub par bya'o zhes zer te/ de dag med pa de la yod par 'du shes bskyed nas med bzhin</text></item>
<item><p>189a8</p><section>mdo sde</section><text>du so sor rtog par byed de de la mngon par zhen la/ des kyang dga' bar 'dzin cing bdag cag la ni bstod par byed/ gzhan la ni brnyas par byed pa gang dag yin pa rnams kyang de dang 'di bar blta bar bya'o/ /</text></item>
<item><p>189b1</p><section>mdo sde</section><text>nga ni mi blun po de dag la lam sgom pa yin no zhes mi smra ste/ de dag ni log par zhugs pa zhes bya'o/ /rigs kyi bu 'di lta ste dper na mo sham zhig yod la de dran pa nyams pas 'di ltar bdag ni bu mi 'dod par bya'o zhes</text></item>
<item><p>189b2</p><section>mdo sde</section><text>dam 'cha' bar byed pa de la/ bud med la la zhig gis yid bsrung ba'i phyir shes shing rtogs bzhin du 'di skad ces/ khyod kyi bu gzugs bzang zhing mdzes la blta na sdug pa zhig yod par 'gyur gyis/ 'di</text></item>
<item><p>189b3</p><section>mdo sde</section><text>ltar dam mi bca' bar gsol zhes zer la/ de nas mo sham des bud med de'i tshig mnyan nas dran pa nyams pas bdag gi bu gzugs bzang zhing mdzes la blta na sdug pa zhig yod par 'gyur ro snyam du re ba'i sems</text></item>
<item><p>189b4</p><section>mdo sde</section><text>skyed par byed de/ sems 'khrul pa des 'du shes kyi rnam pa des sems yongs su mgu bar byed la/ bu ni skyes kyang ma skyes skye bar yang mi 'gyur ba de bzhin du rigs kyi bu de bzhin gshegs pa ni chos thams cad/</text></item>
<item><p>189b5</p><section>mdo sde</section><text>mo sham gyi bu dang 'dra bar mkhyen cing gzigs bzhin du 'jig rten gyi rjes su 'thun par bya ba'i phyir gnyis su ston te/ 'das pa'i dus na khyod ming 'di zhes bya bar gyur/ rigs ni 'di zhes bya/ rus ni 'di zhes bya/</text></item>
<item><p>189b6</p><section>mdo sde</section><text>kha dog ni 'di 'dra bar gyur/ zas ni 'di lta bu zhig za za/ yun ni 'di srid gcig tu gnas gnas/ bde ba dang sdug bsngal ni 'di lta bu zhig nyams su myong / tshe'i mtha' ni 'di srid cig tu gyur to/ /ma</text></item>
<item><p>189b7</p><section>mdo sde</section><text>'ongs pa'i dus na ni 'di lta bu zhig tu 'gyur te/ ming ni 'di skad ces bya bar 'gyur/ rigs ni 'di zhes bya/ rus ni 'di zhes bya/ kha dog ni 'di 'dra bar 'gyur/ zas ni 'di lta bu zhig za bar 'gyur/</text></item>
<item><p>189b8</p><section>mdo sde</section><text>yun ni 'di srid cig tu gnas par 'gyur/ bde ba dang sdug bsngal ni 'di lta bu zhig nyams su myong bar 'gyur/ tshe'i mtha' ni 'di srid gcig tu 'gyur ro/ /de bzhin du da ltar byung ba'i dus na ming ni 'di zhes bya/</text></item>
<item><p>190a1</p><section>mdo sde</section><text>rigs ni 'di zhes bya/ rus ni 'di zhes bya/ kha dog ni 'di 'dra ba zhig /zas ni 'di lta bu zhig za/ yun ni 'di srid gnas/ bde ba dang sdug bsngal ba ni 'di lta bu zhig nyams su myong / tshe'i mtha'</text></item>
<item><p>190a2</p><section>mdo sde</section><text>ni 'di srid cig thub po zhes ston par mdzad do/ /rigs kyi bu dper na mo sham de rang gi brtags pas bu'i 'du shes des re bar byed la bu de ni mi skye ba'i chos can no/ /mi skye ba'i chos can yin pas na mi 'gag</text></item>
<item><p>190a3</p><section>mdo sde</section><text>pa'i chos can no/ /mi 'gag pa'i chos can yin pas na rnam par rig byed ma yin pa'i chos can no/ /rigs kyi bu de bzhin du gzugs thams cad ni gzugs kyi ngo bo nyid kyis mi skye ba'i chos can no/ /</text></item>
<item><p>190a4</p><section>mdo sde</section><text>mi skye ba'i chos can yin pas na mi 'gag pa'i chos can no/ /mi 'gag pa'i chos can yin pas na rnam par rig byed ma yin pa'i chon can no/ /tshor ba thams cad dang / 'du shes thams cad dang / 'du byed</text></item>
<item><p>190a5</p><section>mdo sde</section><text>thams cad dang / rnam par shes pa thams cad kyang de dang 'dra ste/ rnam par shes pa'i ngo bo nyid kyis mi skye ba'i chos can no/ /mi skye ba'i chos can yin pas na mi 'gag pa'i chos can no/ /mi 'gag pa'i</text></item>
<item><p>190a6</p><section>mdo sde</section><text>chos can yin pas na rnam par rig byed ma yin pa'i chos can te/ chos kyi ngo bo nyid de ltar mi shes pa gang dag yin pa de dag ni yang dag par zhugs pa ma yin no/ /nga ni mi blun po de dag la lam sgom pa yin no</text></item>
<item><p>190a7</p><section>mdo sde</section><text>zhes mi smra ste/ de dag ni log par zhugs pa zhes bya'o/ /chos rnams de ltar shes pa gang dag yin pa de dag ni yang dag par zhugs pa yin te/ de dag ni lam la gnas pa yin no/ /de dag ni lam las mi</text></item>
<item><p>190a8</p><section>mdo sde</section><text>g.yo ba yin no/ /de ci'i phyir zhe na/ de bzhin gshegs pa rnams kyi chos gnas pa ni chos kyi dbyings mi g.yo ba'i tshul gyis mi g.yo ba yin pa'i phyir ro/ /rigs kyi bu de lta bas na/ rigs kyi bu 'am/ rigs</text></item>
<item><p>190b1</p><section>mdo sde</section><text>kyi bu mo de bzhin gshegs pa rnams kyi chos kyi tshul la 'jug par 'dod pas 'dod chags las g.yo bar mi bya'o/ /zhe sdang las g.yo bar mi bya'o/ /gti mug las g.yo bar mi bya'o/ /nyon mongs pa thams cad</text></item>
<item><p>190b2</p><section>mdo sde</section><text>las g.yo bar mi bya'o/ /mig dang / gzugs dang / mig gi rnam par shes pa las g.yo bar mi bya'o/ /de bzhin du rna ba dang / sgra dang / rna ba'i rnam par shes pa dang / sna dang / dri dang / sna'i rnam par shes pa dang /</text></item>
<item><p>190b3</p><section>mdo sde</section><text>lce dang ro dang / lce'i rnam par shes pa dang / lus dang / reg bya dang / lus kyi rnam par shes pa dang / yid dang / chos dang / yid kyi rnam par shes pa las g.yo bar mi bya'o/ /chos thams cad kyi 'du shes</text></item>
<item><p>190b4</p><section>mdo sde</section><text>las g.yo bar mi bya'o/ /chos thams cad kyi 'du shes la yang gnas par mi bya'o/ /de ci'i phyir zhe na/ gal te 'dod chags las g.yo bar gyur na chos kyi dbyings las g.yo bar 'gyur ro/ /de ci'i</text></item>
<item><p>190b5</p><section>mdo sde</section><text>phyir zhe na/ stong pa nyid mi g.yo ba'i don gyis 'dod chags nyid chos kyi dbyings yin pa'i phyir ro/ /gal te zhe sdang las g.yo bar gyur na chos kyi dbyings las g.yo bar 'gyur ro/ /de ci'i phyir zhe na/ mtshan</text></item>
<item><p>190b6</p><section>mdo sde</section><text>ma med pa mi g.yo ba'i don gyis zhe sdang nyid chos kyi dbyings yin pa'i phyir ro/ /gal te gti mug las g.yo bar gyur na chos kyi dbyings las g.yo bar 'gyur ro/ /de ci'i phyir zhe na/ smod pa med pa</text></item>
<item><p>190b7</p><section>mdo sde</section><text>mi g.yo ba'i don gyis gti mug nyid chos kyi dbyings yin pa'i phyir ro/ /gal te nyon mongs pa thams cad las g.yo bar gyur na chos kyi dbyings las g.yo bar 'gyur ro/ /de ci'i phyir zhe na/ nyon mongs</text></item>
<item><p>190b8</p><section>mdo sde</section><text>pa thams cad kyi ngo bo nyid ji lta ba bzhin du rtogs pa mi g.yo ba'i don gyis nyon mongs pa thams cad nyid chos dbyings yin pa'i phyir ro/ /gal te mig dang / gzugs dang / mig gi rnam par shes pa las</text></item>
<item><p>191a1</p><section>mdo sde</section><text>g.yo bar gyur na chos kyi dbyings las g.yo bar 'gyur ro/ /de ci'i phyir zhe na/ rten cing 'brel par 'byung ba mi g.yo ba'i don gyis mig dang / gzugs dang / mig gi rnam par shes pa nyid chos kyi</text></item>
<item><p>191a2</p><section>mdo sde</section><text>dbyings yin pa'i phyir ro/ /de bzhin du gal te rna ba dang / sgra dang / rna ba'i rnam par shes pa dang / sna dang / dri dang / sna'i rnam par shes pa dang / lce dang / ro dang / lce'i rnam par shes pa dang / lus dang / reg bya dang /</text></item>
<item><p>191a3</p><section>mdo sde</section><text>lus kyi rnam par shes pa dang / yid dang / chos dang / yid kyi rnam par shes pa las g.yo bar gyur na chos kyi dbyings las g.yo bar 'gyur ro/ /de ci'i phyir zhe na/ rten cing 'brel par 'byung ba mi g.yo ba'i don gyis/</text></item>
<item><p>191a4</p><section>mdo sde</section><text>yid dang / chos dang / yid kyi rnam par shes pa nyid chos kyi dbyings yin pa'i phyir ro/ /gal te chos thams cad kyi 'du shes las g.yo bar gyur na chos kyi dbyings las g.yo bar 'gyur ro/ /de ci'i phyir zhe na/</text></item>
<item><p>191a5</p><section>mdo sde</section><text>chos thams cad kyi 'du shes kyi ngo bo nyid ji lta ba bzhin du rtogs pa mi g.yo ba'i don gyis chos thams cad kyi 'du shes nyid kyis chos kyi dbyings yin pa'i phyir ro/ /ngas de las dgongs nas tshig 'di skad du log par</text></item>
<item><p>191a6</p><section>mdo sde</section><text>lta ba/ log par lta ba yin par mthong na/ de de'i yang dag par lta ba yin no zhes gsungs so/ /bsal ba med pa dang / gzhag pa med pa'i tshul gyis log par lta ba las kyang mi g.yo la/ log par lta ba med par</text></item>
<item><p>191a7</p><section>mdo sde</section><text>gyur pa las gud na yang / yang dag par lta ba med de/ chos thams cad gnyis su med pa'i phyir/ log par lta ba yang dag pa ji lta ba bzhin du mthong ba nyid yang dag par lta ba yin gyi gnyis su 'du shes pa la ni yang</text></item>
<item><p>191a8</p><section>mdo sde</section><text>dag par lta ba med do/ /rigs kyi bu 'di lta ste dper na mi la la zhig nub mo mun pa mun nag gi nang na lam du zhugs te/ des 'brog khong khong zhig tu shing ljon pa phal po che stug po mthong la/ des der shing zhig gi drung na</text></item>
<item><p>191b1</p><section>mdo sde</section><text>chom rkun yod pa'i 'du shes bskyed nas skrag ste lam der ma song na/ rigs kyi bu 'di ji snyam du sems/ ci mi de snang ba yang ma byung / shing de yang mngon sum du ma byas par shing stug po de las 'phags pa 'am/ chom</text></item>
<item><p>191b2</p><section>mdo sde</section><text>rkun gyi 'jigs pa med par 'gyur ram/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ rigs kyi bu 'di ji snyam du sems/ ci mi de snang ba yang yod la shing yang</text></item>
<item><p>191b3</p><section>mdo sde</section><text>mngon sum du byas na shing stug po de las 'phags pa 'am/ chom rkun gyi 'jigs pa med par 'gyur ram/ gsol pa/ bcom ldan 'das de da lta lags so/ /de ci'i slad du zhe na/ bcom ldan 'das 'di</text></item>
<item><p>191b4</p><section>mdo sde</section><text>ltar mi des 'jigs pa ma mchis pa la 'jigs pa'i 'du shes bskyed cing / yang dag pa ma lags pa kun brtags pa'i slad du'o/ /bcom ldan 'das kyis bka' stsal pa/ rigs kyi bu de bzhin du byis pa</text></item>
<item><p>191b5</p><section>mdo sde</section><text>so so'i skye bo rtsod pas yang dag pa ma yin pa'i phyin ci log gis phyin ci log tu gyur pa/ ma rig pa'i mun pas mig kun nas g.yos pa/ thams cad med bzhin du sgro btags pas 'khor ba'i 'jigs pas skrag nas</text></item>
<item><p>191b6</p><section>mdo sde</section><text>'khor ba las nges par 'byung ba yongs su tshol lo/ /de dag gis gang du 'jigs pa'i 'du shes bskyed pa'i 'khor ba de yang don dam par mi dmigs na de dag mya ngan las 'das pa ni 'jigs pa med pa'o zhes</text></item>
<item><p>191b7</p><section>mdo sde</section><text>yongs su tshol bar byed do/ /dge ba'i bshes gnyen gyis yongs su zin pa dag par zhugs pa rnams ni 'khor ba de nyid mya ngan las 'das pa yin par yang dag pa ji lta ba bzhin du rab tu shes la/ chos thams</text></item>
<item><p>191b8</p><section>mdo sde</section><text>cad kyi skye ba med pa yang rab tu shes te/ de ltar yang dag par zhugs pa de dag ni chos gang yang len par mi byed/ 'dor bar mi byed/ sel bar mi byed/ 'jog par mi byed do/ /chos kyi dbyings la</text></item>
<item><p>192a1</p><section>mdo sde</section><text>gnas te g.yo ba med do/ /mi g.yo bas na gnas sgom par mi byed/ mi sgom pas na gnas med do/ /gnas med pas na g.yo ba med de/ 'di ni de bzhin gshegs pa rnams</text></item>
<item><p>192a2</p><section>mdo sde</section><text>kyi chos kyi tshul g.yo ba med pa ste/ de la ni g.yo bar bya zhing 'phags par bya ba 'am/ dor bar bya ba 'am/ blang bar bya ba'i chos ci yang mi dmigs so/ /de ci'i phyir zhe na/ chos kyi tshul ni</text></item>
<item><p>192a3</p><section>mdo sde</section><text>nam mkha'i tshul nyid yin la/ nam mkha' la ni g.yo ba yang med/ 'phags pa yang med pa'i phyir ro/ /rigs kyi bu de ltar yang dag par zhugs pa shes pa dang ldan pa ni sems can thams cad kyis kyang</text></item>
<item><p>192a4</p><section>mdo sde</section><text>shes pa'i yongs su shes pa de las bskyod cing bsgul bar mi nus so/ /de ci'i phyir zhe na/ 'di ltar des mi g.yo ba'i ye shes thob pa'i phyir ro/ /de nas tshe dang ldan pa shA ri'i bu stan las langs te/</text></item>
<item><p>192a5</p><section>mdo sde</section><text>bla gos phrag pa gcig tu gzar nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /</text></item>
<item><p>192a6</p><section>mdo sde</section><text>bcom ldan 'das rigs kyi bu 'am/ rigs kyi bu mo gang dag chos kyi rnam grangs 'di 'dzin pa 'am/ kun chub par bgyid pa 'am/ mos par bgyid pa de dag ni shes rab dang ldan pa'i mchog tu bstan</text></item>
<item><p>192a7</p><section>mdo sde</section><text>par bgyid pa lags so/ /de ci'i slad du zhe na/ bcom ldan 'das chos kyi rnam grangs 'di ni mi shes pa thams cad sel ba dang / shes pa thams cad dang ldan pa'i slad du'o/ /de nas bcom</text></item>
<item><p>192a8</p><section>mdo sde</section><text>ldan 'das la tshe dang ldan pa maud gal gyi bu chen pos 'di skad ces gsol to/ /bcom ldan 'das rigs kyi bu 'am/ rigs kyi bu mo gang dag chos kyi rnam grangs 'di 'dzin pa 'am/ kun chub bar</text></item>
<item><p>192b1</p><section>mdo sde</section><text>bgyid pa 'am/ mos par bgyid pa de dag ni rdzu 'phrul dang ldan pa'i mchog tu bstan par bgyi ba lags so/ /de ci'i slad du zhe na/ bcom ldan 'das mig gi rnam par shes par bgyi ba gang lags</text></item>
<item><p>192b2</p><section>mdo sde</section><text>pa de ni rdzu 'phrul ma lags kyi/ bcom ldan 'das gang mig gi rnam par shes par bgyi ba'i chos thams cad la se gol gtogs pa tsam yang mos par mi bgyid pa de ni rdzu 'phrul gyi mchog lags</text></item>
<item><p>192b3</p><section>mdo sde</section><text>pa'i slad du'o/ /de nas bcom ldan 'das la tshe dang ldan pa nam grus 'di skad ces gsol to/ /bcom ldan 'das rigs kyi bu 'am/ rigs kyi bu mo gang dag chos kyi rnam grangs 'di</text></item>
<item><p>192b4</p><section>mdo sde</section><text>'dzin pa 'am/ kun chub par bgyid pa 'am/ mos par bgyid pa de dag ni bsam gtan pa'i mchog tu bstan par bgyi ba lags so/ /de ci'i slad du zhe na/ bcom ldan 'das chos kyi rnam</text></item>
<item><p>192b5</p><section>mdo sde</section><text>grangs 'di ni nyon mongs pa thams cad nges par sreg pa lags pa'i slad du'o/ /de nas bcom ldan 'das la tshe dang ldan pa rab 'byor gyis 'di skad ces gsol to/ /bcom ldan 'das rigs kyi</text></item>
<item><p>192b6</p><section>mdo sde</section><text>bu 'am/ rigs kyi bu mo gang dag chos kyi rnam grangs 'di 'dzin pa 'am/ kun chub par bgyid pa 'am/ mos par bgyid pa de dag ni nyon mongs pa ma mchis par gnas pa'i mchog tu bstan</text></item>
<item><p>192b7</p><section>mdo sde</section><text>par bgyi ba lags so/ /de ci'i slad du zhe na/ bcom ldan 'das chos kyi rnam grangs 'di ni nyon mongs pa'i dgra thams cad dang bral ba dang / chos thams cad kyis ma gos pa lags pa'i slad du'o/ /</text></item>
<item><p>192b8</p><section>mdo sde</section><text>de nas bcom ldan 'das la tshe dang ldan pa 'od srung chen pos 'di skad ces gsol to/ /bcom ldan 'das rigs kyi bu 'am/ rigs kyi bu mo gang dag chos kyi rnam grangs 'di 'dzin pa 'am/ kun chub par</text></item>
<item><p>193a1</p><section>mdo sde</section><text>bgyid pa 'am/ mos par bgyid pa de dag ni sbyangs pa'i yon tan smra ba'i mchog tu bstan par bgyi ba lags so/ /de ci'i slad du zhe na/ bcom ldan 'das chos kyi rnam grangs 'di ni nyon mongs pa thams cad sbyangs</text></item>
<item><p>193a2</p><section>mdo sde</section><text>pa dang / chos thams cad kyis kun nas nyon mongs pa can du mi 'gyur ba'i slad du'o/ /de nas bcom ldan 'das la tshe dang ldan pa sgra gcan zin gyis 'di skad ces gsol to/ /bcom ldan 'das rigs kyi bu 'am/ rigs kyi bu mo gang dag</text></item>
<item><p>193a3</p><section>mdo sde</section><text>chos kyi rnam grangs 'di 'dzin pa 'am/ kun chub par bgyid pa 'am/ mos par bgyid pa de dag ni bslab pa la dga' ba'i mchog tu bstan par bgyi ba lags so/ /de ci'i slad du zhe na/ bcom ldan 'das chos kyi rnam grangs</text></item>
<item><p>193a4</p><section>mdo sde</section><text>'di ni bslab pa thams cad kyi pha rol du phyin pa lags pa'i slad du'o/ /de nas bcom ldan 'das la tshe dang ldan pa nye bar 'khor gyis 'di skad ces gsol to/ /bcom ldan 'das rigs kyi bu 'am/ rigs kyi bu mo</text></item>
<item><p>193a5</p><section>mdo sde</section><text>gang dag chos kyi rnam grangs 'di 'dzin pa 'am/ kun chub par bgyid pa 'am/ mos par bgyid pa de dag ni 'dul ba 'dzin pa'i mchog tu bstan par bgyi ba lags so/ /de ci'i slad du zhe na/ bcom ldan 'das</text></item>
<item><p>193a6</p><section>mdo sde</section><text>chos kyi rnam grangs 'di ni nyon mongs pa thams cad sel bar bgyid pa lags pa'i slad du'o/ /de nas bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das rigs kyi bu 'am/</text></item>
<item><p>193a7</p><section>mdo sde</section><text>rigs kyi bu mo gang dag chos kyi rnam grangs 'di 'dzin pa 'am/ kun chub par bgyid pa 'am/ mos par bgyid pa de dag ni mang du thos pa'i mchog tu bstan par bgyi ba lags so/ /de ci'i slad du zhe na/ bcom ldan</text></item>
<item><p>193a8</p><section>mdo sde</section><text>'das chos kyi rnam grangs 'di ni thos pa thams cad dang ldan pa lags pa'i slad du'o/ /de ltar nyan thos chen po de dag thams cad kyis rang rang gi mchog brjod pa dag gis chos kyi rnam grangs 'di mngon par bstod do/ /</text></item>
<item><p>193b1</p><section>mdo sde</section><text>de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo de lta bas na khyod kyis chos thams cad bsal ba med cing gzhag pa med pa la gnas pas sangs rgyas kyi byang chub 'di bdag</text></item>
<item><p>193b2</p><section>mdo sde</section><text>nyid kyis yang dag par ston cig /chos gang yang dor du med pa dang / thob par byar med par chos ston cig /yongs su shes par byar med pa dang / spang du med pa dang / bsgom du med pa dang / mngon sum du byar med pa dang /</text></item>
<item><p>193b3</p><section>mdo sde</section><text>mngon par rtogs par byar med pa dang / 'khor ba las bskyod du med pa dang / mya ngan las 'das par 'gror med pa dang / rgyun du zhugs pa'i 'bras bu thob par byar med pa dang / lan gcig phyir 'ong bar 'gyur ba dang /</text></item>
<item><p>193b4</p><section>mdo sde</section><text>phyir mi 'ong bar 'gyur ba dang / dgra bcom pa nyid kyi 'bras bu thob par byar med par chos ston cig /de ci'i phyir zhe na/ kun dga' bo chos thams cad ni rgyun du zhugs pa dang / lan gcig phyir 'ong ba dang / phyir mi 'ong ba</text></item>
<item><p>193b5</p><section>mdo sde</section><text>dang / dgra bcom pa'i chos yin te/ chos kyi dbyings mnyam pa nyid kyi phyir ro/ /kun dga' bo de lta bas na/ khyod kyis byang chub sems dpa'i theg pa pa'i gang zag rnams la nyan thos dang / rang sangs rgyas kyi sa las</text></item>
<item><p>193b6</p><section>mdo sde</section><text>bzlar med pa dang / sangs rgyas kyi chos rnams thob par byar med par chos ston cig /de ci'i phyir zhe na/ kun dga' bo chos thams cad ni sangs rgyas kyi chos yin te/ chos kyi dbyings mnyam pa nyid kyi phyir ro/ /kun dga'</text></item>
<item><p>193b7</p><section>mdo sde</section><text>bo gzhan yang khyod kyis rnal 'byor spyod pa'i dge slong dgra bcom pa nyid mngon sum du bya bar 'dod pa rnams la 'dod chags dang / zhe sdang dang / gti mug spang du med par chos ston cig /de bzhin gshegs pa bltar med pa dang /</text></item>
<item><p>193b8</p><section>mdo sde</section><text>chos mnyan du med pa dang / dge 'dun la bsnyen bkur byar med par chos ston cig /kun dga' bo 'dod chags dang / zhe sdang dang / gti mug rnams ni spang du med pa kho na ste/ 'dod chags dang / zhe sdang dang / gti mug rnams ya ma brla yin pa'i phyir ro/ /</text></item>
<item><p>194a1</p><section>mdo sde</section><text>kun dga' bo skad cig pa rnams ni spang bar bya ba ma yin te med pa'i phyir ro/ /de nas bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das ji ltar de bzhin gshegs pa bltar ma mchis pa lags/</text></item>
<item><p>194a2</p><section>mdo sde</section><text>ji ltar chos mnyan du ma mchis pa lags/ ji ltar dge 'dun bsnyen bkur bgyir ma mchis pa lags/ bcom ldan 'das kyis bka' stsal pa/ kun dga' bo de bzhin gshegs pa ni bstan du med pa ste/ de ni mig gis blta bar mi nus</text></item>
<item><p>194a3</p><section>mdo sde</section><text>so/ /kun dga' bo chos ni brjod du med pa ste/ de ni rna bas mnyan par mi nus so/ /kun dga' bo dge 'dun ni 'dus ma byas pa ste/ de ni lus sam/ ngag gam/ sems kyis bsnyen bkur byar mi nus so/ /de nas bcom ldan 'das</text></item>
<item><p>194a4</p><section>mdo sde</section><text>la tshe dang ldan pa kun dga' bos 'di skad ces gsol to/ /bcom ldan 'das sangs rgyas bcom ldan 'das rnams kyi chos nyid 'di ltar rtogs par dka' ba ni ngo mtshar lags so/ /bcom ldan 'das kyis bka' stsal pa/ kun</text></item>
<item><p>194a5</p><section>mdo sde</section><text>dga' bo de ni khyod ji skad zer ba de bzhin te/ rnam grangs 'dis na sangs rgyas bcom ldan 'das rnams kyi chos nyid ni rtogs par dka'o/ /de ci'i phyir zhe na/ kun dga' bo nyon mongs pa thams cad las kyang sems yongs su sbyang</text></item>
<item><p>194a6</p><section>mdo sde</section><text>dgos la/ chos gang las kyang bskyod par yang mi bya/ 'phag par yang mi bya ba'i phyir ro/ /kun dga' bo gang rnam grangs 'dis de bzhin gshegs pa rnams kyi chos kyi tshul la 'jug cing mos par byed pa'i sems can de</text></item>
<item><p>194a7</p><section>mdo sde</section><text>dag ni ngo mtshar du gyur pa yin par rig par bya'o/ /kun dga' bo rigs kyi bu 'am/ rigs kyi bu mo gang dag nga'i bstan pa 'di la rab tu byung ba chos kyi rnam grangs 'di 'dzin pa 'am/ kun chub par byed pa 'am/ mos par</text></item>
<item><p>194a8</p><section>mdo sde</section><text>byed pa de dag gis ni yul 'khor gyi zas legs par zos so/ /de dag ni de bzhin gshegs pa'i bstan pa la legs par rab tu byung ngo / /de dag gis ni mi'i lus thob pa legs par thob bo/ /de dag gis ni bdud sdig can btul</text></item>
<item><p>194b1</p><section>mdo sde</section><text>lo/ /de dag gis ni nga'o snyam pa'i nga rgyal nges par bcom mo/ /de dag gis ni sbyin gnas sbyangs so/ /de dag gis ni yon gnas su gzung bar bya'o/ /de dag gis ni bsod nams kyi zhing du blta bar bya'o/ /de ci'i phyir zhe na/ kun dga' bo chos kyi rnam grangs</text></item>
<item><p>194b2</p><section>mdo sde</section><text>'di ni mngon pa'i nga rgyal can rnams dang / 'bras bu la dmigs pa rnams dang / byang chub la dmigs pa rnams dang / sngon gyi rgyal ba rnams la bya ba ma byas pa rnams kyis bzod par mi nus pa'i phyir ro/ /chos kyi rnam grangs 'di bstan pa na byang chub</text></item>
<item><p>194b3</p><section>mdo sde</section><text>sems dpa' lhag pa'i bsam pa brtan pas mi skye ba'i chos la bzod pa thob par gyur to/ /de nas bcom ldan 'das kyis de'i tshe 'dzum pa mdzad do/ /'di ni sangs rgyas bcom ldan 'das rnams kyi chos nyid de/ gang gi tshe 'dzum pa mdzad pa de'i</text></item>
<item><p>194b4</p><section>mdo sde</section><text>tshe bcom ldan 'das kyi zhal gyi sgo nas 'od zer kha dog du ma kha dog sna tshogs 'di lta ste/ sngon po dang / ser po dang / dmar po dang / dkar po dang / btsod ka dang / shel dang / dngul gyi kha dog lta bu dag byung nas/ 'od zer de dag gis 'jig</text></item>
<item><p>194b5</p><section>mdo sde</section><text>rten gyi khams mtha' yas mu med pa snang bas khyab par byas te/ tshangs pa'i 'jig rten gyi bar du song nas phyir log ste/ bcom ldan 'das la lan gsum skor ba byas nas bcom ldan 'das kyi spyi gtsug tu nub par gyur to/ /de nas sangs rgyas kyi byin</text></item>
<item><p>194b6</p><section>mdo sde</section><text>gyis brlabs kyis tshe dang ldan pa kun dga' bo stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces</text></item>
<item><p>194b7</p><section>mdo sde</section><text>gsol to/ /bcom ldan 'das de bzhin gshegs pa rnams ni rgyu ma mchis/ rkyen ma mchis par 'dzum pa mi mdzad na/ bcom ldan 'das 'dzum pa mdzad pa'i rgyu ni gang lags/ rkyen ni gang lags de skad ces gsol pa dang / bcom</text></item>
<item><p>194b8</p><section>mdo sde</section><text>ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo 'khor 'di'i nang nas dge slong mngon pa'i nga rgyal can du gyur pa nyis brgya po de dag gis mngon pa'i nga rgyal med pa'i chos 'di</text></item>
<item><p>195a1</p><section>mdo sde</section><text>thos nas len pa med par zag pa rnams las sems rnam par grol lo/ /byang chub sems dpa' lhag pa'i bsam pa brtan pas ni mi skye ba'i chos la bzod pa thob po/ /kun dga' bo byang chub sems dpa' lhag pa'i</text></item>
<item><p>195a2</p><section>mdo sde</section><text>bsam pa brtan pa 'di ni bskal pa khris bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ bskal pa rin po che thams cad kun du snang ba la/ 'jig rten gyi khams me tog thams cad kyis rnam par</text></item>
<item><p>195a3</p><section>mdo sde</section><text>bkra ba zhes bya bar de bzhin gshegs pa dgra bcom pa yang dag par rdzogs pa'i sangs rgyas rin po che'i pad ma dpal gyi snying po can zhes bya bar 'gyur ro/ /de'i sangs rgyas kyi zhing yang yon tan bkod pa dpag tu med pa dang ldan par 'gyur te/</text></item>
<item><p>195a4</p><section>mdo sde</section><text>sangs rgyas kyi zhing de yang byang chub sems dpa' 'ba' shig gis yongs su gang bar 'gyur ro/ /de nas bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das chos kyi rnam grangs 'di'i</text></item>
<item><p>195a5</p><section>mdo sde</section><text>ming ci lags/ 'di ji ltar gzung bar bgyi/ bcom ldan 'das kyis bka' stsal pa/ de'i phyir kun dga' bo khyod kyis chos kyi rnam grangs 'di chos thams cad g.yo ba med pa zhes bya bar zung shig /lhag pa'i bsam pa brtan pa'i le'u</text></item>
<item><p>195a6</p><section>mdo sde</section><text>zhes bya bar yang zung shig /bcom ldan 'das kyis de skad ces bka' stsal nas/ tshe dang ldan pa kun dga' bo dang / byang chub sems dpa' lhag pa'i bsam pa brtan pa dang / byang chub sems dpa' de dag dang / dge slong de dag dang / thams</text></item>
<item><p>195a7</p><section>mdo sde</section><text>cad dang ldan pa'i 'khor de dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa lhag pa'i bsam pa brtan pa'i le'u zhes bya ba theg pa chen</text></item>
<item><p>195a8</p><section>mdo sde</section><text>po'i mdo rdzogs so// // rgya gar gyi mkhan po su ren dra bo d+hi dang / pra dz+nyA bar ma dang / zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa// //ye d+harma he tu pra b+ha bA he tun+te ShAn+tA thA ga to h+ya ba data te ShAny+tsa yo ni ro d+ha e ba~M bA dI ma</text></item>
<item><p>195b1</p><section>mdo sde</section><text>hA shra ma NaH dge'o/ / @#/ /rgya gar skad du/ Ar+ya tri shra ra Na gats+tshA mi nA ma ma hA yA na sU tra/ bod skad du/ 'phags pa gsum la skyabs su 'gro ba zhes bya ba theg pa chen po'i mdo/ dkon mchog gsum la phyag 'tshal lo/ /</text></item>
<item><p>195b2</p><section>mdo sde</section><text>'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na/ dge slong stong nyis brgya lnga bcu'i dge slong gi dge 'dun chen po dang thabs gcig tu bzhugs</text></item>
<item><p>195b3</p><section>mdo sde</section><text>so/ /de nas de'i tshe tshe dang ldan pa shA ra dwa ti'i bu gcig pu dben par 'dug pa dang / sems kyis sems kyi yongs su rtog pa 'di lta bu skyes so/ /ston pa ni bdag gi mngon sum du gyur na/ bde bar gshegs pa chos kyi rje'i spyan sngar</text></item>
<item><p>195b4</p><section>mdo sde</section><text>bdag song la rigs kyi bu 'am/ rigs kyi bu mo dad pa dang ldan pa gang la la sangs rgyas dang / chos dang dge slong gi dge 'dun la skyabs su song ba'i gang zag de'i bsod nams ji snyed cig sogs par 'gyur ba'i don de zhu bar bya'o snyam</text></item>
<item><p>195b5</p><section>mdo sde</section><text>du sems so/ /de nas tshe dang ldan pa shA ri'i bu phyed red kyi dus kyi tshe nang du yang dag 'jog las langs te/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu</text></item>
<item><p>195b6</p><section>mdo sde</section><text>'dug go/ /phyogs gcig tu 'dug nas bcom ldan 'das la tshe dang ldan pa shA ri'i bus 'di skad ces gsol to/ /btsun pa bdag gcig pu dben par mchis te/ nang du yang dag 'jog la mchis pa na sems kyis sems kyi yongs su</text></item>
<item><p>195b7</p><section>mdo sde</section><text>rtog pa 'di lta bu skyes te/ rigs kyi bu 'am/ rigs kyi bu mo dad pa dang ldan pa gang la la sangs rgyas dang / chos dang dge slong gi dge 'dun la skyabs su mchis pa'i gang zag de'i bsod nams ji snyed cig sogs par 'gyur snyam</text></item>
<item><p>195b8</p><section>mdo sde</section><text>bgyid lags so/ /de skad ces gsol pa dang / bcom ldan 'das kyis tshe dang ldan pa shA ri'i bu la 'di skad ces bka' stsal to/ /shA ri'i bu khyod skye bo mang po la phan pa dang / skye bo mang po la bde ba dang / 'jig rten la snying brtse ba dang /</text></item>
<item><p>196a1</p><section>mdo sde</section><text>skye bo'i tshogs phal po che'i don dang / lha dang mi rnams la phan pa dang / bde ba'i phyir zhus pa legs so/ legs so/ /gang khyod de bzhin gshegs pa'i spyan sngar 'ongs te don 'di yongs su zhu bar sems pa de ni shA</text></item>
<item><p>196a2</p><section>mdo sde</section><text>ri'i bu don de nyid rnam par shes par bya ba'i phyir dpes bstan par bya ste/ skyes bu gang zag 'ga' zhig rdzu 'phrul gyi mthu 'di lta bu dang ldan par gyur pas gang 'di 'dzam bu'i gling dang nye ba'i gling zheng dang srid du dpag tshad bdun</text></item>
<item><p>196a3</p><section>mdo sde</section><text>stong yod pa'i 'dzam bu'i gling de na gang srog chags gnas pa de dag 'jig rten gyi khams gzhan du bkod de/ lag mthil ltar mnyam par byas par rin po che sna bdun la 'di lta ste/ gser dang / dngul dang / bai dUr+ya dang / shel dang /</text></item>
<item><p>196a4</p><section>mdo sde</section><text>mu tig dmar po dang / rdo'i snying po dang / spug rnams las 'dzam bu'i gling tsam gyi mchod rten srid du tshangs pa'i 'jig rten gyi bar la thug par brtsigs te/ mchod rten de la lha'i spos dang / lha'i me tog dang / lha'i phreng ba dang / lha'i</text></item>
<item><p>196a5</p><section>mdo sde</section><text>gdugs dang / rgyal mtshan dang / ba dan rnams kyis mchod pa byas la/ de nas skyes bu de rdzu 'phrul gyi mthu 'di lta bu dang ldan par gyur pas gang rgya mtsho chen po bzhi'i chu de dag 'jig rten gyi khams gzhan tu byo ste/ ma ru ka'i</text></item>
<item><p>196a6</p><section>mdo sde</section><text>til mar gyis rgya mtsho chen po bzhi ltar bkang ba'i nang du snying po ri rab tsam btsugs la/ bskal pa mang po'i mtha' ji srid par mar me'i rgyun mi 'chad par bus na/ shA ri'i bu de ji snyam du sems/ skyes bu de gzhi de las</text></item>
<item><p>196a7</p><section>mdo sde</section><text>bsod nams mang du sogs snyam 'am/ gsol pa/ bcom ldan 'das mang lags so/ /bde bar gshegs pa mang lags so/ /nyan thos dang / rang sangs rgyas thams cad las 'das pa lags te/</text></item>
<item><p>196a8</p><section>mdo sde</section><text>bcom ldan 'das 'di ni de bzhin gshegs pa'i yul lo/ /bde bar gshegs pa 'di ni de bzhin gshegs pa'i yul lo/ /bka' stsal pa/ shA ri'i bu rigs kyi bu 'am/ rigs kyi bu mo</text></item>
<item><p>196b1</p><section>mdo sde</section><text>gang la la zhig sangs rgyas dang / chos dang / dge 'dun la skyabs su song ba'i bsod nams kyi phung po de la bsod nams kyi phung po snga ma des brgya'i char yang nye bar mi 'gro ste/ stong dang / brgya stong</text></item>
<item><p>196b2</p><section>mdo sde</section><text>gi cha dang / grangs dang / rgyu dang / bgrang bar yang nye bar mi 'gro'o/ /de nas chos kyi rnam grangs 'di bshad pa'i tshe stong gsum gyi stong chen po'i 'jig rten gyi khams 'di g.yos/ rab tu g.yos/</text></item>
<item><p>196b3</p><section>mdo sde</section><text>kun du rab tu g.yos/ 'gul rab tu 'gul/ kun du rab tu 'gul/ ldeg rab tu ldeg /kun tu rab tu ldeg go/ /de'i tshe der glog gi rgyun chen po byung ngo / /lha</text></item>
<item><p>196b4</p><section>mdo sde</section><text>rnams kyis kyang rnga sgra bsgrags so/ /de nas bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das chos kyi rnam grangs 'di'i</text></item>
<item><p>196b5</p><section>mdo sde</section><text>ming ci lags/ ji ltar gzung bar bgyi/ bcom ldan 'das kyis bka' stsal pa/ kun dga' bo khyod kyis 'di ltar chos kyi rnam grangs 'di sgo mtha' yas pas</text></item>
<item><p>196b6</p><section>mdo sde</section><text>bsgrub pa zhes bya bar zung shig /de'i don ni de ltar blta bar bya ste/ de de bzhin du zung shig /bcom ldan 'das kyis de skad ces bka' stsal nas/</text></item>
<item><p>196b7</p><section>mdo sde</section><text>tshe dang ldan pa shA ri'i bu dang / dge slong gzhan dag kyang bcom ldan 'das kyis bka' stsal pa la mngon par bstod do/ /'phags pa gsum la skyabs su 'gro</text></item>
<item><p>196b8</p><section>mdo sde</section><text>ba zhes bya ba theg pa chen po'i mdo// rdzogs s+ho/ / rgya gar gyi mkhan po sarba dz+nyA de ba dang / zhu chen gyi lo ts+tsha ba ban de dpal brtsegs kyis bsgyur cing zhus te gtan la phab pa/</text></item>
<item><p>197a1</p><section>mdo sde</section><text>@#/ /rgya gar skad du/ Ar+ya b+ha ba sa krA ni ta nA ma ma hA yA sU tra/ bod skad du/ 'phags pa srid pa 'pho ba zhes bya ba theg pa chen po'i mdo/ sangs rgyas dang / byang chub sems dpa' thams cad la phyag 'tshal lo/ /</text></item>
<item><p>197a2</p><section>mdo sde</section><text>'di skad bdag gis thos pa dus gcig na/ bcom ldan 'das rgyal po'i khab na 'od ma'i tshal bya ka lan da ka gnas pa na dge slong stong nyis brgya lnga bcu'i dge slong gi dge 'dun chen po dang / byang chub sems dpa' sems dpa'</text></item>
<item><p>197a3</p><section>mdo sde</section><text>chen po rab tu mang po dang thabs gcig tu bzhugs te/ de nas bcom ldan 'das 'khor brgya stong du mas yongs su bskor cing mdun gyis bltas nas chos ston te/ tshangs par spyod pa/ thog mar dge ba/ bar du dge ba/</text></item>
<item><p>197a4</p><section>mdo sde</section><text>tha mar dge ba/ don bzang po/ /tshig 'bru bzang po/ /ma 'dres pa/ yongs su rdzogs pa/ yongs su dag pa/ yongs su byang ba yang dag par ston to/ /de'i tshe yul ma ga d+hA'i rgyal po bzo sbyangs gzugs can snying po</text></item>
<item><p>197a5</p><section>mdo sde</section><text>rgyal po'i khab kyi grong khyer chen po nas byung ste/ rgyal po'i 'byor pa chen po dang / rgyal po'i mthu chen pos phyir 'od ma'i tshal ga la ba dang / bcom ldan 'das ga la ba der song ste phyin nas/ bcom ldan 'das kyi zhabs</text></item>
<item><p>197a6</p><section>mdo sde</section><text>la mgo bos phyag 'tshal te/ lan gsum bskor ba byas nas phyogs gcig tu 'dug go/ /phyogs gcig tu 'dug nas yul ma ga d+hA'i rgyal po bzo sbyangs gzugs can snying pos bcom ldan 'das la 'di skad</text></item>
<item><p>197a7</p><section>mdo sde</section><text>ces gsol to/ /bcom ldan 'das ji ltar na las bgyis shing bsags pa 'gags nas yun ring du 'gags pa 'gum pa'i dus kyi tshe nye bar gnas shing yid la mngon du 'gyur lags/ 'du byed thams cad stong pa</text></item>
<item><p>197a8</p><section>mdo sde</section><text>la ji ltar las rnams chab mi 'tshal bar gda'/ de skad ces gsol pa dang / bcom ldan 'das kyis yul ma ga d+hA'i rgyal po bzo sbyangs gzugs can snying po la 'di skad ces bka' stsal to/ /rgyal po</text></item>
<item><p>197b1</p><section>mdo sde</section><text>chen po 'di lta ste/ dper na mi zhig nyal ba'i rmi lam na yul gyi bud med bzang mo dang lhan cig tu yongs su spyod pa rmi la/ de nyal ba las sad nas yul gyi bud med bzang mo de dran na rgyal po chen po 'di ji snyam du sems/</text></item>
<item><p>197b2</p><section>mdo sde</section><text>rmi lam gyi yul gyi bud med bzang mo de yod dam/ gsol pa/ bcom ldan 'das de ni ma mchis lags so/ /bcom ldan 'das kyis bka' stsal pa/ rgyal po chen po 'di ji snyam du sems/ 'o na gang rmi lam gyi yul gyi</text></item>
<item><p>197b3</p><section>mdo sde</section><text>bud med bzang mo la mngon par zhen pa'i mi de ci mkhas pa'i rang bzhin can yin nam/ gsol pa/ bcom ldan 'das de ni ma lags te/ de ci'i slad du zhe na/ bcom ldan 'das rmi lam gyi yul gyi bud med bzang</text></item>
<item><p>197b4</p><section>mdo sde</section><text>mo yang shin du ma mchis shing mi dmigs lags na de dang yongs su spyod pa lta ga la mchis te/ 'di ltar mi de ni phongs shing dub pa'i skal ba can du 'gyur lags so/ /bcom ldan 'das kyis bka' stsal pa/</text></item>
<item><p>197b5</p><section>mdo sde</section><text>rgyal po chen po de bzhin du byis pa so so'i skye bo thos pa dang mi ldan pa yang mig gis gzugs rnams mthong na yid bde bar 'gyur ba'i gzugs rnams la mngon par zhen te/ mngon par zhen par gyur nas rjes su chags</text></item>
<item><p>197b6</p><section>mdo sde</section><text>par 'gyur ro/ /rjes su chags nas kun du chags par 'gyur ro/ /kun du chags nas 'dod chags las byung ba dang / zhe sdang las byung ba dang / gti mug las byung ba'i las lus dang / ngag dang / yid kyis</text></item>
<item><p>197b7</p><section>mdo sde</section><text>mngon par 'du byed de/ las de mngon par 'dus byas par gyur nas 'gag go/ /'gag pa ni shar phyogs su brten te gnas pa ma yin/ lho phyogs su ma yin/ nub phyogs su ma yin/ byang phyogs su</text></item>
<item><p>197b8</p><section>mdo sde</section><text>ma yin/ steng du ma yin/ 'og tu ma yin/ phyogs mtshams rnams su brten te gnas pa ma yin no/ /dus gzhan ji tsam zhig na 'chi ba'i dus dang tshod nye bar gnas pa'i tshe de dang /</text></item>
<item><p>198a1</p><section>mdo sde</section><text>skal ba 'dra ba'i las zad nas rnam par shes pa tha ma 'gag pa'i tshe 'di lta ste/ dper na nyal nyal ba las sad pa'i mi'i yul gyi bud med bzang mo lta bur las de yid la mngon du 'gyur ro/ /</text></item>
<item><p>198a2</p><section>mdo sde</section><text>rgyal po chen po de ltar rnam par shes pa tha ma 'gag cing skye ba'i char gtogs pa'i rnam par shes pa dang po yang na ni lha'i nang du/ yang na ni mi'i nang du/ yang na ni lha ma yin gyi nang du/ yang na ni sems can dmyal</text></item>
<item><p>198a3</p><section>mdo sde</section><text>ba'i rnams su/ yang na ni dud 'gro rnams su/ yang na ni yi dags rnams su 'byung bar 'gyur ro/ /rgyal po chen po rnam par shes pa dang po de 'gags ma thag tu gang la rnam par smin pa myong bar 'gyur ba mngon pa de dang skal</text></item>
<item><p>198a4</p><section>mdo sde</section><text>ba 'dra ba'i sems kyi rgyud 'byung ngo / /rgyal po chen po de la chos gang yang / 'jig rten 'di nas 'jig rten pha rol du 'pho ba yang med la 'chi 'pho dang skye bar mngon pa yang yod de/ rgyal po chen po de la gang rnam par shes pa tha ma</text></item>
<item><p>198a5</p><section>mdo sde</section><text>'gag pa de ni 'chi 'pho zhes bya/ gang rnam par shes pa dang po 'byung ba de ni skye ba zhes bya'o/ /rgyal po chen po rnam par shes pa tha ma 'gag pa'i tshe yang gang du yang mi 'gro/ rnam par shes pa dang po skye ba'i char gtogs</text></item>
<item><p>198a6</p><section>mdo sde</section><text>pa 'byung ba'i tshe yang gang nas kyang mi 'ong ngo / /de ci'i phyir zhe na/ ngo bo nyid dang bral ba'i phyir ro/ /rgyal po chen po de la rnam par shes pa tha ma ni rnam par shes pa tha mas stong / 'chi 'pho ni 'chi 'phos stong /</text></item>
<item><p>198a7</p><section>mdo sde</section><text>las ni las kyis stong / rnam par shes pa dang po ni rnam par shes pa dang pos stong / skye ba ni skye bas stong la las rnams chud mi za bar mngon pa yang yod do/ /rgyal po chen po rnam par shes pa dang po'i skye ba'i</text></item>
<item><p>198a8</p><section>mdo sde</section><text>char gtogs pa 'gags ma thag tu bar mi chad par pang la rnam par smin pa myong bar 'gyur ba mngon pa'i sems kyi rgyud 'byung ngo / /bcom ldan 'das kyis de skad ces bka' stsal te/ bde bar gshegs pas de</text></item>
<item><p>198b1</p><section>mdo sde</section><text>skad gsungs nas ston pas gzhan yang 'di skad bka' stsal to/ /'di dag thams cad ming tsam ste/ /'du shes tsam du gnas pa yin/ /brjod pa las ni gzhan gyur pa/ /brjod par bya ba yod ma yin/ /</text></item>
<item><p>198b2</p><section>mdo sde</section><text>ming ni gang dang gang gis su/ /chos rnams gang dang gang brjod pa/ /de la de ni yod ma yin/ /'di ni chos rnams chos nyid do/ /ming gis ming nyid stong pa ste/ /ming ni ming gis yod ma yin/ /ming med pa yi</text></item>
<item><p>198b3</p><section>mdo sde</section><text>chos rnams kun/ /ming gis yongs su brjod par byas/ /chos rnams 'di dag yod min te/ /rtog pa las ni kun du 'byung / /gang gis stong par rnam rtog pa/ /rtog pa de yang 'di na med/ /mig gis gzugs</text></item>
<item><p>198b4</p><section>mdo sde</section><text>ni mthong ngo zhes/ /yang dag gzigs pas gang gsungs pa/ /'jig rten log pa'i nga can la/ /kun rdzob bden par de gsungs so/ /tshogs nas mthong zhes gang dag tu/ /'dren pas rab tu bstan mdzad pa/ /</text></item>
<item><p>198b5</p><section>mdo sde</section><text>de ni don dam gdags pa'i sa/ /blo dang ldan pas bka' stsal to/ /mig gis gzugs rnams mi mthong zhing / /yid kyis chos rnams mi rig pa/ /de ni bden pa mchog yin te/ /de la 'jig rten mi</text></item>
<item><p>198b6</p><section>mdo sde</section><text>dpogs so/ /bcom ldan 'das kyis de skad ces bka' stsal nas/ yul ma ga d+hA'i rgyal po bzo sbyangs gzugs can snying po dang / byang chub sems dpa' de dag dang / dge slong de dag dang / lha dang mi dang /</text></item>
<item><p>198b7</p><section>mdo sde</section><text>lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa srid pa 'pho ba zhes bya ba theg pa chen po'i mdo rdzogs so// //</text></item>
<item><p>198b8</p><section>mdo sde</section><text>rgya gar gyi mkhan po dzi na mi tra dang / dA na shI la dang / zhu chen gyi lo ts+tshA ba ban de ye shes sdes bsgyur cing zhus te/ skad gsar chad kyis kyang bcos nas gtan la phab pa // // //</text></item>
<item><p>199a1</p><section>mdo sde</section><text>@#/ /rgya gar skad du/ Ar+ya sarba bi da l+ya se ma gra ha nA ma ma hA yA na sU tra/ bod skad du/ 'phags pa rnam par 'thag pa thams cad bsdus pa zhes bya ba theg pa chen po'i mdo/ sangs rgyas dang byang chub</text></item>
<item><p>199a2</p><section>mdo sde</section><text>sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na bya rgod kyi phung po'i ri la dge slong drug khri nyis stong gi dge slong gi dge 'dun chen po dang /</text></item>
<item><p>199a3</p><section>mdo sde</section><text>byang chub sems dpa' bye ba phrag brgyad bcu dang / lha drug khri dang / dge bsnyen stong phrag mang po dang thabs gcig tu bzhugs te/ de'i tshe bcom ldan 'das yongs su mya ngan las 'da' ba'i dus la bab ste/ 'di ni</text></item>
<item><p>199a4</p><section>mdo sde</section><text>bcom ldan 'das rgyal po'i khab na dbyar gnas shing bzhugs pa'i tha ma yin no/ /de nas bcom ldan 'das kyis ting nge 'dzin rnam pa ji lta bus stong gsum gyi stong chen po'i 'jig rten gyi khams 'di dar gyi lda ldi bres pas</text></item>
<item><p>199a5</p><section>mdo sde</section><text>brgyan pa dang / pog phor gyis brgyan cing bdug pas bdugs pa dang / me tog sil mas chal par gang ba dang / pad ma 'dab ma stong phrag brgya pas khebs par gyur pa de lta bu'i ting nge 'dzin la snyoms par zhugs so/ /</text></item>
<item><p>199a6</p><section>mdo sde</section><text>stong gsum gyi stong chen po'i 'jig rten gyi khams 'di na tshangs pa bye ba phrag stong ji snyed yod pa'i tshangs pa de dag re re zhing yang g.yog 'khor bye ba phrag stong dang / bcom ldan 'das ga la ba der dong nas phyin pa dang / bcom</text></item>
<item><p>199a7</p><section>mdo sde</section><text>ldan 'das kyi zhabs la mgo bos phyag 'tshal te thal mo sbyar nas/ bcom ldan 'das la phyag 'tshal zhing phyogs gcig tu 'khod par gyur to/ /stong gsum gyi stong chen po'i 'jig rten gyi khams 'di na gnas gtsang</text></item>
<item><p>199a8</p><section>mdo sde</section><text>ma'i ris kyi lha'i bu rnams dang / lha'i bu dbang phyug rnams dang / dbang phyug chen po rnams dang / lha'i dbang po rnams dang klu'i dbang po rnams dang / gnod sbyin gyi dbang po rnams dang / lha ma yin gyi dbang po rnams dang /</text></item>
<item><p>199b1</p><section>mdo sde</section><text>nam mkha' lding gi dbang po rnams dang / mi 'am ci'i dbang po rnams dang / lto 'phye chen po'i dbang po rnams ji snyed pa de dag thams cad g.yog 'khor bye ba brgya stong phrag du ma dang / bcom ldan 'das ga la ba</text></item>
<item><p>199b2</p><section>mdo sde</section><text>der dong ste phyin pa dang / bcom ldan 'das kyi zhabs la mgo bos phyag 'tshal te/ thal mo sbyar nas bcom ldan 'das la phyag 'tshal zhing phyogs gcig tu 'khod par gyur to/ /phyogs bcu'i 'jig rten gyi khams</text></item>
<item><p>199b3</p><section>mdo sde</section><text>gang gA'i klung gi bye ma snyed dag na byang chub sems dpa' sems dpa' chen po dbang che ba/ dbang che bar grags pa ji snyed pa de dag kyang / bcom ldan 'das ga la ba der dong ste phyin nas/ bcom ldan 'das kyi zhabs la mgo</text></item>
<item><p>199b4</p><section>mdo sde</section><text>bos phyag 'tshal te/ thal mo sbyar nas bcom ldan 'das la phyag 'tshal zhing phyogs gcig tu 'khod par gyur to/ /de'i tshe stong gsum gyi stong chen po'i 'jig rten gyi khams 'di srid pa'i rtse mo man chad/ lha dang klu</text></item>
<item><p>199b5</p><section>mdo sde</section><text>dang / dri za dang lha ma yin dang nam mkha' lding dang mi 'am ci dang / lto 'phye chen po dbang che ba/ dbang che bar grags pa dag gis gang bar ma gyur pa ni tha na 'khar ba'i rtse mo gzugs pa'i phyogs tsam yang med do/ /de</text></item>
<item><p>199b6</p><section>mdo sde</section><text>nas bcom ldan 'das dgongs shing mkhyen bzhin du ting nge 'dzin de las bzhengs te/ bzhengs nas kyang 'khor la lan gsum gzigs so/ /'khor la gzigs nas kyang seng ge'i bsgyings pa chen po lan gsum</text></item>
<item><p>199b7</p><section>mdo sde</section><text>mdzad do/ /bsgyings nas kyang ljags kyi dbang po lan gsum phyung ngo / /ljags kyi dbang po lan gsum phyung nas kyang stong gsum gyi stong chen po'i 'jig rten gyi khams ljags kyi dbang pos lan gsum khyab par</text></item>
<item><p>199b8</p><section>mdo sde</section><text>mdzad do/ /stong gsum gyi stong chen po'i 'jig rten gyi khams ljags kyi dbang pos lan gsum khyab par mdzad cing rdzu 'phrul mngon par 'du bya ba des khyab par mdzad nas yang rnam par gzigs so/ /de nas thams cad dang</text></item>
<item><p>200a1</p><section>mdo sde</section><text>ldan pa'i 'khor de stan las langs te thal mo sbyar nas bcom ldan 'das nyid la phyag 'tshal zhing 'khod par yang gyur to/ /de nas bcom ldan 'das kyis byang chub sems dpa' sems dpa' chen po byams pa</text></item>
<item><p>200a2</p><section>mdo sde</section><text>la bka' stsal pa/ mi pham pa de bzhin gshegs pa ring por mi thogs par yongs su mya ngan las 'da' bar 'gyur gyis 'di ni khyed de bzhin gshegs pa la yongs su dri ba'i dus yin no/ /'di ni tshod yin no/ /khyed gang</text></item>
<item><p>200a3</p><section>mdo sde</section><text>su dag chos la the tshom yod pa de dag de bzhin gshegs pa la yongs su ma zhus na de bzhin gshegs pa mngon sum du bzhugs pa'i tshe bdag cag gis ma zhus pa ga la srid ces phyis 'gyod par gyur ta re/ de skad ces bka'</text></item>
<item><p>200a4</p><section>mdo sde</section><text>stsal pa dang / byang chub sems dpa' sems dpa' chen po byams pas/ bcom ldan 'das la 'di skad ces gsol to/ /bcom ldan 'das nyid mkhas pa/ bcom ldan 'das nyid dus mkhyen pa/ tshod mkhyen pa/</text></item>
<item><p>200a5</p><section>mdo sde</section><text>ran pa mkhyen pa/ bcom ldan 'das nyid thams cad mkhyen cing thams cad gzigs pa ste/ chos thams cad rtogs par thugs su chud pa lags na/ bcom ldan 'das kyis chos bstan pa rnam pa ji lta bus</text></item>
<item><p>200a6</p><section>mdo sde</section><text>yang dag par rdzogs pa'i sangs rgyas thams cad kyi chos kyi tshul 'di yun ring du gnas par 'gyur ba de lta bur chos legs par bstan du gsol/ de nas lha'i bu dbang phyug chen po gnas gtsang ma'i ris kyi</text></item>
<item><p>200a7</p><section>mdo sde</section><text>lha'i bu bye ba phrag brgyad bcu'i g.yog 'khor dang ldan pas bcom ldan 'das kyi zhabs la mgo bos phyag 'tshal te thal mo sbyar nas/ bcom ldan 'das la 'di skad ces gsol to/ /bcom ldan 'das rnam par</text></item>
<item><p>200a8</p><section>mdo sde</section><text>'thag pa thams cad bsdus pa zhes bgyi ba'i chos kyi rnam grangs 'di sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyis sngon gsungs na de skye bo mang po la sman pa dang / skye bo</text></item>
<item><p>200b1</p><section>mdo sde</section><text>mang po la bde ba dang / de bzhin gshegs pa'i bstan pa 'di yang yun ring du gnas par 'gyur ba'i slad du bcom ldan 'das kyis kyang bstan du gsol zhes gsol nas/ bcom ldan 'das kyis lha'i bu dbang phyug chen</text></item>
<item><p>200b2</p><section>mdo sde</section><text>po la cang mi gsungs bas gnang bar mdzad do/ /de nas lha'i bu dbang phyug chen pos bcom ldan 'das kyis cang mi gsung bas gnang bar rig nas phyogs gcig tu 'dug go/ /de nas bcom ldan 'das kyis byang chub</text></item>
<item><p>200b3</p><section>mdo sde</section><text>sems dpa' sems dpa' chen po byams pa la bka' stsal pa/ mi pham pa 'das pa'i dus kyi de bzhin gshegs pa dgra bcom pa yang dag par rdzogs pa'i sangs rgyas gang rnam par 'thag pa thams cad bsdus pa'i mdo'i</text></item>
<item><p>200b4</p><section>mdo sde</section><text>chos kyi rnam grangs 'di ma gsungs pa de mi bzhugs so/ /ma 'ongs pa'i dus na de bzhin gshegs pa 'byung ba gang chos kyi rnam grangs 'di gsung bar mi 'gyur ba gang yang mi 'byung ngo / /de ci'i phyir zhe na/ gang</text></item>
<item><p>200b5</p><section>mdo sde</section><text>zhig chos 'di la sbyang ba ma byas par chos ston pa de ni de bzhin gshegs pa la skur pa 'debs pa yin/ chos spong ba yin/ dge 'dun la smod yin ne/ su dkon mchog gsum la log par zhugs pa de ni ngas ngan song ba sems can</text></item>
<item><p>200b6</p><section>mdo sde</section><text>dmyal ba par gsungs so/ /byams pa de lta bas na rigs kyi bu 'am rigs kyi bu mo byang chub la yang dag par zhugs pa gang dag bdag la 'khrul pa med par 'dod pa de dag gis chos kyi rnam grangs 'di rtogs par</text></item>
<item><p>200b7</p><section>mdo sde</section><text>khong du chud par byas la de nas gdod chos bstan par bya'o/ /byams pa phyi ma'i dus na dam pa'i chos bsdu ba 'di khyod kyi las yin gyis soms shig /byang chub sems dpa' sems dpa' chen po byams</text></item>
<item><p>200b8</p><section>mdo sde</section><text>pas bcom ldan 'das de bzhin no zhes gsol to/ /bcom ldan 'das kyi ltar nyan to/ /de nas yang bcom ldan 'das kyis byang chub sems dpa' sems dpa' chen po byams pa la bos te 'di skad ces bka'</text></item>
<item><p>201a1</p><section>mdo sde</section><text>stsal to/ /mi pham pa gang gi nub mo de bzhin gshegs pa bla na med pa yang dag par rdzogs pa'i byang chub mngon par rdzogs par sangs rgyas pa dang / byams pa gang gi nub mo de bzhin gshegs pa len pa med</text></item>
<item><p>201a2</p><section>mdo sde</section><text>par yongs su mya ngan las 'da' bar 'gyur ba'i bar du de bzhin gshegs pa la 'khrul pa 'am/ ca co 'am/ bsnyel ba 'am/ gsung gis nyes par gsungs pa 'am/ nyes par dgongs pa 'am/ phrin las nyes par</text></item>
<item><p>201a3</p><section>mdo sde</section><text>mdzad pa ci yang yod dam/ gsol pa bcom ldan 'das de ni ma mchis so/ /bka' stsal pa/ mi pham pa gang gi nub mo de bzhin gshegs pa bla na med pa yang dag par rdzogs pa'i byang chub mngon par rdzogs par</text></item>
<item><p>201a4</p><section>mdo sde</section><text>sangs rgyas pa dang / gang gi nub mo de bzhin gshegs pa len pa med par yongs su mya ngan las 'da' bar 'gyur ba de'i bar du de bzhin gshegs pas gang ci gsungs pa de dag thams cad ni yang dag pa/ de kho na/ de bzhin ma nor ba de bzhin</text></item>
<item><p>201a5</p><section>mdo sde</section><text>te gzhan du ma yin no/ /'di la mi blun po kha cig de bzhin gshegs pa'i thabs la mkhas pa mi shes shing khong du ma chud par nga'i ldem po ngag la 'di skad du 'di ni rung ngo / /'di ni mi rung ngo zhes zer te/ de lta bu de dag ni dam pa'i</text></item>
<item><p>201a6</p><section>mdo sde</section><text>chos spong ba yin/ de dag ni de bzhin gshegs pa la skur pa 'debs pa yin te/ rgyu des na de dag ni sems can dmyal ba pa zhes nga 'chad do/ /mi pham pa ma 'ongs pa'i dus phyi ma'i tshe phyi ma'i dus lnga brgya pa tha ma la dge slong</text></item>
<item><p>201a7</p><section>mdo sde</section><text>dang / dge slong ma dang / dge bsnyen dang / dge bsnyen ma byang chub sems dpar khas 'che ba/ sngon mu stegs can du gyur pa/ smon lam gyi dbang gis de bzhin gshegs pa'i bstan pa legs par gsungs pa'i chos 'dul ba la</text></item>
<item><p>201a8</p><section>mdo sde</section><text>rab tu byung nas phyogs gcig la spyod pa/ gnyen la gdu ba/ rnyed pa dang / bkur sti la chags pa/ khyim la ser sna byed pa/ khyim sun par byed pa/ mdog ngan pa/ dman pa la mos pa/ bka' blo mi bde ba/ ma grags pa/ rigs</text></item>
<item><p>201b1</p><section>mdo sde</section><text>dma' ba/ yo byad la yongs su chags pa/ chos la bde bar gnas pa'i zas thams cad dang bral ba/ ting nge 'dzin gyi zas las shin du ring zhing rnam par ring ba/ sgyu dang g.yo la gnas pa dag gzhan du smra zhing gzhan du byed de/ de dag</text></item>
<item><p>201b2</p><section>mdo sde</section><text>mi shes bzhin du nged ni shes pa dang ldan no zhes zer mi mkhas bzhin du nged ni mkhas so zhes zer te/ ngas sems can thams cad la sems mnyam pa la gnas nas thugs rje chen po dang thabs la mkhas pas de bzhin gshegs pa'i</text></item>
<item><p>201b3</p><section>mdo sde</section><text>stobs bsnyel ba mi mnga' ba la gnas te/ mos pa la gzud pa'i phyir sems can thams cad la byang chub bstan pa gang yin pa de la/ de dag kha cig 'di skad du gang nyan thos rnams la gsungs pa'i mdo sde de dag la byang chub sems</text></item>
<item><p>201b4</p><section>mdo sde</section><text>dpa' rnams kyis bslab par mi bya'o/ /de dag mnyan par mi bya'o/ /de ni bdag cag gi chos ma yin te 'di ni nyan thos dang ldan pa yin gyis de la byang chub sems dpa' rnams kyis bslab par mi bya'o/ /gang rang sangs rgyas</text></item>
<item><p>201b5</p><section>mdo sde</section><text>rnams la gsungs pa'i mdo sde de dag la byang chub sems dpa' rnams kyis bslab par mi bya'o/ /de dag mnyan par mi bya'o/ /de ni bdag cag gi chos ma yin te/ 'di ni rang sangs rgyas dang ldan pa yin gyis de la byang chub sems</text></item>
<item><p>201b6</p><section>mdo sde</section><text>dpa' rnams kyis bslab par mi bya'o zhes zer ba dag 'byung bar 'gyur ro/ /mi pham pa ngas ni lha rnams la chos bstan te ngas mos pa ji lta ba bzhin du btul to/ /de bzhin du ngas ni klu rnams dang / gnod sbyin rnams dang / lha ma</text></item>
<item><p>201b7</p><section>mdo sde</section><text>yin rnams dang / nam mkha' lding rnams dang / mi 'am ci rnams dang / lto 'phye chen po rnams dang / dri za rnams dang / mi rnams la chos bstan te ngas mos pa ji lta ba bzhin du btul to/ /mi pham pa nga ni sems can rnams kyi don bya ba'i</text></item>
<item><p>201b8</p><section>mdo sde</section><text>phyir phyogs bcu'i 'jig rten gyi khams gang gA'i klung gi bye ma snyed du 'gro zhing der yang mos pa ji lta ba bzhin du sems can rnams la chos ston na/ de ni byang chub sems dpa' khas 'che ba/ byang chub sems dpa' dmu rgod/ byang chub</text></item>
<item><p>202a1</p><section>mdo sde</section><text>sems dpa' la skur pa 'debs pa/ brdzun du smra ba/ thos pa nyung ba de dag nga'i byang chub gnyis kyis rab tu phye ba ma yin pa 'di la gnyis su smra ste/ 'di la ni byang chub sems dpas bslab par bya/ 'di la ni byang</text></item>
<item><p>202a2</p><section>mdo sde</section><text>chub sems dpas bslab par mi bya'o zhes zer te/ sems des de bzhin gshegs pa la skur pa 'debs so/ /chos spong ngo / /dge 'dun la smod do/ /de dag lus zhig ste/ shi nas sems can dmyal ba rnams su skye bar</text></item>
<item><p>202a3</p><section>mdo sde</section><text>'gyur te/ de dag der bskal pa mang po dang / bskal pa brgya phrag mang po 'das nas thar pa 'thob ste/ yang de dag dbul po'i rigs su skye bar 'gyur ro/ /gang gi tshe brgya lam brgya lam na byang chub tu lung bstan pa</text></item>
<item><p>202a4</p><section>mdo sde</section><text>'thob par 'gyur na/ yang snyigs ma lnga'i dus na lung bstan pa thob par 'gyur te/ dper na da ltar nga yun ring po 'gyangs pas dus kyi snyigs ma'i tshe byang chub mngon par rdzogs par sangs rgyas pa lta bu'o/ /gang dag de dag gi ltar nyan pa 'am/ byed pa 'am/ yid ches par sems</text></item>
<item><p>202a5</p><section>mdo sde</section><text>pa de dag kyang 'di lta ste/ sdig pa'i grogs po la mos pas 'gro ba de lta bu nyid du 'gro bar 'gyur ro/ /mi pham pa sngon byung ba 'das pa'i dus bskal pa grangs med pa'i yang ches grangs med pa de'i tshe de'i dus na/ de</text></item>
<item><p>202a6</p><section>mdo sde</section><text>bzhin gshegs pa dgra bcom pa yang dag par rdzogs pa'i sangs rgyas dri ma med pa'i 'od 'phro las byung ba'i grags pa zhes bya ba 'jig rten du byung ste/ des lo khrag khrig phrag brgyad bcur sems can rnams la chos</text></item>
<item><p>202a7</p><section>mdo sde</section><text>bstan to/ /de'i gsung rab la dge slong 'tsho ba yongs su dag pa zhes bya ba/ chos smra ba/ gtam sna tshogs smra ba/ skye bo mang po la yang dag par ston pa/ skye bo mang po la yang dag par 'dzin du 'jug pa/ skye bo</text></item>
<item><p>202a8</p><section>mdo sde</section><text>mang po la yang dag par gzeng stod pa/ skye bo mang po la yang dag par dga' bar byed pa byung nas/ de la de bzhin gshegs pa dri ma med pa'i 'od 'phro las byung ba'i grags pa des phyi ma'i tshe phyi ma'i dus na dam pa'i chos</text></item>
<item><p>202b1</p><section>mdo sde</section><text>bsdu bar bcol te/ des de bzhin gshegs pa de yongs su mya ngan las 'das pa'i 'og tu lo bye bar dam pa'i chos kyi tshul bzung ste/ de rnam par 'thag pa thams cad bsdus pa'i chos kyi rnam grangs 'di la zhugs nas chos</text></item>
<item><p>202b2</p><section>mdo sde</section><text>ston te/ mos pa ji lta ba de bzhin du sems can rnams la chos bstan to/ /des grong khyer stong phrag brgyad bcu smon lam ji lta ba bzhin du sems can rnams rab tu dga' bar byas nas de grong khyer chen po bzang po zhes</text></item>
<item><p>202b3</p><section>mdo sde</section><text>bya bar song ste/ khyim bye ba phrag brgyad bcu la mos pa ji lta ba bzhin du chos bstan nas grong khyer de nas srog chags bye ba phrag brgyad bcu rab tu dad par byas so/ /de'i nang nas bye ba phrag gcig ni byang chub la rab tu</text></item>
<item><p>202b4</p><section>mdo sde</section><text>bkod do/ /sems can bye ba phrag bdun bcu rtsa dgu ni nyan thos kyi theg pa la rab tu bkod de btul to/ /de nas dge slong 'tsho ba yongs su dag pa de dge slong khri dang lhan cig tu byang chub kyi snying po ga la ba der yul rgyu zhing song</text></item>
<item><p>202b5</p><section>mdo sde</section><text>ngo / /mi pham pa dge slong 'tsho ba yongs su dag pa song nas ring po ma lon par grong khyer chen po bzang po der dge slong chos shes bya ba phyin te/ des rnam par 'thag pa'i mdo stong bzung ngo / /bsam gtan bzhi yang thob par gyur to/ /</text></item>
<item><p>202b6</p><section>mdo sde</section><text>dge slong 'tsho ba yongs su dag pas ni mdo sde bye ba phrag bcu dang / rnam par 'thag pa'i mdo drug khri bzung bar gyur to/ /de nas dge slong chos des grong khyer chen po bzang po der tshul gcig gis chos bstan pas skye bo rab tu</text></item>
<item><p>202b7</p><section>mdo sde</section><text>dga' bar byas kyang de mos pa ji lta ba bzhin du chos bstan pa la mkhas pa ma yin te/ de skye bo de dag la chos thams cad ni stong pa'o zhes stong pa nyid kyis 'doms shing stong pa nyid kyis rjes su ston te/ gang des chos</text></item>
<item><p>202b8</p><section>mdo sde</section><text>thams cad stong pa'o zhes bstan pa 'di ni de bzhin gshegs pa'i bka' kho na yin no/ /gang 'tsho ba yongs su dag pa des bshad pa de ni skyon chags pa ste/ dge slong de 'tsho ba yongs su dag pa ma yin na ci'i phyir ming</text></item>
<item><p>203a1</p><section>mdo sde</section><text>'tsho ba yongs su dag pa zhes bya/ de ni 'tsho ba yongs su dag pa ma yin te/ de ci'i phyir zhe na/ me tog yongs su len cing blangs nas yongs su spyod do/ /spos dang byug pa yongs su len cing blangs</text></item>
<item><p>203a2</p><section>mdo sde</section><text>nas yongs su spyod do/ /de ni shes pa ma yin te byis pa'o/ /nga ni tshangs par spyad nas yun ring ba yin gyi de ni gsar bu ste/ bsnyen par rdzogs nas ring por ma lon pa yin gyis de ltar yid ches par ma byed cig ces</text></item>
<item><p>203a3</p><section>mdo sde</section><text>zer ro/ /dge slong de ni bag yod pa yin te/ dge slong 'tsho ba yongs su dag pa de la skye bo de dag rab tu dad pas de ltar des skye bo de dag la dbyen byas na dbye bar ma nus so/ /de nas dge slong chos de 'chi ba'i dus</text></item>
<item><p>203a4</p><section>mdo sde</section><text>byas par gyur te 'chi ba'i dus byas nas 'di ltar de bzhin gshegs pa la skur pa btab pa dang / 'di ltar chos spangs pas bskal pa bdun bcur sems can dmyal bar skyes so/ /de bskal pa bdun bcu po de dag</text></item>
<item><p>203a5</p><section>mdo sde</section><text>'das nas bskal pa drug bcur byang chub kyi sems brjed do/ /bskal pa drug bcur po de dag 'das nas de bzhin gshegs pa kun nas spos rin po che'i 'od kyi gsung rab la de bzhin gshegs pa des byang chub tu sems bskyed</text></item>
<item><p>203a6</p><section>mdo sde</section><text>du bcug nas des byang chub tu sems bskyed do/ /tshe rabs dgu khrir dud 'gro'i skye gnas su skyes so/ /tshe rabs drug khrir mi dbul po rnams kyi nang du skyes te thams cad du yang lce med par gyur to/ /dge slong 'tsho ba</text></item>
<item><p>203a7</p><section>mdo sde</section><text>yongs su dag pa de sangs rgyas khrag khrig phrag lnga'i gan na chos smra bar gyur te/ thams cad du yang mngon par shes pa lnga dang ldan par gyur to/ /sangs rgyas bcom ldan 'das de dag gis bod par 'os par gyur to/ /chos</text></item>
<item><p>203a8</p><section>mdo sde</section><text>thams cad la yongs su dag par chos ston par yang gyur to/ /mi pham pa de'i tshe de'i dus na dge slong 'tsho ba yongs su dag pa zhes bya bar gyur pa de gzhan zhig yin pa snyam du khyod sems na khyod kyis de ltar mi lta ste/ de</text></item>
<item><p>203b1</p><section>mdo sde</section><text>bzhin gshegs pa 'od dpag med ces bya ba de'i tshe de'i dus na dge slong chos smra ba 'tsho ba yongs su dag pa zhes bya bar gyur to/ /mi pham pa de'i tshe de'i dus na dge slong chos smra ba shes bya ba de gzhan zhig yin pa snyam du khyod sems</text></item>
<item><p>203b2</p><section>mdo sde</section><text>na khyod kyis de ltar mi blta ste/ nga de'i tshe de'i dus na dge slong chos shes bya bar gyur to nga nyid las de lta bu'i mi tshul ba byung ngo / /mi pham pa chos kyis phongs par 'gyur ba'i las kyi sgrib pa ni de ltar shes par dka' ste/</text></item>
<item><p>203b3</p><section>mdo sde</section><text>las de'i rnam par smin pas nga snyigs ma lnga'i dus na byang chub mngon par rdzogs par sangs rgyas so/ /mi pham pa byang chub sems dpa' gang dag gnyis su 'byed cing chos ston pa de dag ni las de'i rnam par smin pas dus</text></item>
<item><p>203b4</p><section>mdo sde</section><text>kyi snyigs ma'i tshe byang chub mngon par rdzogs par 'tshang rgya bar 'gyur te/ de dag gi sangs rgyas kyi zhing der byang chub par bya ba dang chos bstan pa la bdud dang bar chad mang po 'byung bar 'gyur ro/ /de nas thams cad dang ldan</text></item>
<item><p>203b5</p><section>mdo sde</section><text>pa'i 'khor de mchi ma blags te ngus nas tshig 'di skad ces deng phan cad dge slong chos kyis ji skad smras pa ltar su yang chos ston par ma gyur cig ces 'dzer to/ /de'i tshe byang chub sems dpa' sems dpa' chen po 'khor</text></item>
<item><p>203b6</p><section>mdo sde</section><text>der 'dus pa dag kyang stan las langs te sa la 'khod do/ /sa la 'khod nas kyang ngus so/ /de nas bcom ldan 'das kyis mkhyen bzhin du byang chub sems dpa' de dag la 'di skad ces bka' stsal to/ /rigs kyi</text></item>
<item><p>203b7</p><section>mdo sde</section><text>bu dag khyed ci'i phyir sa la 'khod cing ngu / de dag gis gsol pa/ bcom ldan 'das bdag cag ni las kyi sgrib pa de dang ldan par bdag cag nyid kyis mthong lags so/ /bcom ldan 'das kyis bka' stsal pa/</text></item>
<item><p>203b8</p><section>mdo sde</section><text>rigs kyi bu dag de bzhin te/ de bzhin gshegs pa mar me mdzad yongs su mya ngan las 'das nas/ de'i gsung rab la shes rab brtsegs shes bya ba chos smra ba zhig byung ba la khyed kyis smad de/ de phyin cad khyed</text></item>
<item><p>204a1</p><section>mdo sde</section><text>kyis nam yang sangs rgyas ma mthong ngo / /nam yang byang chub kyi sems ma rnyed do/ /gzungs dang ting nge 'dzin ma rnyed do/ /rigs kyi bu dag khyed nga'i byang chub la yang dag par zhugs kyang bskal pa</text></item>
<item><p>204a2</p><section>mdo sde</section><text>bzang po 'di la de bzhin gshegs pa gang 'byung ba'i tha ma pa'i tshe khyed mi skye ba'i chos la bzod pa thob par 'gyur ro/ /de phyin chad bskal pa grangs med pa gsum gyis bla na med pa yang dag par rdzogs pa'i byang chub mngon par rdzogs</text></item>
<item><p>204a3</p><section>mdo sde</section><text>par 'tshang rgya bar 'gyur ro/ /rigs kyi bu dag de bas na byang chub sems dpa' dag gis byang chub sems dpa' mthong na sems kyis gzhan bsam par mi bya ste/ bdag cag gis mchod rten nam/ de bzhin gshegs pa</text></item>
<item><p>204a4</p><section>mdo sde</section><text>mthong ngo / /bdag cag gis mdun na sangs rgyas bzhugs so snyam du bsam mo/ /rigs kyi bu dag gal te byang chub sems dpas byang chub sems dpa' mthong na mchod rten gyi 'du shes sam/ de bzhin gshegs</text></item>
<item><p>204a5</p><section>mdo sde</section><text>pa'i 'du shes bskyed pa ma gtogs par 'du shes gzhan bskyed par mi bya'o/ /gzhan du gyur na byang chub sems dpas bdag nyid la rma phyung bar 'gyur ro/ /de la dgongs te de bzhin gshegs pa mi 'khrugs pas thugs dam bzhes pa/</text></item>
<item><p>204a6</p><section>mdo sde</section><text>gal te bdag gis sems dang po bskyed pa'i byang chub sems dpa' mthong ste sangs rgyas kyi 'du shes ma bskyed na ngas 'jig rten gyi khams dpag tu med pa rnams na gang dag bzhugs pa'i sangs rgyas bcom ldan 'das</text></item>
<item><p>204a7</p><section>mdo sde</section><text>thams cad la bslus par gyur cig ces bya ba yin no/ /rigs kyi bu dag phyi ma'i tshe phyi ma'i dus lnga brgya tha ma la gang su dag gzungs thob pa 'am/ ting nge 'dzin thob par 'gyur ba de dag thams cad ni de bzhin</text></item>
<item><p>204a8</p><section>mdo sde</section><text>gshegs pa'i mthus thob par 'gyur te/ rigs kyi bu dag de lta bas na 'di la su chos smra ba la mi snyan par brjod pa des ni de bzhin gshegs pa spangs par 'gyur ro/ /rigs kyi bu dag gang su zhig sems</text></item>
<item><p>204b1</p><section>mdo sde</section><text>can dag ji ltar mos pas mos pa bzhin du de bzhin gshegs pa'i chos ston pa de thams cad ni de bzhin gshegs pa'i mthu yin no/ /'khor gang du byang chub sems dpa'i theg pa dag lan 'ga' zhig spu zing zhes byed dam mchi ma lan 'ga'</text></item>
<item><p>204b2</p><section>mdo sde</section><text>zhig klog pa de thams cad kyang de bzhin gshegs pa'i mthur shes par bya ba yin na/ de la mi blun po byang chub sems dpa' ma yin par byang chub sems dpar khas 'che ba/ byang chub sems dpa' sun 'byin</text></item>
<item><p>204b3</p><section>mdo sde</section><text>par gyur pa/ chos rku ba tshul 'chos pa/ cho ga ngan pa la spyod pa de dag kha cig 'di skad ces 'di lta bu zhig ci shes shes zer ro/ /byams pa ngas byang chub kyi phyir spyod pa na bdag nyid kyis gang tshigs</text></item>
<item><p>204b4</p><section>mdo sde</section><text>su bcad pa nyos pa ni rang gi lus yongs su btang ba dang / bu dang bu mo yongs su btang ba dang / rgyal srid yongs su btang bas nyos shing / byams pa legs par bshad pa'i tshigs su bcad pa gcig gis</text></item>
<item><p>204b5</p><section>mdo sde</section><text>phyir 'dzam bu'i gling byin te nyos par ngas mngon par dran na/ de dag ni rnyed pa dang bkur sti srung zhing sangs rgyas dang 'dra ba'i gan du 'gro bar mi sems so/ /mi pham pa dam pa'i chos kyi tshul 'di gzung</text></item>
<item><p>204b6</p><section>mdo sde</section><text>ba yang 'byor pa dang ldan pas nus kyi mi ldan pas ni ma yin no/ /mi pham pa ngas mngon par rdzogs par sangs rgyas nas/ sangs rgyas kyi ye shes kyis chos gang bstan pa de la de dag 'di skad du de ni lung</text></item>
<item><p>204b7</p><section>mdo sde</section><text>mnod par bya ba ma yin no zhes zer te/ sems can de dag 'byung ba ma yin pa'i nyes pa chen po ji tsam dang ldan pa la ltos/ mi pham pa dge slong chos des rnam par 'thag pa'i mdo stong bstan te/ bsam</text></item>
<item><p>204b8</p><section>mdo sde</section><text>gtan bzhi bskyed kyang de lta bu'i gnas su gyur na/ gang phyogs tsam 'am/ cha tsam la reg pa/ rnam par 'thag pa 'dzin pa'i dge slong rnams la mngon par mi dga' zhing rnam par 'thag pa la skyon 'dogs pa lta ci smos te/</text></item>
<item><p>205a1</p><section>mdo sde</section><text>de dag ni chos smra ba'i dge slong la skur pa 'debs pa yin/ sangs rgyas kyi chos spong ba yin/ rlom sems chen pos skur pa 'debs pa yin te sems can dmyal bar skye ba de dag la ni legs par byas pa</text></item>
<item><p>205a2</p><section>mdo sde</section><text>zhes nga mi smra'o/ /de ci'i phyir zhe na/ gang dag chos smra ba la rnam par smod pa de dag ni sangs rgyas la rnam par smod pa yin/ chos la rnam par smod pa yin no/ /gang dag chos smra ba la rim gro med pa de dag ni sangs</text></item>
<item><p>205a3</p><section>mdo sde</section><text>rgyas la rim gro med pa yin no/ /gang dag chos smra ba la mi snyan par brjod pa de dag ni sangs rgyas mthong bar mi 'dod pa yin/ sangs rgyas la mi snyan par brjod pa yin no/ /gang dag sems dang po bskyed pa'i</text></item>
<item><p>205a4</p><section>mdo sde</section><text>byang chub sems dpa' la khong khro ba'i sems bskyed pa de dag gis ni sangs rgyas yongs su btang ba yin te ji snyed du khong khro ba'i sems bskyed par byed pa de snyed kyi bskal par sems can dmyal bar gnas par go cha dgos so/ /ji tsam</text></item>
<item><p>205a5</p><section>mdo sde</section><text>du khong khro ba'i mig gis lta ba de srid du long ba'i skye mched thob par 'gyur ro/ /ji tsam du mi snyan par brjod pa de srid du lce'i skye mched med pa thob par 'gyur ro/ /mi pham pa ji ltar byang chub sems dpa' rnams la</text></item>
<item><p>205a6</p><section>mdo sde</section><text>gnod pa'i sems bskyed pas byang chub sems dpa' ngan song du 'gro bar log par ltung bar 'gyur ba'i chos de lta bu gzhan ngas ma mthong ngo / /mi pham pa sems can gyi 'du shes dang chos kyi 'du shes la gnas pa rnams la ni</text></item>
<item><p>205a7</p><section>mdo sde</section><text>las mngon par 'du bya ba yod de mi dmigs pa la ni med do/ /byang chub sems dpa' gang dag chos tha dad du 'byed cing ston pa de dag ni spros pa la gnas pa yin no/ /mi pham pa byang chub sems dpa' rnams kyi pha rol</text></item>
<item><p>205a8</p><section>mdo sde</section><text>tu phyin pa drug yang dag par bsgrub pa 'di ni byang chub kyi phyir yin na/ de la yang mi blun po de dag 'di skad du shes rab kyi pha rol tu phyin pa kho na la byang chub sems dpas bslab par bya'o zhes zer zhing pha rol tu phyin pa lhag ma</text></item>
<item><p>205b1</p><section>mdo sde</section><text>rnams la sun 'byin to/ /mi pham pa 'di ji snyam du sems/ ka shi ka'i rgyal po gang yin pas mgo byin par gyur pa de 'chal ba'i shes rab yin nam/ gsol pa/ bcom ldan 'das de ni ma lags so/ /bka'</text></item>
<item><p>205b2</p><section>mdo sde</section><text>stsal pa/ mi pham pa ngas pha rol du phyin pa drug dang ldan pa'i mdo gang dag bstan pa de dag ci byang chub 'thob par 'gyur ba ma yin nam/ gsol pa/ bcom ldan 'das byang chub thob par 'gyur ba lags so/ /bka' stsal pa/</text></item>
<item><p>205b3</p><section>mdo sde</section><text>mi pham pa khyod kyis bskal pa drug bcur sbyin pa'i pha rol du phyin pa la spyad/ bskal pa drug bcur tshul khrims kyi pha rol du phyin pa la spyad/ bskal pa drug bcur bzod pa'i pha rol tu phyin pa la spyad/ bskal pa</text></item>
<item><p>205b4</p><section>mdo sde</section><text>drug bcur brtson 'grus kyi pha rol du phyin pa la spyad/ bskal pa drug bcur bsam gtan gyi pha rol du phyin pa la spyad na/ de la mi blun po dag 'di skad du 'di lta ste/ mi dmigs pa'i tshul gcig pus byang chub 'thob</text></item>
<item><p>205b5</p><section>mdo sde</section><text>po zhes zer te/ de dag ni spyod pa yongs su ma dag pa yin/ tshig tsam gyis dga' bar sems shig bsgrub pa snying por byed pa ma yin/ ngag gi las lhur len gyi nan tan las ring ba yin te/ phrag dog can du gyur</text></item>
<item><p>205b6</p><section>mdo sde</section><text>pa/ chags par gnas pa/ nye du la gdu ba yin no/ /mi pham pa nga yang mgo byin pas dga' ba tsam du 'khor los sgyur ba'i rgyal srid thob pas ni ma yin na de la mi blun po zang zing la ser sna byed pa de dag gzhan</text></item>
<item><p>205b7</p><section>mdo sde</section><text>gyi khyim rnams su dong nas 'di skad du byang chub tu ni 'di ltar spyad do/ /'di ni byang chub sems dpa'i spyod pa ste 'di ni tshul lo/ /gzhan ni tshul ma yin no/ /chos kyi tshul 'di ni chos smra ba phal cher gyis</text></item>
<item><p>205b8</p><section>mdo sde</section><text>kyang shes so zhes zer te de dag rnyed pa dang bkur sti'i phyir chos smra ba dag la kun nas mnar sems mang po 'byung ngo / /mi pham pa 'tsho ba can gyi mi de dag ni bskal pa brgyas kyang 'thun pa'i bzod pa thob par nga mi smra na</text></item>
<item><p>206a1</p><section>mdo sde</section><text>byang chub lta smos kyang ci dgos te mi pham pa g.yo dang ldan pa la byang chub med do/ /phrag dog can la med do/ /rim gro med pa la med do/ /yang dag pa'i shes pa med pa la med do/ /khyim sun par byed pa la med do/ /gnyis su spyod pa la med do/ /</text></item>
<item><p>206a2</p><section>mdo sde</section><text>mi pham pa mi blun po de dag ni nga bas kyang ches mkhas par khas 'che zhing nyan thos kyi chos sam/ rang sangs rgyas kyi chos gang yin pa'i chos de ni de bzhin gshegs pas gsungs pa ma yin no zhes zer ro/ /de nas bcom ldan 'das</text></item>
<item><p>206a3</p><section>mdo sde</section><text>kyis tshe dang ldan pa rab 'byor la bka' stsal pa/ rab 'byor gnyis su med par spyod pa la shes rab kyi pha rol du phyin pa yod mod/ gsol pa/ bcom ldan 'das de lta lags so/ /bka' stsal pa/ rab 'byor mi gnas pa la byang chub yod mod/</text></item>
<item><p>206a4</p><section>mdo sde</section><text>gsol pa bcom ldan 'das de lta lags so/ /bka' stsal pa rab 'byor spros pa med pa la byang chub yod mod/ gsol pa bcom ldan 'das de lta lags so/ /bka' stsal pa/ rab 'byor nye du la gdu ba'i phyir ngo tsha med pa de dag gis 'di lta</text></item>
<item><p>206a5</p><section>mdo sde</section><text>ste dbul por 'gyur ba'i las kyi rnam par smin pa ji tsam yongs su gzung bar sems pa la ltos/ mi pham pa gzhan yang byang chub sems dpas chos thams cad nyan thos kyi chos so zhes skrag par mi bya'o/ /chos thams cad rang sangs</text></item>
<item><p>206a6</p><section>mdo sde</section><text>rgyas kyi chos so zhes skrag par mi bya'o/ /chos thams cad sangs rgyas kyi chos so zhes skrag par mi bya'o/ /mngon par zhen par mi bya'o/ /chos thams cad nyan thos kyi chos ma yin no zhes skrag par mi bya'o/ /chos thams cad rang sangs rgyas kyi</text></item>
<item><p>206a7</p><section>mdo sde</section><text>chos ma yin no zhes skrag par mi bya'o/ /chos thams cad sangs rgyas kyi chos ma yin no zhes skrag par mi bya'o/ /mngon par zhen par mi bya'o/ /chos thams cad so so'i skye bo'i chos so zhes skrag par mi bya'o/ /chos thams cad so</text></item>
<item><p>206a8</p><section>mdo sde</section><text>so'i skye bo'i chos ma yin no zhes skrag par mi bya'o/ /chos thams cad kun nas nyon mongs pa'i chos so zhes skrag par mi bya'o/ /chos thams cad kun nas nyon mongs pa med pa'i chos so zhes skrag par mi bya'o/ /chos thams</text></item>
<item><p>206b1</p><section>mdo sde</section><text>cad rnam par byang ba'i chos so zhes skrag par mi bya'o/ /chos thams cad rnam par byang ba med pa'i chos so zhes skrag par mi bya'o/ /chos thams cad nye bar len pa'i chos so zhes skrag par mi bya'o/ /chos thams cad nye bar len pa med</text></item>
<item><p>206b2</p><section>mdo sde</section><text>pa'i chos so zhes skrag par mi bya'o/ /chos thams cad bya ba dang bcas pa'i chos so zhes skrag par mi bya'o/ /chos thams cad bya ba med pa'i chos so zhes skrag par mi bya'o/ /chos thams cad gsar pa'i chos so zhes skrag par mi bya'o/ /</text></item>
<item><p>206b3</p><section>mdo sde</section><text>chos thams cad gsar pa ma yin pa'i chos so zhes skrag par mi bya'o/ /chos thams cad srid pa'i chos so zhes skrag par mi bya'o/ /chos thams cad srid pa med pa'i chos so zhes skrag par mi bya'o/ /chos thams cad sems kyi chos so zhes</text></item>
<item><p>206b4</p><section>mdo sde</section><text>skrag par mi bya'o/ /chos thams cad sems med pa'i chos so zhes skrag par mi bya'o/ /chos thams cad sems pa'i chos so zhes skrag par mi bya'o/ /chos thams cad sems pa med pa'i chos so zhes skrag par mi bya'o/ /chos thams</text></item>
<item><p>206b5</p><section>mdo sde</section><text>cad las kyi chos so zhes skrag par mi bya'o/ /chos thams cad las med pa'i chos so zhes skrag par mi bya'o/ /chos thams cad rnam par smin pa'i chos so zhes skrag par mi bya'o/ /chos thams cad rnam par smin pa med pa'i chos so zhes</text></item>
<item><p>206b6</p><section>mdo sde</section><text>skrag par mi bya'o/ /chos thams cad bzod pa'i chos so zhes skrag par mi bya'o/ /chos thams cad bzod pa med pa'i chos so zhes skrag par mi bya'o/ /chos thams cad thar pa'i chos so zhes skrag par mi bya'o/ /chos thams cad thar pa med</text></item>
<item><p>206b7</p><section>mdo sde</section><text>pa'i chos so zhes skrag par mi bya'o/ /chos thams cad rnal 'byor gyi chos so zhes skrag par mi bya'o/ /chos thams cad rnal 'byor med pa'i chos so zhes skrag par mi bya'o/ /chos thams cad 'phags pa'i chos so zhes skrag par mi bya'o/ /chos</text></item>
<item><p>206b8</p><section>mdo sde</section><text>thams cad 'phags pa med pa'i chos so zhes skrag par mi bya'o chos thams cad sems can gyi chos so zhes skrag par mi bya'o/ /chos thams cad sems can med pa'i chos so zhes skrag par mi bya'o/ /chos thams cad gzung ba'i chos so zhes skrag par</text></item>
<item><p>207a1</p><section>mdo sde</section><text>mi bya'o/ /chos thams cad gzung du med pa'i chos so zhes skrag par mi bya'o/ /chos thams cad bden pa'i chos so zhes skrag par mi bya'o/ /chos thams cad bden pa med pa'i chos so zhes skrag par mi bya'o/ /chos thams</text></item>
<item><p>207a2</p><section>mdo sde</section><text>cad tshul bzhin gyi chos so zhes skrag par mi bya'o/ /chos thams cad tshul bzhin med pa'i chos so zhes skrag par mi bya'o/ /chos thams cad brtan pa'i chos so zhes skrag par mi bya'o/ /chos thams cad</text></item>
<item><p>207a3</p><section>mdo sde</section><text>mi brtan pa'i chos so zhes skrag par mi bya'o/ /mi pham pa ngas byang chub kyi snying por chos nyid mngon par rdzogs par sangs rgyas te chos kyi yul thams cad mkhyen kyang dmigs pas ma yin no chos thams cad kyi ngo bo nyid kun</text></item>
<item><p>207a4</p><section>mdo sde</section><text>du mkhyen kyang mngon par zhen pas 'jig rten la chos mi ston to/ /byang chub sems dpa' rnams la chos rnams kyi snang ba thob par bya ba dang / gzungs dang chos kyi phyag brgya rnams bskyed pa'i phyir ngas de bzhin nyid</text></item>
<item><p>207a5</p><section>mdo sde</section><text>rnam par dkrugs pa med/ chos rnams bsal ba ma byas/ gzhag pa ma byas so/ /mi pham pa ngas gling bzhi pa chen po'i 'jig rten gyi khams 'dir 'og min gyi gnas man chad du chos bstan pa'i tshe sems can</text></item>
<item><p>207a6</p><section>mdo sde</section><text>rnams 'di snyam du de bzhin gshegs pa ni bdag cag kho na la chos ston to snyam mo/ /de bzhin du sbyar te/ gling bzhi pa gnyis pa dang / de bzhin du stong gsum gyi stong chen po'i 'jig rten gyi khams su chos bstan</text></item>
<item><p>207a7</p><section>mdo sde</section><text>pa'i tshe sems can rnams 'di snyam du de bzhin gshegs pa ni bdag cag kho na la chos ston to/ /'di na de bzhin gshegs pa chos ston to/ /'dir de bzhin gshegs pa skyes so/ /'dir chos kyi 'khor lo</text></item>
<item><p>207a8</p><section>mdo sde</section><text>bskor ro/ /chos kyi 'khor lo bskor nas chos ston to snyam mo/ /mi pham pa 'di la nga ni thabs 'dis 'jig rten gyi khams mtha' yas mu med pa dag tu snga dro'i dus kyi tshe yang chos ston cing de ltar sangs rgyas kyi mdzad pa mdzad do/ /</text></item>
<item><p>207b1</p><section>mdo sde</section><text>nyi ma gung gi dus kyi tshe yang de ltar sangs rgyas kyi mdzad pa mdzad do/ /phyi dro'i dus kyi tshe yang de ltar sangs rgyas kyi mdzad pa mdzad de/ chos thams cad dang / sems can thams cad dang / 'jig rten gyi khams thams cad</text></item>
<item><p>207b2</p><section>mdo sde</section><text>du de bzhin gshegs pa'i spyan thogs pa mi mnga' bar gzigs pa dang / shes rab dang ye shes kyi gzigs pa 'jug ste/ de ltar sangs rgyas kyi yul bsam gyis mi khyab cing tshad med na de la de dag 'di ltar chos spong ba la</text></item>
<item><p>207b3</p><section>mdo sde</section><text>gnas pas byang chub sems dpas 'di la ni bslab par bya'o/ /'di la ni bslab par mi bya'o zhes zer te/ gang su dag chos spong bar gnas pa de dag ni sangs rgyas la skur pa 'debs par gnas pa yin/ gang dag</text></item>
<item><p>207b4</p><section>mdo sde</section><text>sangs rgyas la skur pa 'debs par gnas pa de dag ni 'di lta ste/ ngan song gi g.yang sa'i sa la gnas pa yin te de dag ni chos kyis phongs par 'gyur ba la gnas pa yin no/ /mi pham pa de lta bas na de bzhin</text></item>
<item><p>207b5</p><section>mdo sde</section><text>gshegs pa'i thabs mkhas pas bstan pa'i chos la bdag bsrung bar bya'o/ /de nas 'jam dpal gzhon nur gyur pa dang / byang chub sems dpa' shes rab kyi phung po yang dag grub dang / byang chub sems dpa'</text></item>
<item><p>207b6</p><section>mdo sde</section><text>mthong ba don yod dang / byang chub sems dpa' gcig tu spobs pa rnam par nges pa'i blo gros dang / byang chub sems dpa' shin du rnam par nges pa'i sems ston pa'i blo gros dang / byang chub sems dpa' shes</text></item>
<item><p>207b7</p><section>mdo sde</section><text>rab spobs pas smra ba dang / byang chub sems dpa' 'jigs bral yang dag gsal byed dang / byang chub sems dpa' mchog tu dga' ba'i rgyal po dang / byang chub sems dpa' khengs med gnas dang / byang chub</text></item>
<item><p>207b8</p><section>mdo sde</section><text>sems dpa' sangs rgyas kyi zhing mtha' yas pa'i cho ga sems pa dang / byang chub sems dpa' spyan ras gzigs dbang phyug dang / byang chub sems dpa' spos kyi glang po che dang / byang chub sems dpa' bal glang spos kyi glang po che dang / byang chub sems dpa'</text></item>
<item><p>208a1</p><section>mdo sde</section><text>gzi brjid dbyangs kyi dbang phyug dang / byang chub sems dpa' sgrib pa thams cad rnam par sel ba dang / byang chub sems dpa' brtson pa mi gtong ba gnas pa dang / byang chub sems dpa' yon tan brgya</text></item>
<item><p>208a2</p><section>mdo sde</section><text>stong brgyan dang / byang chub sems dpa' thams cad mkhyen gyi ye shes la rmongs pa med par sems pa dang / byang chub sems dpa' brjod pa grags pa'i tog gi rgyal mtshan dang / byang chub sems dpa' chos</text></item>
<item><p>208a3</p><section>mdo sde</section><text>thams cad kyis phan gdags sems pa dang / byang chub sems dpa' sangs rgyas kyi yul dang ma bral bar gnas pa dang / byang chub sems dpa' tsan dan gyis brgyan pa'i gzi brjid kyis btul bas rnam par</text></item>
<item><p>208a4</p><section>mdo sde</section><text>gnon pa dang / byang chub sems dpa' 'jig rten kun gyis mchod grags dang / byang chub sems dpa' nyi shu po de dag gis bcom ldan 'das la 'di skad ces gsol to/ /bcom ldan 'das de de lta lags</text></item>
<item><p>208a5</p><section>mdo sde</section><text>so/ /bde bar gshegs pa de de lta lags so/ /bdag cag kyang shar phyogs kyi sangs rgyas kyi zhing gang gA'i klung bcu'i bye ma snyed du mchis te/ sangs rgyas bcom ldan 'das la bsnyen bkur bgyis na thams</text></item>
<item><p>208a6</p><section>mdo sde</section><text>cad na yang bcom ldan 'das nyid chos ston pa mdzad do/ /de bzhin du phyogs bcu'i 'jig rten gyi khams rnams su mchis na yang de bzhin du sems can rnams la chos ston pa mdzad do/ /bcom ldan</text></item>
<item><p>208a7</p><section>mdo sde</section><text>'das de dag du bdag cag gis gdugs bdun du sangs rgyas kyi zhing du rgyu ba bgyis na sangs rgyas gzhan ma mthong nas slar 'dir chos nyan du mchis so/ /de nas bcom ldan 'das kyis 'jam dpal gzhon nur gyur pa la</text></item>
<item><p>208a8</p><section>mdo sde</section><text>bka' stsal pa/ 'jam dpal ltos/ de bzhin gshegs pa'i yul dang ye shes ni de ltar tshad med/ sangs rgyas kyi yul ni de ltar bsam gyis mi khyab/ de ltar de bzhin gshegs pa ni de bzhin gshegs pa'i chos</text></item>
<item><p>208b1</p><section>mdo sde</section><text>rnams kyis mi mnyam pa dang mnyam na/ 'jam dpal de la skyes bu blun po de dag 'di skad du 'di lta ste/ byang chub sems dpa' rnams kyi de bzhin gshegs pa'i phyir spyod pa ni shes rab kyi pha rol du phyin pa'o zhes zer ro/ /'jam</text></item>
<item><p>208b2</p><section>mdo sde</section><text>dpal 'di lta ste byang chub sems dpa'i spyod pa ni dpag tu med pa'i spyod pa'o/ /'di lta ste byang chub sems dpa'i spyod pa ni mnyam pa med pa'i spyod pa'o/ /'di lta ste/ byang chub sems dpa'i spyod pa ni yongs su 'dzin pa</text></item>
<item><p>208b3</p><section>mdo sde</section><text>med pa'i spyod pa'o/ /'di lta ste byang chub sems dpa'i spyod pa ni mi mdor ba'i spyod pa'o/ /byang chub sems dpa'i spyod pa ni dam bcas pa la brtan zhing lhag pa'i bsam pa yongs su dag pa'i spyod pa'o/ /byang chub</text></item>
<item><p>208b4</p><section>mdo sde</section><text>sems dpa'i spyod pa ni gzhan la phan gdags pas yongs su mi skyo ba'i spyod pa'o/ /'jam dpal byang chub sems dpa' rnams kyi spyod pa yongs su dag pa 'di lta bu ni nga'i chos yin na de'i tshe mthong dka' bar 'gyur</text></item>
<item><p>208b5</p><section>mdo sde</section><text>ro/ /'jam dpal de lta bas na skyes bu dam pa nyi shu po khyed thams cad kyis ci nas kyang nga'i byang chub bskal pa grangs med pa bye bar yang dag par bsgrubs pa thabs mkhas pas bstan pa 'di gzhan gyis shes par</text></item>
<item><p>208b6</p><section>mdo sde</section><text>'gyur bar chos yang dag par blang ba la gnas te bag yod par bya'o/ /dam bcas pa la brtan par bya'o/ /khong khro ba med pa'i sems su bya'o/ /sems can dag 'di lta ste/ chos spong ba'i g.yang sa chen</text></item>
<item><p>208b7</p><section>mdo sde</section><text>por mi ltung bar bya'o/ /de nas 'jam dpal gyis gsol pa/ bcom ldan 'das chos spong ba zhes bgyi ba gang lags/ bcom ldan 'das kyis bka' stsal pa/ 'jam dpal gang de bzhin</text></item>
<item><p>208b8</p><section>mdo sde</section><text>gshegs pas gsungs pa'i bka' la la ni bzang bar 'du shes/ la la ni ngan par 'du shes pa de ni chos spong ba'o/ /gang chos spong ba des chos spangs pas de bzhin gshegs pa la skur pa 'debs pa yin/ dge</text></item>
<item><p>209a1</p><section>mdo sde</section><text>'dun la ngan du brjod pa yin no/ /'di ni rigs pa'o/ /'di ni mi rigs pa'o zhes zer na chos spong ba yin no/ /'di ni byang chub sems dpa' rnams kyi ched du gsungs pa'o/ /'di ni nyan</text></item>
<item><p>209a2</p><section>mdo sde</section><text>thos rnams kyi ched du gsungs pa'o zhes zer na chos spong ba yin no/ /'di ni rang sangs rgyas rnams kyi ched du gsungs pa'o zhes zer na chos spong ba yin no/ /'di ni byang chub sems dpa'i bslab pa'o/ /</text></item>
<item><p>209a3</p><section>mdo sde</section><text>'di ni byang chub sems dpa'i bslab pa ma yin no zhes zer na chos spong ba yin no/ /spobs pa yod do zhe 'am spobs pa med do zhes zer na chos spong ba yin no/ /chos ni chos ma yin par ston to zhes zer na</text></item>
<item><p>209a4</p><section>mdo sde</section><text>chos spong ba yin no/ /sangs rgyas 'byung ba med par yang gzungs 'thob ces zer na chos spong ba yin no/ /gzungs thob pa'i thob pa ni yongs su dag pa ma yin no zhes zer na chos spong ba yin no/ /chos smra ba'i</text></item>
<item><p>209a5</p><section>mdo sde</section><text>spyod pa nyes par byas pa dang ldan no zhes zer na chos spongs ba yin no/ /chos smra ba sgrub pa phun sum tshogs pa ma yin no zhes zer na chos spong ba yin no/ /bag med par gleng na chos spong ba yin no/ /spyod lam</text></item>
<item><p>209a6</p><section>mdo sde</section><text>gyis gleng na chos spong ba yin no/ /spyod pa dang tshul khrims nyams pas gleng na chos spong ba yin no/ /spobs pas go bar mi byed do zhes zer na chos spong ba yin no/ /snang ba legs par ma bshad do zhes</text></item>
<item><p>209a7</p><section>mdo sde</section><text>zer na chos spong ba yin no/ /khong du ma chud pas tshig dang tshig tu 'gal bar byas so zhes zer na chos spong ba yin no/ /yi ge ming gis de bzhin gshegs pa'i bka' la 'jug go zhes zer na chos spong ba yin no/ /</text></item>
<item><p>209a8</p><section>mdo sde</section><text>mdo sde dang mdo sder 'gal bar byas so zhes zer na chos spong ba yin no/ /tshigs su bcad pa dang tshigs su bcad par 'gal bar byas so zhes zer na chos spong ba yin no/ /don la la mos shing / don la la ma mos so zhes</text></item>
<item><p>209b1</p><section>mdo sde</section><text>zer na chos spong ba yin no/ /chos 'chad pa'i tshe gtam gzhan du bsgyur na chos spong ba yin no/ /dkrugs ma byed na chos spong ba yin no/ /kun du rtog pas smra na chos spong ba yin no/ /'di la spyad 'di la mi spyad ces zer na chos spong ba yin no/ /'di ni rigs 'di ni mi rigs</text></item>
<item><p>209b2</p><section>mdo sde</section><text>shes zer na chos spong ba yin no/ /'jam dpal nyan thos rnams kyi spobs pa gang ji snyed pa dang / byang chub sems dpa' rnams kyi spobs pa gang ji snyed pa de dag thams cad ni de bzhin gshegs pa'i mthu yin no/ /</text></item>
<item><p>209b3</p><section>mdo sde</section><text>'jam dpal ngas ni nyan thos rnams kyi spobs pa gang ji snyed pa dang / byang chub sems dpa' rnams kyi spobs pa gang ji snyed pa de dag thams cad de bzhin gshegs pa'i mthu las 'byung bar smon lam legs par btab pa yin/</text></item>
<item><p>209b4</p><section>mdo sde</section><text>'jam dpal ngas ni byang chub tu yang smon lam legs par btab pa yin no/ /'di ltar mi blun po de dag ngan song du 'gro bar bdud kyis byin gyis brlabs pa'i phyir de la yang skyon 'dogs par sems so/ /de bzhin</text></item>
<item><p>209b5</p><section>mdo sde</section><text>gshegs pas gnang ba'i chos smra ba de dag la yang skyon 'dogs par sems so/ /rnyed pa'i phyir khyim srung bar gnas pa yin gyi de bzhin gshegs pa'i bstan pa bsrung ba'i phyir gnas pa ma yin/ rigs la gdu</text></item>
<item><p>209b6</p><section>mdo sde</section><text>bas bram ze dang khyim bdag rnams la smra ba ni 'di skad khyod kyis legs par smras so/ /khyod kyis de bzhin gshegs pa'i bka' legs par rtogs so zhes zer te phyogs kyi yang phyogs gcig smras pa la rjes su</text></item>
<item><p>209b7</p><section>mdo sde</section><text>yi rang ba'i gzhis de dag chos spong bar gyur pas 'di lta ste/ ngan song chen por 'gro bar 'gro ba mtshungs par 'gyur ro/ /'jam dpal mngon par zhen pa la byang chub sems dpa'i spyod pa'o zhes nga mi smra'o/ /khyim</text></item>
<item><p>209b8</p><section>mdo sde</section><text>la chags pa'i 'tsho ba rnam par dag pa zhes nga mi smra'o/ /gnyis su ston pa rnams chos kyis 'phongs par 'gyur ba las grol bar nga mi smra'o/ /gcig tu ston pa rnams ngan song las grol bar nga mi smra'o/ /</text></item>
<item><p>210a1</p><section>mdo sde</section><text>smra ba la dga' ba rnams yongs su dag pa'o zhes nga mi smra'o/ /'jam dpal nges ni gang gA'i klung gi bye ma ji snyed pa de snyed kyi chos kyi sgo rnams mi dmigs pa'i tshul gyis bstan to/ /'jam</text></item>
<item><p>210a2</p><section>mdo sde</section><text>dpal gang gA'i klung gi bye ma ji snyed pa de snyed kyi chos kyi sgo rnams ngas dmigs pa'i tshul gyis bstan to/ /'jam dpal ngas ni stong pa nyid la mos pa rnams la gang gA'i klung gi bye ma ci snyed kyi chos kyi sgo</text></item>
<item><p>210a3</p><section>mdo sde</section><text>rnams bstan to/ /ngas ni sems can du 'du shes pas de snyed du chos kyi sgo rnams bstan to/ /ngas ni mtshan ma med pa'i sgo nas de snyed kyi chos kyi sgo rnams bstan to/ /ngas ni rnam par rtog</text></item>
<item><p>210a4</p><section>mdo sde</section><text>pa'i sgo nas de snyed kyi chos kyi sgo rnams bstan to/ /ngas ni smon pa med pa'i sgo nas de snyed kyi chos kyi sgo rnams bstan to/ /ngas ni smon pa'i sgo nas de snyed kyi chos kyi sgo rnams bstan to/ /ngas ni gang zag pa'i sgo nas de snyed kyi chos</text></item>
<item><p>210a5</p><section>mdo sde</section><text>kyi sgo rnams bstan to/ /ngas ni gang zag med pa'i sgo nas de snyed kyi chos kyi sgo rnams bstan to/ /ngas ni 'jug pas de snyed dang / ldog pas de snyed dang / ngas ni yod pas de snyed dang / med pas</text></item>
<item><p>210a6</p><section>mdo sde</section><text>de snyed dang / ngas ni 'dus byas kyis de snyed dang / 'dus ma byas de snyed dang / ngas ni drang bas de snyed dang / drang ba med pas de snyed dang / ngas ni gsang bas de snyed dang / gsang ba med pas de snyed dang /</text></item>
<item><p>210a7</p><section>mdo sde</section><text>ngas ni 'khor ba'i sgo de snyed dang / ngas ni mya ngan las 'das pa'i sgo de snyed dang / ngas ni 'jig rten de snyed dang / ngas ni 'jig rten las 'das pa de snyed dang / ngas ni 'dod chags</text></item>
<item><p>210a8</p><section>mdo sde</section><text>kyi sgo de snyed dang / ngas ni zhe sdang gi sgo de snyed dang / ngas ni gti mug gi sgo de snyed dang / 'jam dpal ngas ni gang gA'i klung gi bye ma ji snyed pa de snyed kyi spong ba'i sgo'i chos kyi sgo rnams bstan to/ /'jam dpal thams cad</text></item>
<item><p>210b1</p><section>mdo sde</section><text>kyang 'di lta ste/ mi rtag pa'i tshul du shes rab kyi pha rol du phyin pa'i tshul yin na de la phyogs kyi yang phyogs gcig shes pas de bzhin gshegs pa la skur pa 'debs so/ /de nas bcom ldan 'das la 'jam</text></item>
<item><p>210b2</p><section>mdo sde</section><text>dpal gzhon nur gyur pas 'di skad ces gsol to/ /bcom ldan 'das gal te la la zhig sdig pa'i grogs po'i dbang gis chos spong ba 'di lta bu 'di bgyis par gyur na bcom ldan 'das de tshe 'di nyid la ji ltar</text></item>
<item><p>210b3</p><section>mdo sde</section><text>thar bar 'gyur/ de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal gal te lo bdun gyi bar du nyin gcig cing dus gsum du</text></item>
<item><p>210b4</p><section>mdo sde</section><text>nyes pa la nyes par bshags na de'i 'og tu byang bar 'gyur te/ de phyin cad nyung na bskal pa bcus bzod pa 'thob par 'gyur ro/ /'jam dpal gal te byang chub sems dpa'i theg pa pa'i rigs kyi bu 'am</text></item>
<item><p>210b5</p><section>mdo sde</section><text>rigs kyi bu mo zhig chos kyi rnam grangs 'di ma bzung ma blags par smra na chos kyis phongs par 'gyur ba las ma smas par thar bar shin du dka'o/ /de lta bas na byang chub sems dpas 'di la bslabs nas</text></item>
<item><p>210b6</p><section>mdo sde</section><text>phyis chos bstan par bya ste/ de ltar na de smas par mi 'gyur ro/ /'jam dpal byang chub sems dpas mnyam pa nyid bzhi khong du chud par bya ste/ bzhi gang zhe na/ sems can mnyam pa nyid dang / chos mnyam</text></item>
<item><p>210b7</p><section>mdo sde</section><text>pa nyid dang / byang chub mnyam pa nyid dang / lhag mthong mnyam pa nyid de/ mnyam pa nyid bzhi po de dag byang chub sems dpas khong du chud par bya'o/ /gang zhig mnyam pa nyid bzhi po de dag khong du ma chud</text></item>
<item><p>210b8</p><section>mdo sde</section><text>par smra na/ ci smra yang de bdag smras par 'gyur ro/ /gzhan yang chos bzhi dang ldan na byang chub sems dpa' sems dpa' chen po rigs kyi bu 'am/ rigs kyi bu mo ma smas par thar bar 'gyur te/</text></item>
<item><p>211a1</p><section>mdo sde</section><text>bzhi gang zhe na/ sems can thams cad la khong khro ba med pa'i sems dang / shes pas mos nas chos smra ba rnams la 'gal bar mi byed pa dang / pha rol mi spong ba dang /</text></item>
<item><p>211a2</p><section>mdo sde</section><text>de bzhin gshegs pas gsungs pa thams cad la gus pa yin te/ chos bzhi po de dag dang ldan na rigs kyi bu 'am/ rigs kyi bu mo de ma smas par thar bar 'gyur ro/ /'jam dpal byang chub sems dpa' gang</text></item>
<item><p>211a3</p><section>mdo sde</section><text>zhig gis bskal pa gang gA'i klung gi bye ma snyed du sangs rgyas kyi zhing thams cad rin po che sna bdun gyis brgyan te/ sangs rgyas bcom ldan 'das gang gA'i klung gi bye ma snyed la nyin gcig bzhin du dbul ba phul</text></item>
<item><p>211a4</p><section>mdo sde</section><text>bas/ gang zhig gis rnam par 'thag pa thams cad bsdus pa'i mdo'i chos kyi rnam grangs 'di bris shing glegs bam du byas te tha na lan gsum bklags na/ 'di ni de bas bsod nams ches mang du skyed par 'gyur/</text></item>
<item><p>211a5</p><section>mdo sde</section><text>de ci'i phyir zhe na/ byang chub sems dpa' gang rnam par 'thag pa thams cad bsdus pa'i mdo 'di la bslabs pa'i bsod nams kyi phung po dang mnyam pa'i sbyin pa dang / tshul khrims dang / bzod pa dang / brtson</text></item>
<item><p>211a6</p><section>mdo sde</section><text>'grus dang / bsam gtan dang / shes rab de med do/ /chos kyi rnam grangs 'di bshad pa na byang chub sems dpa' gang gA'i klung sum bcu'i bye ma snyed mi skye ba'i chos la bzod pa thob par gyur to/ /byang chub</text></item>
<item><p>211a7</p><section>mdo sde</section><text>sems dpa' gang gA'i klung bdun bcu'i bye ma snyed ni bla na med pa yang dag par rdzogs pa'i byang chub las phyir mi ldog par gyur to/ /stong gsum gyi stong chen po'i 'jig rten gyi khams 'di'i sems can</text></item>
<item><p>211a8</p><section>mdo sde</section><text>bye ba khrag khrig brgya stong phrag drug bcus chos kyi rnam grangs 'di la yi rangs nas byang chub du go cha chen po dgos pas de dag thams cad bskal pa brgyad bcur 'khor bar 'khor nas thams cad kyang bskal pa brgyad bcus</text></item>
<item><p>211b1</p><section>mdo sde</section><text>bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /byang chub sems dpa' dag nan tan gyis bsgrubs na/ chos kyi rnam grangs 'di de ltar don che zhing de ltar 'bras bu che ste phan</text></item>
<item><p>211b2</p><section>mdo sde</section><text>yon che la gsal ba che zhing rgyas pa che'o/ /'jam dpal de lta bas na khyed kyis chos kyi rnam grangs 'di la bslabs te phyi ma'i dus na chos gzung bar bya'o/ /de ltar na khyed ma smas par thar bar 'gyur ro/ /</text></item>
<item><p>211b3</p><section>mdo sde</section><text>de nas chos smra ba nyi shu po de dag gis bcom ldan 'das la 'di skad ces gsol to/ /bcom ldan 'das chos kyi rje/ chos kyi rgyal po/ /bcom ldan 'das kyis ji skad bka' stsal pa de bzhin du bgyi'o/ /</text></item>
<item><p>211b4</p><section>mdo sde</section><text>sangs rgyas kyi mthu dang / sangs rgyas kyi byin gyis brlabs kyis de bzhin gshegs pa'i bka' legs par rab tu bsgrub par bgyi'o/ /bcom ldan 'das kyis de skad ces bka' stsal nas/ 'jam dpal</text></item>
<item><p>211b5</p><section>mdo sde</section><text>gzhon nur gyur pa dang / byang chub sems dpa' sems dpa' chen po de dag dang / dge slong de dag dang / lha dang / mi dang / lha ma yin dang / dri zar bcas pa'i 'jig rten yi rangs te bcom ldan 'das kyis</text></item>
<item><p>211b6</p><section>mdo sde</section><text>gsungs pa la mngon par bstod do/ /'phags pa rnam par 'thag pa thams cad bsdus pa zhes bya ba thegs pa chen po'i mdo rdzogs so// // rgya gar gyi mkhan po dzi na mi tra dang mu ni bar ma</text></item>
<item><p>211b7</p><section>mdo sde</section><text>dang / zhu chen gyi lo ts+tsha ba ban de ye shes sdes bsgyur cing zhus te gtan la phab pa/ / @#/ /rgya gar skad du/ Ar+ya bud d+ha sang gI ti nA ma ma hA yA na sU tra/ bod skad du/ 'phags pa sangs</text></item>
<item><p>211b8</p><section>mdo sde</section><text>rgyas bgro ba zhes bya ba theg pa chen po'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das yul</text></item>
<item><p>212a1</p><section>mdo sde</section><text>dbus gyur 'chang ba 'chang na yul dbus gyur rnams kyi shing / a mra stug po'i tshal gyi grong 'dab/ ri bzang po ba de ha'i dbang po'i brag gi phug na/ dge slong lnga stong gi dge 'dun chen po dang / byang chub sems dpa'</text></item>
<item><p>212a2</p><section>mdo sde</section><text>nyi khri lnga stong dang thabs gcig tu bzhugs te/ thams cad kyang bla na med pa yang dag par rdzogs pa'i byang chub las phyir mi ldog pa byang chub sems dpa' 'jam dpal dang / byams pa la sogs pa dang thabs gcig</text></item>
<item><p>212a3</p><section>mdo sde</section><text>go/ /lha'i bu brgyad khri bzhi stong dang yang thabs gcig ste/ thams cad kyang byang chub sems dpa'i theg pa la gnas pa sha stag go/ /yang de'i tshe na 'jig rten du rnyog pa lnga dag byung ste/ 'di lta ste/ tshe'i</text></item>
<item><p>212a4</p><section>mdo sde</section><text>rnyog pa dang / sems can gyi rnyog pa dang / bskal pa'i rnyog pa dang / nyon mongs pa'i rnyog pa dang / lta ba'i rnyog pa byung ba'i phyir 'khor bzhi yang dag par rdzogs pa'i sangs rgyas kyi drung du 'di lta ste/ chos nyan</text></item>
<item><p>212a5</p><section>mdo sde</section><text>pa'i phyir shin du 'ong bar ma gyur/ 'ongs nas kyang chos la 'thun par mi byed/ de bzhin gshegs pa la 'ang bkur sti mi byed/ sems can dag chos bshad pas skyo zhing 'khod nas brel ba sna tshogs kyis brel/ /de nas</text></item>
<item><p>212a6</p><section>mdo sde</section><text>bcom ldan 'das 'di snyam du dgongs te/ kye ma'o sems can 'di dag ni yongs su skyo ste/ chos bshad pa khong du mi chud chos nyan pa dang / de bzhin gshegs pa la lta ba'i phyir mi 'ong / chos nyan pa'i phyir</text></item>
<item><p>212a7</p><section>mdo sde</section><text>'ongs su zin kyang de ltar 'thun par mi byed/ bka' yin par sems mi 'jog gis/ gang ngas nang du yang dag 'jog gi tshul gyis skye bo rnams yongs su skom par bya'o/ /sangs rgyas kyi zhing gzhan dag</text></item>
<item><p>212a8</p><section>mdo sde</section><text>tu yang sangs rgyas bcom ldan 'das gzhan dag dang lhan cig tu sangs rgyas bgro ba zhes bya ba'i chos kyi rnam grangs bgro'o snyam mo/ /yang de'i tshe na sangs rgyas bcom ldan 'das gzhan dag gi sangs rgyas kyi</text></item>
<item><p>212b1</p><section>mdo sde</section><text>zhing gzhan dag tu 'ang 'khor bzhi yongs su skyo ste/ chos nyan pa'i phyir mi 'ong bar gyur nas sangs rgyas bcom ldan 'das de dag kyang bdag bdag gi sangs rgyas kyi zhing du nang du yang dag 'jog la bzhugs pa'i</text></item>
<item><p>212b2</p><section>mdo sde</section><text>tshul gyis 'khor bzhi yongs su skom par mdzad do/ /yang de'i tshe na shar phyogs su sangs rgyas kyi zhing brgyad khri bzhi stong 'das pa na/ kun du snang ba zhes bya ba'i 'jig rten gyi khams de na 'jug</text></item>
<item><p>212b3</p><section>mdo sde</section><text>sred kyi rgyal po zhes bya ba de bzhin gshegs pa dgra bcom pa yang dag par rdzogs pa'i sangs rgyas da ltar bzhugs 'tsho gzhes shing chos kyang ston to/ /sangs rgyas bcom ldan 'das de dag kyang / de bzhin</text></item>
<item><p>212b4</p><section>mdo sde</section><text>gshegs pa'i bgro ba bgro ba'i phyir der 'dus te/ sangs rgyas bcom ldan 'das de dag la ma bgros pa 'am/ bgro ba mi mdzad pa med de/ chos bshad pa dang sems can 'dul ba'i phyir de bzhin</text></item>
<item><p>212b5</p><section>mdo sde</section><text>gshegs pa dag bgro bar mdzad do/ /de nas bcom ldan 'das 'di snyam du dgongs so/ /sangs rgyas bcom ldan 'das de dag gang du 'du bar 'gyur zhes dgongs pa las de 'di snyam du</text></item>
<item><p>212b6</p><section>mdo sde</section><text>gyur te/ shar phyogs su sangs rgyas bcom ldan 'das de dag 'du bar 'gyur te/ 'di ni sangs rgyas kyi zhing brgyad khri bzhi stong 'das pa na 'jig rten gyi khams kun du snang ba zhes bya ba de na/ de bzhin</text></item>
<item><p>212b7</p><section>mdo sde</section><text>gshegs pa dgra bcom pa yang dag par rdzogs pa'i sangs rgyas 'jug sred kyi rgyal po zhes bya ba da ltar bzhugs 'tsho gzhes chos kyang ston te/ der sangs rgyas bcom ldan 'das rnams 'du bar 'gyur ro snyam mo/ /de nas bcom ldan</text></item>
<item><p>212b8</p><section>mdo sde</section><text>'das kyis tshe dang ldan pa dga' bo la bka' stsal pa/ dga' bo de ni de bzhin gshegs pa dbang po'i brag gi phug tu gshegs so/ /gshegs nas kyang zla ba gsum du nang du yang dag 'jog par 'gyur gyis/ de dga' bo</text></item>
<item><p>213a1</p><section>mdo sde</section><text>khyod kyis lha dang / klu dang gnod sbyin dang / dri za dang lha ma yin dang / mi 'am ci dang lto 'phye chen po dang / mi la sogs pa gang yang dbang po'i brag gi phug tu zla ba gsum gyi bar du ma gtang</text></item>
<item><p>213a2</p><section>mdo sde</section><text>shig /de skad ces bka' stsal pa dang / tshe dang ldan pa dga' bos bcom ldan 'das la 'di skad ces gsol to/ /bcom ldan 'das bdag gis lha mthu chen po lus phra ba dag gzung mi nus so/ /</text></item>
<item><p>213a3</p><section>mdo sde</section><text>bcom ldan 'das ji ltar gnas na maud gal gyi bu chen po rdzu 'phrul dang cho 'phrul dang ldan pa de 'dra ba bdag la ma mchis kyis bcom ldan 'das de la bka' stsal du gsol/</text></item>
<item><p>213a4</p><section>mdo sde</section><text>de nas bcom ldan 'das srung bar nus so/ /de skad ces gsol pa dang / bcom ldan 'das kyis tshe dang ldan pa dga' bo la 'di skad ces bka' stsal to/ /dga' bo</text></item>
<item><p>213a5</p><section>mdo sde</section><text>chog go/ /khyod de bzhin gshegs pa la de skad ma zer cig /de bzhin gshegs pa ni sus kyang srung mi dgos so/ /kun du srung mi dgos so/ /de bzhin gshegs pa la ni bsrung bar bya ba med de/ dgra las</text></item>
<item><p>213a6</p><section>mdo sde</section><text>rgyal ba yin no/ /ngas ni lha dang bcas pa/ bdud dang bcas pa/ dge sbyong dang bram zer bcas pa'i skye dgu'i 'jig rten na gang de bzhin gshegs pa'i byin gyis brlabs la chung ngu na/ chos kyi dbyings kyi mtha' ma</text></item>
<item><p>213a7</p><section>mdo sde</section><text>la yang bskyod pa 'am/ sgul bar nus pa su yang ma mthong gis/ dga' bo khyod bya ba nyung bar gyis shig /de bzhin gshegs pa nyid byin gyis rlob bo/ /dga' bo yang de bzhin gshegs pa nang du yang dag 'jog la</text></item>
<item><p>213a8</p><section>mdo sde</section><text>zhugs pa'i drung du dge slong dang dge slong ma dang / dge bsnyen dang dge bsnyen ma dang / lha dang klu dang gnod sbyin dang / dri za dang lha ma yin dang / nam mkha' lding dang / mi 'am ci dang / mi ma yin pa dag 'ong bar</text></item>
<item><p>213b1</p><section>mdo sde</section><text>gyur na/ dga' bo khyod kyis de dag la 'di skad du chos shod cig /grogs po dag mir thob pa ni dkon no/ /'thun pa'i yul la gnas pa ni dkon no/ /de bzhin gshegs pa skye ba yang dkon no/ /de bzhin gshegs pas</text></item>
<item><p>213b2</p><section>mdo sde</section><text>gsungs pa'i chos 'dul ba la dad pa yang dkon no/ /rab tu byung zhing bsnyen par rdzogs pa'i dge slong gi dngos po yang dkon no/ /dge ba'i bshes gnyen yang dkon no/ /nan tan la gnas pa'i gang zag kyang dkon</text></item>
<item><p>213b3</p><section>mdo sde</section><text>no/ /stong pa nyid la yid ches shing mos par byed pa yang dkon no/ /dge slong gi chos yongs su dag par 'chad pa yang dkon no/ /gtong ba'i sems dang ldan pa yang dkon no/ /len pa yang dkon no/ /gang</text></item>
<item><p>213b4</p><section>mdo sde</section><text>blangs nas sbyin pa sbyong bar byed pa yang dkon no/ /gang byas pa gzo bar byed pa dang / byas pa tshor bar byed pa'i sems can de dag kyang dkon no/ /gang bslab pa 'dod cing srog gi phyir yang bslab pa mi gtong ba'i</text></item>
<item><p>213b5</p><section>mdo sde</section><text>sems can de dag kyang dkon no/ /sems can gang sems can thams cad la snying rje ba dang snying brtse ba bskyed nas bla na med pa yang dag par rdzogs pa'i byang chub du sems bskyed pa dag kyang dkon no/ /de bas kyang gang</text></item>
<item><p>213b6</p><section>mdo sde</section><text>byang chub tu sems bskyed ma thag du nan tan gyis sbyong ba'i sems can de dag ni shin du dkon no zhes dga' bo khyod kyis de bzhin gshegs pa nang du yang dag 'jog la zhugs na de ltar chos shod cig /gal te dge slong dang /</text></item>
<item><p>213b7</p><section>mdo sde</section><text>dge slong ma dang / dge bsnyen dang dge bsnyen ma'i 'khor bzhi dang / lha dang klu dang / gnod sbyin dang / dri za dang lha ma yin dang / nam mkha' lding dang / mi 'am ci dang / lto 'phye chen po dang / mi dang /</text></item>
<item><p>213b8</p><section>mdo sde</section><text>mi ma yin pa dag lhags nas 'ongs pa de dag la de skad du chos shod cig /gzhan yang dga' bo khyod kyis 'di ltar chos shig /de bzhin gshegs pas rnam grangs du mar log par lta ba shin du kha na ma tho bar</text></item>
<item><p>214a1</p><section>mdo sde</section><text>gsungs kyis/ de'i phyir khyod kyis log par lta bar mi bya'o/ /de la log par lta ba gang zhe na/ 'di lta ste/ ma grol ba dang / ma sbas pa dang / ma zhi ba dang / ma</text></item>
<item><p>214a2</p><section>mdo sde</section><text>dul ba dang / rnam par ma dul ba dang / lha sna tshogs la thal mo sbyor ba dang / tshul khrims dang / bzod pa sna tshogs dang / chu bo dang mtshe'u dang / rdzing bu dang 'obs dang / ri dang ri</text></item>
<item><p>214a3</p><section>mdo sde</section><text>dgas dang / bya dang shing la dad pa dang / 'dod chags dang / zhe sdang dang gti mug dang bcas pa dang / de lta bu dag gi gzugs byed pa dang / de la sogs pa yang dag pa ma yin</text></item>
<item><p>214a4</p><section>mdo sde</section><text>par lta ba de ni log par lta ba zhes bya'o/ /gzhan yang dga' bo log par lta ba ni gang / bdag tu 'dzin pa la zhen pa de ni log par lta ba zhes bya'o/ /sems can du 'dzin pa la zhen pa dang / srog</text></item>
<item><p>214a5</p><section>mdo sde</section><text>tu 'dzin pa dang / gang zag tu 'dzin pa la zhen pa dang / chad par 'dzin pa la zhen pa dang / rtag par 'dzin pa la zhen pa de dag ni log par lta ba zhes bya'o/ /dga' bo mdor na log par lta ba</text></item>
<item><p>214a6</p><section>mdo sde</section><text>shin du phra ba bstan to/ /dga' bo rigs kyi bu 'am/ rigs kyi bu mo gang yang rung ste/ chung ngu na mya ngan las 'da' bar sems kyang rung / de lta bu'i 'du shes skye na de ni log par lta ba zhes bya'o/ /</text></item>
<item><p>214a7</p><section>mdo sde</section><text>dga' bo gzhan yang de bzhin gshegs pa nang du yang dag 'jog la 'jug na 'di ltar chos shod cig /khyed kyis chos dgos par gyis shig /chos la dga' ba dang / mgu ba dang / rangs pa</text></item>
<item><p>214a8</p><section>mdo sde</section><text>dang / 'tsho ba yongs su dag pa dang / bslab pa la 'dod pa dang / dad pa dang dang ba mang ba dang / khrel ba dang bcas pa dang / gus pa dang bsti stang dang bcas pa dang / yid la skrag pa dang / khams gsum</text></item>
<item><p>214b1</p><section>mdo sde</section><text>thams cad las 'byung bar sems pa dang / byams pa dang / snying rje dang / dga' ba dang / btang snyoms la bsgom pa'i brtson 'grus dang ldan pa dang / bzod pa dang tshig bzang po dang / don la rton cing tshig la mi rton</text></item>
<item><p>214b2</p><section>mdo sde</section><text>pa dang / ye shes la rton cing rnam par shes pa la mi rton pa dang / nges pa'i mdo la rton gyi drang ba'i mdo la mi rton pa dang / chos nyid la rton gyi gang zag la mi rton pa dang / rnam par thar pa'i sgo gsum la</text></item>
<item><p>214b3</p><section>mdo sde</section><text>tshul bzhin yid la bya bas rtogs pa dang / khyed stong pa nyid la spyod yul bar gyis shig /bdag tu 'dzin pa yongs su spangs pa dang / mtshan ma'i spyod yul med pa dang / mtshan ma yongs su spangs</text></item>
<item><p>214b4</p><section>mdo sde</section><text>pa dang / smon pa med pa'i rnam par thar pa'i sgo la spyod yul ba dang / smon lam las 'das par gyis shig /dga' bo khyod kyis sems can rnams la rten cing 'brel par 'byung ba las rtsoms te chos</text></item>
<item><p>214b5</p><section>mdo sde</section><text>shod cig /rten cing 'brel par 'byung ba'i chos shes bya ba ni rkyen med na chos gang yang mi 'byung ba ste/ de ltar khyed kyis rten cing 'brel par 'byung ba khong du chud par bya'o/ /dga' bo de la rten cing 'brel</text></item>
<item><p>214b6</p><section>mdo sde</section><text>par 'byung ba ji lta ba yang dag par rtogs pa gang zhe na/ rten cing 'brel par 'byung ba ni mi skye ba yin te/ de la ji ltar rtogs par 'gyur zhe na/ mi skye ba la bzod pa yin te/ de la yang rlom sems mi</text></item>
<item><p>214b7</p><section>mdo sde</section><text>byed pa de ni rten cing 'brel par 'byung ba la ji lta ba yang dag par rtogs pa'o/ /dga' bo khyod kyis 'phags pa'i bden pa'i rab tu tha dad pa las brtsams te sems can rnams la chos bshad par bya'o/ /</text></item>
<item><p>214b8</p><section>mdo sde</section><text>dga' bo 'phags pa'i bden pa'i rab tu tha dad pa gang zhe na/ dga' bo gang 'phags pa'i bden pa de nyon cig /dga' bo 'phags pa'i bden pa ni bden pa yang ma yin brdzun pa yang ma yin te/ gang bden</text></item>
<item><p>215a1</p><section>mdo sde</section><text>pa yang ma yin brdzun pa yang ma yin pa de ni 'phags pa'i bden pa zhes bya'o/ /bden pa de'i rab tu tha dad pa ji snyed cig yod ce na/ mi skye ba'i bden pa dang / skye ba ji lta bzhin gyi bden</text></item>
<item><p>215a2</p><section>mdo sde</section><text>pa dang / 'dod chags dang bral ba'i bden pa dang / 'gog pa'i bden pa dang / mya ngan las 'da' ba'i bden pa dang / rnam par grol ba'i bden pa dang / dngos po med pa'i bden pa dang / ma spros pa'i bden</text></item>
<item><p>215a3</p><section>mdo sde</section><text>pa dang / mi rgyu ba'i bden pa dang / lhun gyis grub pa'i bden pa dang / mi len pa'i bden pa dang / mi gtong ba'i bden pa dang / ma byas pa'i bden pa dang / mi byed pa'i bden pa dang / mi ltung ba'i bden pa</text></item>
<item><p>215a4</p><section>mdo sde</section><text>dang / gnas med pa'i bden pa dang / dga' bo chos gang mi skye ba dang / mi 'bri ba dang / mi gnas pa dang / gzhan du mi 'gyur ba de ni bden pa zhes bya ste/ dga' bo de las dgongs te de bzhin gshegs pa dag</text></item>
<item><p>215a5</p><section>mdo sde</section><text>'phags pa'i gang zag ni 'dus ma byas pas bskyed pa'o zhes chos 'chad do/ /gang sdug bsngal la mi skye bar shes pa 'di ni 'phags pa'i sdug bsngal bden pa ste de ni sdug bsngal rtogs pa'o/ /gang kun 'byung</text></item>
<item><p>215a6</p><section>mdo sde</section><text>ba mi rgyu bar rgyu yongs su shes pa 'di ni sdug bsngal gyi kun 'byung ba rtogs pa'o/ /gang shin du 'gog pa'i chos thams cad zad pa shin du mi skye ba 'di ni sdug bsngal 'gog pa'o/ /de la lam gang zhe na/ lam gang</text></item>
<item><p>215a7</p><section>mdo sde</section><text>gis gnyis su mi byed cing dge ba dang mi dge ba'i tshul gcig la 'jug pa dang / chos thams cad kyi tshul gcig rtogs pa 'di ni lam zhes bya'o/ /dga' bo rnam par thar pa'i sgo gsum la yang lam zhes bya ste/ lam</text></item>
<item><p>215a8</p><section>mdo sde</section><text>des sngon gyi yang dag par rdzogs pa'i sangs rgyas kyi nyan thos kyi dge 'dun dang bcas pa dag 'di lta ste/ mya ngan las 'da' ba'i 'gro ba bzang por gshegs so/ /dga' bo 'di ni 'phags pa'i lam yan lag brgyad pa zhes bya ste/</text></item>
<item><p>215b1</p><section>mdo sde</section><text>'di lta ste/ yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'bad pa dang / yang dag pa'i dran pa dang / yang dag pa'i ting nge 'dzin to/ /</text></item>
<item><p>215b2</p><section>mdo sde</section><text>de ni mnyam par bshad pa yin te/ mnyam pa de'i phyir chos gang la yang rnam par rtog par mi byed pas na de'i phyir lam la zhugs pa zhes bya'o/ /dga' bo gzhan yang 'di skad du chos shod cig /khyed kyis dran pa nye bar gzhag</text></item>
<item><p>215b3</p><section>mdo sde</section><text>pa'i rnal 'byor la brtson par gyis shig /khyed kyis byang chub kyi phyogs kyi chos sum bcu rtsa bdun gyi tshul ji lta ba bzhin du rtogs shing 'gro ba la mkhas par gyis shig ces de skad du chos shod cig /dga' bo de la byang</text></item>
<item><p>215b4</p><section>mdo sde</section><text>chub kyi phyogs kyi chos sum bcu rtsa bdun gyi tshul ji lta ba bzhin du rtogs pa dang 'gro ba la mkhas pa gang zhe na 'di lta ste/ yi ge'i rang bzhin dang skad mnyam pa nyid yin te/ dga' bo de bzhin gshegs pa ni yi ges chos</text></item>
<item><p>215b5</p><section>mdo sde</section><text>rnam par 'jog la yi ge de dag kyang rang bzhin gyis stong zhing mi skye mi 'jig pas bshad kyang de tsam du zad/ ma bshad kyang de tsam du zad de mi 'phel mi 'bri bas de'i phyir yi ge de dag yi ge ma yin no/ /dga' bo dge</text></item>
<item><p>215b6</p><section>mdo sde</section><text>slong gang yi ge mnyam pa dang / skad mnyam pa shes pa'i dge slong de ni byang chub kyi phyogs kyi chos rnams kyi tshul ji bzhin pa rtogs shing 'gro ba la mkhas par rig par bya'o/ /dga' bo gzhan yang de bzhin gshegs pa nang du yang</text></item>
<item><p>215b7</p><section>mdo sde</section><text>dag 'jog la zhugs pa'i tshe 'khor bzhi gang 'ong ba de dag la dga' bo khyod kyis dus gsum mnyam pa nyid las brtsams te chos shod cig /dga' bo dus gsum mnyam pa nyid gang zhe na/ dga' bo 'das pa'i dus ni ma skyes pa'o/ /ma 'ongs</text></item>
<item><p>215b8</p><section>mdo sde</section><text>pa'i dus ni ma mthong ba'o/ /da ltar ni mi gnas pa ste/ chos thams cad ni phyin ci log la gnas pa dang / rang bzhin gyis zhi ba'o/ /stong pa nyid la yang dus gang yang mi gnas te/ 'das pa yang stong pa/ ma 'ongs pa yang stong pa/ da ltar yang stong pa'o/ /</text></item>
<item><p>216a1</p><section>mdo sde</section><text>ji ltar dus stong pa yin pa de bzhin nyid kyang de dang 'dra'o/ /ji ltar dus stong pa de bzhin du sems can yang stong ste/ dga' bo 'di lta ste/ sna tshogs su med pa dang / tshul gcig la 'jug pa de ni dus gsum mnyam pa nyid do/ /dga' bo gzhan</text></item>
<item><p>216a2</p><section>mdo sde</section><text>yang khams gsum yongs su shes pa'i phyir chos shod cig /ji ltar na khams gsum yongs su shes pa yin zhe na/ dga' bo 'di la rnal 'byor pa rnal 'byor spyod pa 'di ltar rtog ste/ 'dod pa'i khams ni yongs su rtog pa las byung ngo / /gzugs kyi</text></item>
<item><p>216a3</p><section>mdo sde</section><text>khams dang / gzugs med pa'i khams kyang yongs su rtog pa las byung ste/ gang yongs su rtog pa de ni dngos po med pas khams gsum thams cad rang bzhin med par rtogs nas rtog par mi byed rnam par rtog par mi byed/ len par mi</text></item>
<item><p>216a4</p><section>mdo sde</section><text>byed/ dor bar mi byed/ 'dod par mi byed/ smon par mi byed/ snyems par mi byed/ sems par mi byed de/ des sems pa thams cad dang bral bas 'di lta ste/ rnam par thar pa'i sgo gsum stong pa nyid dang / mtshan ma med pa dang / smon pa med</text></item>
<item><p>216a5</p><section>mdo sde</section><text>pa tshegs chung ngus mngon du byed do/ /dga' bo rnam par thar pa'i sgo gsum mngon du bya ba gang zhe na/ gang mnyam pa nyid ma 'khrugs pa dang / chos gang yang mi bya ba dang / rnam par mi bya ba ste/ chos thams cad thog ma nas zad par shes</text></item>
<item><p>216a6</p><section>mdo sde</section><text>nas ye shes dang bcas pa'i yid la byed pa yang mi skyed de/ gcig par yang mi byed sna tshogs su mi byed pa 'di ni dga' bo rnam par thar pa'i sgo gsum mngon du byed pa'i mnyam pa nyid do/ /dga' bo khyod kyi phung po lnga yongs su shes par</text></item>
<item><p>216a7</p><section>mdo sde</section><text>bya ba'i phyir yang chos shod cig /dga' bo phung po lnga yongs su shes par bya ba gang zhe na/ dga' bo 'di la rnal 'byor pa rnal 'byor spyod pa/ dgon pa dang dbye la gnas pa dag 'di ltar slob bo/ /de bzhin gshegs pas kyang</text></item>
<item><p>216a8</p><section>mdo sde</section><text>'di skad gsungs te/ gzugs ni dbu ba rdos pa lta bu/ tshor ba ni chu'i chu bur lta bu/ 'du shes ni smig rgyu lta bu/ 'du byed ni shing chu skyes lta bu/ rnam par shes pa ni sgyu ma lta bu'o zhes nyi ma'i gnyen gyis gsungs so/ /de la rnal 'byor pa</text></item>
<item><p>216b1</p><section>mdo sde</section><text>rnal 'byor spyod pa dag 'di ltar slob ste/ gang de bzhin gshegs pas gsungs pa'i dpe de dag ni yang dag pa'o/ /de dag ni de bzhin no/ /de dag ni gzhan ma yin te/ dbu ba ni stong pa/ 'dod pa'i khams su ma gtogs pa/ gzugs kyi khams su ma</text></item>
<item><p>216b2</p><section>mdo sde</section><text>gtogs pa/ gzugs med pa'i khams su ma gtogs pa'o/ /gang khams gsum du ma gtogs pa de ni gdags su med pa mi gdags pa'o/ /dbu ba la yang bdag gam sems can du gdags su yang mi nus/ de la bdag gam sems can</text></item>
<item><p>216b3</p><section>mdo sde</section><text>du mi dmigs shing med do/ /de ci'i phyir zhe na/ chos thams cad ni bdag med pa'i phyir ro/ /tshor ba dang / 'du shes dang 'du byed kyang de bzhin no/ /gang rnam par shes pa ni sgyu ma lta bu'o zhes gsungs pa/ sgyu ma ni stong pa ste/ 'dod pa'i khams su ma</text></item>
<item><p>216b4</p><section>mdo sde</section><text>gtogs/ gzugs kyi khams su ma gtogs/ gzugs med pa'i khams su ma gtogs so/ /gang khams gsum du ma gtogs pa de ni gdags su med pa mi gdags pa'o/ /sgyu ma la yang bdag gam sems can du gdags su mi nus</text></item>
<item><p>216b5</p><section>mdo sde</section><text>te/ de la ni bdag gam sems can med cing mi dmigs pa'o/ /dga' bo chos thams cad ni bdag med pa'o zhes de ltar phung po la rtog pa de ni phung po yongs su shes pa'o/ /dga' bo gzhan yang phyi dang nang gi skye mched drug yongs su shes</text></item>
<item><p>216b6</p><section>mdo sde</section><text>par bya ba dang / spang bar bya ba'i phyir khyod kyis chos shod cig /de la phyi dang nang gi skye mched drug yongs su shes par bya ba gang zhe na/ dga' bo mig ni bdag dang bdag gis stong ste/ de rang bzhin gyis de bzhin no/ /de bzhin du rna ba dang sna dang /</text></item>
<item><p>216b7</p><section>mdo sde</section><text>lce dang lus dang yid bdag dang bdag gis stong ste/ rang bzhin gyis de bzhin no/ /gzugs bdag dang bdag gis stong ste/ de ni rang bzhin gyis de bzhin no/ /de bzhin du sgra dang / dri dang ro dang / reg dang / chos rnams kyang bdag dang bdag gis stong ste/</text></item>
<item><p>216b8</p><section>mdo sde</section><text>de'ang rang bzhin gyis de bzhin no zhes de bzhin gshegs pas gsungs te/ dga' bo gang rang bzhin gyis stong pa de la ni chos gang yang gdags su med do/ /de la ni mig med rna ba med sna med lce med lus med yid med gzugs med sgra med dri med ro</text></item>
<item><p>217a1</p><section>mdo sde</section><text>med reg med chos med do/ /dga' bo gang chos de dag la gzhan gyi dring mi 'jog pa'i ye shes de ni phyi dang nang gi skye mched drug yongs su shes pa'o/ /de la phyi dang nang gi skye mched drug spong ba gang zhe na 'di lta ste/ chos thams cad mi 'dzin</text></item>
<item><p>217a2</p><section>mdo sde</section><text>pa mi snyems pa mtshan ma mi rgyu ba de ni phyi dang nang gi skye mched drug spong ba'o/ /de lta bas na dga' bo khyod kyis gal te dge slong dang dge slong ma dang / dge bsnyen dang / dge bsnyen ma'i 'khor bzhi dang / lha dang klu dang gnod sbyin dang dri za dang mi 'am ci dang lto</text></item>
<item><p>217a3</p><section>mdo sde</section><text>'phye chen po dang mi dang mi ma yin pa dag 'ong na de dag la dga' bo khyod kyis de skad du chos shod cig /yang de'i tshe na bcom ldan 'das kyis 'di 'dra ba'i byin gyis brlab pas byin gyis brlabs par gyur te/ gang dang gang dag chos bshad pa 'di'i snod du gyur pa</text></item>
<item><p>217a4</p><section>mdo sde</section><text>de dag ni thos so/ /lhag ma dag la ni rnar yang mi grag ste/ de bzhin gshegs pa cang mi gsung bar mthong ngo / /ston pa 'di bstan pa'i tshe dge slong lnga brgya ni zag pa las ma lus par sems rnam par grol lo lha'i bu bzhi khri nyis stong ni chos</text></item>
<item><p>217a5</p><section>mdo sde</section><text>la chos kyi mig rdul med cing dri ma dang bral ba rnam par dag go/ /dge slong ma sum stong ni zag pa las ma lus par sems rnam par grol lo/ /srog chags khrag khrig phrag bdun gyis ni 'dod chags dang bral ba thob par gyur to/ /de nas bcom</text></item>
<item><p>217a6</p><section>mdo sde</section><text>ldan 'das kyis tshe dang ldan pa dga' bo la de 'dra bar bstan nas tshe dang ldan pa dga' bo la bka' stsal pa/ dga' bo khyod langs te/ dbang po'i brag gi phug tu song la de bzhin gshegs pa'i rtswa'i gding ba thing shig /de bzhin gshegs pa ni rtswa'i gding</text></item>
<item><p>217a7</p><section>mdo sde</section><text>ba la bzhugs te/ zla ba gsum du nang du yang dag 'jog la bzhugs par 'gyur ro/ /de skad ces bka' stsal pa dang / bcom ldan 'das la tshe dang ldan pa dga' bos 'di skad ces gsol to/ /bcom ldan 'das gdan gding bar bgyi'o/ /dan</text></item>
<item><p>217a8</p><section>mdo sde</section><text>gding ba lta zhig cir 'tshal/ bcom ldan 'das kyis bka' stsal pa/ dga' bo chog gis de skad ma zer cig /sngon gyi de bzhin gshegs pa dgra bcom pa yang dag par rdzogs pa'i sangs rgyas dag ni rtswa'i gding ba la dgyes par gyur to/ /dga'</text></item>
<item><p>217b1</p><section>mdo sde</section><text>bo de bzhin gshegs pa ni yo byad kyi bde ba ma yin gyi/ dga' bo de bzhin gshegs pa ni chos la gnas pa'i bde bas bde ba yin no/ /de nas tshe dang ldan pa dga' bos bcom ldan 'das kyi ltar mnyan te/ stan las langs nas rtswa'i phyir de</text></item>
<item><p>217b2</p><section>mdo sde</section><text>bzhin gshegs pa'i 'khor nas byung ngo / /de nas de'i tshe lha'i bu bye ba khrag khrig brgya phrag stong du mas lha'i rtswa 'jam pa reg na bde ba/ gos ka tsa lin di ka dang 'dra ba dag tshe dang ldan pa dga' bo'i lag du bzhag par gyur to/ /de nas tshe dang</text></item>
<item><p>217b3</p><section>mdo sde</section><text>ldan pa dga' bos rtswa de dag blangs te/ dbang po'i brag gi phug gang na ba der song nas dbang po'i brag gi phug gi nang du phyin pa dang / bcom ldan 'das kyi rtswa'i gding ba bting ngo / /tshe dang ldan pa dga' bos bcom ldan 'das kyi rtswa'i gding ba bting ma thag tu/ de nas de'i tshe lha'i bu bye ba</text></item>
<item><p>217b4</p><section>mdo sde</section><text>khrag khrig brgya phrag stong du mas rtswa'i gding ba'i steng du lha'i gos bting bar gyur te/ gos mang po de dag gis 'dzam bu'i gling yongs su gang zhing byur bur gyur nas bcom ldan 'das kyi rdzu 'phrul gyi byin gyis brlabs kyis gos mang po</text></item>
<item><p>217b5</p><section>mdo sde</section><text>de snyed dag kyang 'phang du sor bzhi tsam du gyur to/ /de nas bcom ldan 'das gdan las bzhengs te/ dbang po'i brag gi phug tu gshegs so/ /bcom ldan 'das gshegs nas sil snyan thams cad kyang ma dkrol bar sgra byung</text></item>
<item><p>217b6</p><section>mdo sde</section><text>ngo / /me tog gi char dag kyang bab ste/ me tog gi char de dag gis stong gsum gyi stong chen po'i 'jig rten gyi khams 'di khyab par gyur to/ /de nas bcom ldan 'das dbang po'i brag gi phug tu gshegs nas dkyil mo dkrung bcas te/</text></item>
<item><p>217b7</p><section>mdo sde</section><text>sku drang por bsrang nas dran pa mngon par bzhag ste bzhugs so/ /yang de'i tshe na bcom ldan 'das kyis dbang po'i brag gi phug bai dUr+ya las byas pa lta bur gyur pa de 'dra ba'i rdzu 'phrul mngon par 'du bya ba mngon par 'du byas so/ /yang de'i</text></item>
<item><p>217b8</p><section>mdo sde</section><text>tshe na stong gsum gyi stong chen po'i 'jig rten gyi khams na sems can sangs rgyas kyis 'dul ba/ dge ba'i rtsa ba yongs su smin pa de dag gis dbang po'i brag gi phug na/ de bzhin gshegs pa bzhugs pa mthong ba ni 'di lta ste/ me long</text></item>
<item><p>218a1</p><section>mdo sde</section><text>yongs su dag pa'i nang du bzhin snang ba de bzhin du sems can de dag gis de bzhin gshegs pa mthong ngo / /yang de'i tshe na bcom ldan 'das kyi phyag g.yas pa'i mthil nas 'od zer brgya stong dag btang ste/ 'od zer de dag gis stong gsum gyi</text></item>
<item><p>218a2</p><section>mdo sde</section><text>stong chen po'i 'jig rten gyi khams snang bar gyur nas nyi ma dang zla ba sems can dag gis mig gis mthong bar gyur to/ /yang de'i tshe na sems can thams cad 'dod chags kyi gnod pa med/ zhe sdang med gti mug med/ nga rgyal med gnong 'chab pa med/</text></item>
<item><p>218a3</p><section>mdo sde</section><text>phrag dog med/ ser sna med/ khro ba med/ tha ba med/ gnod sems med de/ de'i tshe sems can thams cad kyang byams pa'i sems dang ldan zhing pha dang mar 'du shes par gyur to/ /de nas bcom ldan 'das kyis gnas med pa lhun gyis grub pa/ nam mkha'i</text></item>
<item><p>218a4</p><section>mdo sde</section><text>rang bzhin mtshan ma med pa spyod pa dang ldan pa zhes bya ba'i ting nge 'dzin la mnyam par bzhag go/ /bcom ldan 'das kyis ting nge 'dzin de las mnyam par bzhag ma thag tu/ de nas de'i tshe stong gsum gyi stong chen po'i 'jig rten gyi khams 'di rnam pa drug tu g.yos</text></item>
<item><p>218a5</p><section>mdo sde</section><text>so/ /de nas stong gsum gyi stong chen po'i 'jig rten gyi khams 'di na gnas pa'i sems can de dag thams cad kyis de bzhin gshegs pa'i spyod lam dang / rdzu 'phrul gyi cho 'phrul dang / ting nge 'dzin rnam par 'phrul ba mthong ngo / /mthong nas lha'i bu bzhi</text></item>
<item><p>218a6</p><section>mdo sde</section><text>khri nyis stong dag bla na med pa yang dag par rdzogs pa'i byang chub tu sems skyes so/ /de'i tshe de dag thams cad kyis kyang lha'i me tog man dA ra ba dag thogs te dbang po'i brag gi phug ga la ba dang / bcom ldan 'das ga la ba der gtor to/ /de dag gtor ma</text></item>
<item><p>218a7</p><section>mdo sde</section><text>thag tu dbang po'i brag gi phug lan bdun bskor nas de nyid du mi snang bar gyur to/ /yang de'i tshe bcom ldan 'das kyis dbang po'i brag gi phug tu sprul pa sprul te der bzhag nas/ bcom ldan 'das 'jug sred kyi rgyal po de bzhin gshegs pa'i</text></item>
<item><p>218a8</p><section>mdo sde</section><text>sangs rgyas kyi zhing kun du 'od ces bya ba'i 'jig rten gyi khams ga la ba der gshegs so/ /yang de'i tshe na phyogs bcu'i sangs rgyas kyi zhing gang gA'i klung gi bye ma snyed kun du de bzhin gshegs pa gang gA'i klung gi bye ma dang mnyam pa rnyog pa</text></item>
<item><p>218b1</p><section>mdo sde</section><text>lnga'i tshe 'jig rten du byung bar gyur te/ de dag gi sangs rgyas kyi zhing yang shin du smad pa ste/ dper na da ltar gyi bcom ldan 'das shAkya thub pa'i mi mjed kyi 'jig rten gyi khams 'di ji lta ba de bzhin du sangs rgyas bcom ldan 'das de dag gi</text></item>
<item><p>218b2</p><section>mdo sde</section><text>sangs rgyas kyi zhing shin du ngan te/ de bzhin du sems can 'dod chags kyi shas che ba dang / zhe sdang gi shas che ba dang / gti mug gi shas che ba dang / ma gus pa dang byas pa mi gzo ba dang / g.yon can dang sgyu can dang / dman pa la mos pa yin</text></item>
<item><p>218b3</p><section>mdo sde</section><text>no/ /sangs rgyas bcom ldan 'das de dag gi 'jig rten gyi khams de na gnas pa'i sems can de dag kyang shin du mthong bar 'dod pa ma yin na/ chos la yang 'thun par mi byed/ chos bshad pa dgos par mi byed/ rna ba yang blags te mi nyan</text></item>
<item><p>218b4</p><section>mdo sde</section><text>nas de bzhin gshegs pa de dag kyang thabs mkhas pas nang du yang dag 'jog la zhugs te/ sprul pa gzhan dag sprul nas bcom ldan 'das 'jug sred kyi rgyal po de bzhin gshegs pa'i sangs rgyas kyi zhing kun du 'od ces bya ba'i</text></item>
<item><p>218b5</p><section>mdo sde</section><text>'jig rten gyi khams su 'di lta ste/ sangs rgyas bgro ba zhes bya ba'i chos kyi rnam grangs bshad cing bstan pa'i phyir gshegs par gyur to/ /de'i phyir sangs rgyas bgro ba zhes bya'o/ /sangs rgyas bcom ldan 'das rnams ni skye</text></item>
<item><p>218b6</p><section>mdo sde</section><text>bo phyi ma dag gi phyir sangs rgyas bgro ba mdzad pa ma gtogs par gzhan cung zad kyang mdzad pa med de/ de bzhin gshegs pa yongs su mya ngan las 'das nas ci nas kyang sems can chos 'dod pa dag 'byung zhing / sangs rgyas bcom ldan</text></item>
<item><p>218b7</p><section>mdo sde</section><text>'das chos kyi rje de dag kyang chos bgro bar mdzad na bdag cag gis lta ci'i phyir chos mi bgro snyam du sems par 'gyur ba'i don de gzigs nas sangs rgyas bcom ldan 'das sangs rgyas kyi bgro ba mdzad do/ /yang de'i tshe na kun du</text></item>
<item><p>218b8</p><section>mdo sde</section><text>'od ces bya ba'i 'jig rten gyi khams der sangs rgyas bcom ldan 'das dpag tu med grangs med pa dag tshogs par gyur to/ /ci'i phyir na/ 'jig rten gyi khams kun du 'od ces bya zhe na sangs rgyas kyi zhing de na nyan thos dang rang sangs rgyas dag</text></item>
<item><p>219a1</p><section>mdo sde</section><text>gis ming yang mi grag ste/ sangs rgyas kyi zhing de byang chub sems dpa' 'ba' shig gis yongs su gang la/ byang chub sems dpa' de dag kyang 'od rang las 'byung zhing lus gser gyi kha dog lta bu dang / mtshan yongs</text></item>
<item><p>219a2</p><section>mdo sde</section><text>su rdzogs pa sna tshogs kyi rigs dang ldan zhing kun du 'ang byang chub sems dpa' de'i 'od 'byung bas na de'i phyir 'jig rten gyi khams kun du 'od ces bya'o/ /de la sangs rgyas bgro ba gang yin zhe na/ 'di lta ste/ chos thams cad kyi tshul</text></item>
<item><p>219a3</p><section>mdo sde</section><text>yang dag pa ji lta ba bzhin du rtogs pa'o/ /de la chos thams cad ni gang / tshul ni gang / rtogs pa ni gang zhe na/ chos thams cad ni chos gcig pa ste/ chos de yang chos dang chos ma yin par yang sus kyang bshad mi nus so/ /</text></item>
<item><p>219a4</p><section>mdo sde</section><text>de ci'i phyir zhe na/ chos thams cad po de dag kyang ma skyes pa ma byung ba ste/ de dag ni chos kyi sgras bshad mod kyi/ gang nang gi skye mched drug dang / phyi'i skye mched drug dang / phung po dang / khams shes bya ba de dag ni chos</text></item>
<item><p>219a5</p><section>mdo sde</section><text>thams cad ces bya ste/ de dag thams cad kyang brjod pa tsam du zad do/ /gang chos thams cad kyi byed pa med pa/ yang dag pa ji lta ba bzhin du rtog pa de la ni phung po yang med/ khams kyang med skye mched kyang med/ rtag pa</text></item>
<item><p>219a6</p><section>mdo sde</section><text>yang med/ chad pa yang med de/ de lta bas na dbus kyi gnas kyang med pa de ni chos thams cad kyi mnyam pa nyid bshad pa yin to/ /'di lta ste/ chos thams cad rang bzhin stong pa nyid do zhes ming gis brjod do/ /ming de yang</text></item>
<item><p>219a7</p><section>mdo sde</section><text>byed pa med de ming gis brjod do/ /ming de yang rang bzhin gyis med de de ni sangs rgyas bgro ba zhes bya'o/ /tshul gang zhe na/ tshul zhes bya ba ni 'di lta ste/ 'dod chags med pa'i tshul dang / mi skye ba'i tshul dang / dben pa'i</text></item>
<item><p>219a8</p><section>mdo sde</section><text>tshul dang / ji lta ba bzhin gyi tshul dang / de bzhin nyid kyi tshul dang / chos kyi dbyings kyi tshul dang / yang dag pa'i mtha'i tshul te/ chos thams cad stong ngo zhes bya ba 'di ni yang dag pa'i tshul lo/ /chos thams cad</text></item>
<item><p>219b1</p><section>mdo sde</section><text>ni mi ldang ba/ mi skyod pa spyod pa med pa/ ma 'ongs pa mi 'gro ba/ bdag gi ba med pa/ bdag po med pa/ len pa med pa/ ltos pa med pa ste/ shin du zad pa'i phyir zad pa'o/ /mi skye ba'i phyir mi zad pa'o/ /ji</text></item>
<item><p>219b2</p><section>mdo sde</section><text>lta ba bzhin du dben pa'i phyir zhi ba'i rang bzhin can no/ /gnas dang bral ba'i phyir gnas med pa'o/ /tshul dang bral ba'i phyir tshul med pa'o/ /'byung ba med pa ltung ba med pa'o/ /bral bar gyur pa'o/ /ma btud pa btud pa med</text></item>
<item><p>219b3</p><section>mdo sde</section><text>pa'o/ /ma skyes par bshad pa'i phyir mi skye ba dang mtshungs pa'o/ /mi 'dra ba'i phyir mi mnyam pa'o/ /gang yi ge na 'jug pa de ni tshul lo/ /chos thams cad ni ming dang bral ba ste/ ma song ba/ ma 'ongs pa/ ma thob pa/</text></item>
<item><p>219b4</p><section>mdo sde</section><text>ma stor ba/ ma khyer ba/ ma blangs pa/ mnyam pa dang mi mnyam par mi bshad pa'o/ /ma mthong ba ma thos pa/ mi dran pa/ rnam par mi shes pa/ gzung ba ma yin/ rab tu gzung ba ma yin/ dga' ba ma yin/ zhe sdang ba ma</text></item>
<item><p>219b5</p><section>mdo sde</section><text>yin/ zhi ba ma yin/ zhi bar byed pa ma yin/ gtor ba ma yin/ ma gtor ba ma yin/ rags pa ma yin/ phra ba ma yin/ ring ba ma yin/ thung ba ma yin/ dbung med pa/ mtha' ma med pa/ thog ma med pa/ 'jig pa med pa/</text></item>
<item><p>219b6</p><section>mdo sde</section><text>mu med pa/ bde ba med pa/ mi bde ba med pa/ shes pa med pa/ rgyu ba med pa/ spong ba med pa/ len par byed pa med pa/ reg par byed pa med pa/ ston par byed pa med pa/ sems par byad pa med pa/ rnam par shes par byed pa</text></item>
<item><p>219b7</p><section>mdo sde</section><text>med pa/ rlom sems med pa/ yid la byed pa med pa/ rnam par 'phrul pa med pa/ spang ba med pa/ mi spang ba yang med par brjod par bya'o/ /bsrungs pa med pa ma bsrungs pa yang med do/ /ma sbas pa sbas pa med do/ /de la ni</text></item>
<item><p>219b8</p><section>mdo sde</section><text>'thob pa med/ 'thob par 'gyur ba 'ang med de/ de na dngos po yang med/ dngos po med pa yang med do/ /sgom pa yang med/ mi sgom pa yang med do/ /chad pa yang med/ rtag pa yang med do/ /de na thob pa yang med/ stor ba yang</text></item>
<item><p>220a1</p><section>mdo sde</section><text>med do/ /'das pa ma yin/ ma 'ongs pa ma yin/ da ltar ma yin/ shes pa ma yin/ mi shes pa yang ma yin/ rnam par shes pa ma yin/ rnam par mi shes pa yang ma yin/ sgra med ngag gi lam med/ brjod</text></item>
<item><p>220a2</p><section>mdo sde</section><text>pa med skad med smra ba med yi ge med yi ge 'jug pa med zhugs pa med stor ba med ring ba ma yin/ nye ba ma yin thob pa med ma thob pa yang med pa'o/ /de la ni yid 'jug pa yang med/ bdag med sems can med srog med gang zag</text></item>
<item><p>220a3</p><section>mdo sde</section><text>med/ tshul khrims dang ldan pa med/ ngang tshul ngan pa med bzod pa dang ldan pa med mi bzod pa spyod pa med/ brtson 'grus med/ le lo med de sus kyang ma yin/ su la'ang ma yin cung zad kyang ma yin cung zad med pa yang ma yin/</text></item>
<item><p>220a4</p><section>mdo sde</section><text>thar pa yang ma yin bcings pa ma yin/ nam mkha' 'ang ma yin nam mkha' med pa yang ma yin/ ming tsam dang 'dra ba mi blang ba ma blangs pa/ mi skye ba mi 'chi ba btul ba med pa/ ma btul ba yang med pa/ bya ba med pa/ mi</text></item>
<item><p>220a5</p><section>mdo sde</section><text>bya ba 'ang med pa/ sdom pa med pa/ ltung ba med pa/ ltung ba gnod pa med pa/ g.yo ba med pa/ mi g.yo ba med pa/ rtog pa med pa/ rnam par rtog pa med pa/ rab tu rtog pa med pa/ len pa med dor ba med/ skye ba med shi 'pho</text></item>
<item><p>220a6</p><section>mdo sde</section><text>ba med sbyin pa med len pa med g.yeng ba med zhi ba med zhi bar byas pa med/ chos nyid med chos nyid dang 'gal ba med/ rdul med rdul dang bral ba med/ sgra 'byin pa med sgra 'byin par byed pa med/ sgra 'byin par 'gyur ba med 'dod</text></item>
<item><p>220a7</p><section>mdo sde</section><text>chags pa med/ zhe sdang ba med gti mug pa med chags pa med/ khong khro ba med/ tshu rol med pha rol med dbung med thang med mtha' med sgrol ba med sgrol bar byed pa med/ 'gro ba med 'dug pa med smon pa med/ zlog pa med/</text></item>
<item><p>220a8</p><section>mdo sde</section><text>'byung ba med/ 'jig pa med/ gcad pa med/ gzhig pa med/ sbyar ba med/ sbrel ba med/ bcing ba med/ dgrol ba med/ gzung ba med/ mi gzung ba med/ 'od med/ 'od ma yin pa med/ srog med/ gso ba med/ gang zag med/</text></item>
<item><p>220b1</p><section>mdo sde</section><text>sems can med btags pa med/ btags pa dang bral ba 'ang med/ brjod par bya ba 'ang med/ mi brjod par bya ba 'ang med/ de ni yi ge la 'jug pa zhes bya ste/ 'jug pa de dang ldan pa'i byang chub sems dpa' sems</text></item>
<item><p>220b2</p><section>mdo sde</section><text>dpa' chen po ming la mi chags so/ /ma chags na ma chags pa'i chos la 'jug go/ /tshul gyi gnas pa la yang 'jug par 'gyur ro/ /de ni tshul zhes bya ste de yang sangs rgyas bgro ba yin no/ /de la nan tan gang zhe na/ chos</text></item>
<item><p>220b3</p><section>mdo sde</section><text>thams cad ni chos kyi dbyings gnas pa'i phyir gnas pa ste/ de la chos nyid la 'jug pa de ni nan tan zhes bya'o/ /de la chos nyid gang zhe na/ chos nyid ces bya ba ni 'di lta ste/ chos rnams la rlom sems med pa'o/ /gang</text></item>
<item><p>220b4</p><section>mdo sde</section><text>gis na rlom sems med pa de'i tshe na mngon par rlom sems med/ gang gi tshe mngon par rlom sems med pa de'i tshe rnam par rtog pa med/ yongs su rtog pa med do/ /gang gi tshe na yongs su rtog pa med pa de'i tshe rtog pa thams cad</text></item>
<item><p>220b5</p><section>mdo sde</section><text>ces bya ste de ni mang du 'ang mi byed/ nyung ngu 'ang mi byed/ len par mi byed/ spong bar mi byed do/ /de ni 'das pa la mi sems mi rtog go/ /ma 'ongs pa la ma yin/ da ltar la ma yin gang da ltar mi gnas pa de yang yang dag par rjes su</text></item>
<item><p>220b6</p><section>mdo sde</section><text>mi mthong ste de ni dus gsum mnyam pa nyid do/ /de la gang skye ba med god pa med/ gnas pa med/ gzhan du 'gyur ba med pa de ni chos kyi dbyings shes bya ste/ de bzhin gshegs pa de la dgongs nas de bzhin gshegs pa byung</text></item>
<item><p>220b7</p><section>mdo sde</section><text>yang rung / ma byung yang rung ste/ chos nyid chos kyi dbyings chos gnas pa nyid/ chos skyon med pa ni gnas pa nyid do zhes gsung ngo / /ci'i phyir na/ chos skyon med pa zhes bya zhe na/ gang la skyon med pa de ni skyon med pa ste de'i phyir</text></item>
<item><p>220b8</p><section>mdo sde</section><text>na chos skyon med pa zhes bya'o/ /de la skyon gang zhe na/ bdag tu byed pa ni skyon no/ /bdag gir byed pa ni skyon no/ /rgyur lta ba dang ming dang gzugs su 'du shes pa dang / chos thams cad du 'du shes pa dang / 'gogs pa dang / spyod pa dang /</text></item>
<item><p>221a1</p><section>mdo sde</section><text>mngon par chags pa'i rlom sems ni skyon no/ /snyems pa dang skrun pa dang sems pa dang / rtog pa dang nga lhag pa dang phung por 'dzin pa dang / rgyur 'dzin pa dang skye mched du 'dzin pa dang / bdag ni khams gsum spong ngo / /bdag ni</text></item>
<item><p>221a2</p><section>mdo sde</section><text>'dod chags dang zhe sdang dang gti mug zad par byed do/ /bdag ni lam sgom mo/ /bdag ni rnam par thar pa'i sgo rnams mngon du byed do/ /bdag ni rgyun du zhugs pa'i 'bras bu mngon du byed do/ /bdag ni lan gcig phyir 'ong ba'i 'bras</text></item>
<item><p>221a3</p><section>mdo sde</section><text>bu dang / phyir mi 'ong ba'i 'bras bu mngon du byed do/ /bdag ni dgra bcom pa nyid mngon du byed do zhes rtog pa ni skyon no/ /bdag ni dran pa nye bar gzhag pa bzhi sgom mo/ /bdag ni yang dag par spong ba bzhi dang / rdzu 'phrul gyi rkang pa bzhi dang / dbang</text></item>
<item><p>221a4</p><section>mdo sde</section><text>po lnga dang stobs lnga dang / byang chub kyi yan lag bdun dang / 'phags pa'i lam yan lag brgyad pa bsgom mo snyam pa ni skyon no/ /'phags pa'i bden pa bzhi rtogs par bya'o/ /nyon mongs pa 'di dag zad par bya'o snyam pa ni skyon no/ /</text></item>
<item><p>221a5</p><section>mdo sde</section><text>chos 'di dag bsgom mo snyam pa ni skyon te/ de dag ni nyan thos kyi theg pa la gnas pa'i skyon no/ /de la byang chub sems dpa'i theg pa la gnas pa'i skyon gang zhe na/ bdag sangs rgyas su 'gyur bar bya'o snyam pa ni skyon no/ /bdag gis</text></item>
<item><p>221a6</p><section>mdo sde</section><text>byang chub thob par bya'o snyam pa ni skyon no/ /bdag gis sbyin pa sbyin no snyam pa ni skyon no/ /bdag gis ser sna tshar gcad do snyam pa ni skyon no/ /bdag gis tshul khrims yongs su dag par bya'o/ /ngang tshul ngan pa spang bar bya'o snyam pa ni</text></item>
<item><p>221a7</p><section>mdo sde</section><text>skyon no/ /bdag tshul khrims dang ldan par bya'o snyam pa ni skyon no/ /bdag bzod pa la gnas so snyam pa ni skyon no/ /bdag gis gnod sems dang tha ba'i nyes pa rnams spang ngo snyam pa ni skyon no/ /bzod pa bsgom mo snyam pa ni</text></item>
<item><p>221a8</p><section>mdo sde</section><text>skyon no/ /bdag ni brtson 'grus rtsom pa la gnas te/ le lo'i dri ma spang zhing brtson 'grus brtsam mo snyam pa ni skyon no/ /bdag ni bsam gtan la gnas pas gnas so/ /ting nge 'dzin bsgom mo/ /bdag gis mnyam par bzhag go</text></item>
<item><p>221b1</p><section>mdo sde</section><text>snyam pa ni skyon no/ /ldang bar bya'o snyam pa ni skyon no/ /bdag gis bsam gtan thob par bya'o snyam pa ni skyon no/ /shes rab kyi pha rol tu phyin pa bsgom mo/ /shes rab kyi pha rol du phyin pa la bslabs nas sangs rgyas su 'gyur bar bya'o</text></item>
<item><p>221b2</p><section>mdo sde</section><text>snyam pa ni skyon no/ /shes rab kyi pha rol du phyin pas phyung nas sangs rgyas kyi mya ngan las 'da' bas yongs su mya ngan las 'da'o snyam pa ni skyon no/ /sangs rgyas kyi ye shes yongs su bsgrub bo snyam pa ni skyon no/ /sangs rgyas kyi bslab pa</text></item>
<item><p>221b3</p><section>mdo sde</section><text>bslab po snyam pa ni skyon no/ /de bzhin gshegs pa'i stobs bcu yongs su rdzogs par bya'o snyam pa ni skyon no/ /sangs rgyas kyi chos ma 'dres pa bcwa brgyad yongs su rdzogs par bya'o snyam pa ni skyon no/ /stobs rnams dang / dbang po</text></item>
<item><p>221b4</p><section>mdo sde</section><text>rnams dang / mi 'jigs pa rnams dang / so so yang dag par rig pa rnams thob par bya'o snyam pa ni skyon no/ /spobs pa bsgrub po snyam pa ni skyon te/ byang chub sems dpa' ni ji tsam du sgom pa dang / rtog pa dang smon pa dang len pa dang /</text></item>
<item><p>221b5</p><section>mdo sde</section><text>'dor ba de tsam du skyon no/ /mtshan ma thams cad ni skyon no/ /rtog pa thams cad ni skyon no/ /'jug pa thams cad ni skyon no/ /de la chos de dag med pas na de'i phyir skyon med pa zhes bya'o/ /gang skyon med pa de ni chos nyid yin pas</text></item>
<item><p>221b6</p><section>mdo sde</section><text>de'i phyir chos skyon med pa zhes bya ste/ de yang sangs rgyas bgro ba zhes bya'o/ /gzhan yang sangs rgyas bgro ba ni 'di lta ste/ byang chub sems dpa'i sems dang po bskyed pa bsgrub pa'o/ /de la byang chub sems dpa'i sems dang po</text></item>
<item><p>221b7</p><section>mdo sde</section><text>bskyed pa bsgrub pa gang zhe na/ 'di lta ste/ mi skye ba bsgrub pa'o/ /de ci'i phyir zhe na/ sems can thams cad ni sems med pa'o/ /gang sems med pa de ni mi skye ba ste/ 'di lta ste/ ma skyes pa'i chos rnams la bzod pa de ni sems</text></item>
<item><p>221b8</p><section>mdo sde</section><text>dang po bskyed pa'o/ /gzhan yang byang chub sems dpa'i sems dang po bskyed pa ni gang go cha brtan pa 'di yin te/ de la go cha brtan pa gang zhe na/ 'di la byang chub sems dpas rdo rje lta bu'i sems bskyed par bya'o/ /de la rdo rje lta bu'i</text></item>
<item><p>222a1</p><section>mdo sde</section><text>sems bskyed pa gang zhe na/ bcu po 'di dag ni byang chub sems dpa'i rdo rje lta bu'i sems bskyed pa'o/ /bcu po gang zhe na/ 'di lta ste/ 'khor ba dpag tu med pa yongs su len pa'i go cha dang / bdog pa thams cad</text></item>
<item><p>222a2</p><section>mdo sde</section><text>yongs su gtong ba dang / sems can thams cad la sems snyoms pa dang / bdag gis sems can thams cad sangs rgyas kyi mya ngan las 'da' bas yongs su mya ngan las bzla bar bya ste/ sems can thams cad yongs su</text></item>
<item><p>222a3</p><section>mdo sde</section><text>mya ngan las bzlas kyang / sems can gang yang yongs su mya ngan las 'das par ma gyur pa dang / chos thams cad ma skyes par shes shing brtson 'grus mi gtong ba dang / sems can thams cad la bya ba'i ye shes kyi smon</text></item>
<item><p>222a4</p><section>mdo sde</section><text>lam dang ldan pa dang / thams cad mkhyen pa'i ye shes yongs su sgrub pa dang / tshul gcig par rtogs pa dang / dga' ba dang mi dga' ba la mi blta ba dang / chags pa dang khong khro ba spangs pa ste/ de dag ni byang chub sems dpa'i</text></item>
<item><p>222a5</p><section>mdo sde</section><text>rdo rje lta bu'i sems bskyed pa zhes bya'o/ /gzhan yang byang chub sems dpa' sems dang po bskyed pa bsgrub pa ni 'di lta ste/ khams gsum gyi 'du shes bskyed pa thams cad kyang mi byed la 'du shes mi skyed par yang mi ltung ba'o/ /</text></item>
<item><p>222a6</p><section>mdo sde</section><text>gzhan yang sangs rgyas bgro ba ni 'di lta ste/ pha rol du phyin pa drug gi rab tu tha dad pa'o/ /pha rol du phyin pa drug gi rab du tha dad pa gang zhe na/ sbyin pa'i pha rol du phyin pa la 'jig rten pa'i yang yod/ 'jig rten las 'das pa'i</text></item>
<item><p>222a7</p><section>mdo sde</section><text>yang yod do/ /de bzhin du shes rab kyi pha rol du phyin pa'i bar du 'jig rten pa'i yang yod/ 'jig rten las 'das pa'i yang yod do/ /de la sbyin pa'i pha rol du phyin pa 'jig rten pa'i yin gyi 'jig rten las 'das pa'i ma yin</text></item>
<item><p>222a8</p><section>mdo sde</section><text>pa gang zhe na/ 'di ltar byang chub sems dpa' sbyin par byed pa sbyin pa'i bdag po ni dge sbyong dang / bram ze bkren pa phongs pa slong ba dag la sbyin pa sbyin par byed de zas 'dod pa la ni zas/ skom 'dod pa la ni skom/ theg</text></item>
<item><p>222b1</p><section>mdo sde</section><text>pa 'dod pa la ni theg pa/ gos 'dod pa la ni gos dang / de bzhin du gser dang nor bu dang mu tig dang bai dUr+ya dang / dung dang man shel dang / byi ru dang dngul dang sa le sbram dang chung ma dang bu pho dang bu mo dang / rgyal srid thams</text></item>
<item><p>222b2</p><section>mdo sde</section><text>cad kyi bar du 'dod pa la yongs su gtong zhing de ni bdag gi lus ma gtogs par phyi rol gyi dngos po du ma la yang mi lta ste/ thams cad yongs su gtong zhing gnas nas yongs su gtong bar byed de bdag ni sbyin par</text></item>
<item><p>222b3</p><section>mdo sde</section><text>byed do/ /'di ni len par byed do/ /bdag ni sbyin pa sbyin par byed de ser sna med do/ /bdag ni sbyin pa'i bdag po'o/ /bdag ni bdog pa thams cad gtong bar byed do/ /bdag ni sangs rgyas rnams kyi bka' bzhin</text></item>
<item><p>222b4</p><section>mdo sde</section><text>du byed do/ /bdag ni sbyin pa'i pha rol du phyin pa la spyod do zhes sems can thams cad la dmigs pas sbyin pa de byin nas bdag gi sbyin pa des sems can thams cad bde bar gyur cig ces sbyin pa de sems can</text></item>
<item><p>222b5</p><section>mdo sde</section><text>thams cad la sngo bar byed do/ /de ni chags pa rnam pa gsum gyis chags pa yin te/ gsum gang zhe na/ bdag tu 'du shes pa dang / gzhan du 'du shes pa dang sbyin par 'du shes pa'o/ /de ni 'jig rten gyi sbyin pa'i pha</text></item>
<item><p>222b6</p><section>mdo sde</section><text>rol du phyin pa zhes bya ste/ 'jig rten las 'das pa ni ma yin no/ /ci'i phyir na/ 'jig rten gyi zhes bya zhe na/ de ltar 'jig rten gyi las 'da' bar mi byed pas na de'i phyir 'jig rten gyi zhes bya'o/ /de la 'jig rten las 'das pa'i</text></item>
<item><p>222b7</p><section>mdo sde</section><text>sbyin pa'i pha rol du phyin pa yin gyi 'jig rten pa'i ma yin pa gang zhe na/ 'di lta ste/ 'khor gsum yongs su dag pa'o/ /de la 'khor gsum yongs su dag pa gang zhe na/ 'di la byang chub sems dpa' sbyin pa sbyin pa na</text></item>
<item><p>222b8</p><section>mdo sde</section><text>bdag tu mi dmigs len par mi mthong / de'i rnam par smin pa la dga' zhing smon par mi byed/ sbyin pa la yang gsob tu mthong ba 'di ni 'khor gsum yongs su dag pa'o/ /gzhan yang byang chub sems dpa' sbyin pa</text></item>
<item><p>223a1</p><section>mdo sde</section><text>sbyin par byed pa na sems can thams cad la yongs su bsngo zhing sems can thams cad kyang sems can du mi dmigs la/ bla na med pa yang dag par rdzogs pa'i byang chub tu yongs su sngo bar byed cing de la yang</text></item>
<item><p>223a2</p><section>mdo sde</section><text>chos rdul tsam yang mi mthong ba 'di ni 'jig rten las 'das pa'i sbyin pa'i pha rol du phyin pa zhes bya'o/ /de ci'i phyir zhe na/ de ltar 'jig rten las 'da' bar byed pa'i phyir ro/ /de la 'jig rten gang zhe na/ 'di lta ste/</text></item>
<item><p>223a3</p><section>mdo sde</section><text>len pa'i phung po lnga'o/ /de dag 'da' bar byed pa gang zhe na/ gang de la mnyam pa nyid dang / rlom sems med pa dang / chags pa med pa dang / gnas pa med pa ste 'di ni de dag 'da' bar byed pa'o/ /de bzhin du gnas pa'i</text></item>
<item><p>223a4</p><section>mdo sde</section><text>tshul khrims kyi bar du ni 'jig rten gyi'o/ /mi gnas pa ni 'jig rten las 'das pa'o/ /de bzhin du bzod pa dang / brtson 'grus dang / bsam gtan dang / shes rab kyang gnas pa ni 'jig rten gyi'o/ /mi gnas pa ni 'jig</text></item>
<item><p>223a5</p><section>mdo sde</section><text>rten las 'das pa'i'o/ /yang 'jig rten gyi bya ba thams cad la yi ge'i 'bru dang / lag brda dang / grangs dang / bgrang ba dang sngags dang gtsug lag la shes pa 'di ni 'jig rten pa'i shes rab ces bya'o/ /yang gang 'jig</text></item>
<item><p>223a6</p><section>mdo sde</section><text>rten las 'das pa'i shes rab de ni gdags su med pa/ bshad du med pa'o/ /de ltar pha rol du phyin pa drug gi bar du tha dad pa yin te de yang sangs rgyas bgro ba yin no/ /bcom ldan 'das 'jug sred kyi rgyal po de bzhin gshegs</text></item>
<item><p>223a7</p><section>mdo sde</section><text>pa sangs rgyas kyi zhing du bstan pa 'di bstan pa'i tshe/ byang chub sems dpa' khrag khrig phrag bdun mi skye ba'i chos la bzod pa skyes so/ /stong gsum gyi stong chen po'i 'jig rten gyi khams de yang rnam pa drug tu g.yos</text></item>
<item><p>223a8</p><section>mdo sde</section><text>so/ /gzhan yang sangs rgyas bgro ba 'di ni 'di lta ste/ byang chub sems dpa' rnams kyi sa nas sar 'phar ba'o/ /cha nas sar 'phar ba gang zhe na/ 'di lta ste/ chos thams cad mi 'pho ba ste/ chos thams cad</text></item>
<item><p>223b1</p><section>mdo sde</section><text>mi 'pho zhing mi 'jig pa'o/ /de sa la yang rlom sems med/ sems pa med la sa'i sbyong ba yang med mod kyi/ sa la yang dag par rjes su mthong ba yang med do/ /sa sbyong ba gang zhe na/ 'di lta ste/ sa dang po la gnas</text></item>
<item><p>223b2</p><section>mdo sde</section><text>pa'i byang chub sems dpas sbyong ba bcu bya'o/ /bcu gang zhe na/ bsam pa lhag pa'i sbyong ba dang / phan pa'i dngos po sbyong ba dang / sems can thams cad la sems mnyam pa'i sbyong ba dang / dge ba'i bshes gnyen</text></item>
<item><p>223b3</p><section>mdo sde</section><text>la sten pa'i sbyong ba dang / chos yongs su tshol ba'i sbyong ba dang / phyi phyir zhing 'byung ba sbyong ba dang / sangs rgyas kyi sku 'dod pa'i sbyong ba dang / zang zing med pa'i chos kyi sbyin pa 'chad pa'i sbyong ba dang / nga rgyal gyis</text></item>
<item><p>223b4</p><section>mdo sde</section><text>khengs pa 'jom pa'i sbyong ba dang bden pa'i tshig sbyong ba ste/ sbyong ba bcu po 'di dag ni byang chub sems dpa'i sa dang po la gnas pa'i byang chub sems dpas bya ba'o/ /byang chub sems dpa'i sa gnyis la gnas pa'i</text></item>
<item><p>223b5</p><section>mdo sde</section><text>byang chub sems dpas ni phyi phyir zhing chos brgyad yid la byas te de la yang des nan tan du bya'o/ /brgyad po gang zhe na/ 'di lta ste/ tshul khrims yongs su dag pa dang / byas pa gzo zhing byas pa shes pa dang /</text></item>
<item><p>223b6</p><section>mdo sde</section><text>bzod pa'i mthu la gnas pa dang / dga' ba dang mgu ba myong bar byed pa dang / sems can thams cad yongs su mi gtong ba dang / snying rje chen po la ma rmongs pa dang bla ma la gus shing ston par 'du shes pa dang / pha rol</text></item>
<item><p>223b7</p><section>mdo sde</section><text>du phyin pa la brtson pas tshol ba ste/ chos brgyad po de dag ni byang chub sems dpa'i sa gnyis la gnas pa'i byang chub sems dpas phyi phyir yid la bya zhing de dag la bslab par bya'o/ /gzhan yang byang chub sems</text></item>
<item><p>223b8</p><section>mdo sde</section><text>dpa'i sa gsum la gnas pa'i byang chub sems dpas chos lnga la gnas par bya'o/ /lnga gang zhe na/ 'di lta ste/ mang du thos pas chog mi shes pa dang / zang zing med pas chos kyi sbyin pa 'chad pa dang / sangs rgyas kyi</text></item>
<item><p>224a1</p><section>mdo sde</section><text>zhing yongs su sbyong ba'i dge ba'i rtsa ba yongs su bsngo bar byed pa dang 'khor ba dpag tu med pas mi skyo ba dang / ngo tsha ba dang 'dzem pa la gnas par bya ba ste/ chos lnga po de dag ni byang chub sems dpa'i sa gsum</text></item>
<item><p>224a2</p><section>mdo sde</section><text>la gnas pa'i byang chub sems dpas yongs su sbyang bar bya'o/ /yongs su rdzogs par bya'o/ /byang chub sems dpa'i sa bzhi la gnas pa'i byang chub sems dpas chos bcu yongs su mi gtang bar bya'o/ /bcu gang</text></item>
<item><p>224a3</p><section>mdo sde</section><text>zhe na/ dgon par gnas pa dang / 'dod pa chung ba dang chog shes pa dang sbyangs pa'i yon tan bris pa mi gtong ba dang / bslob pa mi gtong ba dang / dul ba'i sa la gnas pa dang / 'dod pa'i yon tan la smod pa dang / sems</text></item>
<item><p>224a4</p><section>mdo sde</section><text>bskyed pa skyo ba dang bcas pa dang / bdog pa thams cad gtong yang sems mi zhum pa dang / dngos po thams cad la mi lta ba ste/ chos bcu po de dag ni byang chub sems dpa'i sa bzhi la gnas pa'i byang chub sems</text></item>
<item><p>224a5</p><section>mdo sde</section><text>dpas yongs su mi gtang bar bya'o/ /byang chub sems dpa'i sa lnga la gnas pa'i byang chub sems dpas chos bcu gnyis yongs su gtang bar bya'o/ /bcu gnyis gang zhe na/ 'di lta ste/ khyim pa dang sten pa dang /</text></item>
<item><p>224a6</p><section>mdo sde</section><text>dge slong ma dang sten pa dang / rigs la chags pa dang / ser sna'i sems dang / 'du 'dzi'i gnas dang / gnod sems dang / 'thab pa dang 'phya ba dang 'gyed pa dang rtsod pa dang bdag stod pa dang / gzhan smad pa spang ba</text></item>
<item><p>224a7</p><section>mdo sde</section><text>dang / mi dge ba'i las kyi lam bcu spang bar bya ba dang / che ba'i nga rgyal dang khengs pa spang bar bya ba dang phyin ci log spang bar bya ba dang the tshom spang bar bya ba dang 'dod chags dang zhe sdang dang gti mug la bzod par byed pa ste/</text></item>
<item><p>224a8</p><section>mdo sde</section><text>chos bcu gnyis po de dag ni byang chub sems dpa'i sa lnga pa la gnas pa'i byang chub sems dpas yongs su spang bar bya'o/ /gzhan yang sa drug pa la gnas pa'i byang chub sems dpas chos drug yongs su rdzogs par bya'o/ /</text></item>
<item><p>224b1</p><section>mdo sde</section><text>drug gang zhe na/ 'di lta ste pha rol tu phyin pa drug go/ /gzhan yang chos drug rnams mi bya'o/ /drug gang zhe na 'di lta ste nyan thos kyi sems su mi bya'o/ /rang sangs rgyas kyi sems su mi bya'o/ /skyo ba'i sems su mi bya'o/ /slong</text></item>
<item><p>224b2</p><section>mdo sde</section><text>ba mthong nas zhum pa'i sems bskyed par mi bya'o/ /yongs su btang nas yid mi bde bar mi bya'o/ /sems can la gnod sems mi bya ste chos drug po de dag mi bya'o/ /gzhan yang sa bdun la gnas pa'i byang chub</text></item>
<item><p>224b3</p><section>mdo sde</section><text>sems dpas chos nyi shu mi bya'o/ /nyi shu gang zhe na/ 'di lta ste/ bdag tu 'dzin pa dang / sems can du 'dzin pa dang / srog tu 'dzin pa dang / gang zag tu 'dzin pa dang / chad par 'dzin pa dang / rtag par 'dzin pa dang /</text></item>
<item><p>224b4</p><section>mdo sde</section><text>mtshan ma'i 'du shes dang / rgyur lta ba dang / ming dang gzugs la chags pa dang / phung po la chags pa dang / khams la chags pa dang / skye mched la chags pa dang / khams gsum la chags pa dang /</text></item>
<item><p>224b5</p><section>mdo sde</section><text>khams gsum la zhen pa dang / khams gsum la gnas pa dang sangs rgyas la gnas pa'i lta ba la chags pa dang / chos la gnas pa'i lta ba la chags pa dang dge 'dun la gnas pa'i lta ba la chags pa dang / tshul</text></item>
<item><p>224b6</p><section>mdo sde</section><text>khrims la gnas pa'i lta ba la chags pa dang / chos ni stong pa'o zhes 'jigs pa ste chos nyi shu po de dag ni byang chub sems dpas mi bya'o/ /gzhan yang byang chub sems dpa' des chos nyi shu yongs su rdzogs par</text></item>
<item><p>224b7</p><section>mdo sde</section><text>bya'o nyi shu gang zhe na/ 'di lta ste/ stong pa nyid rtogs pa dang / mtshan ma med pa mngon du byed pa dang smon pa med pa'i shes pa dang / 'khor gsum yongs su dag pa dang / sems can thams cad la snying brtse zhing snying rje ba dang /</text></item>
<item><p>224b8</p><section>mdo sde</section><text>sems can de dag la mi brnyas pa dang / chos thams cad la mnyam pa nyid du mthong ba dang / yang dag pa'i tshul rtogs pa dang / mi skye ba'i chos la bzod pa thob pa dang / tshul gcig ston pa dang / rtog pa 'joms dang / 'du shes ldog</text></item>
<item><p>225a1</p><section>mdo sde</section><text>pa dang nyon mongs pa ldog pa dang zhi gnas dang lhag mthong gi sa dang / sems dul ba dang sems zhi ba dang smon pa med pa shes pa dang mdza' ba la ma chags pa dang sems can thams cad la sems snyoms pa ste nyi</text></item>
<item><p>225a2</p><section>mdo sde</section><text>shu po de dag yongs su rdzogs par bya'o/ /gzhan yang byang chub sems dpa'i sa brgyad pa la gnas pa'i byang chub sems dpas chos bzhi bya'o/ /bzhi gang zhe na sems can thams cad la sems snyoms par dang / mngon par shes</text></item>
<item><p>225a3</p><section>mdo sde</section><text>pas rnam par 'phrul pa dang / sangs rgyas kyi zhing ston cing de ni de'i lta ba yongs su rdzogs pa dang / sangs rgyas la bsnyen bkur byed cing sangs rgyas kyi sku de la rtog pa ste/ byang chub sems dpas chos de bzhi bya'o/ /gzhan yang</text></item>
<item><p>225a4</p><section>mdo sde</section><text>byang chub sems dpas chos bzhi bya'o/ /bzhi gang zhe na dbang po dam pa dang dam pa ma yin pa shes pa dang / sangs rgyas kyi zhing yongs su sbyong ba dang / sgyu ma lta bu'i ting nge 'dzin la phyi phyir zhing mnyam par 'jog pa dang / ji lta</text></item>
<item><p>225a5</p><section>mdo sde</section><text>ji ltar sems can rnams mos par 'gyur ba de lta de ltar bdag gis lus sprul nas ched du srid par skye ba len pa ste/ byang chub sems dpa'i sa brgyad la gnas pa'i byang chub sems dpas chos bzhi po de dag yongs</text></item>
<item><p>225a6</p><section>mdo sde</section><text>su rdzogs par bya'o/ /gzhan yang byang chub sems dpa'i sa dgu pa la gnas pa'i byang chub sems dpas smon lam la mkhas par bya ste/ ji ltar smon par bya ba de bzhin du smon lam bsgrub par bya'o/ /lha dang klu dang gnod</text></item>
<item><p>225a7</p><section>mdo sde</section><text>sbyin dang dri za dang mi dang mi ma yin pa'i skad la shes shing spobs pa ston pa dang / mngal nas 'byung ba phun sum tshogs pa dang / rigs phun sum tshogs pa dang / skyed par byed pa phun sum tshogs pa dang / rus phun sum</text></item>
<item><p>225a8</p><section>mdo sde</section><text>tshogs pa dang / g.yog phun sum tshogs pa dang / tshe phun sum tshogs pa dang / 'byung ba phun sum tshogs pa dang / byang chub kyi shing bkod pa phun sum tshogs pa dang / yon tan gyi tshogs thams cad yongs su rdzogs</text></item>
<item><p>225b1</p><section>mdo sde</section><text>par bya'o/ /gzhan yang byang chub sems dpa' sa bcu pa la gnas pa ni de bzhin gshegs pa nyid du bshad par bya ste/ byang chub sems dpa' rnams kyi sa nas sar 'phar ba de ni yang dag par rdzogs pa'i sangs rgyas</text></item>
<item><p>225b2</p><section>mdo sde</section><text>bcom ldan 'das rnams kyi sangs rgyas bgro ba'o/ / bam po gnyis pa/ gzhan yang sangs rgyas bgro ba ni 'di lta ste/ yi ge mnyam pa nyid dang / skad mnyam pa nyid dang / yi ge'i rnam pa'i sgor 'jug pa'o/ /yi ge'i</text></item>
<item><p>225b3</p><section>mdo sde</section><text>rnam pa'i sgor 'jug pa gang zhe na/ a'i sgo ni chos thams cad mi skye ba dang skye mched mi dmigs pa'i phyir ro/ /ra'i sgo ni chos thams cad rdul dang bral ba'i phyir ro/ /pa'i sgo ni chos thams cad don dam par</text></item>
<item><p>225b4</p><section>mdo sde</section><text>bstan pa'i phyir ro/ /tsa'i sgo ni chos thams cad 'chi 'pho dang skye ba dang bral ba'o/ /na'i sgo ni chos thams cad ming dang bral ba'o/ /ming gi rang bzhin can ma thob pa ma stor ba'o/ /la'i sgo ni chos thams cad 'jig</text></item>
<item><p>225b5</p><section>mdo sde</section><text>rten las 'das shing sred pa'i lcug ma'i rgyu dang rkyen bcom pa'i phyir ro/ /da'i sgo ni chos thams cad dul ba dang / dul nas yongs su chad pa'i phyir ro/ /ba'i sgo ni shin du dben pa'i phyir chos thams cad bcings pa dang bral</text></item>
<item><p>225b6</p><section>mdo sde</section><text>ba'o/ /ra'i sgo ni chos thams cad gzugs la sogs pa stong pa nyid kyi phyir ro/ /sa'i sgo ni chos thams cad chags pa mi dmigs pa'i phyir chags pa med dgrol ba med pa'o/ /ba'i sgo ni chos thams cad ngag gi lam</text></item>
<item><p>225b7</p><section>mdo sde</section><text>gyi sgo yongs su chad pa'o/ /ta'i sgo ni chos thams cad de bzhin nyid las mi g.yo ba'o/ /ya'i sgo ni chos thams cad ji lta bzhin gyi phyir ro/ /sta'i sgo ni chos thams cad la khengs pa med de chags pa med/ zhe sdang ba</text></item>
<item><p>225b8</p><section>mdo sde</section><text>med pa'o/ /ka'i sgo ni chos thams cad dag la byed po ba med pa'o/ /sa'i sgo ni chos thams cad mnyam pa nyid las mi ldog pa'o/ /ma'i sgo ni chos thams cad dri ma dang bral ba shin du dri ma med pa/ skyon med pa/ rnyog</text></item>
<item><p>226a1</p><section>mdo sde</section><text>pa med pa'o/ /ga'i sgo ni chos thams cad gzung ba dang / gzung ba med pa'i mi dmigs pa'i phyir zab pa/ nam mkha'i ngos dang 'dra ba shin du dben pa'o/ /s+tha'i sgo ni chos thams cad thang dang bral ba/</text></item>
<item><p>226a2</p><section>mdo sde</section><text>rlan pa dang bral ba ste/ tshul rol dang pha rol med pa'o/ /dza'i sgo ni chos thams cad skye ba dang / rga ba dang / 'chi ba mi dmigs pa'i phyir ro/ /shwa'i sgo ni chos thams cad dbugs dang dbugs nang du rngub pa dang / dbugs</text></item>
<item><p>226a3</p><section>mdo sde</section><text>phyir 'byin pa dang / dbugs nang du 'gro ba dang / dbugs phyir 'gro ba dang bral ba'o/ /d+hA'i sgo ni chos thams cad chos kyi dbyings la gnas pa'i phyir ro/ /sha'i sgo ni chos thams cad zhi gnas yin pa dang / dul ba dang /</text></item>
<item><p>226a4</p><section>mdo sde</section><text>zhi ba'i sar gyur pa'i phyir ro/ /kha'i sgo ni chos thams cad rtsa ba dang gnas med pa'i phyir nam mkha' dang 'dra'o/ /kA'i sgo ni chos thams cad shin du zad pa'i phyir zad pa las mi ldog pa dang / mi g.yo ba'i phyir gnas pa</text></item>
<item><p>226a5</p><section>mdo sde</section><text>dang mi 'gul ba'o/ /dza'i sgo ni chos thams cad ye shes mi rgyu ba'i phyir mi shes pa/ rnam par mi shes pa mi sems pa/ mi mthong ba'o/ /a'i sgo ni chos thams cad de bzhin ma yin pa'i tshig bla dgas kyi phyir ldan pa</text></item>
<item><p>226a6</p><section>mdo sde</section><text>ma yin bral ba ma yin/ kun ldan pa ma yin/ kun bral ba ma yin pa'o/ /b+ha'i sgo ni chos thams cad khur dang bral ba'o/ /tsha'i sgo ni chos thams cad mdog kyang med de/ 'di lta ste stong pa'o/ /sma'i sgo ni chos thams</text></item>
<item><p>226a7</p><section>mdo sde</section><text>cad glen pa'i phyir dran pa zhes mi bya/ rmongs pa zhes mi bya'o/ /swa'i sgo ni chos thams cad rang bzhin stong pa nyid dang skad stong pa nyid kyi phyir ro/ /b+ha'i sgo ni chos thams cad skad stong pa nyid kyi phyir ro/ /sa'i sgo ni chos thams</text></item>
<item><p>226a8</p><section>mdo sde</section><text>cad rtag tu zad pa chad pa dang rtag pa yongs su chad pa'o/ /g+ha'i sgo ni chos thams cad stug po'i mi dmigs pa'i phyir gdeg pa med/ gtor ba med pa'o/ /e'i sgo ni chos thams cad dben pa'i phyir mi gnas pa'i tshul gyis</text></item>
<item><p>226b1</p><section>mdo sde</section><text>shin du gnas pa'o/ /na'i sgo ni chos thams cad rdul phra rab mi dmigs pa'i phyir chos thams cad ma gtogs pa/ mi 'gro ba/ mi 'ong ba/ mi 'greng ba/ mi 'dug pa/ mi nyal ba/ rnam par mi rtog pa'o/ /</text></item>
<item><p>226b2</p><section>mdo sde</section><text>s+pha'i sgo ni chos thams cad khyab pa dang bral ba ste/ gang khyab par byed pa 'am/ gang gis khyab par byed pa 'am/ gang la khyab par byed pa med de/ ma khyab pa nam mkha' dang 'dra ba'o/ /ska'i sgo ni chos thams cad phung po ma</text></item>
<item><p>226b3</p><section>mdo sde</section><text>dmigs pa'i phyir ro/ /dz+wa'i sgo ni chos thams cad rims nad dang bral ba/ rims med pa/ nad med pa'o/ /sta'i sgo ni chos thams cad shin du btang bas btang ba'o/ /ba'i sgo ni chos thams cad lam chad pa'i phyir shin</text></item>
<item><p>226b4</p><section>mdo sde</section><text>du mya ngan las 'das pa/ mya ngan las 'da' ba dang 'dra ba'o/ /ha'i sgo ni chos thams cad mtha' la gnas pas 'chi 'pho ba med pa/ skye ba med pa'o/ /'di lta ste/ ha'i pha rol na yi ge med de/ 'di la ming ngam/</text></item>
<item><p>226b5</p><section>mdo sde</section><text>rang bzhin 'ga' yang med pa/ smrar med pa/ brjod du med pa/ bstan du med pa/ brir med pa/ bklag tu med pa'o/ /ji ltar de ma byas pa de bzhin du chos thams cad la rtogs par bya'o/ /gzungs la 'jug pa 'di ni yi ge</text></item>
<item><p>226b6</p><section>mdo sde</section><text>a la sogs pa bshad pa la 'jug pa ste/ 'jug pa de la gnas na byang chub sems dpa' yi ge thams cad la mkhas pa shes par 'gyur ro/ /chos thams cad kyang chos mnyam pa nyid dang sbyor bar 'gyur ro/ /skad</text></item>
<item><p>226b7</p><section>mdo sde</section><text>la shes pa yang thob par 'gyur ro/ /byang chub sems dpa' gang yang blo tshul dang ldan pas yi ge la 'jug pa'i phyag rgya a'i sgo'i tshig 'di nyan tam/ len tam/ 'dzin tam/ glog gam/ gzhan dag la 'chad na/ de la</text></item>
<item><p>226b8</p><section>mdo sde</section><text>yon tan nyi shu po 'di dag yod par blta'o/ /nyi shu gang zhe na/ dran pa dang ldan pa yin/ rtogs pa dang ldan pa yin/ blo gros dang ldan pa yin/ blo dang ldan pa dang / spobs pa dang ldan pa dang / gzungs kyang tshegs chung ngus</text></item>
<item><p>227a1</p><section>mdo sde</section><text>thob par 'gyur ba dang / the tshom med par 'gyur zhing nem nur med par 'gyur ba dang / gzhan las tshig 'jam po thos nas chags pa'i sems mi skyed cing / gzhan las tshig rtsub po</text></item>
<item><p>227a2</p><section>mdo sde</section><text>thos nas zhe sdang ba'i sems mi skyed la/ khengs pa dang 'dud par mi 'gyur ba dang / dgra las rgyal bar 'gyur ba dang / skad la mkhas pa dang / phung po la mkhas pa/ khams la mkhas pa/ skye mched la mkhas</text></item>
<item><p>227a3</p><section>mdo sde</section><text>pa dang / rgyu la mkhas pa dang / rkyen la mkhas pa dang / chos kyi dbyings la mkhas pa dang / dbang po dam pa dang dam pa ma yin pa la mkhas pa dang / pha rol gyi sems shes pa la mkhas pa dang / chos 'chad mkhas pa dang /</text></item>
<item><p>227a4</p><section>mdo sde</section><text>gnas dang gnas ma yin pa'i ye shes la mkhas pa dang / thabs mkhas pa dang / 'ong ba dang / 'gro ba la mkhas shing spyod lam la mkhas pa dang / ngo tsha ba dang 'dzem pa la mkhas pa yang thob par 'gyur ro/ /bud med la</text></item>
<item><p>227a5</p><section>mdo sde</section><text>la zhig bla na med pa yang dag par rdzogs pa'i byang chub tu sems bskyed de/ de yi ge'i tshul gyi sgo'i phyag rgya a bshad pa la 'jug pa 'di nyan par 'gyur/ len par 'gyur/ 'dzin par 'gyur/ klog par 'gyur/ gzhan la</text></item>
<item><p>227a6</p><section>mdo sde</section><text>rgya cher ston par 'gyur na thos ma thag tu yon tan bcu thob par 'gyur ro/ /bcu gang zhe na/ 'di lta ste/ bud med kyi lus tha mar 'gyur/ mi khom pa yongs su spangs par 'gyur/ dal 'byor thob par 'gyur/ sangs rgyas</text></item>
<item><p>227a7</p><section>mdo sde</section><text>'byung ba mthong nas dad par 'gyur/ dad nas bkur sti byed par 'gyur/ de bzhin gshegs pas de'i bsam pa mkhyen nas chos ston par 'gyur/ chos de thos nas bzod pa thob par 'gyur/ bla na med pa yang dag par rdzogs</text></item>
<item><p>227a8</p><section>mdo sde</section><text>pa'i byang chub las phyir mi ldog par 'gyur te/ de yang sangs rgyas bgro ba'o/ /gzhan yang sangs rgyas bgro ba ni 'di lta ste/ sangs rgyas kyi mnyam pa nyid 'khor gsum yongs su dag pa mi skye ba'i tshul rtogs pa/ ji lta ba</text></item>
<item><p>227b1</p><section>mdo sde</section><text>bzhin du chos 'chad pa/ khams gsum pa yongs su shes pa/ 'dod chags dang zhe sdang dang gti mug gi rang bzhin yongs su shes pa/ chad pa ma yin pa/ rtag pa ma yin pa/ mi gnas pa/ mi 'gro ba/ theg pa gsum gyi tshul</text></item>
<item><p>227b2</p><section>mdo sde</section><text>gcig pa la 'jug pa/ tshul gcig pa rtogs pa/ chos thams cad bgro bar mi bya ba/ brtsad par mi bya ba mi mnyam pa/ mi mnyam pa dang mnyam pa/ ma 'ongs pa/ mi 'gro ba/ mi rgyu ba mtshan nyid med pa/ sangs rgyas</text></item>
<item><p>227b3</p><section>mdo sde</section><text>rnams kyi chos gang yang mngon par rdzogs par sangs ma rgyas pa/ ma mkhyen pa/ sangs rgyas rnams kyis ye shes dang ye shes ma yin par ma dmigs pa/ nyon mongs pa spangs pa ma yin pa/ rnam par dag pa mngon du byas</text></item>
<item><p>227b4</p><section>mdo sde</section><text>pa ma yin pa/ ma thob pa/ mngon par mi bya ba/ bsgom pa ma yin pa/ rtogs pa ma yin pa/ sangs rgyas rnams kyis ma dmigs pa/ ma bshig pa/ sangs rgyas rnams kyis sangs rgyas 'byung bar ma dmigs pa/ chos</text></item>
<item><p>227b5</p><section>mdo sde</section><text>ma yin pa/ dge 'dun ma yin pa/ sangs rgyas rnams kyis sems can dag ma bkrol ma bcings pa'o/ /de ci'i phyir zhe na/ chos thams cad thog ma nas rnam par dag pa'i phyir te/ sangs rgyas rnams kyis chos gang yang</text></item>
<item><p>227b6</p><section>mdo sde</section><text>ma gzigs ma gsan/ ma dgongs ma mkhyen te/ sangs rgyas rnams kyis ma bshad ma gsungs so/ /sangs rgyas bcom ldan 'das dag mi 'chad mi gsung 'chad par mi 'gyur ro/ /sangs rgyas dag ni ye shes dang ldan</text></item>
<item><p>227b7</p><section>mdo sde</section><text>pa ma yin/ mi ldan pa 'ang ma yin/ sbyin gnas ma yin/ sbyin gnas ma yin pa yang ma yin te/ sbyin pa sbyong bar yang mi mdzad do/ /sangs rgyas dag ni spyod par mi mdzad yongs su spyod par mi mdzad do/ /sangs rgyas</text></item>
<item><p>227b8</p><section>mdo sde</section><text>dag la ni sku gang yang med do/ /sangs rgyas dag la ni gzugs su mi blta/ chos su ma yin/ mtshan du ma yin/ chos kyi dbyings su ma yin no/ /sangs rgyas dag ni byung ba ma yin no/ /'gags pa ma yin mya ngan las</text></item>
<item><p>228a1</p><section>mdo sde</section><text>'das pa ma yin/ mya ngan las ma 'das pa yang ma yin/ yongs su mya ngan las 'da' bar 'gyur ba yang ma yin no/ /de ci'i phyir zhe na/ chos thams cad thog ma nas yongs su mya ngan las 'das pa'i phyir te/</text></item>
<item><p>228a2</p><section>mdo sde</section><text>sangs rgyas dag ni gcig pu yang ma yin/ skye bo mang po'i nang du gshegs pa yang ma yin no/ /sangs rgyas dag ni sus kyang ma mthong ma thos/ ma mchod mchod par mi 'gyur ro/ /sangs rgyas dag ni chos gang la yang gcig pa</text></item>
<item><p>228a3</p><section>mdo sde</section><text>'am/ tha dad par mi mdzad do/ /sangs rgyas dag gis ni byang chub ma 'thob bo/ /sangs rgyas dag ni rnyed pa 'dogs par yang mi mdzad do/ /sangs rgyas dag ni chos kyi 'khor lo yang mi skor te/ ming ji lta ba sangs rgyas dag</text></item>
<item><p>228a4</p><section>mdo sde</section><text>kyang de bzhin/ sgra'i thog ma'i mtha' dang tha ma'i mtha' yang de bzhin no/ /'di ni mnyam pa nyid de gang mnyam pa nyid pa de la ni mi mnyam pa gang yang med do/ /mi mnyam pa med pa de la ni bdud rtsi gang yang med do/ /gang na bdud rtsi gang</text></item>
<item><p>228a5</p><section>mdo sde</section><text>yang med pa de na ni sman kyang mi skye ste 'di ni sangs rgyas bgro ba'o/ /sems can rnams ni drang bar bya ba'i phyir dpes bshad pa yin te/ sangs rgyas rnams ni bgro bar yang mi mdzad/ rtsod par yang mi mdzad/ bgro bas 'jog par</text></item>
<item><p>228a6</p><section>mdo sde</section><text>yang mi mdzad do/ /bcom ldan 'das 'jug sred kyi rgyal po de bzhin gshegs pa'i sangs rgyas kyi zhing 'jig rten gyi khams kun du 'od ces bya bar sangs rgyas bgro ba'i chos kyi rnam grangs 'di bstan pa'i tshe/ byang chub sems</text></item>
<item><p>228a7</p><section>mdo sde</section><text>dpa' khri nyis stong gis ni mi skye ba'i chos la bzod pa thob par gyur to/ /byang chub sems dpa' de dag gis ni sangs rgyas bye ba de snyed bzhugs pa las de bzhin gshegs pa gzhan gang yang ma mthong ste/ de bzhin gshegs pa</text></item>
<item><p>228a8</p><section>mdo sde</section><text>'jug sred kyi rgyal po nyag gcig mthong ngo / /de nas 'jam dpal gzhon nur gyur pa mi mjed kyi 'jig rten gyi khams 'di na gnas pa las 'di snyam du gyur te/ de ring shar phyogs na bcom ldan 'das de bzhin gshegs pa 'jug</text></item>
<item><p>228b1</p><section>mdo sde</section><text>sred kyi rgyal po'i sangs rgyas kyi zhing 'jig rten gyi khams kun du 'od ces bya bar phyogs bcu kun nas sangs rgyas bcom ldan 'das gang gA'i klung gi bye ma snyed 'dus so/ /'dus nas sangs rgyas bgro ba'i chos kyi rnam grangs bgro bar mdzad/</text></item>
<item><p>228b2</p><section>mdo sde</section><text>'chad par mdzad kyis/ gang bdag ni sangs rgyas bcom ldan 'das de dag la phyag bya ba dang / chos bstan pa de dag mnyan pa'i phyir 'gro'o/ /gang bdag ni sangs rgyas bcom ldan 'das de dag la blta ba dang / chos mnyan pa'i phyir phyogs</text></item>
<item><p>228b3</p><section>mdo sde</section><text>bcur yang 'gro zhing rgyu bar bya na/ de ltar tshegs chung zhing sangs rgyas kyi zhing gcig tu 'dus kyis gang bdag ni nges par 'gro'o/ /skyes bu dam pa de 'dra ba dag 'jig rten du byung bar thos pa 'am mthong ba dkon no snyam mo/ /de nas 'jam</text></item>
<item><p>228b4</p><section>mdo sde</section><text>dpal gzhon nur gyur pas byang chub sems dpa' byams pa la smras pa/ byams pa da ni bcom ldan 'das de bzhin gshegs pa 'jug sred kyi rgyal po'i sangs rgyas kyi zhing du 'dong ngo / /de nas sangs rgyas bye ba khrag khrig brgya phrag mang</text></item>
<item><p>228b5</p><section>mdo sde</section><text>po da ltar 'dus te sangs rgyas bgro ba'i chos kyi rnam grangs 'chad kyis/ de dag la bdag cag gis chos mnyan to/ /de bzhin gshegs pa de dag la bdag cag gis blta'o/ /de ci'i phyir zhe na/ skyes bu glang po chen po de dag gnas</text></item>
<item><p>228b6</p><section>mdo sde</section><text>gcig tu 'dus pa mthong ba ni dkon no/ /de skad ces smras pa dang / byang chub sems dpa' byams pas 'jam dpal gzhon nur gyur pa la 'di skad ces smras so/ /'jam dpal khyod bzhud cig bdag ni mi mchi'o/ /de ci'i phyir zhe na/</text></item>
<item><p>228b7</p><section>mdo sde</section><text>sangs rgyas bcom ldan 'das dag ni mnyes dka' ste/ 'dus pa de dag gis bdag cag lta bu la skabs ma phye bar blta ba 'am/ mnyan par yang mi nus la/ 'jam dpal de bzhin gshegs pa rnams ni gzugs kyi skur mi</text></item>
<item><p>228b8</p><section>mdo sde</section><text>blta'o/ /de bzhin gshegs pa rnams ni chos kyi sku ste/ gang chos nyid de yang sus kyang ma mthong ma thos ma mchod do/ /'jam dpal gyis smras pa/ byams pa khyod kyis de bzhin gshegs pa la ma mchod dam/</text></item>
<item><p>229a1</p><section>mdo sde</section><text>byams pas smras pa/ 'jam dpal bdag ni de bzhin gshegs pa la mi mchod do/ /de ci'i phyir zhe na/ de bzhin gshegs pa la ni sus kyang mchod mi nus so/ /de ci'i phyir zhe na/ de bzhin gshegs pa dang</text></item>
<item><p>229a2</p><section>mdo sde</section><text>de bzhin nyid de gnyis su med do/ /'jam dpal gyis smras pa/ byams pa gnyis su med ces bya ba de gang la bya/ byams pas smras pa/ 'jam dpal gnyis su med ces bya ba ni nyon mongs pa rnams gcig yang</text></item>
<item><p>229a3</p><section>mdo sde</section><text>ma yin tha dad pa yang ma yin pa'o/ /'jam dpal gnyis su med ces bya ba ni gang rnam pa gnyis su med pa'o/ /rnam pa gnyis su med pa yang gang zhe na/ 'di ni kun nas nyon mongs pa'o/ /'di ni rnam par dag</text></item>
<item><p>229a4</p><section>mdo sde</section><text>pa'o zhes de ltar shes na de ni rnam pa gnyis su byed do/ /'di ni tshul khrims dang ldan pa'o/ /'di ni ngang tshul ngan pa can no zhes rtog na rnam pa gnyis su byed do/ /'di ni nyan thos so/ /'di ni rang sangs rgyas so/ /'di ni yang</text></item>
<item><p>229a5</p><section>mdo sde</section><text>dag par rdzogs pa'i sangs rgyas so zhes rnam par rtog na gnyis su byed do/ /'di dag ni bsgom par bya'o/ /'di dag ni spang bar bya'o/ /'di dag ni mngon du bya'o zhes rnam par rtog na rnam pa gnyis su byed do/ /'di ni ye shes</text></item>
<item><p>229a6</p><section>mdo sde</section><text>kyis shes par bya'o/ /'di ni rnam par shes pas shes par bya'o zhes yid la byed na rnam pa gnyis su byed do/ /'jam dpal gang du gnyis su 'jug pa'i rnam par shes pa rtog pa ni chung ngu na sangs rgyas so zhes rtog pa de</text></item>
<item><p>229a7</p><section>mdo sde</section><text>thams cad rnam pa gnyis su byed do/ /'jam dpal bdag gis ni bskal pa 'am/ bskal pa'i lhag ma lus kyi bar du rnam pa gnyis su med pa las brtsams te/ bshad du zin kyang spobs pa'i mthar phyin pa las zad</text></item>
<item><p>229a8</p><section>mdo sde</section><text>par 'gyur ba med do/ /de ci'i phyir zhe na/ bdag gis mtha' dang dbus ma mthong ba'i phyir ro/ /'jam dpal gnyis su med ces bya ba ni 'di lta ste/ chos thams cad kyi tshul gcig pa dang tha dad pa med pa'o/ /smras pa/</text></item>
<item><p>229b1</p><section>mdo sde</section><text>byams pa khyod ni chos thams cad ma skyes pa la 'jam dpal ngas ni bskal pa 'am/ bskal pa'i lhag ma lus kyi bar du gnyis su med pa las brtsams te bshad na nga'i spobs pa zad par mi 'gyur ro zhes khyod de skad smra</text></item>
<item><p>229b2</p><section>mdo sde</section><text>ba nyid dmigs pa chen po yin no/ /byams pas smras pa/ 'jam dpal yi ge la chags par ma byed cig /yi ge thams cad ni mi skye ba'i mtshan nyid las mi g.yo'o/ /de nas 'jam dpal gzhon nur gyur pas</text></item>
<item><p>229b3</p><section>mdo sde</section><text>byang chub sems dpa' de dag thams cad la smras pa/ rigs kyi bu khyed cag tshur sheg /bcom ldan 'das de bzhin gshegs pa 'jug sred kyi rgyal po'i sangs rgyas kyi zhing du de bzhin gshegs pa de dag la blta ba</text></item>
<item><p>229b4</p><section>mdo sde</section><text>dang / chos bstan pa de dag nyan du 'dong ngo / /de nas byang chub sems dpa' spobs pa'i phung pos 'jam dpal gzhon nur gyur pa la 'di skad ces smras so/ /'jam dpal de bzhin gshegs pa rnams ni sus</text></item>
<item><p>229b5</p><section>mdo sde</section><text>kyang blta mi nus na ci'i phyir na/ khyed tshur sheg /de bzhin gshegs pa la bltar 'dong zhes smra/ gang blta bar bya ba'i de bzhin gshegs pa de dag gang yin/ 'jam dpal de bzhin gshegs pas ni de bzhin</text></item>
<item><p>229b6</p><section>mdo sde</section><text>gshegs pa dag 'das pa ma yin/ ma byon pa ma yin/ da ltar ma yin te/ chos gang dus gsum du stong pa de ni blta mi nus so zhes de skad ces gsungs so/ /yang 'jam dpal de bzhin gshegs pa blta'o zhes</text></item>
<item><p>229b7</p><section>mdo sde</section><text>smras pa mig gi rnam par shes pa gang gis de bzhin gshegs pa blta bar bya/ ci sha'i mig gis blta bar bya 'am/ 'on tam lha'i mig gis blta bar bya/ gal te sha'i mig gis blta na ni sha'i mig ni stong</text></item>
<item><p>229b8</p><section>mdo sde</section><text>pa ste stong pas ni mthong bar mi nus so/ /de ste lha'i mig gis blta na ni de la lha'i mig tu brtags na lha'i mig go snyam du 'du shes par 'gyur te/ brtags pa'i mig gis ni de bzhin gshegs pa mi mthong ngo / /</text></item>
<item><p>230a1</p><section>mdo sde</section><text>smras pa/ rigs kyi bu khyod ni gang stong pa nyid kyis ston par byed na/ de la sus kyang de bzhin gshegs pa blta bar mi 'gyur/ mchod par mi 'gyur te/ rigs kyi bu de bzhin gshegs pa zhe 'am/</text></item>
<item><p>230a2</p><section>mdo sde</section><text>sangs rgyas zhe 'am/ sems can zhe 'am/ bgro ba zhe 'am/ mchod pa zhe 'am/ lta ba zhes gang chung zad smra ba smos pa brjod pa'i yi ge'i de thams cad ni yi ge'i rang bzhin gyis stong ngo / /de bas na mnyam pa</text></item>
<item><p>230a3</p><section>mdo sde</section><text>nyid ces bya ba'i tshig de ni de bzhin nyid la 'khrugs par mi byed de/ de bzhin nyid ldog par mi byed kyis khyed las gang bzod pa dag ni 'dong ngo / /gang mi bzod pa dag ni khyed cig bdag ni 'gro'o/ /de nas 'jam dpal</text></item>
<item><p>230a4</p><section>mdo sde</section><text>gzhon nur gyur pa 'di lta ste/ chos kyis chog mi shes pa'i phyir gnyis su med de gcig tu song ste/ sangs rgyas kyi mthus 'khor de nas su'ang ma song ngo / /de nas 'jam dpal gzhon nur gyur pa 'di lta ste/ skyes bu</text></item>
<item><p>230a5</p><section>mdo sde</section><text>stobs po che'i dpung pa brkyang ba las bskum pa 'am/ bskum pa las brkyang ba tsam du de'i thang cig skad cig yud tsam gyis 'jam dpal gzhon nur gyur pa mi mjed kyi 'jig rten gyi khams su mi snang bar gyur nas kun du</text></item>
<item><p>230a6</p><section>mdo sde</section><text>'od kyi 'jig rten gyi khams su 'dug go/ /de nas 'jam dpal gzhon nur gyur pas stong gsum gyi stong chen po'i 'jig rten gyi khams la lan bdun bskor nas/ sangs rgyas bcom ldan 'das de dag gi zhabs la mgo</text></item>
<item><p>230a7</p><section>mdo sde</section><text>bos phyag 'tshal te phyogs gcig tu 'dug go/ /yang de'i tshe bcom ldan 'das de bzhin gshegs pa 'jug sred kyi rgyal po'i g.yas phyogs na sring mo the tshom sel ba zhes bya ba skyil mo dkrung du bcas shing 'dug ste/ de kun</text></item>
<item><p>230a8</p><section>mdo sde</section><text>du zla ba'i 'od dri ma med par snang ba zhes bya ba'i ting nge 'dzin la mnyam par bzhag par gyur to/ /de nas bcom ldan 'das de bzhin gshegs pa 'jug sred kyi rgyal po 'di snyam du dgongs te 'jam dpal gzhon nur gyur pa 'di ni</text></item>
<item><p>230b1</p><section>mdo sde</section><text>sangs rgyas bcom ldan 'das rnams kyis bdag la bstod do/ /bkur ro/ /zab mo la bzod pa'o/ /stong pa la gnas pa'o zhes bshad do snyam du sems te/ 'di ni mi mjed kyi 'jig rten gyi khams nas dmigs pa chen pos</text></item>
<item><p>230b2</p><section>mdo sde</section><text>bskyod cing bdag tu 'dzin pa che ba dang ldan zhing 'ongs kyis/ gang ngas ni 'di ri khor yug gi rtse mo la 'phangs pa dang 'di las brtsams te chos zab mo ston par 'gyur bas skye bo phyi ma dag dang / ma 'ongs pa'i byang chub sems dpa'</text></item>
<item><p>230b3</p><section>mdo sde</section><text>dag la yang snang bar byas par 'gyur te/ de ci'i phyir zhe na/ de ltar sangs rgyas kyi chos ni bsam gyis mi khyab de ltar zab pas 'jam dpal gzhon nur gyur pa lta bu stong pa la gnas pa'i mchog kyang ri khor yug gi rtse mor 'phangs</text></item>
<item><p>230b4</p><section>mdo sde</section><text>par 'gyur ro snyam mo/ /de nas bcom ldan 'das de bzhin gshegs pa 'jug sred kyi rgyal pos 'jam dpal gzhon nur gyur pa la 'di skad ces bka' stsal to/ /'jam dpal khyod kyis don gang gi dbang ma mthong nas 'dir</text></item>
<item><p>230b5</p><section>mdo sde</section><text>'ongs/ 'jam dpal gyis gsol pa/ bcom ldan 'das bdag ni mi mjed kyi 'jig rten gyi khams de na mchis pa las 'di snyam du gyur te/ sangs rgyas bcom ldan 'das rnams 'jig rten du 'byung ba ni dkon no/ /chos</text></item>
<item><p>230b6</p><section>mdo sde</section><text>thos pa yang dkon te/ kun du 'od ces bgyi ba'i 'jig rten gyi khams su yang phyogs bcu nas sangs rgyas bcom ldan 'das dpag tu ma mchis/ grangs ma mchis pa dag tshogs so/ /tshogs nas sangs rgyas bgro ba zhes</text></item>
<item><p>230b7</p><section>mdo sde</section><text>bgyi ba'i chos kyi rnam grangs 'chad kyis/ bdag ni de bzhin gshegs pa de dag la blta ba dang / chos bshad pa de dag mnyan du mchi'o snyam nas bcom ldan 'das bdag ni chos nyan pa'i slad du sangs rgyas kyi zhing 'dir mchis</text></item>
<item><p>230b8</p><section>mdo sde</section><text>so/ /de nas bcom ldan 'das de bzhin gshegs pa 'jug sred kyi rgyal pos de'i tshe ci nas kyang rdzu 'phrul mngon par 'du bya ba mngon par 'dus byas pas 'jam dpal gzhon nur gyur pa ri khor yug gi rtse mor 'phangs par</text></item>
<item><p>231a1</p><section>mdo sde</section><text>gyur la/ bdag gang du blangs shing khyer snyam du yang mi shes pa de 'dra bar myur du bteg ste 'phang ba'i rdzu 'phrul mngon par 'du bya ba mngon par 'dus byas so/ /de nas 'jam dpal gzhon nur gyur pa ri khor yug</text></item>
<item><p>231a2</p><section>mdo sde</section><text>gi rtse mor 'phangs pa las sems shing 'di snyam du gyur to/ /rgyu gang dang rkyen gang gis na bdag sangs rgyas kyi 'khor chen po de lta bur blta na bzang ba/ mdzes pa/ glang po che chen po de 'dra ba dag gi nang nas ri khor yug gi</text></item>
<item><p>231a3</p><section>mdo sde</section><text>rtse mo 'dir 'phangs par gyur/ bdag ri khor yug gi rtse mor sus 'phangs snyam du de ltar sems pa las 'di snyam du gyur te/ bcom ldan 'das de bzhin gshegs pa 'jug sred kyi rgyal po des bdag ri khor</text></item>
<item><p>231a4</p><section>mdo sde</section><text>yug gi rtse mor 'phangs so snyam mo/ /de nas 'jam dpal gzhon nur gyur pa 'di snyam du gyur te bdag ni 'khor de nas 'phangs la/ sring mo the tshom sel ba de ni bcom ldan 'das de bzhin gshegs pa 'jug sred</text></item>
<item><p>231a5</p><section>mdo sde</section><text>kyi rgyal po'i drung na skyil mo dkrung bcas shing 'dug pa las sring mo de ni ma 'phangs kyi/ bdag 'phangs na/ ci'i phyir zhig tu de ltar mo ni ma 'phangs la bdag 'phangs pa las na sring mo de ni dge ba'i rtsa ba shin du</text></item>
<item><p>231a6</p><section>mdo sde</section><text>'bar ba zab mo la shin du bzod par gyur pa zhig gi/ bdag ni de lta bu ma yin pa zhig gam snyam mo/ /de nas 'jam dpal gzhon nur gyur pa 'di snyam du gyur te/ gang bdag gis rdzu 'phrul gyi mthu bskyed de/</text></item>
<item><p>231a7</p><section>mdo sde</section><text>slar yang 'khor der 'gro'o snyam mo/ /de nas 'jam dpal gzhon nur gyur pas de'i tshe ji lta bu'i rdzu 'phrul mngon par 'du bya ba mngon par 'dus byas pas sems bskyed pa gcig gis shar phyogs nas sangs rgyas kyi zhing gang gA'i</text></item>
<item><p>231a8</p><section>mdo sde</section><text>klung gi bye ma snyed 'das par gyur pa de lta bu'i rdzu 'phrul mngon par 'du bya ba mngon par 'dus byas kyang / sangs rgyas kyi zhing der chung ngu na skra'i rtse mo'i cha shas tsam du yang 'gro mi nus na 'khor der 'gro ba lta ci smos te/</text></item>
<item><p>231b1</p><section>mdo sde</section><text>de lta bu'i gnas med do/ /de nas 'jam dpal gzhon nur gyur pa phyogs bcu'i 'jig rten gyi khams mtha' yas mu med pa kun du song yang 'di lta ste/ sangs rgyas kyi mthu dang / byin gyi rlabs kyis 'khor der</text></item>
<item><p>231b2</p><section>mdo sde</section><text>'gro ma nus so/ /de nas 'jam dpal gzhon nur gyur pa phyogs bcu'i sangs rgyas kyi zhing bye ba khrag khrig brgya stong kun du song nas slar yang ri khor yug gi rtse mo la 'dug nas 'di snyam du gyur te/ sangs rgyas bcom</text></item>
<item><p>231b3</p><section>mdo sde</section><text>ldan 'das rnams kyi byin gyis brlabs ni mthu ches/ de la bdag gi rdzu 'phrul gyi rnam pas gnon yang mi nus/ de la sangs rgyas bcom ldan 'das rnams kyis nyes pa yang med do/ /de ci'i phyir zhe na/ de bzhin</text></item>
<item><p>231b4</p><section>mdo sde</section><text>gshegs pa rnams ni chos la slob dpon gyis 'chab pa med de/ bdag nyid chung zad cig kho ru chung bas de'i phyir bdag zhi ba'i chos ston pa der 'gro ma nus par zad de/ de bzhin gshegs pa dag ni chos la slob</text></item>
<item><p>231b5</p><section>mdo sde</section><text>dpon gyis 'chab pa med kyi/ de bzhin gshegs pa dag ni sems can thams cad la snyoms pas na gang bdag ni dran pa nye bar gzhag pa la gnas pas ri khor yug gi rtse mo 'di nyid la gnas so snyam mo/ /de la 'jam</text></item>
<item><p>231b6</p><section>mdo sde</section><text>dpal gzhon nur gyur pa'i dran pa nye bar gzhag pa ni 'di yin te/ 'di lta ste/ chos thams cad dran pa med pa/ yid la byed pa med pa/ chos thams cad mi gnas pa/ chos thams cad gnas pa med pa ste/ ci'i phyir mi</text></item>
<item><p>231b7</p><section>mdo sde</section><text>gnas she na 'gro ba med pa'i phyir te chos gang yang shin du yod pa med de/ de'i phyir de dag mi 'gro'o/ /gang mi 'gro ba de ni mi gnas so/ /'di lta ste/ gnas dang gnas ma yin pa ston pa dang / dran pa med cing yid la byed pa med pa ni 'jam</text></item>
<item><p>231b8</p><section>mdo sde</section><text>dpal gyi dran pa nye bar 'jog pa yin no/ /de nas 'jam dpal gzhon nur gyur pas dran pa nye bar 'jog pa la gnas pa 'di la gnas pa las/ lha'i bu bzhi khri nyis stong 'jam dpal gzhon nur gyur pa de ga la ba der song ste phyin nas 'jam dpal</text></item>
<item><p>232a1</p><section>mdo sde</section><text>gzhon nur gyur pa'i rkang pa la phyag 'tshal te phyogs gcig tu 'khod do/ /de nas 'khor der 'od zer gyi rgyal mtshan zhes bya ba'i lha'i bu 'ongs te 'dug nas 'jam dpal gzhon nur gyur pa la 'di skad ces gsol to/ /</text></item>
<item><p>232a2</p><section>mdo sde</section><text>'jam dpal khyod gnas pa gang la gnas te/ da ltar langs pa lags/ 'jam dpal gyis smras pa/ lha'i bu gal te bdag la gnas pa yod na ni bdag gnas pas gnas par byed na/ lha'i bu chos thams cad dben pa'i phyir</text></item>
<item><p>232a3</p><section>mdo sde</section><text>bdag la gnas pa med mod kyi/ lha'i bu khyod gnas pa gang la gnas te da ltar langs pa yin zhes zer ba/ bdag ni dran pa nye bar gzhag pa la gnas pas gnas te da ltar langs pa yin no/ /gsol pa/ 'jam dpal dran pa nye bar gzhag</text></item>
<item><p>232a4</p><section>mdo sde</section><text>pa la gnas pa ji lta bu zhig lags/ smras pa/ chos thams cad dran pa med yid la byed pa med pa'o/ /gsol pa/ 'jam dpal gang na dran pa med/ yid la byed pa med pa der gnas te da ltar langs pa lags sam/ 'jam</text></item>
<item><p>232a5</p><section>mdo sde</section><text>dpal gyis smras pa/ gnas pa gang la gnas na byis pa lta bu so so'i skye bo thams cad 'dod chags dang / zhe sdang dang / gti mug rgyu ba'i gnas pa de la gnas te bdag da ltar langs pa yin no/ /lha'i bu 'od zer gyi rgyal</text></item>
<item><p>232a6</p><section>mdo sde</section><text>mtshan gyis gsol pa/ 'jam dpal gang sangs rgyas kyis ma dmigs pa'i gnas pa de ji lta bu lags/ smras pa/ lha'i bu stong pa nyid la gnas pa ni sangs rgyas kyis ma dmigs pa'o/ /mtshan ma med pa la gnas</text></item>
<item><p>232a7</p><section>mdo sde</section><text>pa dang / smon pa med pa la gnas pa ni sangs rgyas kyis ma dmigs pa'o/ /de bas na gnas pa de la gnas te da ltar langs pa yin no/ /gsol pa/ dran pa nye bar gzhag pa la gnas pa ji lta bu lags/ smras pa/ lha'i bu</text></item>
<item><p>232a8</p><section>mdo sde</section><text>gang na dran pa med yid la byed pa med pa ni gnas pa'i dam pa yin te/ gang gnas pa de la gnas pa de dag ni 'dod pa'i khams su mi gnas/ gzugs kyi khams su mi gnas/ gzugs med pa'i khams su mi</text></item>
<item><p>232b1</p><section>mdo sde</section><text>gnas so/ /gang khams gsum la mi gnas pa de dag ni mnyam pa'i gnas pas gnas pa'o/ /gang mnyam pa'i gnas pas gnas pa de dag la ni mi mnyam pa med do/ /gang la mi mnyam pa med pa de dag ni 'gro ba med do/ /</text></item>
<item><p>232b2</p><section>mdo sde</section><text>gang la 'gro ba med pa de dag la ni ma rig pa mi mthong ngo / /gang ma rig pa mi mthong ba de dag la ni rig pa ma skyes so/ /gang rig pa ma skyes pa de dag ni mi 'byung ngo / /gang mi 'byung ba de dag ni 'byung bar mi 'gyur ro/ /</text></item>
<item><p>232b3</p><section>mdo sde</section><text>gang 'byung bar mi 'gyur ba de dag ni 'jig pa med do/ /gang 'jig pa med pa de dag ni mi 'byung ngo / /gang ma byung ba de dag ni dbye bar mi nus so/ /gang dbye bar mi nus pa de dag ni lha'i bu shin du dag pa yin te/ lha'i bu de ni</text></item>
<item><p>232b4</p><section>mdo sde</section><text>'phags pa gnas pa rdul dang bral ba'o/ /gsol pa/ 'jam dpal rdul ces bgyi ba lags/ smras pa/ lha'i bu chung ngu na sangs rgyas su dmigs pa'i rnam par shes pa 'byung ba de ni rdul to/ /lha'i bu mtshan ma</text></item>
<item><p>232b5</p><section>mdo sde</section><text>ni rdul to/ /'du shes dang / 'dzin pa dang / chags pa dang / rlom sems dang / 'dud pa dang / khengs pa dang / phyag 'tshal ba dang / chags sems dang / khong khro ba dang / dmigs pa dang / 'gro ba dang / smon lam dang / rtog pa</text></item>
<item><p>232b6</p><section>mdo sde</section><text>dang / rtog pa'i mtshan ma dang / yongs su rtog pa dang / rnam par rtog pa dang / kun du rtog pa dang yul yid la byed pa dang / nga slong bar byed pa dang / chad par 'dzin pa dang / rtag par 'dzin pa dang / med par 'dzin pa dang /</text></item>
<item><p>232b7</p><section>mdo sde</section><text>log par 'dzin pa dang / yod par 'dzin pa dang / med par 'dzin pa dang / lha'i bu ji tsam du rnam par rtog cing spros pa dang / yid la byed pa dang / sems pa dang / sgrun pa de thams cad ni 'phags pa'i chos 'dul ba la</text></item>
<item><p>232b8</p><section>mdo sde</section><text>rdul du bshad do/ /de nas 'jam dpal gzhon nur gyur pa la lha'i bu 'od zer gyi rgyal mtshan gyis legs so zhes bya ba byin te/ 'jam dpal legs so legs so/ /yang 'jam dpal khyod kyis dran pa nye bar gzhag</text></item>
<item><p>233a1</p><section>mdo sde</section><text>pa la gnas pa bshad pa 'di legs so zhes smras so/ /'jam dpal gyis smras pa/ lha'i bu chog gis ma rtog shig /khyod ni ma skyes pa ma byung ba ma bstan pa'i chos kyis legs pa sbyin par byed de/</text></item>
<item><p>233a2</p><section>mdo sde</section><text>lha'i bu gang dran pa nye bar gzhag pa brtan pa 'di ni bshad pa 'am/ brjod par mi nus so/ /de ci'i phyir zhe na/ chos thams cad brjod du med pa'i phyir te/ chos thams cad ni brjod du med pa'o/ /de ci'i phyir zhe na/ de ni brjod pa</text></item>
<item><p>233a3</p><section>mdo sde</section><text>gang yang med pas de'i phyir de dag ni mi brjod pa'o/ /lha'i bu 'od zer gyi rgyal mtshan gyis gsol pa/ 'jam dpal gnas pa gang la gnas pa byis pa lta bu so so'i skye bo thams cad kyi 'dod chags dang / zhe sdang dang / gti</text></item>
<item><p>233a4</p><section>mdo sde</section><text>mug rnams rgyu bar 'gyur ba'i gnas pa de la gnas te langs so zhes de skad bshad pa gang la gnas na byis pa lta bu so so'i skye bo thams cad kyi 'dod chags dang / zhe sdang dang gti mug rnams rgyu bar 'gyur ro/ /'jam dpal</text></item>
<item><p>233a5</p><section>mdo sde</section><text>gyis smras pa/ lha'i bu byis pa lta bu so so'i skye bo thams cad dngos po med pa la gnas na/ 'dod chags dang / zhe sdang dang / gti mug rnams rgyu bar 'gyur ro/ /chos kyi dbyings la gnas pa/ yang dag pa'i mtha' la gnas</text></item>
<item><p>233a6</p><section>mdo sde</section><text>pa/ de bzhin nyid la gnas pa'i byis pa lta bu so so'i skye bo thams cad kyi 'dod chags dang / zhe sdang dang / gti mug rnams rgyu bar 'gyur ro/ /de ci'i phyir zhe na/ chos gang yang chos kyi dbyings dang / de bzhin nyid dang /</text></item>
<item><p>233a7</p><section>mdo sde</section><text>yang dag pa'i mtha' las bral te bshad mi nus so/ /gsol pa/ 'jam dpal yang dag pa'i mtha' zhes bgyi ba gang gi tshig bla dgas lags/ smras pa/ lha'i bu yang dag pa'i mtha' zhes bya ba ni sems can gyi mtha'i</text></item>
<item><p>233a8</p><section>mdo sde</section><text>tshig bla dgas so/ /gsol pa/ 'jam dpal sems can gyi mtha' zhes bgyi ba gang gi tshig bla dgas lags/ bdag gi mtha'i tshig bla dgas so/ /gsol pa/ 'jam dpal bdag gi mtha' zhes bgyi ba gang gi</text></item>
<item><p>233b1</p><section>mdo sde</section><text>tshig bla dgas lags/ smras pa/ 'khor ba'i mtha'i tshig bla dgas so/ /gsol pa/ 'jam dpal 'khor ba'i mtha' zhes bgyi ba gang gi tshig bla dgas lags/ smras pa/ nam mkha'i tshig bla dgas yin no/ /lha'i bu</text></item>
<item><p>233b2</p><section>mdo sde</section><text>'di lta ste/ dper na nam mkha'i dbyings la ni mtha' ma med/ chad pa med/ ring ba med/ thung ba med/ zlum pa med/ gru bzhi med/ phra ba med/ sbom pa med/ leb leb po med/ dkar po med/ nag po med/ dmar po med de/</text></item>
<item><p>233b3</p><section>mdo sde</section><text>gzhan du na nam mkha' nam mkha' zhes ming tsam du grangs su 'gro ste ming de yang gsob yin no/ /lha'i bu de bzhin du chos thams cad ni nam mkha'i mtha' nam mkha'i 'gros/ nam mkha'i ming gi rang bzhin no/ /lha'i bu 'di lta ste/ dper</text></item>
<item><p>233b4</p><section>mdo sde</section><text>na nam mkha' ni mi skye/ mi rga/ mi 'chi/ mi 'byung / nyon mi mongs/ rnam par mi dkar/ chags pa med/ zhe sdang ba med/ bkur ba med/ mi bkur ba 'ang med de/ de'i mthas ni mi bgrang ba'i tshul gyis chos thams</text></item>
<item><p>233b5</p><section>mdo sde</section><text>cad bgrang bar bya'o/ /lha'i bu gdags su med pa'i phyir chos thams cad ni 'du ba dang 'bral bar bstan cing gzhag mi nus so/ /lha'i bu chos thams cad ni ma btags pa/ ma btul ba/ dam pa ma yin pa ste/ lha'i</text></item>
<item><p>233b6</p><section>mdo sde</section><text>bu 'di ni chos thams cad kyi mnyam pa nyid/ mi mnyam pa ma yin pa/ de bzhin nyid phyin ci ma log pa de bzhin nyid do/ /ston pa 'di bstan pa'i tshe lha'i bu de dag thams cad mi skye'i chos la bzod pa skyes so/ /de dag mi skye ba'i</text></item>
<item><p>233b7</p><section>mdo sde</section><text>chos la bzod pa thob nas chos la gus pas 'jam dpal gzhon nur gyur pa la lha'i me tog man dA ras gtor to/ /me tog de dag gtor ma thag tu 'jam dpal gzhon nur gyur pa'i byin gyi brlabs kyis steng gi bar snang la</text></item>
<item><p>233b8</p><section>mdo sde</section><text>gnas med cing yongs su ma btsud bzhin du 'dug par gyur to/ /de nas 'jam dpal gzhon nur gyur pas lha'i bu 'od zer gyi rgyal mtshan la 'di skad ces smras so/ /lha'i bu de ji snyam du sems/ me tog 'di dag gang</text></item>
<item><p>234a1</p><section>mdo sde</section><text>la gnas/ gsol pa/ 'jam dpal me tog 'di dag ni gnas pa ma lags so/ /smras pa/ lha'i bu de bzhin du chos thams cad kyang mi gnas pa ste/ mi gnas par nam mkha' la gnas shing nam mkha'</text></item>
<item><p>234a2</p><section>mdo sde</section><text>las kyang mi 'phag /mi ltung / mi g.yo rab tu mi g.yo/ mi 'bugs rab tu mi 'bugs so/ /de ci'i phyir zhe na/ chos de dag thams cad ni nam mkha' dang mtshungs pas de'i phyir de dag mi g.yo rab tu mi g.yo/ mi 'bugs</text></item>
<item><p>234a3</p><section>mdo sde</section><text>rab tu mi 'bugs so/ /de nas 'jam dpal gzhon nur gyur pa la lha'i bu 'od zer gyi rgyal mtshan gyis 'di skad ces gsol to/ /'jam dpal khyod kyis rdzu 'phrul gyi mthu cho 'phrul thob ste/ khyod sems skyed pa gcig gis</text></item>
<item><p>234a4</p><section>mdo sde</section><text>phyogs bcu'i sangs rgyas kyi zhing bye ba khrag khrig brgya stong dpag tu med par 'gro zhing 'ong ba ngo mtshar to/ /'jam dpal gyis smras pa/ lha'i bu bdag ni rdzu 'phrul gyi mthu cho 'phrul thob pa yang ma yin/ /sangs rgyas bcom ldan</text></item>
<item><p>234a5</p><section>mdo sde</section><text>'das rnams kyi nyan thos kyang ma yin no/ /de ci'i phyir zhe na/ de dag ni ma gtogs shing zad pa med pa'i phyir ro/ /lha'i bu byis pa lta bu so so'i skye bo thams cad ni rdzu 'phrul gyi mthu'i cho 'phrul thob pa'o/ /de ci'i phyir zhe na/ de ltar lha'i bu</text></item>
<item><p>234a6</p><section>mdo sde</section><text>sangs rgyas thams cad dang / byang chub sems dpa' thams cad dang / nyan thos thams cad dang / rang sangs rgyas thams cad kyis bskal pa grangs med par btsal kyang chos gang yang thob par ma gyur/ ma thob mi 'thob bo/ /byis</text></item>
<item><p>234a7</p><section>mdo sde</section><text>pa lta bu so so'i skye bo thams cad kyis ni thob bo/ /ci thob ce na/ bdag thob po/ /sems can dang / srog dang / skye ba po dang / gso ba po dang / gang zag dang / shed las skyes pa dang / shed bu dang / chad pa dang / rtag pa dang / 'dod</text></item>
<item><p>234a8</p><section>mdo sde</section><text>chags dang / zhe sdang dang / gti mug thob bo/ /gang sangs rgyas rnams kyis chos ma thob pa ma bskyed pa de skyed par byed pas na/ lha'i bu de'i phyir byis pa lta bu so so'i skye bo rnams ni rdzu 'phrul gyi mthu thob pa yin gyi</text></item>
<item><p>234b1</p><section>mdo sde</section><text>sangs rgyas rnams ma yin/ byang chub sems dpa' rnams ma yin/ rang sangs rgyas rnams ma yin/ nyan thos rnams ma yin no/ /de nas sangs rgyas bcom ldan 'das de dag sangs rgyas bgro ba'i chos kyi rnam grangs</text></item>
<item><p>234b2</p><section>mdo sde</section><text>rgya cher bshad nas bdag bdag gi sangs rgyas kyi zhing du gshegs so/ /de nas de bzhin gshegs pa 'jug sred kyi rgyal po 'di snyam du dgongs te/ gang bdag gis 'jam dpal gzhon nur gyur pa sangs rgyas kyi zhing 'dir</text></item>
<item><p>234b3</p><section>mdo sde</section><text>'ong bar ltas shig bya'o snyam mo/ /de nas de bzhin gshegs pa 'jug sred kyi rgyal pos byin gyis brlabs snga ma de btang ste/ phyag g.yas pa'i mthil nas 'od zer gser gyi kha dog lta bu phyung ste/ 'od de la ci nas kyang</text></item>
<item><p>234b4</p><section>mdo sde</section><text>'jam dpal gzhon nur gyur pa'i lus la phog nas lan bdun bskor te/ 'jam dpal gyi spyi bor nub par 'gyur ba de ltar byin gyis brlabs so/ /de nas 'jam dpal gzhon nur gyur pa 'di snyam du gyur te/ ci'i rgyu ci'i</text></item>
<item><p>234b5</p><section>mdo sde</section><text>rkyen gyis na/ 'di lta bu'i snang ba bsam gyis mi khyab pa bdag gi lus la phog nas spyi bor mi snang bar gyur snyam pa las/ yang de 'di snyam du gyur te/ de bzhin gshegs pa 'jug sred kyi rgyal po bdag gzigs par</text></item>
<item><p>234b6</p><section>mdo sde</section><text>bzhed do snyam mo/ /de nas 'jam dpal gzhon nur gyur pas lha'i bu 'od zer gyi rgyal mtshan la 'di skad ces smras so/ /lha'i bu dag tshur sheg /bcom ldan 'das de bzhin gshegs pa 'jug sred kyi rgyal po'i</text></item>
<item><p>234b7</p><section>mdo sde</section><text>sangs rgyas kyi zhing du de bzhin gshegs pa de blta ba dang / phyag bya ba dang / bsnyen bkur bya ba dang / kun du zhu ba'i phyir 'dong ngo / /zab mo zab pa'i phyir chos kyi sgo sgrub pa dag kyang de nas 'chad kyis de dag kyang mnyan par</text></item>
<item><p>234b8</p><section>mdo sde</section><text>bya'o/ /de nas 'jam dpal gzhon nur gyur pa la lha'i bu 'od zer gyi rgyal mtshan gyis 'di skad ces gsol to/ /'jam dpal de'i dus la bab par mkhyen na bzhud do/ /de nas 'jam dpal gzhon nur gyur pas</text></item>
<item><p>235a1</p><section>mdo sde</section><text>sems bskyed pa gcig gis ri khor yug gi rtse mo de nas lha'i bu de dag dang bcas te mi snang bar gyur nas/ bcom ldan 'das de bzhin gshegs pa 'jug sred kyi rgyal po'i spyan sngar 'khod do/ /de</text></item>
<item><p>235a2</p><section>mdo sde</section><text>nas bcom ldan 'das de bzhin gshegs pa 'jug sred kyi rgyal po'i zhabs la 'jam dpal gzhon nur gyur pas mgo bos phyag 'tshal te lan gsum bskor nas phyogs gcig tu 'khod do/ /lha'i bu de dag gis kyang</text></item>
<item><p>235a3</p><section>mdo sde</section><text>bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'jug sred kyi rgyal po'i zhabs la mgo bos phyag 'tshal nas phyogs gcig tu 'khod do/ /de nas bcom ldan 'das de</text></item>
<item><p>235a4</p><section>mdo sde</section><text>bzhin gshegs pa 'jug sred kyi rgyal po la 'jam dpal gzhon nur gyur pas 'di skad ces gsol to/ /bcom ldan 'das rigs kyi bu dang / rigs kyi bu mos legs par dge ba'i rtsa ba bskyed par bgyi'o/ /zab</text></item>
<item><p>235a5</p><section>mdo sde</section><text>mo la bzod pa la yang the tshom ma mchis par bgyi'o/ /des bdag kyang snod du gyur par bgyi'o/ /de ci'i slad du zhe na/ bcom ldan 'das de ltar glang po chen po dag gi nang nas bdag slad rol du byung bar gyur to/ /chos</text></item>
<item><p>235a6</p><section>mdo sde</section><text>bshad pa de 'dra ba las kyang slad rol du byung bar gyur to/ /bcom ldan 'das sring mo the tshom sel ba 'di ni sa'i phyogs 'di las gang du yang ma g.yos/ gang du yang ma 'phangs par gyur to/ /bdag gis mngon par</text></item>
<item><p>235a7</p><section>mdo sde</section><text>'tshal ba snga dro gcig gis shar phyogs su sangs rgyas kyi zhing gang gA'i klung gi bye ma snyed grangs med par mchi zhing sangs rgyas bcom ldan 'das de dag la phyag 'tshal ba dang / gang de dag gi chos bshad pa de yang 'dzin</text></item>
<item><p>235a8</p><section>mdo sde</section><text>cing sangs rgyas bcom ldan 'das de dag la yongs su zhu/ yongs su gsol bar bgyid cing / de bzhin gshegs pa de dag kyang bdag la zhus pa'i lung ston par mdzad de/ bcom ldan 'das bdag ni chos bshad pa</text></item>
<item><p>235b1</p><section>mdo sde</section><text>gang du yang bskrad pa 'am/ 'jig rten gyi khams gzhan du 'phangs par ma 'tshal te/ sangs rgyas bcom ldan 'das de dag thams cad kyang bdag gi bsam pa mkhyen nas bdag nyid la chos 'chad par bsko'o/ /</text></item>
<item><p>235b2</p><section>mdo sde</section><text>bcom ldan 'das bdag ri khor yug gi rtse mo de la mchis pa'i tshe na chos la 'tshal ba dang / chos la skom pa dang / chos la bkur sti bgyid pa dang / de bzhin gshegs pa yang cher 'tshal bar gyur to/ /yang bdag 'di snyam du</text></item>
<item><p>235b3</p><section>mdo sde</section><text>gyur te/ ci'i rgyu ci'i rkyen gyis na/ bdag 'khor de nas ri khor yug gi rtse mo 'dir 'phangs shing sring mo the tshom sel ba 'di ni ma 'phangs par gyur snyam pa las bcom ldan 'das yang bdag 'di snyam du gyur te/ de bzhin</text></item>
<item><p>235b4</p><section>mdo sde</section><text>gshegs pa ni chos rnams la slob dpon gyis 'chab pa yang mi mdzad/ chags pa'i sems kyang ma mchis na de la bdag nyid khor ru chung ngu bas sam/ yang na chos bshad pa 'di la bdag snod du ma gyur pa lta ste/ de'i</text></item>
<item><p>235b5</p><section>mdo sde</section><text>slad du bdag der 'phangs so snyam bgyid do/ /de ni bdag de bzhin gshegs pa la zhu na ci'i slad du bdag 'khor 'di nas ri khor yug gi rtse mor 'phangs la/ sring mo 'di ma 'phangs par gyur ces de skad gsol pa dang /</text></item>
<item><p>235b6</p><section>mdo sde</section><text>de bzhin gshegs pa 'jug sred kyi rgyal pos 'jam dpal gzhon nur gyur pa la 'di skad ces bka' stsal to/ /'jam dpal sangs rgyas bcom ldan 'das rnams kyi chos bshad pa gang du yang khyod snod du ma gyur pa de ni 'ga' yang</text></item>
<item><p>235b7</p><section>mdo sde</section><text>med mod kyi/ 'jam dpal sangs rgyas bcom ldan 'das rnams ni mnyes par dka' ste/ dus thams cad du pha rol gyis chos spyod pa la lan gdab par mi nus te/ 'jam dpal khyod thog ma kho nar 'jig rten gyi khams mi</text></item>
<item><p>235b8</p><section>mdo sde</section><text>mjed pa nas 'byung ba'i tshe 'di snyam du gyur te/ de ring kun du 'od kyi 'jig rten gyi khams su sangs rgyas bcom ldan 'das rnams sangs rgyas bgro ba zhes bya ba'i chos kyi rnam grangs 'chad kyis/ bdag ni der sangs rgyas bcom ldan</text></item>
<item><p>236a1</p><section>mdo sde</section><text>'das rnams blta ba dang / phyag bya ba dang / bsnyen bkur bya ba dang / chos bstan pa de dag mnyan pa'i phyir 'gro'o snyam du gyur to/ /'jam dpal khyod ni spobs pa chen po dang / dmigs pa chen po dang / rtog pa chen po</text></item>
<item><p>236a2</p><section>mdo sde</section><text>dang / yongs su rtog pa chen pos sangs rgyas kyi zhing de nas song ste sangs rgyas rnams blta'o/ /chos kyang mnyan du 'gro'o snyam du sems te/ 'jam dpal khyod ni chags pa gsum gyis chags shing sangs rgyas kyi zhing de nas sangs</text></item>
<item><p>236a3</p><section>mdo sde</section><text>rgyas kyi zhing 'dir 'ongs so/ /gsum gang zhe na/ bdag tu dmigs pa dang / sangs rgyas su dmigs pa dang / chos su dmigs pa'o/ /'jam dpal byang chub sems dpa' dmigs pa la spyod na ma chags pa thob par 'gyur ba</text></item>
<item><p>236a4</p><section>mdo sde</section><text>med do/ /'jam dpal de ji snyam du sems/ de bzhin gshegs pa la sus kyang shes pa 'am/ mthong ba 'am de bzhin gshegs pa las gzhan pa'i chos gang yang mthong bar nus sam/ 'jam dpal gyis gsol pa/ bcom</text></item>
<item><p>236a5</p><section>mdo sde</section><text>ldan 'das chos rnams kyi chos nyid de la ni de bzhin gshegs pa la yang blta bar mi bgyi/ chos la ma lags/ sems can la ma lags so/ /bcom ldan 'das gal te sems can yongs su grub par gyur tam/ de bzhin</text></item>
<item><p>236a6</p><section>mdo sde</section><text>gshegs pa 'byung bar gyur tam/ de bzhin gshegs pa gzugs kyi sku la blta bar bgyi na ni de bzhin gshegs pa yang blta bar nus/ de bzhin gshegs pas gzhan yang gzigs par 'gyur na bcom ldan 'das gang</text></item>
<item><p>236a7</p><section>mdo sde</section><text>gi slad du/ chos thams cad ma skyes pas de'i slad du/ gang de bzhin gshegs par blta ba de la ma mchis so/ /de bzhin gshegs pas kyang chung zad kyang gzigs pa ma mchis so/ /de ci'i slad du zhe na/ bcom ldan</text></item>
<item><p>236a8</p><section>mdo sde</section><text>'das chos thams cad ni mthong bar bgyid pa ma lags so/ /bcom ldan 'das kyis bka' stsal pa/ 'jam dpal mig dang rna ba gang dang ldan na de bzhin gshegs pa'i sku mthong ba dang / de bzhin gshegs pas</text></item>
<item><p>236b1</p><section>mdo sde</section><text>bstan pa'i chos 'dul ba thos par 'dod pa'i mig dang rna ba chung zad kyang yod dam/ de nas 'jam dpal gzhon nur gyur pa cang mi smra bar gyur to/ /de nas byang chub sems dpa'i 'khor de na byang chub sems dpa' kha</text></item>
<item><p>236b2</p><section>mdo sde</section><text>cig 'di snyam du gyur te/ 'jam dpal gzhon nur gyur pa 'di ni de bzhin gshegs pas rma ba rmas na cang mi zer bar gyur pas de bzhin gshegs pas rmas pa'i lan 'debs ma nus so snyam mo/ /de nas de bzhin</text></item>
<item><p>236b3</p><section>mdo sde</section><text>gshegs pa 'jug sred kyi rgyal po'i sems kyis byang chub sems dpa' de dag gi sems kyi rtog pa yongs su mkhyen nas byang chub sems dpa' de dag la bka' stsal pa/ rigs kyi bu dag de ltar ma sems shig /</text></item>
<item><p>236b4</p><section>mdo sde</section><text>khyod 'jam dpal gzhon nur gyur pa la brnyas pa'i 'du shes ma skyed cig /de ci'i phyir zhe na/ 'jam dpal gzhon nur gyur pa ni zab mo bzod pa dang ldan pa yin te/ gang de bzhin gshegs pas rma ba rmas pa de 'ang 'jam</text></item>
<item><p>236b5</p><section>mdo sde</section><text>dpal gzhon nur gyur pas lan thebs pa yin no/ /byang chub sems dpa' de dag gis gsol pa/ bcom ldan 'das rigs pa gang dang tshul gis na rmas pa'i lan thebs pa lags/ bka' stsal pa/ 'di la</text></item>
<item><p>236b6</p><section>mdo sde</section><text>rigs kyi bu dag 'jam dpal ni 'di snyam du sems te/ gal te bdag gis bdag la mig mchis so/ /bdag la rna ba mchis so zhes bshad na ni/ rtag par lta bar 'gyur/ gal te bdag la mig ma mchis so/ /rna ba</text></item>
<item><p>236b7</p><section>mdo sde</section><text>ma mchis so zhes bshad na ni chad par lta bar 'gyur te/ rtag pa dang chad par spyod pas chos nyid shes par mi 'gyur te/ chos nyid gang yin pa de la ni chad pa yang med rtag pa yang med do/ /gang na chad pa yang med rtag pa</text></item>
<item><p>236b8</p><section>mdo sde</section><text>yang med pa de ni mi skye'o/ /gang mi skye ba de ni brjod du med pa'o zhes de ltar sems shing 'jam dpal gzhon nur gyur pas rmas pa'i lan btab pa 'di yin no/ /ston pa 'di bstan pa'i tshe byang chub sems dpa' drug</text></item>
<item><p>237a1</p><section>mdo sde</section><text>brgya mi skye ba'i chos la bzod pa skyes so/ /de nas de bzhin gshegs pa 'jug sred kyi rgyal pos 'jam dpal gzhon nur gyur pa la 'di skad ces bka' stsal to/ /'jam dpal rgyu 'di dang rkyen 'di yin te de'i phyir</text></item>
<item><p>237a2</p><section>mdo sde</section><text>khyod ri khor yug gi rtse mor 'phangs so/ /'jam dpal gang yang ci'i slad du na/ sring mo the tshom sel ba 'di ma 'phangs par gyur ces khyod de skad zer ba ni 'jam dpal sring mo 'di zla ba'i 'od kun du dri ma med par snang ba zhes</text></item>
<item><p>237a3</p><section>mdo sde</section><text>bya ba'i ting nge 'dzin la mnyam par bzhag ste/ de ni sangs rgyas dag 'dir gshegs sam ma gshegs zhe 'am/ chos 'chad dam/ mi 'chad cig snyam du mi sems te 'di la ni sangs rgyas su 'du shes med/ chos su 'du shes</text></item>
<item><p>237a4</p><section>mdo sde</section><text>med/ dge 'dun du 'du shes med/ bdag tu 'du shes med/ gzhan du 'du shes med de/ 'jam dpal sring mo de ni 'du shes dang yid la byed pa thams cad dang bral ba'o/ /de ni ting nge 'dzin de la gnas nas phyogs bcu'i</text></item>
<item><p>237a5</p><section>mdo sde</section><text>sangs rgyas bcom ldan 'das gang gA'i klung gi bye ma snyed rnams kyi chos nyan to/ /'dzin to/ /thos nas kyang gzhan la ston par byed mod kyi/ 'jam dpal sring mo 'di ni zhing la zhing du 'du shes pa med do/ /sangs rgyas la</text></item>
<item><p>237a6</p><section>mdo sde</section><text>sangs rgyas su 'du shes pa med/ chos la chos su 'du shes pa med/ bdag la bdag tu 'du shes pa med/ gzhan la gzhan du 'du shes pa med de/ 'jam dpal 'di lta ste/ dper na zla ba'i dkyil 'khor ni gzhal med</text></item>
<item><p>237a7</p><section>mdo sde</section><text>khang las kyang mi g.yo la kun du yang snang bar byed de/ thams cad du yang bstan mod kyi/ zla ba'i dkyil 'khor ni gang la yang nye bar mi byed/ 'di la 'od snang bar bya'o/ /'di la 'od mi snang bar bya'o zhes rtog pa yang med do/ /</text></item>
<item><p>237a8</p><section>mdo sde</section><text>'jam dpal de bzhin du sring mo de ting nge 'dzin 'di la gnas na 'jig rten gyi khams mtha' yas mu med par sems can dpag tu med pa rnams la snang bar byed/ sangs rgyas kyi zhing dpag tu med par ston par byed/</text></item>
<item><p>237b1</p><section>mdo sde</section><text>rnam par rtog pa med/ sems can thams cad la sems mnyam par byed cing sems can thams cad la chos ston to/ /'jam dpal ngas ni bskal pa 'am/ bskal pa'i lhag ma lus kyi bar du sring mo 'di'i</text></item>
<item><p>237b2</p><section>mdo sde</section><text>yon tan brjod kyang yon tan zad par mi 'gyur te/ 'jam dpal de ltar sring mo 'di ni yon tan bsam gyis mi khyab pa dang ldan no/ /'jam dpal gyis gsol pa/ bcom ldan 'das sangs rgyas kyi zhing 'di na gang byang chub</text></item>
<item><p>237b3</p><section>mdo sde</section><text>sems dpa' bye ba khrag khrig brgya stong dag mchis na ci lags/ sangs rgyas bcom ldan 'das de dag tshogs pa'i tshe byang chub sems dpa' de dag kyang bdag bzhin du 'jig rten gyi khams gzhan du 'phangs par gyur</text></item>
<item><p>237b4</p><section>mdo sde</section><text>tam/ bcom ldan 'das kyis bka' stsal pa/ 'jam dpal de skad ma zer cig /de bzhin gshegs pa'i ye shes la ma rtog shig /de bzhin gshegs pas rnam par sprul pa la ma rtog shig /de bzhin gshegs pa'i</text></item>
<item><p>237b5</p><section>mdo sde</section><text>byin gyi rlabs la ma rtog shig /de ci'i phyir zhe na/ 'jam dpal stong gsum gyi stong chen po'i 'jig rten gyi khams 'di ni sangs rgyas bcom ldan 'das rnams tshogs pas 'di lta ste/ dper na bu ram shing gi tshal lam</text></item>
<item><p>237b6</p><section>mdo sde</section><text>'dam bu'i tshal lam/ smyig ma'i tshal bzhin du de 'dra bar mang ba'i de bzhin gshegs pa rnams kyis yongs su khyab par gyur kyang / gang sangs rgyas kyi zhing 'di na byang chub sems dpa' dag dang / lha dang / klu dang / gnod sbyin dang /</text></item>
<item><p>237b7</p><section>mdo sde</section><text>dri za dang / lha ma yin dang / mi dang mi ma yin di dag thams cad du thams cad de bzhin gshegs pa gzhan cig kyang ma mthong ste nga gcig pu gnyis su med par mthong ngo / /de dag gi chos bshad pa yang ma</text></item>
<item><p>237b8</p><section>mdo sde</section><text>thos te nga gcig pus thos so/ /'jam dpal de bzhin gshegs pa'i byin gyi rlabs dang / de bzhin gshegs pa'i cho 'phrul dang / de bzhin gshegs pa'i rnam par 'phrul pa dang / de bzhin gshegs pa'i sku</text></item>
<item><p>238a1</p><section>mdo sde</section><text>phra ba la ltos/ stong gsum gyi stong chen po'i 'jig rten gyi khams de bzhin gshegs pa'i skus yongs su gang yang / byang chub sems dpa' de dag gi lha'i mig gis kyang de bzhin gshegs pa gcig</text></item>
<item><p>238a2</p><section>mdo sde</section><text>kyang ma mthong na sems can gzhan gyis mthong bar 'gyur ba lta ci smos te de ni gnas med do/ /'jam dpal byang chub sems dpa' de dag dang / lha dang / klu dang / gnod sbyin dang / dri za dang / lha ma yin dang / mi dang mi</text></item>
<item><p>238a3</p><section>mdo sde</section><text>ma yin pa de dag stong gsum gyi stong chen po'i 'jig rten gyi khams 'di na gnas shing rgyu ba dang / 'chag pa dang / 'gro ba dang / 'greng ba dang / 'dug pa dang / nyal ba dag ji ltar sems pa bzhin du spyod pa de</text></item>
<item><p>238a4</p><section>mdo sde</section><text>dag la de bzhin gshegs pa'i sku de ltar mang ba sgrib par mi byed/ thogs par mi byed pa la ltos 'jam dpal rnam grangs 'dis kyang 'di ltar rig par bya ste/ de bzhin gshegs pa ni chos kyi sku yin gyi gzugs</text></item>
<item><p>238a5</p><section>mdo sde</section><text>yongs su grub pa'i sku ma yin no/ /'jam dpal de bzhin gshegs pa'i sku ni zag pa med pa ste/ nam mkha' dang 'dra ba/ ma skyes pa/ ma byung ba/ ma mthong ba/ ma thos pa/ rnam par ma shes pa'o/ /'jam</text></item>
<item><p>238a6</p><section>mdo sde</section><text>dpal 'di lta ste/ dper na nam mkha' ni zag pa med pa/ gtogs pa med pa/ gzugs med pa/ bstan du med pa/ thogs pa med pa/ rnam par mi dmigs pa ste/ nam mkha' ni sus kyang blta mi nus so/ /</text></item>
<item><p>238a7</p><section>mdo sde</section><text>yang nam mkha' ni spyan lngas mthong bar mi 'gyur ro/ /spyan lnga gang zhe na/ 'di lta ste/ sha'i spyan dang / lha'i spyan dang / shes rab kyi spyan dang / chos kyi spyan dang / sangs rgyas kyi spyan te/ gzhan du na nam mkha'</text></item>
<item><p>238a8</p><section>mdo sde</section><text>nam mkha' zhes grangs su 'gro bar zad do/ /'jam dpal de bzhin du de bzhin gshegs pa'i sku yang zag pa med pa/ gtogs pa med pa/ gzugs med pa/ bstan du med pa/ thogs pa med pa/ dmigs su</text></item>
<item><p>238b1</p><section>mdo sde</section><text>med pa ste/ de bzhin gshegs pa'i sku ni sus kyang mthong bar mi nus so/ /yang de bzhin gshegs pa'i sku ni sus kyang ma mthong ngo / /de bzhin gshegs pa'i sku ni sha'i spyan nas sangs rgyas kyi spyan gyi bar du spyan</text></item>
<item><p>238b2</p><section>mdo sde</section><text>lnga la snang bar mi 'gyur gyi/ gzhan du na de bzhin gshegs pa de bzhin gshegs pa zhes ming tsam gyi grangs su 'gro ste ming de yang gsob bo/ /'jam dpal de bzhin gshegs pa'i cho 'phrul la ltos/ de bzhin</text></item>
<item><p>238b3</p><section>mdo sde</section><text>gshegs pa dag ni nam mkha' dang 'dra ste/ de dag gzugs kyi sku'i kha dog yongs su rdzogs pa yang ston to/ /skyes bu chen po'i mtshan sum cu rtsa gnyis dang yang ldan no/ /'jam dpal gang yang de bzhin</text></item>
<item><p>238b4</p><section>mdo sde</section><text>gshegs pa de dag khyod kyi mig gis mthong bar ma gyur pa de dag thams cad ni de bzhin gshegs pa de dag gi byin gyi rlabs dang mthus de ltar gyur to/ /de ci'i phyir zhe na/ de ltar gzhi ni khyod yin te khyod las</text></item>
<item><p>238b5</p><section>mdo sde</section><text>brtsams nas chos zab mo bstan par 'gyur ro/ /de nas sangs rgyas kyi zhing de na gnas pa'i byang chub sems dpa' de dag thams cad kyis mgrin gcig tu ngo mtshar che ba'i sgra phyung nas ngo mtshar to/ /ngo mtshar</text></item>
<item><p>238b6</p><section>mdo sde</section><text>to/ /de bzhin gshegs pa dag ni de ltar rdzu 'phrul che/ mthu che ste/ de ltar de bzhin gshegs pa dag mang yang bdag cag gis de bzhin gshegs pa gcig kyang ma mthong ste/ 'dir su zhig gshegs su</text></item>
<item><p>238b7</p><section>mdo sde</section><text>zhig bzhud/ su zhig 'chad/ su 'chad ces mtshan ma tsam yang ma 'tshal te/ 'di na de bzhin gshegs pa de bzhin gshegs pa gcig pu 'chad par mthong ngo / /bcom ldan 'das gal te ye shes</text></item>
<item><p>238b8</p><section>mdo sde</section><text>chen po 'di 'dra ba'i slad du byang chub sems dpa' sems dpa' chen po sems can re re'i phyir bskal pa gang gA'i klung gi bye ma snyed du sems can dmyal ba chen por bsgral kyang / bcom ldan 'das</text></item>
<item><p>239a1</p><section>mdo sde</section><text>byang chub sems dpa' sems dpa' chen pos bzod par bgyi'o/ /ye shes chen po de 'dra ba yongs su dor bar ni mi bgyi'o/ /de nas de bzhin gshegs pa 'jug sred kyi rgyal po la 'jam dpal</text></item>
<item><p>239a2</p><section>mdo sde</section><text>gzhon nur gyur pas 'di skad ces gsol to/ /bcom ldan 'das sring mo 'dis ji srid nas bla na med pa yang dag par rdzogs pa'i byang chub tu sems bskyed na sring mo de 'di 'dra bar zhi ba dang dam pa'i ting nge</text></item>
<item><p>239a3</p><section>mdo sde</section><text>'dzin la mnyam par bzhag pa thob par gyur/ bcom ldan 'das kyis bka' stsal pa/ sangs rgyas bcom ldan 'das rnams kyi bla na med pa yang dag par rdzogs pa'i byang chub ni bskal pa dpag tu med</text></item>
<item><p>239a4</p><section>mdo sde</section><text>pas bskyed pa ste/ rtag par skyes pa tshad med par skyes pa/ sbyin pa dang / tshul khrims dang / bzod pa dang / brtson 'grus dang / bsam gtan dang / shes rab las skyes pa ni sangs rgyas bcom ldan 'das</text></item>
<item><p>239a5</p><section>mdo sde</section><text>rnams kyi bla na med pa yang dag par rdzogs pa'i byang chub yin te/ 'jam dpal sring mo 'di ni yun ring po nas spyad pa/ sngon gyi rgyal ba la bya ba byas pa/ dge ba'i rtsa ba bskyed pa ste sring mo 'di ni sangs rgyas bye ba</text></item>
<item><p>239a6</p><section>mdo sde</section><text>khrag khrig brgya phrag stong du ma la bsnyen bkur byas pa yin mod kyi/ 'jam dpal khyod kyis 'di ting nge 'dzin las slong la yun ji srid nas spyod ces dris shig dang / sring mo 'di nyid khyod la ston par 'gyur ro/ /</text></item>
<item><p>239a7</p><section>mdo sde</section><text>bam po gsum pa ste tha ma/ de nas 'jam dpal gzhon nur gyur pas sring mo de slong bar 'dod nas se gol gyi sgra tha mal pa byas kyang sring mo de ting nge 'dzin de las ma langs so/ /de nas 'jam dpal gzhon</text></item>
<item><p>239a8</p><section>mdo sde</section><text>nur gyur pas se gol ji lta bus phyogs bcu'i 'jig rten gyi khams mtha' yas mu med pa'i sgra thos par 'gyur ba de 'dra ba'i se gol gyi sgra byas kyang sring mo de ting nge 'dzin de las ma langs so/ /de nas 'jam</text></item>
<item><p>239b1</p><section>mdo sde</section><text>dpal gzhon nur gyur pas rdzu 'phrul mngon par 'du bya ba mngon par 'dus byas pa ji lta bus stong gsum gyi stong chen po'i 'jig rten gyi khams lha dang mi'i sil snyan thams cad ma dkrol bar sgra 'byung ba de lta bu'i rdzu 'phrul mngon</text></item>
<item><p>239b2</p><section>mdo sde</section><text>par 'du bya ba mngon par 'du byas/ bdag nyid kyang sil snyan bye ba khrag khrig brgya stong sprul nas yid du 'ong ba chags par byed pa rnar 'ong ba'i sgra 'byin to/ /yang de'i tshe na sil snyan gyi sgra gang gis phyogs bcu'i 'jig rten</text></item>
<item><p>239b3</p><section>mdo sde</section><text>gyi khams mtha' yas mu med pa kun du grags par 'gyur ba'i sgra byung bar gyur kyang sring mo de ting nge 'dzin de las ma langs te/ yang de'i tshe gang phyogs bcu na sangs rgyas bcom ldan 'das bzhugs pa 'tsho ba gzhes</text></item>
<item><p>239b4</p><section>mdo sde</section><text>pa de dag la bdag gi g.yog gis zhus pa/ bcom ldan 'das ci'i rgyu ci'i rkyen gyis na sil snyan gyi sgra dbyangs bcom ldan 'das sngon ma thos pa'i sgra gda' ba 'di 'jig rten du byung bar gyur/ de skad ces</text></item>
<item><p>239b5</p><section>mdo sde</section><text>gsol pa dang / de bzhin gshegs pa de dag gis bdag gi g.yog la 'di skad ces bka' stsal to/ /'jig rten gyi khams kun du 'od ces bya ba yod de de na de bzhin gshegs pa 'jug sred kyi rgyal po zhes</text></item>
<item><p>239b6</p><section>mdo sde</section><text>bya ba bzhugs 'tsho gzhes te/ de'i sangs rgyas kyi zhing na sring mo the tshom sel ba zhes bya ba de bzhin gshegs pa de'i g.yas phyogs na zla ba'i 'od kun du dri ma med par snang ba zhes bya ba'i ting nge 'dzin la mnyam</text></item>
<item><p>239b7</p><section>mdo sde</section><text>par bzhag ste/ de na 'jam dpal gzhon nur gyur pa zhes bya ba go cha bsam gyis mi khyab pa bgos pa phyir mi ldog pa'i byang chub sems dpa' zhig yod de/ sring mo de ting nge 'dzin de las slong bar 'dod nas</text></item>
<item><p>239b8</p><section>mdo sde</section><text>rigs kyi bu 'jam dpal gzhon nur gyur pa des lha dang mi'i sil snyan gyi sgra phyung ste/ de'i byin kyi brlabs kyis sil snyan 'di dag ma dkrol bar sgra 'byin cing 'di lta ste/ sring mo 'di ting nge 'dzin de las bslang ba'i</text></item>
<item><p>240a1</p><section>mdo sde</section><text>phyir des sil snyan bye ba khrag khrig brgya stong dag sprul te/ rigs kyi bu de dag kyang ma dkrol bar sgra 'byung mod kyi/ sring mo de ting nge 'dzin de las bslang bar ma nus so/ /rigs kyi bu rgyu de dang rkyen de'i phyir sil</text></item>
<item><p>240a2</p><section>mdo sde</section><text>snyan gyi sgra chen po 'jig rten du byung ngo / /de skad ces bka' stsal pa dang / sangs rgyas bcom ldan 'das de dag la g.yog de dag gis 'di skad ces gsol to/ /bcom ldan 'das sring mo de 'di 'dra ba'i ting nge 'dzin</text></item>
<item><p>240a3</p><section>mdo sde</section><text>zhi ba thob cing 'di 'dra ba'i sil snyan gyi sgras kyang mi ldang ba ngo mtshar to/ /bka' stsal pa/ rigs kyi bu de bzhin te/ sring mo 'di ni ting nge 'dzin bsam gyis mi khyab pa thob pa'o/ /de nas gtam 'di brjod pa'i tshe</text></item>
<item><p>240a4</p><section>mdo sde</section><text>phyogs bcu nas sems can grangs med tshad med pa dag bla na med pa'i byang chub tu zhugs par gyur te/ sring mo de ji lta ba bzhin du bdag cag kyang de dang 'dra ba'i ting nge 'dzin zhi ba thob par gyur cig /'jam dpal</text></item>
<item><p>240a5</p><section>mdo sde</section><text>gzhon nur gyur pa ji lta ba bzhin du bdag cag kyang de 'dra ba'i rnam par sprul pa thob par gyur cig ces de skad kyi tshig smras so/ /de nas yang 'jam dpal gzhon nur gyur pas rdzu 'phrul mngon par 'du bya ba mngon par</text></item>
<item><p>240a6</p><section>mdo sde</section><text>'du byed pa ji lta bus stong gsum gyi stong chen po'i 'jig rten gyi khams na ri rab lhun po'i ri'i rgyal po dang / gangs kyi ri dang / ri btang bzung dang / ri btang gzung chen po dang / ri khor yug dang / khor yug chen po dang /</text></item>
<item><p>240a7</p><section>mdo sde</section><text>gzhan yang ri rab 'bring tha ma de dag thams cad gcig la gcig 'dus shing gcig la gcig thug pa dang / gcig la gcig 'thab pa 'di lta ste/ skyes bu stobs po che stobs po che'i zla bo la mthu'i shugs</text></item>
<item><p>240a8</p><section>mdo sde</section><text>thams cad kyis thal mo rdob par byed pa de bzhin du ri chen po dang / ri khor yug chen po de dag gcig la gcig 'dus nas ri'i rgyal po de dag 'jigs pa'i sgra'i dbyangs kyis ba spu zing zhes byed par gyur pa de 'dra ba'i sgras</text></item>
<item><p>240b1</p><section>mdo sde</section><text>'jig rten gyi khams mtha' yas mu med par grag par 'gyur ba de 'dra ba'i rdzu 'phrul mngon par 'du bya ba mngon par 'dus byas kyang sring mo de ting nge 'dzin de las bslang ma nus so/ /de nas 'jam dpal gzhon nur</text></item>
<item><p>240b2</p><section>mdo sde</section><text>gyur pas sring mo de lag pa gnyis kyis ma reg la/ byin gyis brlabs kyis lag pa gnyis bzung ste bslang bar 'dod nas de de ltar bskyod pa dang / 'og gi phyogs kyis sangs rgyas kyi zhing gang gA'i klung gi bye ma snyed</text></item>
<item><p>240b3</p><section>mdo sde</section><text>g.yos/ rab tu g.yos/ kun du rab tu g.yos kyang sring mo de bslang bar ma nus te/ chung ngu na skra'i rtse mo'i cha shas tsam yang g.yo bar ma nus/ 'gul bar ma nus so/ /ting nge 'dzin de las bslang bar yang ma nus nas/</text></item>
<item><p>240b4</p><section>mdo sde</section><text>de yang shin du shugs thams cad kyis gdog go snyam nas shugs phyung ste bteg pa dang / sangs rgyas kyi zhing gang gA'i klung gi bye ma dang mnyam pa rnams gyen du 'phangs kyang ting nge 'dzin de las ma langs so/ /de nas</text></item>
<item><p>240b5</p><section>mdo sde</section><text>'jam dpal gzhon nur gyur pas sa gang gi phyogs na sring mo de mnyam par gzhog pas de'i phyogs kho ra khor yug tu drangs te lag pa g.yas pa la gzhog go/ /lag pa g.yas par bzhag nas tshangs pa'i 'jig rten gyi bar du</text></item>
<item><p>240b6</p><section>mdo sde</section><text>'phangs kyang sring mo de ting nge 'dzin de las ma langs so/ /tshangs pa'i 'jig rten nas slar yang sa la bzhag kyang ma langs so/ /de nas 'jam dpal gzhon nur gyur pas sring mo de lag pa g.yas par bzhag nas shar</text></item>
<item><p>240b7</p><section>mdo sde</section><text>phyogs su sangs rgyas kyi zhing gang gA'i klung gi bye ma snyed du song zhing sil snyan gyi sgra de dag dang ri'i sgra dbyangs de dag 'byin cing me tog gi char 'bebs bzhin du song yang sring mo de ting nge 'dzin de las ma langs so/ /de bzhin</text></item>
<item><p>240b8</p><section>mdo sde</section><text>du lho phyogs dang / nub phyogs dang / byang phyogs dang / phyogs bcu'i 'jig rten kun du sring mo de khyer te song nas sa phyogs de nyid du bzhag ste thal mo sbyar nas/ bcom ldan 'das de bzhin gshegs pa 'jug sred kyi</text></item>
<item><p>241a1</p><section>mdo sde</section><text>rgyal po la 'di skad ces gsol to/ /bcom ldan 'das byang chub sems dpa' rnams kyi spyod pa ni ngo mtshar te sems can thams cad kyis kyang 'tshal ba 'am/ sems par sla ba ma lags so/ /bcom ldan</text></item>
<item><p>241a2</p><section>mdo sde</section><text>'das gal te bdag gis sems ma mchis pa'i dngos po dag smrar stsal na'ang smra bar 'gyur na sring mo 'di la 'di 'dra ba'i sgra rdzu 'phrul dang / rnam par 'phrul pa dang / cho 'phrul gyi sgras bslang bar ma nus te/ bcom ldan 'das</text></item>
<item><p>241a3</p><section>mdo sde</section><text>sring mo 'di dang gang su'ang de las gzhan pa bla na med pa yang dag par rdzogs pa'i byang chub la zhugs pa dang / gang 'jug pa dang / gang de 'dra ba'i ye shes chen po bsgrub par bgyid pa de la phyag 'tshal lo/ /de ci'i slad du zhe na/</text></item>
<item><p>241a4</p><section>mdo sde</section><text>gang bcom ldan 'das byang chub sems dpa'i spyod pa 'di ni 'dul ba chen po'i spyod pa lags so/ /sring mo de ting nge 'dzin de las bslang ba'i phyir 'jam dpal gzhon nur gyur pas phyogs bcu thams cad du slong bar bgyid</text></item>
<item><p>241a5</p><section>mdo sde</section><text>pa'i tshe sems can dpag tu med pa byang chub tu yongs su smin par byas so/ /sems can dpag tu med pa dag gi dge ba'i rtsa ba yongs su grub par gyur to/ /de skad ces gsol pa dang / bcom ldan 'das de bzhin</text></item>
<item><p>241a6</p><section>mdo sde</section><text>gshegs pa 'jug sred kyi rgyal pos 'jam dpal gzhon nur gyur pa la 'di skad ces bka' stsal to/ /de bzhin no/ /'jam dpal ji skad smras pa de bzhin te/ byang chub sems dpa' rnams kyi go cha ni bsam gyis</text></item>
<item><p>241a7</p><section>mdo sde</section><text>mi khyab ste/ nyan thos dang / rang sangs rgyas rnams kyis kyang bde bar shes par mi nus na sems can gzhan gyis lta ci smos te/ 'jam dpal 'di lta ste/ dper na stong gsum gyi stong chen po'i 'jig rten gyi khams</text></item>
<item><p>241a8</p><section>mdo sde</section><text>rnga'i kha ya gcig tu gyur/ yang stong gsum gyi stong chen po'i 'jig rten gyi khams gcig kyang rnga'i kha ya gcig tu gyur te/ yongs su brtag pa bzung na/ 'jam dpal de 'dra ba'i rnga chen por gyur na de ni skyes bu de 'dra bar</text></item>
<item><p>241b1</p><section>mdo sde</section><text>stobs che zhing / de 'dra bar mthu che ba de lta bu'i lus dang ldan pas stong gcig gi 'jig rten gyi khams dang mnyam pa'i dbyug gu thogs te/ sring mo de'i mdun du bskal pa 'am/ bskal pa'i lhag ma lus kyi bar du rnga chen</text></item>
<item><p>241b2</p><section>mdo sde</section><text>po de brdungs su zin kyang sgra de sring mo de'i rnar grag par mi 'gyur na ting nge 'dzin las bslang bar lta ci smos te/ de ni gnas med de sring mo de ni de 'dra ba'i ting nge 'dzin zhi ba thob po/ /'jam dpal gyis gsol pa/ bcom</text></item>
<item><p>241b3</p><section>mdo sde</section><text>ldan 'das sring mo 'di ting nge 'dzin 'di las slong bar su zhig gis nus/ bka' stsal pa/ 'jam dpal de bzhin gshegs pa 'am/ byang chub sems dpa' sgrib pa thams cad rnam par sel ba ma gtogs par</text></item>
<item><p>241b4</p><section>mdo sde</section><text>gzhan sring mo 'di ting nge 'dzin 'di las slong bar nus pa med do/ /de nas rigs kyi bu de'i ming brjod ma thag tu stong gsum gyi stong chen po'i 'jig rten gyi khams de rnam pa drug tu g.yos so/ /de nas bcom ldan</text></item>
<item><p>241b5</p><section>mdo sde</section><text>'das 'jug sred kyi rgyal po'i g.yog byang chub sems dpa' rab tu dga' ba'i rgyal po zhes bya ba des de bzhin gshegs pa de la zhus pa/ bcom ldan 'das ci'i rgyu ci'i rkyen gyis na 'jig rten na sa chen po g.yo</text></item>
<item><p>241b6</p><section>mdo sde</section><text>bar gyur bka' stsal pa/ rigs kyi bu byang chub sems dpa' sgrib pa thams cad rnam par sel ba'i ming brjod ma thag tu nges par stong gsum gyi stong chen po'i 'jig rten gyi khams g.yo bar 'gyur te/</text></item>
<item><p>241b7</p><section>mdo sde</section><text>'jig rten gyi khams gzhan na yang gang na de bzhin gshegs pa dag rigs kyi bu de'i ming brjod par gyur pa de'i tshe brjod ma thag tu sa chen po rnam pa drug tu g.yo'o/ /de nas 'khor de na byang chub sems dpa' de</text></item>
<item><p>241b8</p><section>mdo sde</section><text>dag byang chub sems dpa' sgrib pa thams cad rnam par sel ba mthong bar skom/ 'jam dpal gzhon nur gyur pa yang byang chub sems dpa' de mthong bar 'dod do/ /de nas 'jam dpal gzhon nur gyur pas</text></item>
<item><p>242a1</p><section>mdo sde</section><text>byang chub sems dpa' de dag yongs su skom par yang shes/ bdag kyang mthong ba dang sring mo de ting nge 'dzin de las bslang ba'i phyir de bzhin gshegs pa 'jug sred kyi rgyal po la 'di skad ces gsol to/ /</text></item>
<item><p>242a2</p><section>mdo sde</section><text>bcom ldan 'das ci nas kyang bdag gis byang chub sems dpa' sgrib pa thams cad rnam par sel ba mthong bar 'gyur ba de 'dra ba'i rdzu 'phrul gyi mthu legs par bstan par gsol/ bcom ldan 'das 'khor</text></item>
<item><p>242a3</p><section>mdo sde</section><text>'di dag kyang rigs kyi bu de mthong bar 'tshal na/ bcom ldan 'das bdag kyang skyes bu dam pa de mthong bar 'tshal na ci nas kyang skyes bu de sangs rgyas kyi zhing 'dir mchi zhing rigs kyi bu de las brtsams nas</text></item>
<item><p>242a4</p><section>mdo sde</section><text>chos zab mo bshad par 'gyur ba dang / byang chub sems dpa' 'di dag kyang byang chub sems dpa' de mthong bar 'gyur zhing mthong nas kyang de'i rjes su slob pa dang / sring mo de yang ting nge 'dzin de las ldang</text></item>
<item><p>242a5</p><section>mdo sde</section><text>bar 'gyur ba de 'dra ba'i rdzu 'phrul rnam par 'phrul pa bstan na legs so/ /de nas bcom ldan 'das 'jug sred kyi rgyal po de la byang chub sems dpa' rab tu dga' ba'i rgyal pos 'di skad ces gsol</text></item>
<item><p>242a6</p><section>mdo sde</section><text>to/ /bcom ldan 'das phyogs gang dang / sangs rgyas kyi zhing gang na rigs kyi bu de ltar gnas pa lags/ de'i sangs rgyas kyi zhing na de bzhin gshegs pa de'i mtshan ci lags/ bka' stsal pa/ rigs</text></item>
<item><p>242a7</p><section>mdo sde</section><text>kyi bu 'og gi phyogs su sangs rgyas kyi zhing 'di nas sangs rgyas kyi zhing gang gA'i klung gi bye ma snyed 'das pa na 'jig rten gyi khams sna tshogs kyi rgyal mtshan zhes bya ba zhig yod de/ de na de bzhin gshegs</text></item>
<item><p>242a8</p><section>mdo sde</section><text>pa seng ge dang / ngang pa dang / bal glang gi phung po'i sgra bsgrags pa zhes bya ba bzhugs te/ 'tsho gzhes shing chos kyang ston te/ de na byang chub sems dpa' sgrib pa thams cad rnam par sel ba zhes bya ba de ltar</text></item>
<item><p>242b1</p><section>mdo sde</section><text>gnas so/ /de nas de bzhin gshegs pa 'jug sred kyi rgyal pos de'i tshe de ltar gdan la bzhugs bzhin du zhabs g.yas pa'i mthe bo las byang chub sems dpa' skul bar byed pa zhes bya ba'i 'od zer gyi kha</text></item>
<item><p>242b2</p><section>mdo sde</section><text>dog lta bu gtong ngo / /'od de btang ma thag tu 'og gi phyogs su sangs rgyas kyi zhing gang gA klung gi bye ma dang mnyam pa brtol nas byang chub sems dpa' sgrib pa thams cad rnam par sel ba'i lus la phog ste/</text></item>
<item><p>242b3</p><section>mdo sde</section><text>rigs kyi bu de la lan gsum bskor nas spyi bor mi snang bar song ngo / /de nas byang chub sems dpa' sgrib pa thams cad rnam par sel ba ci'i rgyu ci'i rkyen gyis na/ gang gi phyir de ltar 'od dang ba bdag la lan</text></item>
<item><p>242b4</p><section>mdo sde</section><text>bdun bskor nas spyi bor mi snang bar song snyam du bsams pa las de 'di snyam du sems te/ de bzhin gshegs pa 'jug sred kyi rgyal po bdag gzigs par bzhed do snyam mo/ /de nas byang chub sems</text></item>
<item><p>242b5</p><section>mdo sde</section><text>dpa' sgrib pa thams cad rnam par sel ba seng ge dang / ngang pa dang / bal glang gi phung po'i sgra bsgrags pa de bzhin gshegs pa ga la ba der song nas phyin pa dang / bcom ldan 'das de'i zhabs la mgo bos</text></item>
<item><p>242b6</p><section>mdo sde</section><text>phyag 'tshal nas 'di skad ces gsol to/ /bcom ldan 'das bdag ni steng gi phyogs su bcom ldan 'das de bzhin gshegs pa 'jug sred kyi rgyal po blta bar 'tshal lo/ /bka' stsal pa/ de'i dus</text></item>
<item><p>242b7</p><section>mdo sde</section><text>la bab par shes na song shig /de nas bcom ldan 'das de bzhin gshegs pa seng ge dang / ngang pa dang / bal glang gi phung po'i sgra bsgrags pa de'i g.yog don thams cad grub pa zhes bya ba des de</text></item>
<item><p>242b8</p><section>mdo sde</section><text>bzhin gshegs pa de la 'di skad ces gsol to/ /bcom ldan 'das bdag ni de bzhin gshegs pa 'jug sred kyi rgyal po mthong bar 'tshal lo/ /de nas de bzhin gshegs pa seng ge dang / ngang pa dang / bal</text></item>
<item><p>243a1</p><section>mdo sde</section><text>glang gi phung po'i sgra bsgrags pas de'i tshe smin mtshams kyi mdzod spu nas 'od byung ngo / /'od phyung ba des steng gi phyogs kyi sangs rgyas kyi zhing ga gA klung gi bye ma dang mnyam pa brtol nas/ 'jig rten gyi</text></item>
<item><p>243a2</p><section>mdo sde</section><text>khams kun du 'od ces bya bar snang bar gyur te de nyid du byung ba bzhin du snang ste/ de bzhin gshegs pa 'jug sred kyi rgyal po byang chub sems dpa' mang pos bskor cing 'dzam bu'i chu bo'i gser gyi ri bzhin</text></item>
<item><p>243a3</p><section>mdo sde</section><text>du chos 'chad de/ 'di lta ste/ dper na 'dom gang tsam na skyes bu mig dang ldan pa gcig gis skyes bu gcig gi rang bzhin la rtog pa de bzhin du 'khor de dag thams cad kyis de bzhin gshegs pa 'jug sred</text></item>
<item><p>243a4</p><section>mdo sde</section><text>kyi rgyal po byang chub sems dpa' dge 'dun dang bcas pa mthong ngo / /de nas byang chub sems dpa' sgrib pa thams cad rnam par sel ba byang chub sems dpa' lnga 'bum dang sems gcig</text></item>
<item><p>243a5</p><section>mdo sde</section><text>bskyed pas sangs rgyas kyi zhing de nas mi snang bar gyur nas 'jig rten gyi khams kun du 'od ces bya bar gnas te/ de bzhin gshegs pa 'jug sred kyi rgyal po'i zhabs la mgo bos phyag 'tshal</text></item>
<item><p>243a6</p><section>mdo sde</section><text>te spyan sngar 'dug go/ /de nas byang chub sems dpa' sgrib pa thams cad rnam par sel ba byang chub sems dpa' de dag dang bcas te lus mi snang bar song nas/ bcom ldan 'das de'i zhabs</text></item>
<item><p>243a7</p><section>mdo sde</section><text>la mgo bos phyag 'tshal te/ bcom ldan 'das la lan gsum bskor nas steng gi bar snang la gnas shing lus thams cad sun 'byin ces bya ba'i ting nge 'dzin la mnyam par bzhag go/ /de nas</text></item>
<item><p>243a8</p><section>mdo sde</section><text>byang chub sems dpa' sgrib pa thams cad rnam par sel bas ji lta bu'i ltas kyis steng gi bar snang las lha'i me tog gi char 'bab pa dang / me tog de dag kyang bcom ldan 'das de bzhin</text></item>
<item><p>243b1</p><section>mdo sde</section><text>gshegs pa 'jug sred kyi rgyal po'i zhabs la 'bab cing / me tog de dag las seng ge dang / ngang pa dang / bal glang gi phung po'i sgra bsgrags pa de bzhin gshegs pa ni bcom ldan 'das la bsnyung ba ma</text></item>
<item><p>243b2</p><section>mdo sde</section><text>mchis sam/ 'o ma brgyal tam/ bzhengs pa yang ngam/ so bzhin nam/ mthu mnga' 'am/ bde ba la reg par gnas sam zhes gsung ngo zhes zer ba de 'dra ba'i sgra 'byung bar 'gyur ba de lta bu'i ltas</text></item>
<item><p>243b3</p><section>mdo sde</section><text>mdzad do/ /de nas 'khor de thams cad ngo mtshar thob par gyur nas/ bcom ldan 'das gang me tog 'di 'dra ba dag dang / sgra 'di 'dra bar yid du mchi ba sgrogs par bgyid pa su'i mthu lags shes de skad kyi</text></item>
<item><p>243b4</p><section>mdo sde</section><text>tshig smras so/ /de nas de bzhin gshegs pa 'jug sred kyi rgyal po la 'jam dpal gzhon nur gyur pas 'di skad ces gsol to/ /bcom ldan 'das gang me tog 'di dag char 'bab pa dang / me tog de</text></item>
<item><p>243b5</p><section>mdo sde</section><text>dag las 'di 'dra ba'i sgra yid du mchi ba 'byung ba su'i mthu lags/ bka' stsal pa/ 'jam dpal byang chub sems dpa' sgrib pa thams cad rnam par sel ba de'i mthu yin no/ /gsol pa/</text></item>
<item><p>243b6</p><section>mdo sde</section><text>bcom ldan 'das byang chub sems dpa' sgrib pa thams cad rnam par sel ba de gang na mchis/ bka' stsal pa/ 'jam dpal byang chub sems dpa' sgrib pa thams cad rnam par sel ba de ni</text></item>
<item><p>243b7</p><section>mdo sde</section><text>steng gi bar snang la 'dug ste byang chub sems dpa' lnga 'bum dang 'grogs nas nga'i rkang pa la phyag 'tshal te/ steng gi bar snang la lus thams cad sun 'byin pa zhes bya ba'i ting nge 'dzin la mnyam par</text></item>
<item><p>243b8</p><section>mdo sde</section><text>gzhog go/ /gsol pa/ bcom ldan 'das byang chub sems dpa' de dag mi gda'o/ /bka' stsal pa/ byang chub sems dpa' sgrib pa thams cad rnam par sel ba'i mthus mi snang ngo / /de nas 'jam</text></item>
<item><p>244a1</p><section>mdo sde</section><text>dpal gzhon nur gyur pa 'di snyam du gyur te/ bdag kyang lus thams cad sun 'byin pa'i ting nge 'dzin la mnyam par bzhag go/ /bdag gis kyang ting nge 'dzin de la mnyam par bzhag ste skyes bu dam pa</text></item>
<item><p>244a2</p><section>mdo sde</section><text>sgrib pa thams cad rnam par sel ba de dang / byang chub sems dpa' de dag yongs su btsal bar bya'o snyam mo/ /de nas byang chub sems dpa' sgrib pa thams cad rnam par sel bas 'jam dpal gzhon nur gyur pa'i</text></item>
<item><p>244a3</p><section>mdo sde</section><text>sems kyi rnam par rtog pa sems kyis shes nas bar snang la lus mi snang bar byas te/ 'jam dpal gzhon nur gyur pa la 'di skad ces smras so/ /'jam dpal de ji snyam du sems/ lus thams cad sun 'byin</text></item>
<item><p>244a4</p><section>mdo sde</section><text>pa'i ting nge 'dzin ces bya ba gcig pu'o snyam du khyod de ltar ma lta shig /de ci'i phyir zhe na/ 'jam dpal rgya mtsho mching rnam chen po na chu'i phung po ji tsam yod pa de'i chu'i thigs pa ji snyed yod pa de snyed kyi lus thams</text></item>
<item><p>244a5</p><section>mdo sde</section><text>cad sun 'byin pa'i ting nge 'dzin la nga mnyam par gzhog par yang byed ldang bar yang byed de/ khyod ni de dag gi ming tsam yang mi shes so/ /de nas 'jam dpal gzhon nur gyur pa 'di snyam du gyur te/ gal te bdag</text></item>
<item><p>244a6</p><section>mdo sde</section><text>gis ting nge 'dzin de ma bsgrubs na bdag gis sngar sbyangs pa dag don med do snyam mo/ /de nas 'jam dpal gzhon nur gyur pas de'i tshe ji lta bu'i brtson 'grus kyis se gol gcig gis 'grub par 'gyur ba de</text></item>
<item><p>244a7</p><section>mdo sde</section><text>'dra ba'i brtson 'grus brtsams so/ /de nas de bzhin gshegs pa 'jug sred kyi rgyal pos byang chub sems dpa' de dag la bka' stsal pa/ rigs kyi bu dag ting nge 'dzin gang byang chub sems dpa' gzhan gyis</text></item>
<item><p>244a8</p><section>mdo sde</section><text>bskal pa bye ba khrag khrig tu 'ang grub par mi 'gyur ba de 'jam dpal gzhon nur gyur pas se gol gcig gis bsgrubs so/ /lhag pa'i bsam pa'i sbyangs pa'i khyad par la ltos/ de nas de bzhin gshegs pa 'jug</text></item>
<item><p>244b1</p><section>mdo sde</section><text>sred kyi rgyal po la 'jam dpal gzhon nur gyur pas 'di skad ces gsol to/ /bcom ldan 'das 'khor 'di dag skyes bu dam pa de rnams dang / byang chub sems dpa' de mthong bar 'tshal na bstan par gsol/</text></item>
<item><p>244b2</p><section>mdo sde</section><text>byang chub sems dpa' sgrib pa thams cad rnam par sel ba la bka' stsal pa/ 'khor 'di dag khyod mthong bar 'dod kyis/ rigs kyi bu khyod kyis bdag gi lus ston cig /de nas byang chub sems dpa'</text></item>
<item><p>244b3</p><section>mdo sde</section><text>sgrib pa thams cad rnam par sel bas bar snang de las babs te/ slar yang bcom ldan 'das kyi zhabs la mgo bos phyag 'tshal nas byang chub sems dpa' de dang 'grogs te/ lus mi snang bar byas nas</text></item>
<item><p>244b4</p><section>mdo sde</section><text>'jam dpal gzhon nur gyur pa la 'di skad ces smras so/ /nga mthong ngam/ 'jam dpal gyis smras pa/ ngas ma mthong ngo / /de nas de bzhin gshegs pa 'jug sred kyi rgyal pos byang chub sems dpa' sgrib pa thams cad</text></item>
<item><p>244b5</p><section>mdo sde</section><text>rnam par sel ba la bka' stsal pa/ rigs kyi bu 'di dag dang / 'khor 'di khyod kyi lus mthong bar 'dod kyis rigs kyi bu khyod kyis bdag gi lus ston cig /de nas byang chub sems dpa' sgrib pa thams cad rnam</text></item>
<item><p>244b6</p><section>mdo sde</section><text>par sel ba byang chub sems dpa' lnga 'bum de dag dang 'grogs te gzugs kyi lus yongs su rdzogs pas bdag gis lus ston to/ /de nas 'jam dpal gzhon nur gyur pas byang chub sems dpa' sgrib pa</text></item>
<item><p>244b7</p><section>mdo sde</section><text>thams cad rnam par sel ba la smras pa/ rigs kyi bu khyod kyis sring mo 'di ting nge 'dzin 'di las slongs shig /smras pa/ 'jam dpal sring mo 'di ting nge 'dzin 'di las slongs shig ces de skad smras pa dang / ci 'di</text></item>
<item><p>244b8</p><section>mdo sde</section><text>ming bslang bar bya 'am/ 'on te gzugs dang / tshor ba dang / 'du shes dang / 'du byed dang / rnam par shes pa bslang bar bya/ 'jam dpal gzugs kyi rang bzhin ni mnyam par mi gzhog go/ tshor ba'i rang</text></item>
<item><p>245a1</p><section>mdo sde</section><text>bzhin dang / 'du shes dang / 'du byed dang / rnam par shes pa'i rang bzhin ni mnyam par yang mi gzhog ldang bar yang mi byed do/ /'jam dpal chos thams cad kyi rang bzhin gang yin pa de ni mnyam</text></item>
<item><p>245a2</p><section>mdo sde</section><text>par yang mi gzhog /ldang bar yang mi byed na chos de gang zhig bslang bar bya/ 'jam dpal gal te sring mo 'di mnyam par gzhog par 'gyur na ni de'i phyir bslang bar bya na/ 'jam dpal sring mo 'dis ni cung zad kyang</text></item>
<item><p>245a3</p><section>mdo sde</section><text>mnyam par bzhag pa med do/ /de ci'i phyir zhe na/ chos thams cad ni g.yo zhing byed pa med pa'i phyir ro/ /de nas de bzhin gshegs pa 'jug sred kyi rgyal pos byang chub sems dpa' sgrib pa thams cad rnam par sel ba</text></item>
<item><p>245a4</p><section>mdo sde</section><text>la bka' stsal pa/ rigs kyi bu khyod kyis sring mo 'di ting nge 'dzin 'di las slong shig /gsol pa/ bcom ldan 'das bdag ni spyi brtol bgyid pa'i rngo mi thog ste/ de bzhin gshegs pas khyod kyis dge ba ni bcab par</text></item>
<item><p>245a5</p><section>mdo sde</section><text>gyis shig ces bka' stsal pas de bzhin gshegs pa nyid kyis sring mo 'di bslang bar gsol/ bcom ldan 'das bdag gis ni sring mo 'di ting nge 'dzin 'di las bslang ba'i rngo yang thog mod kyi/ de bzhin gshegs</text></item>
<item><p>245a6</p><section>mdo sde</section><text>pa dag chos thams cad shes pa dang / ston pa la mkhas pa lags kyis de bzhin gshegs pa nyid kyis sring mo 'di bslang bar gsol/ de nas de bzhin gshegs pa 'jug sred kyi rgyal pos ting nge 'dzin gyi sems</text></item>
<item><p>245a7</p><section>mdo sde</section><text>las ldang byed ces bya ba'i ting nge 'dzin la mnyam par bzhag nas de bzhin gshegs pas mnyam par bzhag ma thag tu stong gsum gyi stong chen po'i 'jig rten gyi khams de na lha dang / klu dang / gnod sbyin dang /</text></item>
<item><p>245a8</p><section>mdo sde</section><text>dri za dang / byang chub sems dpa' mnyam par gzhog pa ji snyed yod pa de dag thams cad langs par gyur to/ /sring mo de yang ting nge 'dzin de las langs par gyur te langs nas sa chen po rnam pa drug tu g.yo bar</text></item>
<item><p>245b1</p><section>mdo sde</section><text>byas te steng gi bar snang la 'dug go/ /yang de'i tshe lha'i bu brgya stong phrag du ma dag 'dus par gyur to/ /de nas sring mo de steng gi bar snang la 'dug pa des me tog ud pa la dang / ku mu da dang / pun da ri</text></item>
<item><p>245b2</p><section>mdo sde</section><text>kas de bzhin gshegs pa'i sku la gtor to/ /de nas 'jam dpal gzhon nur gyur pas sring mo the tshom sel ba la 'di skad ces smras so/ /sring mo khyod de 'dra ba'i ting nge 'dzin zhi ba thob pa ngo mtshar to/ /smras</text></item>
<item><p>245b3</p><section>mdo sde</section><text>pa/ 'jam dpal de skad ma gsung rnam par rtog pa la ma spyod cig /bdag ni zhi ba'i ting nge 'dzin thob pa ma lags so/ /de ci'i phyir zhe na/ sangs rgyas bcom ldan 'das kyi byang chub ni ma thob pas</text></item>
<item><p>245b4</p><section>mdo sde</section><text>bskyed pa'o/ /'jam dpal gang na thob pa yod pa de na ni dmigs pa yang yod do/ /'jam dpal chos thams cad ni zhi ba rab tu zhi ba nye bar zhi ba ste/ zhi ba ni zhi bar mi bya'o/ /zhi ba ni mnyam par yang mi gzhog</text></item>
<item><p>245b5</p><section>mdo sde</section><text>ldang bar yang mi byed do/ /smras pa/ sring mo de bzhin te/ ji skad smras pa bzhin mod kyi/ 'on kyang khyod ni ting nge 'dzin rgya chen po thob pa ste/ khyod ni sil snyan gyi sgra chen po phyung bas kyang langs par ma gyur to/ /</text></item>
<item><p>245b6</p><section>mdo sde</section><text>smras pa/ 'jam dpal ci chos kyi dbyings la mnyam par gzhog pa 'am/ ldang ba mchis sam/ smras pa/ sring mo de ma lags so/ /smras pa/ 'jam dpal ci gang mnyam par ma bzhag pa de bslang bar nus sam/</text></item>
<item><p>245b7</p><section>mdo sde</section><text>smras pa/ de ma lags so/ /smras pa/ 'jam dpal gang dag la kha dog dang / mtshan dang / dbyibs dang / mtshan ma ma mchis pa de dag mnyam par gzhog gi/ gang la kha dog ma mchis/ mtshan ma mchis/ dbyibs ma</text></item>
<item><p>245b8</p><section>mdo sde</section><text>mchis/ mtshan ma ma mchis pa de dag gang du mnyam par gzhog ste/ 'jam dpal de dag ni rang bzhin gyis dus thams cad du mnyam par bzhag gi/ de dag ni slar mnyam par mi gzhog /ldang bar mi byed do/ /de bas na</text></item>
<item><p>246a1</p><section>mdo sde</section><text>'jam dpal gson cig /'jam dpal 'di lta ste/ dper na lha dang mi'i sil snyan thams cad dkrol na ci yid du 'ong ba'i sgra 'byung ngam/ smras pa/ sring mo de bzhin no/ /'jam dpal ci nam mkha'i khams</text></item>
<item><p>246a2</p><section>mdo sde</section><text>ni sil snyan 'di dag las yid du 'ong ba'i sgra 'byung ngo snyam du 'gyur ram/ smras pa/ sring mo de ma lags so/ /'jam dpal de bas na 'di la chos thams cad nam mkha' dang mtshungs na 'di la su zhig sgra thos</text></item>
<item><p>246a3</p><section>mdo sde</section><text>par 'gyur/ gang la rnam par shes pa yod pa des thos su zad do/ /smras pa/ sring mo gang gis sgra thos par gyur pa'i rna ba khyod la med dam/ de nas sring mo de cang mi smra bar gyur nas/ smras pa/ sring mo ci'i</text></item>
<item><p>246a4</p><section>mdo sde</section><text>phyir cang mi smra bar gyur/ smras pa/ mi thos so/ /smras pa/ ci'i phyir/ smras pa/ rna ba mi dmigs pa'i phyir ro/ /gzhan yang sring mo the tshom sel ba des 'jam dpal gzhon nur gyur pa la 'di skad ces smras so/ /'jam</text></item>
<item><p>246a5</p><section>mdo sde</section><text>dpal 'di lta ste/ dper na rlung gi dkyil 'khor chen po zhig langs te shing chen po dag g.yo bar gyur kyang rlung ni sus kyang bltar mi nus la/ de yang rnam par mi rtog pa de dag kyang rnam par mi rtog ste/ rlung yang bdag</text></item>
<item><p>246a6</p><section>mdo sde</section><text>gis shing dag bsgul bar bya'o snyam du de ltar mi sems so/ /shing dag kyang bdag cag ni rlung dag gis bsgul to snyam du mi sems so/ /'jam dpal de bzhin du byang chub sems dpa' shes rab kyi pha rol du</text></item>
<item><p>246a7</p><section>mdo sde</section><text>phyin pa la spyod pa rnam par rtog pa thams cad spangs pa yang bdag ni mnyam par gzhog pa dang ldang bar bya'o snyam du mi sems so/ /de ci'i phyir zhe na/ chos thams cad rang bzhin gyis dben pa'i phyir ro/ /'jam dpal</text></item>
<item><p>246a8</p><section>mdo sde</section><text>gyis smras pa/ sring mo bar snang las bobs la de bzhin gshegs pa'i spyan sngar 'dug la shod cig /sring mo des smras pa/ 'jam dpal bdag gi spyod yul du mchis kyi/ bdag la gzhan gyi spyod yul ni mi</text></item>
<item><p>246b1</p><section>mdo sde</section><text>'tshal lo/ /smras pa/ sring mo khyod kyi bdag gi spyod yul gang yin smras pa/ 'jam dpal nam mkha'i dbyings ni sems can thams cad kyi spyod yul lo/ /de ci'i phyir zhe na/ sems can thams cad ni nam mkha' las</text></item>
<item><p>246b2</p><section>mdo sde</section><text>'gro zhing 'ong ste/ sems can gyi spyod pa de ji tsam pa de thams cad ni nam mkha' la spyod do/ /de bas na nam mkha' ni sems can thams cad kyi spyod yul te/ 'di lta ste/ nam mkha'i phyag rgya 'di ni chos thams cad kyi phyag</text></item>
<item><p>246b3</p><section>mdo sde</section><text>rgya'o/ /de nas sring mo de steng gi bar snang las babs nas phyogs gcig tu pad mo la 'dug gi/ de bzhin gshegs pa'i zhabs la mgo bos phyag kyang mi 'tshal tshig kyang mi smra'o/ /de nas 'jam dpal gzhon nur gyur pas</text></item>
<item><p>246b4</p><section>mdo sde</section><text>sring mo de la 'di skad ces smras so/ /sring mo gang khyod ni de bzhin gshegs pa la phyag mi 'tshal bar 'dug ste gus pa ma yin no/ /smras pa/ 'jam dpal de bzhin te/ 'jam dpal bdag ni gus pa ma lags so/ /</text></item>
<item><p>246b5</p><section>mdo sde</section><text>de ci'i phyir zhe na/ de ltar ci nas kyang byed pa yang med/ mi byed pa yang med pa de ltar bdag ma gus mod kyi/ 'jam dpal de bzhin nyid la phyag bgyi bar nus sam/ smras pa/ de ma lags so/ /smras pa/ de bzhin</text></item>
<item><p>246b6</p><section>mdo sde</section><text>gshegs pa la'ang phyag 'tshal bar mi nus so/ /de ci'i phyir zhe na/ de ltar de bzhin gshegs pa dang de bzhin nyid de ni gnyis su med/ gnyis lta bur dbyer med pa'i phyir ro/ /yang smras pa/ 'jam dpal khyod kyis de</text></item>
<item><p>246b7</p><section>mdo sde</section><text>bzhin gshegs pa mthong ngam/ smras pa/ mthong ngo / /smras pa/ ji ltar mthong / smras pa/ ji ltar rdul tsam yang ma mthong ba de ltar mthong ste de 'dra bar mthong ngo / /smras pa/ de ltar mthong na ci zhig mthong / smras pa/</text></item>
<item><p>246b8</p><section>mdo sde</section><text>de ltar mthong na cung zad kyang ma mthong ngo / /smras pa/ 'jam dpal gang khyod cung zad kyang ma mthong na ci khyod mig rtul lam/ smras pa/ bdag ni mig rtul ba yang ma yin/ mig lnga dang ldan pa 'ang ma yin/ mig med pa yang</text></item>
<item><p>247a1</p><section>mdo sde</section><text>ma yin no/ /de ci'i phyir zhe na/ sring mo mig ni ma skyes pa/ yang dag par ma skyes pa sgyu ma lta bu ste/ chos thams cad dngos po med pa'i phyir de ni dngos po'am/ dngos po med pa gang gis kyang bshad par mi bya'o/ /</text></item>
<item><p>247a2</p><section>mdo sde</section><text>smras pa/ 'jam dpal ci chos thams cad dngos po med pa 'am/ smras pa/ dngos po yod pa yang ma yin/ dngos po med pa yang ma yin no/ /smras pa/ 'jam dpal de bzhin du ji skad smras pa bzhin no/ /de nas 'jam</text></item>
<item><p>247a3</p><section>mdo sde</section><text>dpal gzhon nur gyur pas sring mo de la 'di skad ces smras so/ /ci'i phyir na sring mo khyod bud med kyi lus las sgyur bar mi byed/ smras pa/ 'jam dpal de skad ma smra/ rnam par ma rtog shig /khyod kyis chos</text></item>
<item><p>247a4</p><section>mdo sde</section><text>gang yang skyes pa 'am/ bud med du gyur pa de mthong ngam/ smras pa/ de ma yin no/ /smras pa/ 'jam dpal ji snyam du sems/ gzugs skyes pa 'am/ bud med yin nam/ smras pa/ ma yin no/ /tshor ba dang /</text></item>
<item><p>247a5</p><section>mdo sde</section><text>'du shes dang / 'du byed dang / rnam par shes pa skyes pa 'am/ bud med yin nam/ smras pa/ ma yin no/ /'jam dpal de ji snyam du sems/ mig skyes pa'am/ bud med yin nam/ rna ba dang / sna dang / lce dang /</text></item>
<item><p>247a6</p><section>mdo sde</section><text>lus dang / yid skyes pa 'am/ bud med yin nam/ smras pa/ ma yin no/ /'jam dpal de ji snyam du sems/ sa'i khams skyes pa 'am/ bud med yin nam/ chu'i khams dang / me'i khams dang / rlung gi</text></item>
<item><p>247a7</p><section>mdo sde</section><text>khams dang / nam mkha'i khams dang / rnam par shes pa'i khams skyes pa 'am/ bud med yin nam/ smras pa/ ma yin no/ /'jam dpal de ji snyam du sems/ yi ge gang dag gis bshad pa'i yi ge dag tu</text></item>
<item><p>247a8</p><section>mdo sde</section><text>skyes pa 'am/ bud med du dmigs sam/ smras pa/ de ni ma yin no/ /'jam dpal 'o na da 'jam dpal ji ltar na sring mo khyod ci'i phyir bud med kyi lus las bsgyur ba med ces de skad smra/ 'jam dpal gal te</text></item>
<item><p>247b1</p><section>mdo sde</section><text>bdag bud med du dmigs sam/ skyes par mthong na ni bud med kyi lus de bor te skyes pa'i lus blang na/ 'jam dpal bdag ni bud med du'ang mi dmigs/ skyes par yang mi mthong na de ji ltar na bud med kyi lus las</text></item>
<item><p>247b2</p><section>mdo sde</section><text>bsgyur bar bgyi/ 'jam dpal chos kyi dbyings ni 'byung bar yang mi 'gyur/ 'jig par yang mi 'gyur ro/ /de bzhin nyid dang yang dag pa'i mtha' dang / stong pa nyid dang / nam mkha'i dbyings kyang 'byung bar mi 'gyur/</text></item>
<item><p>247b3</p><section>mdo sde</section><text>'jig par yang mi 'gyur na/ de ji ltar na chos thams cad nam mkha' dang mtshungs pa la bud med kyi lus dor zhing skyes pa'i lus blang bar nus par 'gyur/ de ci'i phyir zhe na/ de bzhin gshegs pa ni blang ba 'am/ mi</text></item>
<item><p>247b4</p><section>mdo sde</section><text>blang ba'i phyir chos 'chad par mi 'gyur te/ yang 'jam dpal mig ni skyes pa ma yin/ bud med ma yin/ de bzhin du rna ba dang / sna dang / lce dang / lus skyes pa ma yin/ bud med ma yin no zhes de bzhin gshegs pas</text></item>
<item><p>247b5</p><section>mdo sde</section><text>gsungs te/ chos gang skyes pa ma yin/ bud med ma yin pa de ni 'byung ba yang med 'jig pa yang med do/ /smras pa/ sring mo khyod kyis ji srid nas bla na med pa yang dag par rdzogs pa'i byang chub tu sems bskyed/</text></item>
<item><p>247b6</p><section>mdo sde</section><text>smras pa/ sgyu ma'i skyes bus ji srid nas rnam par shes pa'o/ /smras pa/ sgyu ma'i skyes bu yod dam/ smras pa/ de ma yin no/ /smras pa/ 'o na ci'i phyir na de skad smra/ khyod ci bzod pa skyes sam/ smras pa/ de ma yin no/ /</text></item>
<item><p>247b7</p><section>mdo sde</section><text>smras pa/ 'o na ci'i phyir na 'chad par byed/ smras pa/ sgyu ma'i skyes bus ji srid nas byang chub tu sems bskyed pa de srid nas bdag gis byang chub tu sems bskyed do/ /de ci'i phyir zhe na/ chos thams cad sgyu ma lta bu</text></item>
<item><p>247b8</p><section>mdo sde</section><text>yin pa'i phyir ro/ /yang ji srid nas khyod kyis byang chub tu sems bskyed ces de skad smras pa'i 'dri ba 'di ni tshul bzhin ma yin no/ /de ci'i phyir zhe na/ mi skye ba ni bskyed par mi nus/ dgag par mi nus/ gdags par mi nus/</text></item>
<item><p>248a1</p><section>mdo sde</section><text>gang dgag tu med pa'i chos de ni skyed pa 'am/ dgag par mi nus so/ /smras pa/ tshul de ni gang / smras pa/ mi skye ba ni tshul te/ de 'dra bar 'di 'dra ba ni tshul bzhin du 'dri ba'o/ /yang sring mo khyod bzod pa skyes sam/</text></item>
<item><p>248a2</p><section>mdo sde</section><text>zhes de skad smra ba/ bdag ni bzod pa skyes pa yang ma lags/ bzod pa ma skyes pa yang ma lags so/ /de ci'i phyir zhe na/ bzod pa ni mi dmigs pa'i phyir bskyed par yang ma lags/ 'bri ba yang ma lags so/ /de bas na</text></item>
<item><p>248a3</p><section>mdo sde</section><text>bdag bzod pa skyes pa yang ma lags/ bzod pa ma skyes pa yang ma lags so/ /sring mo byang chub sems dpa' don gang gi dbang mthong na/ bla na med pa yang dag par rdzogs pa'i byang chub la 'jug /smras pa/ 'jam dpal</text></item>
<item><p>248a4</p><section>mdo sde</section><text>sems can yongs su mya ngan las bzla ba'i phyir byang chub sems dpa' byang chub kyi phyir go cha bgo bar byed do/ /de ci'i phyir zhe na/ 'jam dpal chos thams cad thog ma nas mya ngan las 'das pa'i phyir ro/ /'das pa'i yang dag par</text></item>
<item><p>248a5</p><section>mdo sde</section><text>rdzogs pa'i sangs rgyas rnams kyis kyang sems can gang yang yongs su mya ngan las ma bzlas ma byon pa rnams kyang yongs su mya ngan las zlo bar mi 'gyur/ da ltar bzhugs pa rnams kyang yongs su mya ngan las zlo bar mi mdzad do/ /</text></item>
<item><p>248a6</p><section>mdo sde</section><text>de ci'i phyir zhe na/ sems can med pa'i phyir ro/ /smras pa/ sring mo ci'i phyir sangs rgyas 'byung bar 'gyur/ 'jam dpal mi bya mi byed pa'i phyir sangs rgyas 'byung bar 'gyur ro/ /smras pa/ ci'i phyir/ smras pa/ 'di la cung zad kyang bya</text></item>
<item><p>248a7</p><section>mdo sde</section><text>ra med do/ /smras pa/ sring mo ci'i phyir na rab tu 'byung ba dang bsnyen par rdzogs shing dge slong gi dngos por 'gyur/ smras pa/ mtshams med pa lnga yongs su rdzogs par bya ba'i phyir ro/ /smras pa/ sring mo de su zhig yid ches par</text></item>
<item><p>248a8</p><section>mdo sde</section><text>'gyur/ smras pa/ gang dag ye shes ma skyes pa mi 'jig pa'o/ /smras pa/ de la su zhig mos par 'gyur/ smras pa/ gang mos pa'o/ /sring mo mos pa la yon tan ci zhig yod/ smras pa/ 'jam dpal mos pa la ni rnam par grol</text></item>
<item><p>248b1</p><section>mdo sde</section><text>ba'i yon tan mchis so/ /smras pa/ sring mo khyod thogs pa med pa'i yon tan dang ldan pa ngo mtshar to/ /smras pa/ 'jam dpal dmigs pa la ma spyod cig /'jam dpal gang du'ang chags pa yod dam ci na/ de'i phyir bdag la khyod ni</text></item>
<item><p>248b2</p><section>mdo sde</section><text>ma thogs pa'i spobs pa dang ldan no zhes smra/ smras pa/ de ma yin no/ /de bas na bdag ni thogs pa med pa'i spobs pa dang ldan pa ma yin no/ /smras pa/ sring mo gang spobs pa zhes bya ba de ci la spobs pa zhes bya/ smras pa/ gang dag gis</text></item>
<item><p>248b3</p><section>mdo sde</section><text>rtogs pa de dag la ni spobs pa yod do/ /smras pa/ gang du rtogs/ smras pa/ gang du yang ma rtogs pas de'i phyir rtogs pa'o/ /chos kyi dbyings dang / de bzhin nyid dang / yang dag pa'i mtha' ma rtogs pas de'i phyir rtogs pa</text></item>
<item><p>248b4</p><section>mdo sde</section><text>zhes bya'o/ /'jam dpal yang gang dag gis ma rtogs pa bdag gis rtogs pa'o/ /smras pa/ gang du ma rtogs/ smras pa/ khams gsum du ma rtogs pa ste/ gang dag gis khams gsum du ma rtogs pa de ni khong du ma</text></item>
<item><p>248b5</p><section>mdo sde</section><text>chud pas rtogs so/ /smras pa/ sring mo khyod kyis ji srid nas byang chub mngon par rdzogs par 'tshang rgya bar 'gyur/ smras pa/ gang gi tshe na de bzhin gshegs pa 'jug sred kyi rgyal po byang chub mngon par rdzogs par 'tshang rgya bar 'gyur</text></item>
<item><p>248b6</p><section>mdo sde</section><text>ba de'i tshe na bdag kyang byang chub mngon par rdzogs par 'tshang rgya bar 'gyur mod kyi/ 'jam dpal byang chub la mngon par 'tshang rgya ba 'am/ thob par nus sam/ de nas 'jam dpal gzhon nur gyur pa cang mi smra bar gyur pa dang / sring mo</text></item>
<item><p>248b7</p><section>mdo sde</section><text>des 'di skad ces smras so/ /'jam dpal cang mi smra bar bya ba dus la ma bab kyis shod cig /'jam dpal gyis smras pa/ sring mo byang chub ni bshad du med na de'i phyir ci bshad ma 'tshal to/ /de nas de bzhin gshegs pa</text></item>
<item><p>248b8</p><section>mdo sde</section><text>'jug sred kyi rgyal po la 'jam dpal gzhon nur gyur pas 'di skad ces gsol to/ /bcom ldan 'das sring mo 'di ye shes bsam gyis mi khyab pa dang ldan zhing 'di 'dra ba'i bstan pa ston par bgyid bgyid pa ngo mtshar na/</text></item>
<item><p>249a1</p><section>mdo sde</section><text>bcom ldan 'das sring mo 'dis yun ji srid nas bla na med pa yang dag par rdzogs pa'i byang chub tu sems bskyed/ ji srid nas byang chub mngon par rdzogs par 'tshang rgya bar 'gyur/ 'di sangs rgyas kyi zhing ji lta bur 'gyur/</text></item>
<item><p>249a2</p><section>mdo sde</section><text>'di'i ming cir 'gyur/ bcom ldan 'das kyis bka' stsal pa/ sring mo 'dis byang chub kyi phyir spyad nas bskal pa grangs med pa bye ba khrag khrig brgya phrag stong gi phrag dgu bcu rtsa dgu 'das pa dang / de'i 'og tu khyod kyis</text></item>
<item><p>249a3</p><section>mdo sde</section><text>byang chub tu sems bskyed do/ /'jam dpal gyis gsol pa/ sring mo 'dis gang gi drung du byang chub tu sems bskyed pa'i de bzhin gshegs pa de'i mtshan ci lags/ bka' stsal pa/ 'jam dpal de bzhin</text></item>
<item><p>249a4</p><section>mdo sde</section><text>gshegs pa dkon mchog 'byung ba zhes bya ba zhig byung ste/ 'dis de bzhin gshegs pa dkon mchog 'byung ba'i drung du byang chub tu sems bskyed do/ /de'i sangs rgyas kyi zhing gi yon tan bkod par gyur pa de dag</text></item>
<item><p>249a5</p><section>mdo sde</section><text>bskal pa gang gA'i klung gi bye ma snyed du bshad kyang cha tsam yang bshad par mi 'gyur te/ sring mo 'dis ni der byang chub tu sems bskyed do/ /gsol pa/ ci bud med du gyur pa lags sam/ bka' stsal pa/</text></item>
<item><p>249a6</p><section>mdo sde</section><text>de ni ma yin te/ 'di ni de'i tshe de'i dus na/ 'khor los sgyur ba'i rgyal po sgra dang bral ba zhes bya bar gyur te/ 'jam dpal sring mo 'di la ni bud med ces kyang mi bya/ skyes pa zhes kyang mi bya'o/ /sring mo 'di ni</text></item>
<item><p>249a7</p><section>mdo sde</section><text>sgyu ma lta bu'i ting nge 'dzin thob pa ste/ de ji ltar 'dod pa ltar bdag gi lus sprul par byed do/ /'jam dpal sring mo 'di ni stong gsum gyi stong chen po'i 'jig rten gyi khams na rdul dang / yal ga dang / 'dab ma</text></item>
<item><p>249a8</p><section>mdo sde</section><text>ji snyed yod pa de snyed kyi bskal pa grangs med pa brgya phrag stong gis bla na med pa yang dag par rdzogs pa'i byang chub tu mngon par 'tshang rgya bar 'gyur te/ kun du snang ba sbyin pa zhes bya ba'i de bzhin gshegs pa</text></item>
<item><p>249b1</p><section>mdo sde</section><text>sangs rgyas bcom ldan 'das yon tan gyi tshogs chen pos brgyan pa'i sangs rgyas kyi zhing du 'byung bar 'gyur te/ bcom ldan 'das de bzhin gshegs pa dkon mchog 'byung ba'i sangs rgyas kyi zhing ci 'dra bar</text></item>
<item><p>249b2</p><section>mdo sde</section><text>gyur pa 'di yang de bzhin te/ lhag pa med/ chad pa med do/ /de nas de bzhin gshegs pa 'jug sred kyi rgyal po la byang chub sems dpa' sgrib pa thams cad rnam par sel bas 'di skad ces gsol to/ /bcom</text></item>
<item><p>249b3</p><section>mdo sde</section><text>ldan 'das 'jam dpal gzhon nur gyur pa 'di ni bgyid pa dang / bgyi ba mang ste/ 'das pa dang / ma 'ongs pa'i chos rnams la yang rnam par rtogs par bgyid do/ /'jam dpal gyis smras pa/ rigs kyi bu de bzhin te/</text></item>
<item><p>249b4</p><section>mdo sde</section><text>ji skad smras pa bzhin no/ /de ltar bdag ni byed pa mang ste/ de dag ni chos kyi dbyings mi zad pa'i phyir byed pa zad par mi 'gyur ro/ /de nas de bzhin gshegs pa 'jug sred kyi rgyal pos 'jam dpal gzhon nur gyur pa</text></item>
<item><p>249b5</p><section>mdo sde</section><text>la 'di skad ces bka' stsal to/ /'jam dpal khyod byang chub sems dpa' sgrib pa thams cad rnam par sel ba dang ma rtsod cig /de ci'i phyir zhe na/ rigs kyi bu 'di ni spobs pa dang / 'dri ba bsam gyis mi khyab pa</text></item>
<item><p>249b6</p><section>mdo sde</section><text>dang ldan pa yin te/ byang chub sems dpa' sgrib pa thams cad rnam par sel ba mnyam par bzhag pa gang la mnyam par gzhog pa dang ldang bar byed pa'i ting nge 'dzin dang / mnyam par gzhog pa de dag gi ming tsam yang</text></item>
<item><p>249b7</p><section>mdo sde</section><text>khyod kyis mi shes so/ /de nas 'khor de na byang chub sems dpa' las thog ma bdag 'di snyam du gyur te/ kye ma'o byang chub sems dpa' sgrib pa thams cad rnam par sel ba de ni de bzhin gshegs pa rnams kyis</text></item>
<item><p>249b8</p><section>mdo sde</section><text>bsngags par 'gyur ro snyam mo/ /de nas bcom ldan 'das kyis byang chub sems dpa' de dag gi sems sems kyis mkhyen nas/ byang chub sems dpa' sems shin du dul ba zhes bya ba la bka' stsal pa/ rigs</text></item>
<item><p>250a1</p><section>mdo sde</section><text>kyi bu stong gsum gyi stong chen po'i 'jig rten gyi khams na sems can ji snyed pa de dag thams cad 'jam dpal 'dra bar gyur du zin kyang sring mo 'di'i ting nge 'dzin gyi mthu dang / rnam par 'phrul pa dang / cho 'phrul dang /</text></item>
<item><p>250a2</p><section>mdo sde</section><text>ye shes kyi brgya phrag stong gi char yang mi phod do/ /ting nge 'dzin gang dag la sring mo 'di mnyam par gzhog pa dang ldang bar byed pa'i ming yang 'jam dpal gyis mi shes so/ /rigs kyi bu gal te stong gsum gyi stong chen</text></item>
<item><p>250a3</p><section>mdo sde</section><text>po'i 'jig rten gyi khams na/ sems can ji snyed yod pa de dag thams cad ting nge 'dzin gyi mthu dang ye shes dang mnyam par gzhog pas the tshom sel ba dang 'dra bar gyur du zin kyang / de dag thams cad kyis</text></item>
<item><p>250a4</p><section>mdo sde</section><text>byang chub sems dpa' sgrib pa thams cad rnam par sel ba'i ting nge 'dzin dang / ye shes dang / stobs dang / rnam par 'phrul pa'i brgya phrag stong ga char yang mi phod de/ byang chub sems dpa' sgrib pa thams</text></item>
<item><p>250a5</p><section>mdo sde</section><text>cad rnam par sel ba gang la mnyam par gzhog cing ldang bar byed pa'i ting nge 'dzin de dag gi ming tsam yang sring mo 'dis mi sheso/ /rigs kyi bu gal te sems can thams cad ting nge 'dzin dang / ye shes dang mnyam</text></item>
<item><p>250a6</p><section>mdo sde</section><text>par gzhog pas sgrib pa thams cad rnam par sel ba dang 'dra bar gyur te ye shes de dang ldan du zin kyang de bzhin gshegs pa'i gom pa 'dor ba yang mi shes te rmongs par 'gyur zhing / de bzhin gshegs pa'i</text></item>
<item><p>250a7</p><section>mdo sde</section><text>zhabs gom pa ji ltar 'dor/ ji ltar 'jog mi shes par 'gyur te/ rigs kyi bu de ltar sangs rgyas kyi ye shes ni bsam gyis mi khyab po/ /sangs rgyas kyi ye shes bsam gyis mi khyab pa bstan pa 'di</text></item>
<item><p>250a8</p><section>mdo sde</section><text>ston pa'i tshe/ srog chags brgya stong phrag bdun cu bla na med pa yang dag par rdzogs pa'i byang chub tu sems bskyed nas/ bdag cag kyang ye shes de dang ldan par gyur cig ces de skad kyi tshig kyang smras so/ /</text></item>
<item><p>250b1</p><section>mdo sde</section><text>de nas bcom ldan 'das kyis byang chub sems dpa' sems shin du dul ba la bka' stsal pa/ rigs kyi bu sring mo 'dis ni 'jam dpal gzhon nur gyur pa byang chub tu sems bskyed du bcug ste/ 'jam</text></item>
<item><p>250b2</p><section>mdo sde</section><text>dpal gzhon nur gyur pa ji lta ba de dang 'dra ba'i byang chub sems dpa' shar phyogs na gang gA'i klung gi bye ma snyed yod pa de bzhin du lho phyogs dang / nub phyogs dang / byang phyogs dang / phyogs bcu na yod do/ /</text></item>
<item><p>250b3</p><section>mdo sde</section><text>rigs kyi bu byang chub sems dpa' sgrib pa thams cad rnam par sel ba 'dis sring mo 'di byang chub tu sems bskyed du bcug ste/ sring mo 'di ji lta ba de dang 'dra ba'i byang chub sems dpa' gang gA'i klung gi</text></item>
<item><p>250b4</p><section>mdo sde</section><text>bye ma snyed rigs kyi bu 'dis ni shar phyogs su byang chub tu sems bskyed du bcug go/ /phyogs bcu kun gyi bar du'ang de bzhin no/ /rigs kyi bu nga nyid da ltar bla na med pa yang dag par rdzogs pa'i byang chub</text></item>
<item><p>250b5</p><section>mdo sde</section><text>mngon par rdzogs par sangs rgyas shing de bzhin gshegs pa chos kyi 'khor lo bskor ba mthong ngam/ rigs kyi bu nga yang 'das pa'i dus na de bzhin gshegs pa ri rab rgyal mtshan gyi gsung rab las byang chub</text></item>
<item><p>250b6</p><section>mdo sde</section><text>sams dpa' sgrib pa thams cad rnam par sel bas byang chub tu sems bskyed du bcug ste/ nga ji lta ba de 'dra ba'i de bzhin gshegs pa gang gA'i klung gi bye ma snyed phyogs bcur byang chub tu sems bskyed du</text></item>
<item><p>250b7</p><section>mdo sde</section><text>bcug ste/ da dag da ltar bzhugs so/ /'tsho gzhas so/ /dpag tu med pa de dag kyang yongs su mya ngan las 'das so/ /tshig de gsungs ma thag tu de nas stong gsum gyi stong chen po'i 'jig rtan gyi kham</text></item>
<item><p>250b8</p><section>mdo sde</section><text>khams rnam pa drug tu g.yos so/ /chos kyi rnam grangs 'di bshad pa'i tshe kun du 'od kyi 'jig rten gyi khams der byang chub sems dpa' khrag khrig phrag dgu bcu rtsa gnyis mi skye ba'i chos la bzod pa</text></item>
<item><p>251a1</p><section>mdo sde</section><text>thob par gyur to/ /'jig rten gyi khams 'dir yang sems can bsam pa yongs su dag pa rnams kyi rna ba'i dbang po la chos kyi rnam grangs grags par gyur to/ /byang chub sems dpa' byams pas</text></item>
<item><p>251a2</p><section>mdo sde</section><text>kyang ma lhag ma chad par kun bzung ngo / /'jig rten gyi khams 'dir yang chos kyi rnam grangs 'di thos nas srog chags bye ba drug bcu rtsa bzhi bla na med pa yang dag par rdzogs pa'i byang chub tu sems skyes</text></item>
<item><p>251a3</p><section>mdo sde</section><text>so/ /byang chub sems dpa' stong phrag bdun cus ni mi skye ba'i chos la bzod pa rab tu thob bo/ /dge slong stong phrag bcu bzhis ni zag pa las ma lus par sems rnam par grol lo/ /dge slong ma lnga stong dang /</text></item>
<item><p>251a4</p><section>mdo sde</section><text>lha dang mi'i skye dgu sems can khrag khrig phrag drug cu rtsa drug ni chos la chos kyi mig rdul med cing dri ma dang bral ba rnam par dag go/ /de nas bcom ldan 'das shAkya thub pa de bzhin gshegs pas byang chub sems</text></item>
<item><p>251a5</p><section>mdo sde</section><text>dpa' byams pa la bka' stsal pa/ ma pham pa khyod kyis chos kyi rnam grangs 'di long shig /gzhan la yang rgya cher shod cig /gsol pa/ bcom ldan 'das bdag gis chos kyi rnam grangs kyi rnam grangs 'di</text></item>
<item><p>251a6</p><section>mdo sde</section><text>blangs lags so/ /bcom ldan 'das kyis bka' stsal pa/ ma pham pa ci nas kyang chos kyi rnam grangs 'di phyi ma'i dus phyi ma'i tshe spyod par 'gyur bar khyod la gtad do/ /ma pham pa gal te byang chub sems</text></item>
<item><p>251a7</p><section>mdo sde</section><text>dpa' da ltar phyogs bcu'i 'jig rten na de bzhin gshegs pa dgra bcom pa yang dag par rdzogs pa'i sangs rgyas bzhugs pa 'tsho ba/ gzhes pa ji snyed pa dang / ma 'ongs pa'i dus na spyad pa spyod pa dang /</text></item>
<item><p>251a8</p><section>mdo sde</section><text>spyod par 'gyur ba dang / yongs su brtag pa bzung na sems can thams cad kyang bla na med pa yang dag par rdzogs pa'i byang chub mngon par rdzogs par sangs rgyas shing stobs bcu dang ldan par 'gyur/ gang</text></item>
<item><p>251b1</p><section>mdo sde</section><text>de bzhin gshegs pa yongs su mya ngan las 'das pa de dag kyang yongs su brtag pa bzung na/ nyan thos dang / rang sangs rgyas dang bcas te slar zhugs par gyur la/ de snyed kyi de bzhin gshegs pa mang po la phyi</text></item>
<item><p>251b2</p><section>mdo sde</section><text>ma'i mthar thug gi bar du bde ba'i yo byad thams cad kyis bkur sti byas/ rim gro byas/ sti stang byas/ mchod pa byas shing yongs su mya ngan las 'das nas kyang yun de srid du mchod pa byas na byang chub sems</text></item>
<item><p>251b3</p><section>mdo sde</section><text>dpa' bsod nams mang du 'phel bar 'gyur ram/ ma pham pas gsol pa/ bcom ldan 'das bdag gis dpe 'di thos nas sems kyang rmongs par 'gyur te/ de ltar bsod nams kyi phung po dpag tu ma mchis</text></item>
<item><p>251b4</p><section>mdo sde</section><text>par 'gyur ro/ /bcom ldan 'das kyis bka' stsal pa/ ma pham pa gang chos kyi rnam grangs 'di len par byed/ 'dzin par byed/ klog par byed/ kun chub par byed/ gzhan la yang rgya cher ston par byed cing /</text></item>
<item><p>251b5</p><section>mdo sde</section><text>chung ngu na thos nas mos par byed pa'i byang chub sems dpa' de ni de bas kyang shin du bsod nams mang du 'phel bar 'gyur ro/ /ma pham pa nga da mya ngan las 'das nas gang bud med la la zhig gis sring mo the tshom sal</text></item>
<item><p>251b6</p><section>mdo sde</section><text>ba de 'am/ byang chub sems dpa' sgrib pa thams cad rnam par sel ba de 'am/ de bzhin gshegs pa 'jug sred kyi rgyal po de'i mtshan thos sam/ chung ngu na chos kyi rnam grangs 'di thos na/ de nyid de'i lus tha mar gyur te/</text></item>
<item><p>251b7</p><section>mdo sde</section><text>bla na med pa yang dag par rdzogs pa'i byang chub tu yang myur du mngon par rdzogs par 'tshang rgya bar 'gyur ro/ /tshe 'das nas kyang sangs rgyas 'byung ba mnyes par byed par 'gyur ro/ /mi khom pa brgyad kyang yongs su spong</text></item>
<item><p>251b8</p><section>mdo sde</section><text>bar 'gyur ro/ /tshe rabs kyang dran par 'gyur ro/ /gzungs kyang thob par 'gyur ro/ /skyes bu chen po'i mtshan sum bcu rtsa gnyis kyang thob par 'gyur ro/ /gzhan yang mngal du mi gnas par 'gyur ro/ /de ci'i phyir zhe na/</text></item>
<item><p>252a1</p><section>mdo sde</section><text>skyes bu dam pa de dag ni bud med gang dag bdag cag gi ming thos pa de yon tan 'di dag dang ldan par gyur cig ces smon lam 'debs pa'i phyir ro/ /bcom ldan 'das dgyes shing de skad ces bka' stsal pa dang /</text></item>
<item><p>252a2</p><section>mdo sde</section><text>byang chub sems dpa' sems dpa' chen po ma pham pa dang / lha dang mi dang / lha ma yin dang / dri zar bcas pa'i 'jig rten bcom ldan 'das kyis bka' stsal pa la mngon par dga'o/ /sangs rgyas bgro ba zhes bya ba theg pa</text></item>
<item><p>252a3</p><section>mdo sde</section><text>chen po'i mdo rdzogs so// // @#/ /rgya gar skad du/ ta thA ga ta saM gI ti nA ma ma hA yA na sU tra/ bod skad du/ de bzhin gshegs pa bgro ba zhes bya ba theg pa chen po'i mdo/ bam po dang po/ sangs rgyas</text></item>
<item><p>252a4</p><section>mdo sde</section><text>dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na dge slong stong</text></item>
<item><p>252a5</p><section>mdo sde</section><text>nyis brgya lnga bcu'i dge slong gi dge 'dun chen po dang thabs gcig tu bzhugs so/ /de'i tshe de bzhin gshegs pa bsod snyoms gcig gis zla ba gsum nang du yang dag 'jog la zhugs nas bzhugs so/ /de nas</text></item>
<item><p>252a6</p><section>mdo sde</section><text>'jam dpal gzhon nur gyur pa zla ba gsum po de nyid 'das pa dang / bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug go/ /tshe dang ldan</text></item>
<item><p>252a7</p><section>mdo sde</section><text>pa shA ri'i bu yang zla ba gsum po 'das nas bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug go/ /de nas tshe dang ldan pa maud gal gyi</text></item>
<item><p>252a8</p><section>mdo sde</section><text>bu chen po dang / tshe dang ldan pa 'od srung chen po dang / tshe dang ldan pa kA t+ya'i bu chen po dang / tshe dang ldan pa gsus po che chen po dang / tshe dang ldan pa ka pi na dang / tshe dang ldan pa don yod rgyal po dang / tshe dang ldan pa rab 'byor dang /</text></item>
<item><p>252b1</p><section>mdo sde</section><text>tshe dang ldan pa byams ma'i bu gang po dang / tshe dang ldan pa nye bar 'khor dang / tshe dang ldan pa nam gru dang / tshe dang ldan pa 'char ka nag po dang / tshe dang ldan pa kun dga' bo dang / tshe dang ldan pa grags 'byin dang / tshe dang ldan pa yul</text></item>
<item><p>252b2</p><section>mdo sde</section><text>'khor skyong dang / tshe dang ldan pa gro zhin skyes bye ba nyi shu pa dang / tshe dang ldan pa sgra gcan zin dang / gnas brtan de lta bu dag dang / de la sogs pa nyan thos stong nyis brgya lnga bcu'i bar dag bcom ldan 'das ga la ba der dong ste</text></item>
<item><p>252b3</p><section>mdo sde</section><text>phyin nas/ bcom ldan 'das kyi zhabs la mgo bos phyag 'tshal te phyogs gcig tu 'khod do/ /rigs kyi bu bzang skyong dang / rigs kyi bu rin chen 'byung gnas dang / yon tan sbed dang / ral gri'i tshogs can dang /</text></item>
<item><p>252b4</p><section>mdo sde</section><text>mis byin dang / chu lha dang / dbang pos byin dang / gus byin dang / mis byin dang / de dag dang gzhan yang de dag la sogs pa byang chub sems dpa' lnga stong tham pa bcom ldan 'das ga la ba der dong ste phyin nas/ bcom ldan</text></item>
<item><p>252b5</p><section>mdo sde</section><text>'das kyi zhabs la mgo bos phyag 'tshal te phyogs gcig tu 'khod do/ /de nas lha'i dbang po brgya byin sum bcu rtsa gsum pa'i lha rnams dang lhan cig bcom ldan 'das ga la ba der dong ste phyin nas/ bcom ldan 'das</text></item>
<item><p>252b6</p><section>mdo sde</section><text>kyi zhabs la mgo bos phyag 'tshal te phyogs gcig tu 'khod do/ /lha'i bu yongs su dga' ldan dang / lha'i bu dpal bzang dang / lha'i bu sprul pa dag kyang bcom ldan 'das ga la ba der dong ste phyin nas/ bcom ldan</text></item>
<item><p>252b7</p><section>mdo sde</section><text>'das kyi zhabs la mgo bos phyag 'tshal te phyogs gcig tu 'khod do/ /mi mjed kyi bdag po tshangs pa yang lha'i bu stong phrag du ma dag dang lhan cig bcom ldan 'das ga la ba der dong ste phyin nas/ bcom ldan 'das</text></item>
<item><p>252b8</p><section>mdo sde</section><text>kyi zhabs la mgo bos phyag 'tshal te phyogs gcig tu 'khod do/ /de nas lha'i bu dbang phyug dang / lha'i bu dbang phyug chen po dang / lha'i bu rab zhi dul ba'i dbang phyug rnams gnas gtsang ma'i ris kyi lha'i bu stong phrag du</text></item>
<item><p>253a1</p><section>mdo sde</section><text>ma dag dang lhan cig bcom ldan 'das ga la ba der dong ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'khod do/ /de nas lha'i bu nyi ma dang / lha'i bu zla ba yang</text></item>
<item><p>253a2</p><section>mdo sde</section><text>bcom ldan 'das ga la ba der dong ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'khod do/ /de nas 'jam dpal gzhon nur gyur pa stan las langs te bla gos phrag</text></item>
<item><p>253a3</p><section>mdo sde</section><text>pa gcig tu gzar nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das</text></item>
<item><p>253a4</p><section>mdo sde</section><text>gnas pa gang gis dgung zla gsum bzhugs shing / bcom ldan 'das kyi dbang po rnams ni yongs su dang / zhal mdog ni yongs su dag /sku mdog ni yongs su dkar lags/ de skad ces gsol pa dang /</text></item>
<item><p>253a5</p><section>mdo sde</section><text>bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal nga ni sangs rgyas bgro bas zla ba gsum gnas shing / 'jam dpal nga ni de bzhin gshegs pa bgro ba dang /</text></item>
<item><p>253a6</p><section>mdo sde</section><text>chos bgro bas zla ba gsum gnas gams so/ /'jam dpal gyis gsol pa/ bcom ldan 'das sangs rgyas bgro ba dang / de bzhin gshegs pa bgro ba dang / chos bgro ba de gang lags/ bcom ldan 'das</text></item>
<item><p>253a7</p><section>mdo sde</section><text>sangs rgyas bgro ba dang / de bzhin gshegs pa bgro ba dang / chos kyi bgro ba de'i ngo bo ji lta bu lags/ bcom ldan 'das de bzhin gshegs pa rnams dang / de bzhin gshegs pa thabs gcig tu mol pa mdzad pa ji</text></item>
<item><p>253a8</p><section>mdo sde</section><text>lta bu lags pa'i bka' mchid de'i snod du bdag kyang gyur na legs lags so/ /de nas bcom ldan 'das kyis 'jam dpal gzhon nur gyur pa la legs so zhes bya ba byin te/ 'jam dpal legs so legs so/ /</text></item>
<item><p>253b1</p><section>mdo sde</section><text>'jam dpal khyod de bzhin gshegs pa la de bzhin gshegs pa de bzhin gshegs pa de dag dang thabs gcig tu bgro ba'i ngo bo gang yin pa'i don 'di nyid 'dri bar sems pa ni 'jam dpal khyod yang legs so/ /</text></item>
<item><p>253b2</p><section>mdo sde</section><text>'jam dpal khyod sngon gyi rgyal ba la lhag par bya ba byas shing sangs rgyas 'bum phrag mang po la dge ba'i rtsa ba bskyed/ sangs rgyas 'bum phrag mang po la bsnyen bkur byas su zin kyang / 'jam dpal rigs kyi bu</text></item>
<item><p>253b3</p><section>mdo sde</section><text>dang / rigs kyi bu mo de dag gi mthus na chos bgro ba la khyod spobs so/ /'jam dpal sangs rgyas bgro ba dang / de bzhin gshegs pa bgro ba dang / chos kyi bgro ba'i chos kyi rnam grangs 'di gang dag gi lag tu</text></item>
<item><p>253b4</p><section>mdo sde</section><text>'gro ba de dag ni bdud sdig can gyi lag tu 'gro bar mi 'gyur ro/ /'jam dpal sangs rgyas bgro ba dang / de bzhin gshegs pa bgro ba dang / chos bgro ba'i chos kyi rnam grangs 'di gang dag gi lag tu 'gro ba'i</text></item>
<item><p>253b5</p><section>mdo sde</section><text>rigs kyi bu 'am/ rigs kyi bu mo de dag gi mdun du yang de bzhin gshegs pa mngon sum du gyur la/ de dag kyang ngas mthong bar rig par bya'o/ /'jam dpal sangs rgyas bgro ba dang / de bzhin gshegs pa</text></item>
<item><p>253b6</p><section>mdo sde</section><text>bgro ba dang / chos bgro ba 'di rigs kyi bu 'am/ rigs kyi bu mo gang dag gi lag tu 'gro ba dang / gang dag spong bar bya ba dag kyang ngas mthong ngo / /'jam dpal rigs kyi bu dang / rigs kyi bu mo gang dag</text></item>
<item><p>253b7</p><section>mdo sde</section><text>chos kyi rnam grangs 'di spong bar mi byed pa'i rigs kyi bu dang / rigs kyi bu mo de dag ni dad pa dang ldan par 'gyur/ dang bar 'gyur/ drang ba dang / g.yo med pa dang / spyod lam phun sum tshogs pa dang / lhag pa'i</text></item>
<item><p>253b8</p><section>mdo sde</section><text>bsam pa phun sum tshogs par 'gyur ro/ /'jam dpal yang rigs kyi bu dang / rigs kyi bu mo de dag tshul khrims dang ldan par 'gyur ro/ /le lo can dang / brnab sems can dang / gnod sems can gyi sems</text></item>
<item><p>254a1</p><section>mdo sde</section><text>su mi 'gyur ro/ /dran pa nyams pa dang / ser sna can du mi 'gyur ro/ /'jam dpal rigs kyi bu dang / rigs kyi bu mo de dag tshul khrims dang ldan par 'gyur ro/ /de dag ni le lo med pa dang / brnab sems med pa</text></item>
<item><p>254a2</p><section>mdo sde</section><text>dang / gnod sems can kyi sems med pa dang / ser sna med pa dang / dran pa dang ldan pa dang / blo gros dang ldan pa dang / rtogs pa dang ldan pa dang / khrel yod pa phun sum tshogs pa dang / brtson 'grus brtsams pa dang / mos pa mang</text></item>
<item><p>254a3</p><section>mdo sde</section><text>bar 'gyur ro/ /de skad ces bka' stsal pa dang / bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das 'di ltar bcom ldan 'das kyis lha dang / mi dang / lha ma yin du bcas</text></item>
<item><p>254a4</p><section>mdo sde</section><text>pa dang / lha dang bcas pa'i 'jig rten gyi mdun du sangs rgyas bgro ba dang / de bzhin gshegs pa bgro ba dang / chos bgro ba'i chos kyi rnam grangs kyi ting nge 'dzin 'di bka' stsal cing bshad pa de'i dus la bab lags so/ /bad</text></item>
<item><p>254a5</p><section>mdo sde</section><text>bar gshegs pa de'i dus la bab lags te/ 'di ltar bcom ldan 'das las thos nas de bzhin nyid du 'dzin par 'gyur lags so/ /de skad ces gsol pa dang / bcom ldan 'das kyis 'jam dpal gzhon nur gyur pa</text></item>
<item><p>254a6</p><section>mdo sde</section><text>la 'di skad ces bka' stsal to/ /'jam dpal khyod de'i phyir legs par rab tu nyon la yid la zung shig dang / bshad do/ /bcom ldan 'das legs so zhes gsol te/ 'jam dpal gzhon nur gyur pa bcom ldan 'das</text></item>
<item><p>254a7</p><section>mdo sde</section><text>kyi ltar nyan pa dang / bcom ldan 'das kyis de la 'di skad ces bka' stsal to/ /'jam dpal shar phyogs logs na/ sangs rgyas kyi zhing stong 'das pa na 'jig rten gyi khams mngon par dga' ba zhes bya ba yod de/ de na</text></item>
<item><p>254a8</p><section>mdo sde</section><text>de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa zhes bya ba bzhugs te/ 'tsho zhing gzhes la chos kyang ston to/ /'jam dpal de nas ngas de bzhin gshegs pa dgra bcom pa</text></item>
<item><p>254b1</p><section>mdo sde</section><text>yang dag par rdzogs pa'i sangs rgyas mi 'khrugs pa de la 'di skad ces smras so/ /de bzhin gshegs pa dgra bcom pa yang dag par rdzogs pa'i sangs rgyas mi 'khrugs pas gang la gnas te/ bla na med pa yang dag par rdzogs</text></item>
<item><p>254b2</p><section>mdo sde</section><text>pa'i byang chub mngon par rdzogs par sangs rgyas/ de skad ces smras pa dang / 'jam dpal de bzhin gshegs pa mi 'khrugs pa des nga la 'di skad ces smras so/ /byis pa so so'i skye bo'i bdag tu 'du shes pa gang la</text></item>
<item><p>254b3</p><section>mdo sde</section><text>gnas pa de la gnas nas kho bo bla na med pa yang dag par rdzogs pa'i byang chub mngon par rdzogs par sangs rgyas so/ /de skad ces smras pa dang / 'jam dpal ngas de bzhin gshegs pa mi 'khrugs pa</text></item>
<item><p>254b4</p><section>mdo sde</section><text>de la 'di skad ces smras so/ /byis pa so so'i skye bo'i bdag tu 'du shes pa gang la gnas/ de skad ces smras pa dang / des nga la 'di skad ces smras so/ /mi shes pa la gnas nas byis pa so so'i skye bo'i</text></item>
<item><p>254b5</p><section>mdo sde</section><text>bdag tu 'du shes pa byung ba ni mi gnas pa ste/ de lta bu la gnas nas kho bo bla na med pa yang dag par rdzogs pa'i byang chub mngon par rdzogs par sangs rgyas so/ /'jam dpal gzhan yang de bzhin gshegs</text></item>
<item><p>254b6</p><section>mdo sde</section><text>pa mi 'khrugs pas nga la 'di skad ces smras so/ /shAkya'i rgyal po'i mchog shAkya thub pas ci la gnas te bdag bla na med pa yang dag par rdzogs pa'i byang chub mngon par rdzogs par sangs rgyas/ de skad ces smras pa</text></item>
<item><p>254b7</p><section>mdo sde</section><text>dang / 'jam dpal ngas de bzhin gshegs pa mi 'khrugs pa la 'di skad ces smras so/ /byis pa so so'i skye bo gang la gnas pa'i lta bar gyur pa drug bcu rtsa gnyis kun du 'byung ba de la gnas nas kho bo bla na med pa yang</text></item>
<item><p>254b8</p><section>mdo sde</section><text>dag par rdzogs pa'i byang chub mngon par rdzogs par sangs rgyas so/ /de skad ces smras pa dang / 'jam dpal de bzhin gshegs pa mi 'khrugs pas nga la 'di skad ces smras so/ /byis pa so so'i skye bo'i lta bar gyur</text></item>
<item><p>255a1</p><section>mdo sde</section><text>pa drug bcu rtsa gnyis gang la gnas te kun du 'byung bar 'gyur/ de skad ces smras pa dang / 'jam dpal ngas de bzhin gshegs pa mi 'khrugs pa la 'di skad ces smras so/ /sgyu ma'i skyes bu gang la gnas pa'i sems</text></item>
<item><p>255a2</p><section>mdo sde</section><text>dang sems las byung ba'i chos rnams rab tu 'jug pa de la gnas nas byis pa so so'i skye bo'i lta bar gyur pa drug bcu rtsa gnyis kun tu 'byung ba de lta bu la gnas te/ kho bo bla na med pa yang dag par rdzogs pa'i byang chub</text></item>
<item><p>255a3</p><section>mdo sde</section><text>mngon par rdzogs par sangs rgyas te/ de ni yid kyis yang dag par bgro ba'i dri ba'o/ /'jam dpal gzhan yang shar phyogs logs na de bzhin gshegs pa dgra bcom pa yang dag par rdzogs pa'i sangs rgyas kun du</text></item>
<item><p>255a4</p><section>mdo sde</section><text>srung zhes bya ba des nga la 'di skad ces smras so/ /de bzhin gshegs pa shAkya'i rgyal po'i mchog shAkya thub pas gang la gnas te bla na med pa yang dag par rdzogs pa'i byang chub mngon par rdzogs par sangs rgyas/ de skad</text></item>
<item><p>255a5</p><section>mdo sde</section><text>ces smras pa dang / 'jam dpal ngas de bzhin gshegs pa de la 'di skad ces smras so/ /byis pa so so'i skye bo gang la gnas pa'i 'dod chags dang / zhe sdang dang / gti mug kun du 'byung ba de la gnas nas kho bo bla na med</text></item>
<item><p>255a6</p><section>mdo sde</section><text>pa yang dag par rdzogs pa'i byang chub mngon par rdzogs par sangs rgyas so/ /de skad ces smras pa dang / 'jam dpal de bzhin gshegs pa des nga la 'di skad ces smras so/ /byis pa so so'i skye bo'i 'dod chags dang /</text></item>
<item><p>255a7</p><section>mdo sde</section><text>zhe sdang dang / gti mug gang la gnas te kun du 'byung bar 'gyur/ de skad ces smras pa dang / 'jam dpal ngas de bzhin gshegs pa de la 'di skad ces smras so/ /bsam gyis mi khyab pa'i dbyings la gnas nas byis pa</text></item>
<item><p>255a8</p><section>mdo sde</section><text>so so'i skye bo'i 'dod chags dang / zhe sdang dang / gti mug kun du 'byung bar 'gyur ro/ /de skad ces smras pa dang / 'jam dpal gzhon nur gyur pas bcom ldan 'das la 'di skad ces gsol to/ /bcom ldan 'das</text></item>
<item><p>255b1</p><section>mdo sde</section><text>ci'i slad du bsam gyis mi khyab pa'i dbyings de bsam gyis mi khyab pa lags/ bka' stsal pa/ 'jam dpal gnas med pa zhes bya ba'i gnas med pa la gnas te/ byis pa so so'i skye bo rnams kyi 'dod chags dang / zhe sdang</text></item>
<item><p>255b2</p><section>mdo sde</section><text>dang / gti mug kun du 'byung ngo / /'jam dpal gzhan yang ngas de bzhin gshegs pa kun du srung de la 'di skad ces smras so/ /de bzhin gshegs pa dgra bcom pa yang dag par rdzogs pa'i sangs rgyas kun du srung gis gang</text></item>
<item><p>255b3</p><section>mdo sde</section><text>la gnas te bla na med pa yang dag par rdzogs pa'i byang chub mngon par rdzogs par sangs rgyas/ de skad ces smras pa dang / de bzhin gshegs pa des nga la 'di skad ces smras so/ /byis pa so so'i skye bo rnams kyi</text></item>
<item><p>255b4</p><section>mdo sde</section><text>mtshams med pa'i las rnams gang la gnas te kun du 'byung ba de la gnas nas kho bo bla na med pa yang dag par rdzogs pa'i byang chub mngon par rdzogs par sangs rgyas so/ /de skad ces smras pa dang / 'jam dpal</text></item>
<item><p>255b5</p><section>mdo sde</section><text>gzhon nur gyur pas bcom ldan 'das la 'di skad ces gsol to/ /byis pa so so'i skye bo rnams kyi mtshams ma mchis pa'i las rnams gang la gnas te kun du 'byung lags/ bcom ldan 'das kyis bka'</text></item>
<item><p>255b6</p><section>mdo sde</section><text>stsal pa/ 'jam dpal byis pa so so'i skye bo rnams kyi mtshams med pa'i las rnams ni yod pa ma yin pa de la gnas te kun du 'byung ngo / /'jam dpal 'di lta ste/ dper na mi zhig gnyid kyis log pa'i rmi lam na</text></item>
<item><p>255b7</p><section>mdo sde</section><text>sbrul gdug pa zhig lag gis bzung ba las/ des de zin nas gzhi de las de 'chi bar 'gyur ba 'am/ 'chi ba la thug pa tsam du sdug bsngal zhing de 'chi bar nye ba'i tshor bas reg pa las sad par gyur na/ sad ma thag tu</text></item>
<item><p>255b8</p><section>mdo sde</section><text>de'i sdug bsngal gyi tshor ba nyams su myong ba de dang de dag med pa nyid du shes pa na 'jam dpal de ji snyam du sems/ ci mi de sbrul gdug pa des zin tam/ gsol pa/ bcom ldan 'das de ni ma lags so/ /'jam dpal</text></item>
<item><p>256a1</p><section>mdo sde</section><text>'di ji snyam du sems/ mi de ma zin bzhin du sdug bsngal bar gyur tam/ gsol pa/ bcom ldan 'das de ni ma lags so/ /de ci'i slad du zhe na/ bcom ldan 'das de na sbrul gdug pa yang ma mchis</text></item>
<item><p>256a2</p><section>mdo sde</section><text>la/ bcom ldan 'das gang zin pa de yang ma mchis pa lags na/ de na tshor bar 'gyur zhing mngon pa lta ga la zhig mchis/ bka' stsal pa/ 'jam dpal de bzhin du chos thams cad ni mi gnas pa ste/ chos</text></item>
<item><p>256a3</p><section>mdo sde</section><text>thams cad mi gnas pa ci 'dra bar zin pa yang de dang 'dra ste/ tshor ba yang de dang 'dra'o/ /tshor ba ci 'dra bar sbrul gdug pa yang de dang 'dra'o/ /sbrul gdug pa ci 'dra bar chos thams cad kyang de dang 'dra'o/ /chos</text></item>
<item><p>256a4</p><section>mdo sde</section><text>thams cad ci 'dra bar mtshams med pa yang de dang 'dra'o/ /mtshams med pa ci 'dra bar byang chub kyang de dang 'dra'o/ /byang chub ci 'dra bar gnas kyang de dang 'dra ste/ de lta bu la gnas nas kho bo bla na med pa yang</text></item>
<item><p>256a5</p><section>mdo sde</section><text>dag par rdzogs pa'i byang chub mngon par rdzogs par sangs rgyas te/ de ni yid kyi yang dag par bgro ba'i dri ba'o/ /'jam dpal gzhan yang shar phyogs logs na de bzhin gshegs pa dgra bcom pa yang</text></item>
<item><p>256a6</p><section>mdo sde</section><text>dag par rdzogs pa'i sangs rgyas ri rab lta bu zhes bya ba de la ngas 'di skad ces smras so/ /de bzhin gshegs pa dgra bcom pa yang dag par rdzogs pa'i sangs rgyas ri rab lta bus ci la gnas te bla na med pa yang</text></item>
<item><p>256a7</p><section>mdo sde</section><text>dag par rdzogs pa'i byang chub mngon par rdzogs par sangs rgyas/ de skad ces smras pa dang / 'jam dpal de bzhin gshegs pa ri rab lta bus nga la 'di skad ces smras so/ /sa'i khams dang / chu'i khams dang /</text></item>
<item><p>256a8</p><section>mdo sde</section><text>me'i khams dang / rlung gi khams dang / nam mkha'i khams gang la gnas pa'i mtha' de la gnas nas kho bo bla na med pa yang dag par rdzogs pa'i byang chub mngon par rdzogs par sangs rgyas so/ /'jam dpal gzhan</text></item>
<item><p>256b1</p><section>mdo sde</section><text>yang de bzhin gshegs pa ri rab lta bus nga la 'di skad ces smras so/ /de bzhin gshegs pa dgra bcom pa yang dag par rdzogs pa'i sangs rgyas shAkya'i rgyal po'i mchog shAkya thub pas gang la gnas te bla na med</text></item>
<item><p>256b2</p><section>mdo sde</section><text>pa yang dag par rdzogs pa'i byang chub mngon par rdzogs par sangs rgyas/ de skad ces smras pa dang / ngas de la 'di skad ces smras so/ /de bzhin gshegs pa ri rab lta bus gang la gnas te 'gro ba drug ston pa de la</text></item>
<item><p>256b3</p><section>mdo sde</section><text>gnas nas kho bo bla na med pa yang dag par rdzogs pa'i byang chub mngon par rdzogs par sangs rgyas te/ de ni yid kyi yang dag par bgro ba'i dri ba'o/ /'jam dpal gzhan yang shar phyogs logs na de bzhin gshegs</text></item>
<item><p>256b4</p><section>mdo sde</section><text>pa dgra bcom pa yang dag par rdzogs pa'i sangs rgyas kun du me tog ces bya ba da ltar bzhugs te 'tsho zhing gzhes la chos kyang ston te/ de la ngas 'di skad ces smras so/ /de bzhin gshegs pa dgra bcom pa yang</text></item>
<item><p>256b5</p><section>mdo sde</section><text>dag par rdzogs pa'i sangs rgyas kun du me tog gis gang la gnas te bla na med pa yang dag par rdzogs pa'i byang chub mngon par rdzogs par sangs rgyas la/ sangs rgyas kyi zhing 'di yang ji ltar mngon par bsgrubs/</text></item>
<item><p>256b6</p><section>mdo sde</section><text>de skad ces smras pa dang / 'jam dpal de bzhin gshegs pa dgra bcom pa yang dag par rdzogs pa'i sangs rgyas kun du me tog gis nga la 'di skad ces smras so/ /kho bo dang po sems bskyed pa la gnas nas</text></item>
<item><p>256b7</p><section>mdo sde</section><text>bla na med pa yang dag par rdzogs pa'i byang chub mngon par rdzogs par sangs rgyas la/ sgyu ma'i skyes bus rnam par thar pa brgyad ji ltar mngon par bsgrubs pa de ltar sangs rgyas kyi zhing 'di yang mngon par</text></item>
<item><p>256b8</p><section>mdo sde</section><text>bsgrubs so/ /de skad ces bka' stsal pa dang / 'jam dpal gzhon nur gyur pas bcom ldan 'das la 'di skad ces gsol to/ /bcom ldan 'das ji ltar na de bzhin gshegs pa kun du me tog des dang po sems</text></item>
<item><p>257a1</p><section>mdo sde</section><text>bskyed pa la gnas nas bla na med pa yang dag par rdzogs pa'i byang chub mngon par rdzogs par sangs rgyas lags/ de skad ces gsol pa dang / bcom ldan 'das kyis bka' stsal pa/ 'jam</text></item>
<item><p>257a2</p><section>mdo sde</section><text>dpal dang po'i sems gang yin pa de yang ma skyes pa yin la/ da ltar gyi de yang ma skyes pa yin te/ dang po'i sems bskyed pa de lta bu la gnas nas de bzhin gshegs pa dgra bcom pa yang dag par rdzogs pa'i sangs rgyas</text></item>
<item><p>257a3</p><section>mdo sde</section><text>kun du me tog bla na med pa yang dag par rdzogs pa'i byang chub mngon par rdzogs par sangs rgyas so/ /'jam dpal gzhan yang de bzhin gshegs pa kun du me tog gis nga la 'di skad ces smras so/ /de bzhin gshegs pa</text></item>
<item><p>257a4</p><section>mdo sde</section><text>shAkya'i rgyal po'i mchog shAkya thub pas ci la gnas te bla na med pa yang dag par rdzogs pa'i byang chub mngon par rdzogs par sangs rgyas/ de skad ces smras pa dang / 'jam dpal ngas de bzhin gshegs pa de la 'di skad ces</text></item>
<item><p>257a5</p><section>mdo sde</section><text>smras so/ /gang la gnas nas chags pa thams cad shes pa de la gnas nas kho bo bla na med pa yang dag par rdzogs pa'i byang chub mngon par rdzogs par sangs rgyas te/ de ni yid kyi yang dag par bgro ba'i dri ba'o/ /'jam</text></item>
<item><p>257a6</p><section>mdo sde</section><text>dpal gzhan yang shar phyogs logs na de bzhin gshegs pa dgra bcom pa yang dag par rdzogs pa'i sangs rgyas mya ngan thams cad las yang dag par 'das pa zhes bya ba bzhugs te 'tsho zhing gzhes la chos kyang ston te</text></item>
<item><p>257a7</p><section>mdo sde</section><text>de la ngas 'di skad ces smras so/ /de bzhin gshegs pa mya ngan thams cad las yang dag par 'das pa ci la gnas te/ bla na med pa yang dag par rdzogs pa'i byang chub mngon par rdzogs par sangs rgyas/ de skad ces smras pa</text></item>
<item><p>257a8</p><section>mdo sde</section><text>dang / 'jam dpal de bzhin gshegs pa des nga la 'di skad ces smras so/ /byis pa so so'i skye bo'i srid pa mngon par 'grub pa gang la gnas pa de la gnas te/ kho bo bla na med pa yang dag par rdzogs pa'i byang chub mngon par</text></item>
<item><p>257b1</p><section>mdo sde</section><text>rdzogs par sangs rgyas so/ /'jam dpal gzhan yang de bzhin gshegs pa mya ngan thams cad las yang dag par 'das pas nga la 'di skad ces smras so/ /de bzhin gshegs pa shAkya'i rgyal po'i mchog shAkya thub pas</text></item>
<item><p>257b2</p><section>mdo sde</section><text>gang la gnas te/ bla na med pa yang dag par rdzogs pa'i byang chub mngon par rdzogs par sangs rgyas/ de skad ces smras pa dang / ngas de la 'di skad ces smras so/ /'khor ba na 'khor ba'i tshe sems can thams cad kyi sngon gyi</text></item>
<item><p>257b3</p><section>mdo sde</section><text>mtha' mi mngon pa gang la gnas pa de la gnas te/ kho bo bla na med pa yang dag par rdzogs pa'i byang chub mngon par rdzogs par sangs rgyas so/ /de skad ces bka' stsal pa dang / 'jam dpal gzhon nur gyur pas bcom ldan</text></item>
<item><p>257b4</p><section>mdo sde</section><text>'das la 'di skad ces gsol to/ /'khor ba na 'khor ba'i tshe gang la gnas te sems can thams cad kyi sngon gyi mtha' mi mngon lags/ de skad ces gsol pa dang / bcom ldan 'das kyis bka' stsal pa/ 'jam dpal ma</text></item>
<item><p>257b5</p><section>mdo sde</section><text>rig pa la gnas nas byis pa so so'i skye bo thams cad kyi sngon gyi mtha' mi mngon no/ /'jam dpal gyis gsol pa/ bcom ldan 'das ci'i slad du sngon gyi mtha' mi mngon lags/ bcom ldan 'das kyis bka' stsal pa/</text></item>
<item><p>257b6</p><section>mdo sde</section><text>'jam dpal 'di ltar chos thams cad ni dngos po med pa ste/ dngos po med pa la gnas nas kho bo bla na med pa yang dag par rdzogs pa'i byang chub mngon par rdzogs par sangs rgyas so/ /'jam dpal gyis gsol pa/ de bzhin</text></item>
<item><p>257b7</p><section>mdo sde</section><text>gshegs pa ting nge 'dzin ji lta bu zhig la gnas nas chos 'di dag la yang dag par bgro ba mdzad/ bcom ldan 'das kyis bka' stsal pa/ 'jam dpal bsam gyis mi khyab cing dri ma med pa shin du yongs su dkar ba'i phyag rgya'i</text></item>
<item><p>257b8</p><section>mdo sde</section><text>ting nge 'dzin la gnas nas de bzhin gshegs pa rnams chos 'di dag la bgro ba mdzad do/ /'jam dpal sangs rgyas kyi sku gcig kyang med mod kyi/ ting nge 'dzin de la gnas na sangs rgyas kyi sku tha dad pa yang snang ngo / /'jam dpal</text></item>
<item><p>258a1</p><section>mdo sde</section><text>sangs rgyas kyi zhing gcig kyang med mod kyi/ ting nge 'dzin de la gnas na sangs rgyas kyi zhing tha dad pa yang snang ngo / /'jam dpal nyan thos gcig kyang med mod kyi/ ting nge 'dzin de la gnas na nyan thos tha dad pa yang snang ngo /</text></item>
<item><p>258a2</p><section>mdo sde</section><text>'jam dpal sangs rgyas kyi gsung gcig kyang med mod kyi/ ting nge 'dzin de la gnas na sangs rgyas kyi gsung tha dad pa yang grag go/ /'jam dpal rnam par rig pa gcig kyang med mod kyi/ ting nge 'dzin de la gnas na rnam par rig pa tha</text></item>
<item><p>258a3</p><section>mdo sde</section><text>dad pa yang byed do/ /'jam dpal sems can gcig kyang med mod kyi/ ting nge 'dzin de la gnas na sems can mang po de dag kyang rnam par grol bar 'gyur ro/ /'jam dpal gyis gsol pa/ bcom ldan 'das a la la ting nge 'dzin 'di</text></item>
<item><p>258a4</p><section>mdo sde</section><text>ni rgya che ba lags so/ /bcom ldan 'das a la la ting nge 'dzin 'di ni bsam gyis mi khyab pa lags so/ /bcom ldan 'das a la la ting nge 'dzin 'di ni chags pa ma mchis pa lags so/ /bcom ldan 'das a la la ting nge 'dzin</text></item>
<item><p>258a5</p><section>mdo sde</section><text>'di ni rtogs par dka' ba lags so/ /bcom ldan 'das a la la ting nge 'dzin 'di ni zab pa lags so/ /bcom ldan 'das a la la ting nge 'dzin 'di ni shin du 'das pa lags so/ /bcom ldan 'das kyis bka' stsal pa/ 'jam</text></item>
<item><p>258a6</p><section>mdo sde</section><text>dpal de de bzhin no/ /ji skad smras pa bzhin te/ 'jam dpal ting nge 'dzin 'di ni bsam gyis mi khyab pa'o/ /'jam dpal ting nge 'dzin 'di ni chags pa med pa'o/ /'jam dpal ting nge 'dzin 'di ni rtogs par dka' ba'o/ /'jam</text></item>
<item><p>258a7</p><section>mdo sde</section><text>dpal ting nge 'dzin 'di ni zab pa'o/ /'jam dpal ting nge 'dzin 'di ni shin du 'das pa'o/ /'jam dpal ting nge 'dzin 'di la gnas nas sangs rgyas bcom ldan 'das de dag la dri ba'i phyir sangs rgyas kyi zhing 'di nas sangs rgyas kyi zhing</text></item>
<item><p>258a8</p><section>mdo sde</section><text>gzhan du yang mi 'gro'o/ /sangs rgyas bcom ldan 'das de dag kyang nga'i thad du mi 'ong ste/ nga yang de dag la 'dri'o/ /de dag kyang nga la 'dri bar byed do/ /'on kyang 'jig rten gyi khams 'di nyid na gnas te/ 'jig rten gyi khams de dang de</text></item>
<item><p>258b1</p><section>mdo sde</section><text>dag na gnas pa'i sangs rgyas bcom ldan 'das de dag la 'dri'o/ /'jig rten gyi khams de dang de dag na gnas pa'i sangs rgyas bcom ldan 'das de dag kyang nga 'di na gnas pa la 'dri bar byed do/ /'jam dpal nga ting nge 'dzin 'di la</text></item>
<item><p>258b2</p><section>mdo sde</section><text>gnas te sangs rgyas kyi zhing thams cad du dbyangs kyis go bar byed de/ sangs rgyas bcom ldan 'das de dag gi thad du sgra de sgrib pa'i bya ba mi byed do/ /'jam dpal sangs rgyas bcom ldan 'das de dag kyang ting nge 'dzin 'di la gnas</text></item>
<item><p>258b3</p><section>mdo sde</section><text>te sangs rgyas kyi zhing thams cad du dbyangs kyis go bar byed de/ nga la yang sgrib par mi byed do/ /'jam dpal nga ting nge 'dzin 'di la gnas te/ sangs rgyas bcom ldan 'das de dag la lan yang 'debs la/ sangs rgyas bcom ldan</text></item>
<item><p>258b4</p><section>mdo sde</section><text>'das de dag kyang ting nge 'dzin 'di la gnas na nga la yang lan 'debs so/ /'jam dpal 'di lta ste/ dper na mi zhig 'di nas song ste grong khyer chen po rgya che ba zhig tu phyin la/ de dag gcig la gcig smra ste/ de dag phan tshun smra ba'i tshe</text></item>
<item><p>258b5</p><section>mdo sde</section><text>brag cha'i sgra zhig grag par gyur na/ 'jam dpal 'di ji snyam du sems/ de na brag cha cig shos kyis brag cha gzhan la go bar byed dam/ ci brag cha snga ma shos kyi sgra brag cha phyi ma shos gzhan gyis shes sam/ 'on te phan</text></item>
<item><p>258b6</p><section>mdo sde</section><text>tshun du thos sam kun du shes/ 'jam dpal gyis gsol pa/ bcom ldan 'das brag cha snga ma shos de'i sgra de dag brag cha phyi ma shos kyis thos pa'am 'tshal ba ma mchis lags so/ /de ci'i slad du zhe na/ bcom ldan</text></item>
<item><p>258b7</p><section>mdo sde</section><text>'das brag cha ni rnam par rig pa ma mchis pa'i slad du ste/ rnam par rig pa ma mchis pa de ni yid kyi yang dag par bgro ba'i dri ba'o/ /'jam dpal gzhan yang shar phyogs logs na de bzhin gshegs pa dgra bcom pa</text></item>
<item><p>258b8</p><section>mdo sde</section><text>yang dag par rdzogs pa'i sangs rgyas kun du 'od ces bya ba de la ngas 'di skad ces smras so/ /de bzhin gshegs pa dgra bcom pa yang dag par rdzogs pa'i sangs rgyas kun du 'od kyis gang la gnas te bla na med pa yang dag</text></item>
<item><p>259a1</p><section>mdo sde</section><text>par rdzogs pa'i byang chub mngon par rdzogs par sangs rgyas/ de skad ces smras pa dang / de bzhin gshegs pa kun du 'od kyis nga la 'di skad ces smras so/ /'du shes la brten nas kho bo bla na med pa yang dag par</text></item>
<item><p>259a2</p><section>mdo sde</section><text>rdzogs pa'i byang chub mngon par rdzogs par sangs rgyas so/ /de la ngas 'di skad ces smras so/ /ji ltar 'du shes la brten te bla na med pa yang dag par rdzogs pa'i byang chub mngon par rdzogs par sangs rgyas/ des nga la 'di skad</text></item>
<item><p>259a3</p><section>mdo sde</section><text>ces smras so/ /'du shes la gnas pa de ji lta bu/ de skad ces smras pa dang / 'jam dpal ngas de bzhin gshegs pa de la 'di skad ces smras so/ /'du shes la gnas pa med do/ /des smras pa/ de ltar na gnas pa med</text></item>
<item><p>259a4</p><section>mdo sde</section><text>pas kho bo bla na med pa yang dag par rdzogs pa'i byang chub mngon par rdzogs par sangs rgyas so/ /'jam dpal gzhan yang de bzhin gshegs pa kun du 'od kyis nga la 'di skad ces smras so/ /de bzhin gshegs pa shAkya'i</text></item>
<item><p>259a5</p><section>mdo sde</section><text>rgyal po'i mchog shAkya thub pas gang la gnas te bla na med pa yang dag par rdzogs pa'i byang chub mngon par rdzogs par sangs rgyas/ de skad ces smras pa dang / 'jam dpal ngas de bzhin gshegs pa de la 'di skad ces</text></item>
<item><p>259a6</p><section>mdo sde</section><text>smras so/ /de bzhin gshegs pas byang chub sems dpa' rnams bla na med pa yang dag par rdzogs pa'i byang chub tu lung bstan pa gang la gnas pa de la gnas te/ kho bo bla na med pa yang dag par rdzogs pa'i byang chub</text></item>
<item><p>259a7</p><section>mdo sde</section><text>mngon par rdzogs par sangs rgyas te/ de ni yid kyi yang dag par bgro ba'i dri ba'o/ /'jam dpal gzhan yang shar phyogs logs na de bzhin gshegs pa dgra bcom pa yang dag par rdzogs pa'i sangs rgyas kun du srung gi</text></item>
<item><p>259a8</p><section>mdo sde</section><text>bdag po sprin gyi dbang phyug sgron ma zhes bya ba de la ngas 'di skad ces smras so/ /de bzhin gshegs pa kun du srung gi bdag po sprin gyi dbang phyug sgron mas gang la gnas te bla na med pa yang dag par rdzogs pa'i</text></item>
<item><p>259b1</p><section>mdo sde</section><text>byang chub mngon par rdzogs par sangs rgyas/ des nga la 'di skad ces smras so/ /bsam gyis mi khyab pa'i dbyings gang la gnas pa de la gnas te/ kho bo bla na med pa yang dag par rdzogs pa'i byang chub mngon par</text></item>
<item><p>259b2</p><section>mdo sde</section><text>rdzogs par sangs rgyas so/ /'jam dpal gzhan yang de bzhin gshegs pa des nga la 'di skad ces smras so/ /de bzhin gshegs pa shAkya'i rgyal po'i mchog shAkya thub pas gang la gnas te bla na med pa yang dag</text></item>
<item><p>259b3</p><section>mdo sde</section><text>par rdzogs pa'i byang chub mngon par rdzogs par sangs rgyas/ de la ngas 'di skad ces smras so/ /sems can gyi khams gang la gnas pa de la gnas te/ kho bo bla na med pa yang dag par rdzogs pa'i byang chub mngon par</text></item>
<item><p>259b4</p><section>mdo sde</section><text>rdzogs par sangs rgyas so/ /de nas 'jam dpal gzhon nur gyur pas bcom ldan 'das la 'di skad ces gsol to/ /bcom ldan 'das sems can gyi khams zhes bgyi ba gang la gnas pa lags de skad ces</text></item>
<item><p>259b5</p><section>mdo sde</section><text>gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal de'i phyir khyod kyis don de nyid shes par bya ba'i phyir dpe bstan par bya'o/ /dper na bka' stsal</text></item>
<item><p>259b6</p><section>mdo sde</section><text>ba'i don 'dir mi kha cig gis shes par yang 'gyur ro/ /'jam dpal 'di lta ste/ dper na sgyu ma mkhan nam sgyu ma mkhan gyi slob ma mkhas pa zhig gis steng gi bar snang la glang po che'i tshogs dang / rta pa'i tshogs dang /</text></item>
<item><p>259b7</p><section>mdo sde</section><text>shing rta'i tshogs dang / dpung bu chung gi tshogs dang / mi'i lus dag sprul te 'ong zhing 'gro ba 'am/ yan lag bzhi pa'i dpung gi tshogs dag kun du ston par byed na/ 'jam dpal de ji snyam du sems/ yan lag bzhi pa'i</text></item>
<item><p>259b8</p><section>mdo sde</section><text>dpung gi tshogs de gang na gnas/ dpung gi tshogs bstan pa gang yin pa gang yang de na snang ngam/ 'jam dpal gyis gsol pa/ bcom ldan 'das de ni ma lags te/ de na dpung gi tshogs shin du ma mchis na snang</text></item>
<item><p>260a1</p><section>mdo sde</section><text>bar 'gyur ba 'am/ gang na gnas par 'gyur ba 'am/ mngon pa lta ga la zhig mchis/ 'jam dpal de bzhin du sems can nam/ sems can du btags pa yang shin du yod pa ma yin na de na gnas par</text></item>
<item><p>260a2</p><section>mdo sde</section><text>'gyur ba dang / mngon pa lta ga la yod/ 'jam dpal gnas de lta bu la gnas te nga bla na med pa yang dag par rdzogs pa'i byang chub mngon par rdzogs par sangs rgyas te/ de ni yid kyi yang dag par bgro ba'i dri ba'o/ /bstan</text></item>
<item><p>260a3</p><section>mdo sde</section><text>pa 'di bshad pa na 'dod pa na spyod pa dang / gzugs na spyod pa'i lha'i bu stong phrag drug khri chos rnams la chos kyi mig rdul med cing dri ma dang bral ba rnam par dag go/ /bram ze lhag pa'i nga rgyal can 'bum phrag sum bcu</text></item>
<item><p>260a4</p><section>mdo sde</section><text>rtsa gnyis ni lhag pa'i nga rgyal med pa'i shes pa skyes so/ /lha'i bu 'bum phrag bzhi ni mi skye ba'i chos la bzod pa spyes so/ /de nas bcom ldan 'das de'i tshe 'dzum pa mdzad de/ 'di ni sangs rgyas bcom ldan 'das</text></item>
<item><p>260a5</p><section>mdo sde</section><text>rnams gang gi tshe 'dzum pa mdzad pa'i chos nyid de/ de'i tshe bcom ldan 'das kyi zhal gyi sgo nas 'od zer kha dog sna tshogs kha dog du ma 'di lta ste/ sngon po dang / ser po dang / dmar po dang / dkar po dang / btsod ka dang / shel</text></item>
<item><p>260a6</p><section>mdo sde</section><text>dang / dngul gyi kha dog lta bu dag byung nas de dag gis 'jig rten gyi khams mtha' yas mu med pa dag 'od kyis khyab par byas te/ tshangs pa'i 'jig rten gyi bar du song nas slar log ste/ bcom ldan 'das la lan gsum</text></item>
<item><p>260a7</p><section>mdo sde</section><text>bskor ba byas nas/ bcom ldan 'das kyi dbu'i gtsug tu mi snang bar gyur to/ /bcom ldan 'das kyis 'dzum pa mdzad ma thag tu stong gsum gyi stong chen po'i 'jig rten gyi khams dag 'od kyis snang bar byas shing rab tu brgyan to/ /</text></item>
<item><p>260a8</p><section>mdo sde</section><text>de nas 'jam dpal gzhon nur gyur pas bcom ldan 'das la 'di skad ces gsol to/ /sangs rgyas bcom ldan 'das rnams ni rgyu ma mchis rkyen ma mchis par 'dzum pa mi mdzad na/ bcom ldan 'das 'dzum pa</text></item>
<item><p>260b1</p><section>mdo sde</section><text>mdzad pa'i rgyu ni gang lags/ rkyen ni gang lags/ bcom ldan 'das kyis bka' stsal pa/ bstan pa 'di bshad pa na 'dod pa na spyod pa dang / gzugs na spyod pa'i lha'i bu stong phrag drug khri chos rnams la chos kyi</text></item>
<item><p>260b2</p><section>mdo sde</section><text>mig rdul med cing dri ma dang bral ba rnam par dag go/ /bram ze lhag pa'i nga rgyal can 'bum phrag sum bcu rtsa gnyis ni lhag pa'i nga rgyal med pa'i shes pa skyes so/ /lha'i bu 'bum phrag bzhi ni mi skye ba'i chos la</text></item>
<item><p>260b3</p><section>mdo sde</section><text>bzod pa skyes so/ /lha'i bu sum khri nyis stong po 'di dag lha'i ris 'di nas shi 'phos te/ de bzhin gshegs pa mi 'khrugs pa'i sangs rgyas kyi zhing du skye bar 'gyur la/ de dag sangs rgyas kyi zhing de nas</text></item>
<item><p>260b4</p><section>mdo sde</section><text>sangs rgyas kyi zhing dag tu yang 'gro bar 'gyur ro/ /de dag gis bskal pa dpag tu med grangs med par bla na med pa yang dag par rdzogs pa'i byang chub bsgrubs nas byang chub mngon par rdzogs par 'tshang rgya</text></item>
<item><p>260b5</p><section>mdo sde</section><text>ste/ de bzhin gshegs pa dgra bcom pa yang dag par rdzogs pa'i sangs rgyas kun du 'od ces bya bar 'gyur ro/ /byang chub mngon par rdzogs par sangs rgyas pa de dag gi sangs rgyas kyi zhing yang kun nas</text></item>
<item><p>260b6</p><section>mdo sde</section><text>snang ba dang ldan par 'gyur ro/ /dper na sum bcu rtsa gsum pa'i lha rnams kyi blta na sdug pa rtag tu brgyan pa de bzhin du/ de dag byang chub thob pa'i 'jig rten gyi khams kyang rtag tu brgyan par 'gyur te/</text></item>
<item><p>260b7</p><section>mdo sde</section><text>'jam dpal 'dzum pa mdzad pa'i rgyu ni de yin no/ /rkyen ni de yin no/ /'jam dpal 'di lta ste/ dper na shar phyogs logs na de bzhin gshegs pa shAkya thub pa zhes bya ba grangs med dpag tu med pa dag kyang</text></item>
<item><p>260b8</p><section>mdo sde</section><text>sangs rgyas kyi bgro ba dang / de bzhin gshegs pa'i bgro ba dang / chos kyi bgro ba 'di nyid ston par mdzad do/ /de bzhin du lho phyogs dang / de bzhin du nub phyogs dang / de bzhin du byang phyogs dang / de bzhin du</text></item>
<item><p>261a1</p><section>mdo sde</section><text>'og gi phyogs dang / de bzhin du steng gi phyogs dang / de bzhin du phyogs bcu dag na de bzhin gshegs pa grangs med dpag tu med pa dag kyang sangs rgyas kyi bgro ba dang / chos kyi bgro ba dang / de bzhin</text></item>
<item><p>261a2</p><section>mdo sde</section><text>gshegs pa'i bgro ba 'di nyid ston par mdzad de/ ngas yi ge gang gis bstan pa yi ge de nyid kyis de bzhin gshegs pa de dag kyang ston pa mdzad do/ /'jam dpal 'das pa'i sangs rgyas bcom ldan 'das</text></item>
<item><p>261a3</p><section>mdo sde</section><text>rnams kyis kyang sangs rgyas kyi bgro ba dang / de bzhin gshegs pa'i bgro ba dang / chos kyi bgro ba chos kyi rnam grangs 'di nam mkhas yongs su zin pa'i sa phyogs 'di nyid du yang dag par bsgrags so/ /'jam</text></item>
<item><p>261a4</p><section>mdo sde</section><text>dpal ma 'ongs pa'i dus na sangs rgyas bcom ldan 'das gang dag 'byung bar 'gyur ba de dag kyang de bzhin gshegs pa'i bgro ba dang / sangs rgyas kyi bgro ba dang / chos kyi bgro ba chos kyi rnam grangs 'di nam mkhas</text></item>
<item><p>261a5</p><section>mdo sde</section><text>yongs su zin pa'i sa phyogs 'di nyid du 'chad par 'gyur ro/ /'jam dpal de bzhin gshegs pa byams pas kyang sangs rgyas kyi bgro ba dang / de bzhin gshegs pa'i bgro ba dang / chos kyi bgro ba chos kyi rnam grangs</text></item>
<item><p>261a6</p><section>mdo sde</section><text>'di nam mkhas yongs su zin pa'i sa phyogs 'di nyid du yang dag par sgrogs par 'gyur ro/ /'jam dpal sangs rgyas kyis gsungs pa'o zhes smra ba gang yin pa de ni yang dag par smra ba ste/ sa 'jam dpal</text></item>
<item><p>261a7</p><section>mdo sde</section><text>sangs rgyas kyi bgro ba dang / de bzhin gshegs pa'i bgro ba dang / chos kyi bgro ba'i chos kyi rnam grangs 'di ni de bzhin gshegs pas gsungs pa'o zhes smra ba gang yin pa de ni yang dag par smra ba'o/ /'jam dpal</text></item>
<item><p>261a8</p><section>mdo sde</section><text>gzhan yang shar phyogs logs na de bzhin gshegs pa dgra bcom pa yang dag par rdzogs pa'i sangs rgyas yan lag mchog ces bya ba des nga la 'di skad ces smras so/ /de bzhin gshegs pa shAkya'i rgyal po'i</text></item>
<item><p>261b1</p><section>mdo sde</section><text>mchog shAkya thub pas gang la gnas te bla na med pa yang dag par rdzogs pa'i byang chub mngon par rdzogs par sangs rgyas/ de skad ces smras pa dang / de la ngas 'di skad ces smras so/ /sgyu ma'i skyes bu rnam par thar pa</text></item>
<item><p>261b2</p><section>mdo sde</section><text>brgyad mngon par bsgrub pa gang la gnas pa de la gnas te kho bo bla na med pa yang dag par rdzogs pa'i byang chub mngon par rdzogs par sangs rgyas so/ /'jam dpal gzhan yang de bzhin gshegs pa dgra bcom pa</text></item>
<item><p>261b3</p><section>mdo sde</section><text>yang dag par rdzogs pa'i sangs rgyas yan lag mchog ces bya ba de la ngas 'di skad ces smras so/ /de bzhin gshegs pa yan lag mchog gis gang la gnas te bla na med pa yang dag par rdzogs pa'i byang chub</text></item>
<item><p>261b4</p><section>mdo sde</section><text>mngon par rdzogs par sangs rgyas/ de skad ces smras pa dang / des nga la 'di skad ces smras so/ /de bzhin gshegs pa shAkya thub pas gang la gnas te phung po lhag ma med pa'i mya ngan las 'das pa'i</text></item>
<item><p>261b5</p><section>mdo sde</section><text>dbyings su yongs su mya ngan las 'da' bar 'gyur/ de nas 'jam dpal gzhon nur gyur pas bcom ldan 'das la 'di skad ces gsol to/ /bcom ldan 'das gang la gnas te phung po lhag ma ma mchis pa'i</text></item>
<item><p>261b6</p><section>mdo sde</section><text>mya ngan las 'das pa'i dbyings su yongs su mya ngan las 'da' bar 'gyur lags/ bcom ldan 'das kyis bka' stsal pa/ 'jam dpal sangs rgyas bcom ldan 'das rnams ni bsam gyis mi khyab pa'i</text></item>
<item><p>261b7</p><section>mdo sde</section><text>mtha'i yul la gnas te yongs su mya ngan las 'da'o/ /'jam dpal chos thams cad ni de lta bu la gnas pa ste/ de ni yid kyi yang dag par bgro ba'i dri ba'o/ /'jam dpal gzhan yang shar phyogs logs</text></item>
<item><p>261b8</p><section>mdo sde</section><text>na de bzhin gshegs pa dgra bcom pa yang dag par rdzogs pa'i sangs rgyas kun du gzigs shes bya ba des nga la 'di skad ces smras so/ /de bzhin gshegs pa shAkya'i rgyal po'i mchog shAkya thub pas gang la</text></item>
<item><p>262a1</p><section>mdo sde</section><text>gnas te bla na med pa yang dag par rdzogs pa'i byang chub mngon par rdzogs par sangs rgyas/ de skad ces smras pa dang / de la ngas 'di skad ces smras so/ /de sangs rgyas kyi sprul pa gang la gnas pa de la</text></item>
<item><p>262a2</p><section>mdo sde</section><text>gnas te kho bo bla na med pa yang dag par rdzogs pa'i byang chub mngon par rdzogs par sangs rgyas so/ /'jam dpal gzhan yang de bzhin gshegs pa kun du gzigs shes bya ba de la ngas 'di skad ces smras so/ /</text></item>
<item><p>262a3</p><section>mdo sde</section><text>de bzhin gshegs pa kun du gzigs kyis gang la gnas te bla na med pa yang dag par rdzogs pa'i byang chub mngon par rdzogs par sangs rgyas/ de skad ces smras pa dang / des nga la 'di skad ces smras so/ /</text></item>
<item><p>262a4</p><section>mdo sde</section><text>mtha' gang kho na la gnas nas kho bo la 'dri ba de la gnas te kho bo bla na med pa yang dag par rdzogs pa'i byang chub mngon par rdzogs par sangs rgyas te/ de ni yid kyi yang dag par bgro ba'i dri ba'o/ /'jam</text></item>
<item><p>262a5</p><section>mdo sde</section><text>dpal gzhan yang shar phyogs logs na de bzhin gshegs pa dgra bcom pa yang dag par rdzogs pa'i sangs rgyas nam mkha' rnam dag mngon 'phags dpal gyi rgyal po zhes bya ba des nga la 'di skad ces</text></item>
<item><p>262a6</p><section>mdo sde</section><text>smras so/ /de bzhin gshegs pa dgra bcom pa yang dag par rdzogs pa'i sangs rgyas shAkya'i rgyal po'i gtso bo shAkya thub pas gang la gnas te bla na med pa yang dag par rdzogs pa'i byang chub mngon par rdzogs par sangs</text></item>
<item><p>262a7</p><section>mdo sde</section><text>rgyas/ de skad ces smras pa dang / ngas de bzhin gshegs pa de la 'di skad ces smras so/ /byis pa so so'i skye bo'i chos rnams gang la gnas pa de la gnas te kho bo bla na med pa yang dag par rdzogs pa'i byang chub</text></item>
<item><p>262a8</p><section>mdo sde</section><text>mngon par rdzogs par sangs rgyas so/ /'jam dpal gyis gsol pa/ bcom ldan 'das byis pa so so'i skye bo'i chos rnams gang la gnas lags/ bcom ldan 'das kyis bka' stsal pa/ 'jam dpal khyod</text></item>
<item><p>262b1</p><section>mdo sde</section><text>kyis byis pa so so'i skye bo'i chos rnams yang dag par rjes su mthong ngam/ 'jam dpal gyis gsol pa/ bcom ldan 'das de ni ma lags so/ /de ci'i slad du zhe na/ bcom ldan 'das byis pa so so'i skye</text></item>
<item><p>262b2</p><section>mdo sde</section><text>bo'i chos rnams ni phyi dang nang na mi dmigs lags so/ /bcom ldan 'das kyis bka' stsal pa/ 'jam dpal 'di ltar phyi dang nang la mi gnas par ngas bla na med pa yang dag par rdzogs pa'i byang chub mngon par</text></item>
<item><p>262b3</p><section>mdo sde</section><text>rdzogs par sangs rgyas so/ /'jam dpal gzhan yang de bzhin gshegs pa de la ngas 'di skad ces smras so/ /de bzhin gshegs pa dgra bcom pa yang dag par rdzogs pa'i sangs rgyas nam mkha' rnam dag mngon</text></item>
<item><p>262b4</p><section>mdo sde</section><text>'phags dpal gyi rgyal pos gang la gnas te bla na med pa yang dag par rdzogs pa'i byang chub mngon par rdzogs par sangs rgyas/ de skad ces smras pa dang / des nga la 'di skad ces smras so/ /sgyu ma'i skyes bu rnam</text></item>
<item><p>262b5</p><section>mdo sde</section><text>par thar pa brgyad mngon par sgrub pa gang la gnas pa de la gnas te kho bo bla na med pa yang dag par rdzogs pa'i byang chub mngon par rdzogs par sangs rgyas so/ /de skad ces smras pa dang / 'jam dpal gzhon nur gyur</text></item>
<item><p>262b6</p><section>mdo sde</section><text>pas bcom ldan 'das la 'di skad ces gsol to/ /bcom ldan 'das 'di ltar sgyu ma'i skyes bu nyid ma mchis shing mi dmigs pa lags na/ de'i rnam par thar pa brgyad kyi sgo mngon par bsgrub pa lta ga la mchis/</text></item>
<item><p>262b7</p><section>mdo sde</section><text>bcom ldan 'das kyis bka' stsal pa/ 'jam dpal 'di ji snyam du sems/ chos gang med cing mi dmigs pa de sgyu ma'i skyes bu yin nam/ gsol pa/ bcom ldan 'das de ni ma lags so/ /bcom ldan 'das kyis</text></item>
<item><p>262b8</p><section>mdo sde</section><text>bka' stsal pa/ 'jam dpal 'di ji snyam du sems ci sgyu ma'i skyes bu yod dam/ 'jam dpal gyis gsol pa/ bcom ldan 'das de ni ma lags so/ /bcom ldan 'das kyis bka' stsal pa/ 'jam dpal de</text></item>
<item><p>263a1</p><section>mdo sde</section><text>bzhin du rnam par thar pa brgyad po de lta bu la gnas te nga bla na med pa yang dag par rdzogs pa'i byang chub mngon par rdzogs par sangs rgyas te de ni yid kyi yang dag par bgro ba'i dri ba'o/ /'jam dpal gzhan yang shar phyogs</text></item>
<item><p>263a2</p><section>mdo sde</section><text>logs na de bzhin gshegs pa 'od kyi dkyil 'khor mngon par 'phags pa'i me tog dpal gyi gzi brjid rgyal po zhes bya ba de la ngas 'di skad ces smras so/ /de bzhin gshegs pa 'od kyi dkyil 'khor mngon par 'phags pa'i me</text></item>
<item><p>263a3</p><section>mdo sde</section><text>tog dpal gyi gzi brjid rgyal pos gang la gnas te bla na med pa yang dag par rdzogs pa'i byang chub mngon par rdzogs par sangs rgyas/ de skad ces smras pa dang / des nga la 'di skad ces smras so/ /gzugs dang / tshor ba</text></item>
<item><p>263a4</p><section>mdo sde</section><text>dang / 'du shes dang / 'du byed rnams gang la gnas pa dang / rnams par shes pa gang la gnas pa de la gnas te kho bo bla na med pa yang dag par rdzogs pa'i byang chub mngon par rdzogs par sangs rgyas so/ /'jam dpal gyis</text></item>
<item><p>263a5</p><section>mdo sde</section><text>gsol pa/ bcom ldan 'das gzugs dang / tshor ba dang / 'du shes dang / 'du byed rnams dang / rnam par shes pa dag gang na gnas lags/ bcom ldan 'das kyis bka' stsal pa/ 'jam dpal 'di ji snyam du sems</text></item>
<item><p>263a6</p><section>mdo sde</section><text>phung po lnga ma gtogs par phung po lnga gang la gnas pa'i chos 'ga' zhig 'di na yod dam/ 'jam dpal gyis gsol pa/ bcom ldan 'das de ni ma lags so/ /bcom ldan 'das kyis bka' stsal pa/ 'jam dpal 'di ji</text></item>
<item><p>263a7</p><section>mdo sde</section><text>snyam du sems/ gzugs kyi ngo bo nyid gang yin pa de gzugs la gnas pa yin nam/ 'jam dpal gyis gsol pa/ bcom ldan 'das de ni ma lags so/ /bcom ldan 'das kyis bka' stsal pa/ 'jam dpal 'di ji</text></item>
<item><p>263a8</p><section>mdo sde</section><text>snyam du sems/ tshor ba dang / 'du shes dang / 'du byed rnams gang dag yin pa dang / rnam par shes pa'i ngo bo nyid gang yin pa de rnam par shes pa la gnas pa yin nam/ gsol pa/ de ni ma lags so/ /bcom ldan 'das kyis</text></item>
<item><p>263b1</p><section>mdo sde</section><text>bka' stsal pa/ 'jam dpal 'di ji snyam du sems/ gzugs dang / tshor ba dang / 'du shes dang / 'du byed rnams dang / rnam par shes pa mi gnas pa yin nam/ 'jam dpal gyis gsol pa/ bcom ldan 'das de lta lags</text></item>
<item><p>263b2</p><section>mdo sde</section><text>te/ bcom ldan 'das gzugs dang / tshor ba dang / 'du shes dang / 'du byed rnams dang / rnam par shes pa ni mi gnas pa lags so/ /bcom ldan 'das kyis bka' stsal pa/ 'jam dpal de bzhin du rnam par rig pa'i ngo bo nyid</text></item>
<item><p>263b3</p><section>mdo sde</section><text>gang yin pa de ni rnam par rig pa med pa yin la/ rnam par rig pa med pa gang yin pa de ni byang chub ste/ gzugs dang / tshor ba dang / 'du shes dang / 'du byed rnams dang / rnam par shes pa yang de lta bu la gnas pa'o/ /'jam</text></item>
<item><p>263b4</p><section>mdo sde</section><text>dpal gzhan yang de bzhin gshegs pa 'od kyi dkyil 'khor mngon par 'phags pa'i me tog dpal gyi gzi brjid rgyal po des nga la 'di skad ces smras so/ /de bzhin gshegs pa shAkya'i rgyal po'i gtso bo shAkya thub pas gang</text></item>
<item><p>263b5</p><section>mdo sde</section><text>la gnas te bla na med pa yang dag par rdzogs pa'i byang chub tu mngon par rdzogs par sangs rgyas/ de skad ces smras pa dang / de la ngas 'di skad ces smras so/ /chos thams cad zad pa med pa/ nam mkha'i mtha' dang mnyam</text></item>
<item><p>263b6</p><section>mdo sde</section><text>pa de ni byang chub ste/ de lta bu la gnas nas kho bo bla na med pa yang dag par rdzogs pa'i byang chub mngon par rdzogs par sangs rgyas so/ /chos thams cad ni de lta bu la gnas pa ste/ de ni yid kyi yang dag par bgro ba'i dri ba'o/ /</text></item>
<item><p>263b7</p><section>mdo sde</section><text>bstan pa 'di bshad pa na stong gsum gyi stong chen po'i 'jig rten gyi khams 'di rnam pa drug tu rab tu g.yos so/ /'gul to/ /ldeg go/ /'khrugs so/ /'ur 'ur ro/ /chem chem mo/ /thams cad dang ldan pa'i stong gsum</text></item>
<item><p>263b8</p><section>mdo sde</section><text>gyi stong chen po'i 'jig rten gyi khams snang ba chen pos khyab par gyur to/ /'jig rten gyi bar mun pa mun nag gang na nyi ma dang zla ba 'di gnyis 'di ltar rdzu 'phrul che ba/ 'di ltar mthu che ba/ 'di ltar gzi brjid che ba'i 'od</text></item>
<item><p>264a1</p><section>mdo sde</section><text>kyis snang bar ma nus pa dang / gzi brjid kyis gzi byin can du ma nus pa dang / snang bas snang bar ma nus pa dang / gsal bas gsal zhing snang bar ma nus pa gang dag yin pa 'jig rten gyi bar de dag thams cad skad</text></item>
<item><p>264a2</p><section>mdo sde</section><text>cig de nyid dang / thang cig de nyid dang / yud tsam de nyid la snang bas khyab par gyur to/ /de nas de'i tshe bcom ldan 'das 'dzum pa mdzad de/ 'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid</text></item>
<item><p>264a3</p><section>mdo sde</section><text>de/ de'i tshe bcom ldan 'das kyi zhal gyi sgo nas 'od zer kha dog sna tshogs kha dog du ma 'di lta ste/ sngon po dang / ser po dang / dmar po dang / dkar po dang / btsod ka dang / shel dang / dngul gyi kha dog lta bu dag byung nas/ de dag</text></item>
<item><p>264a4</p><section>mdo sde</section><text>gis 'jig rten gyi khams mtha' yas mu med pa dag 'od kyis khyab par byas te/ tshangs pa'i 'jig rten gyi bar du song nas slar log ste/ bcom ldan 'das la lan gsum bskor ba byas nas/ bcom ldan 'das</text></item>
<item><p>264a5</p><section>mdo sde</section><text>kyi dbu'i gtsug tu mi snang bar gyur to/ /de nas bcom ldan 'das kyis de'i tshe g.yas phyogs logs su glang po che'i lta stangs kyis gzigs nas/ tshe dang ldan pa kun dga' bo la bka' stsal pa/ kun dga' bo 'khor</text></item>
<item><p>264a6</p><section>mdo sde</section><text>'di ni dag pa ste/ gtsang ba snying po la gnas pa'o/ /kun dga' bo bstan pa 'di bshad pa na dge slong lnga brgya ni len pa med par zag pa rnams las sems rnam par grol lo/ /kun dga' bo rgyal bu rgyal byed kyi tshal</text></item>
<item><p>264a7</p><section>mdo sde</section><text>'di na dge slong ji snyed cig gnas pa kun dga' bo de dag gi nang nas chos 'di dag la gang the tsom za ba 'am/ yid gnyis za ba 'am/ som nyi za ba'i dge slong 'ga' yang ma byung ngo / /byang chub sems dpa' lnga stong gis</text></item>
<item><p>264a8</p><section>mdo sde</section><text>mi skye ba'i chos la bzod pa thob par gyur to/ /srog chags stong phrag du mas ni bla na med pa yang dag par rdzogs pa'i byang chub tu sems bskyed de/ de dag thams cad kyang ma 'ongs pa'i dus na de bzhin gshegs pa</text></item>
<item><p>264b1</p><section>mdo sde</section><text>dgra bcom pa yang dag par rdzogs pa'i sangs rgyas kun du brjod ces bya bar ming 'thun pa nyid du 'gyur ro zhes bcom ldan 'das kyis lung bstan to/ /de dag gi tshe'i tshad ni bskal pa gcig thub par 'gyur ro/ /de dag gi</text></item>
<item><p>264b2</p><section>mdo sde</section><text>dam pa'i chos ni bskal pa phyed kyi bar du gnas par 'gyur ro/ /de nas yul ko sa la'i rgyal po gsal rgyal 'di snyam du sems par gyur to/ /bdag gis ni bcom ldan 'das yun ring zhig tu ma mthong bas/ bdag gis</text></item>
<item><p>264b3</p><section>mdo sde</section><text>bcom ldan 'das la phyag bya ba dang / blta ba dang / bsnyen bkur bya ba'i phyir/ bcom ldan 'das ga la ba der 'gro bar bya'o snyam mo/ /de nas yul ko sa la'i rgyal po gsal rgyal gyis de'i tshe sna chen po la gtogs pa</text></item>
<item><p>264b4</p><section>mdo sde</section><text>dbyibs ring la smras pa/ bcom ldan 'das la phyag bya ba dang / blta ba dang / bsnyen bkur bya ba'i phyir 'dong dgos kyis nga'i shing rta bzhon pa bzang po dang ldan pa thog mar sbyor cig /yang yul ko sa la'i rgyal po</text></item>
<item><p>264b5</p><section>mdo sde</section><text>gsal rgyal gyis de'i tshe sna chen po la gtogs pa dpal mchog la smras pa/ bcom ldan 'das la phyag bya ba dang / blta ba dang / bsnyen bkur bya ba'i phyir 'dong dgos kyis/ dpal mchog khyod song la yan</text></item>
<item><p>264b6</p><section>mdo sde</section><text>lag bzhi pa'i dpung gi tshogs dag shoms shig ces bsgo shig /yang yul ko sa la'i rgyal po gsal rgyal gyis btsun mo dam pa la smras pa/ bcom ldan 'das la phyag bya ba dang / blta ba dang / bsnyen bkur bya ba'i</text></item>
<item><p>264b7</p><section>mdo sde</section><text>phyir khyod kyang 'dong ngo zhes smras so/ /yang yul ko sa la'i rgyal po gsal rgyal gyis gzhon nu sa gas byin la smras pa/ gzhon nu sa gas byin khyod song la ri dgas 'dzin gyi ma la rgyal po gsal rgyal na re bcom ldan</text></item>
<item><p>264b8</p><section>mdo sde</section><text>'das la phyag bya ba dang / blta ba dang / bsnyen bkur bya ba'i phyir 'dong dgos so zhes sbron cig /de nas yul ko sa la'i rgyal po gsal rgyal gyis sna chen po la gtogs pa brtsis pa sa ga bzang po la smras pa/</text></item>
<item><p>265a1</p><section>mdo sde</section><text>sa ga bzang po khyod song la grong khyer chen po mnyan yod kyi mi de dag thams cad kyang char gzhug cing / ljongs kyi mi dang / grong rdal ba'i mi thams cad la yang rkang tang pas kyang rkang tang pa dang / bzhi mdo bas kyang bzhi mdo ba dang / sum mdo pas</text></item>
<item><p>265a2</p><section>mdo sde</section><text>kyang sum mdo pa dang / shing rta pas kyang shing rta pa la yul ko sa la'i rgyal po gsal rgyal na re/ bcom ldan 'das la phyag bya ba dang / blta ba dang / bsnyen bkur bya ba'i phyir 'dong dgos kyi cha rdzas gyis shig ces sbron cig /sna chen po la</text></item>
<item><p>265a3</p><section>mdo sde</section><text>gtogs pa thams cad la yang sbron cig /khyim bdag mgon med zas sbyin la yang sbron cig /khyim bdag ded dpon bzang po la yang sbron cig /khyim bdag sa ga la yang sbron cig /khyim bdag klu dga' la yang sbron cig /tshong pa dang /</text></item>
<item><p>265a4</p><section>mdo sde</section><text>khyim bdag thams cad la yang sbron cig /khyim bdag bsod nams dpal byung la yang sbron cig /khyim bdag bsod nams dpal la yang sbron cig /khyim bdag bsod nams dpal gyi snying po dang / gces min gyis byin</text></item>
<item><p>265a5</p><section>mdo sde</section><text>dang / ri dgas 'dzin dang / 'phel byed dang / sa gas byin rnams la yang sbron cig /khyim bdag dpa' bo dpal dang / dpa' bo'i 'gros kyis 'gro ba dang / dga' byed dang / dag pa'i sems dang / don grub dang / kun 'dzin rnams la yang</text></item>
<item><p>265a6</p><section>mdo sde</section><text>sbron cig /khyim bdag bkod pa'i mchog la yang sbron cig /khyim bdag rna gtsug la yang sbron cig /khyim bdag rna cha can la yang sbron cig /khyim bdag me tog rna can la yang sbron cig /bcom ldan 'das la phyag bya ba dang /</text></item>
<item><p>265a7</p><section>mdo sde</section><text>blta ba dang / bsnyen bkur bya ba'i phyir 'dong dgos kyis/ yul ko sa la'i rgyal pos bka' stsal pa bzhin de ltar go ma thag tu grogs po dag deng shig /grogs po dag deng shig /de ltar sna chen po la gtogs pa rtsis pa sa ga bzang</text></item>
<item><p>265a8</p><section>mdo sde</section><text>pos kyang rgyal po chen po'i ltar mnyan nas rgyal po gsal rgyal gyis ji skad bsgo ba bzhin bsgrags so/ /de nas btsun mo phreng thogs kyis bran mo dpal bzang mo dang / bran mo me tog dpal dang / bran mo dpal</text></item>
<item><p>265b1</p><section>mdo sde</section><text>dga' mo rnams la smras pa/ khyod deng la nga na re khyim bdag gi chung ma rab tu rtog byed la/ bcom ldan 'das la phyag bya ba dang / blta ba dang / bsnyen bkur bya ba'i phyir 'dong dgos so zhes sbron cig /nga'i tshig gis khyim</text></item>
<item><p>265b2</p><section>mdo sde</section><text>bdag gi chung ma zla ba dang / dri med dang / bde dpal dang / 'phags ma dang / kun shes dang / dpe med dpal dang / bkod mchog ma dang / zla bzangs ma dang / dri med ldan rnams la yang sbron cig /gnang chen mo de dag gis jo mo</text></item>
<item><p>265b3</p><section>mdo sde</section><text>legs so zhes jo mo'i ltar mnyan nas ji skad bsgo ba bzhin sbran to/ /de nas sna chen po la gtogs pa dbyibs ring gis rgyal po gsal rgyal gyi bzhon pa bzang po bshams so/ /bshams nas kyang yul ko sa la'i</text></item>
<item><p>265b4</p><section>mdo sde</section><text>rgyal po gsal rgyal ga la ba der song ste/ phyin nas 'di skad ces smras so/ /lha'i bcibs pa bzang po ni bshams lags so/ /de nas yul ko sa la'i rgyal po gsal rgyal gyis/ bcom ldan 'das la phyag bya ba dang /</text></item>
<item><p>265b5</p><section>mdo sde</section><text>blta ba dang / bsnyen bkur bya ba'i phyir bzhon pa bzang po la zhon te/ rgyal po chen po'i mthu dang / rgyal po chen po'i rdzu 'phrul gyis btsun mo'i 'khor gyi nang na gnas shing / btsun mo'i 'khor gyis mdun gyis ni bltas/</text></item>
<item><p>265b6</p><section>mdo sde</section><text>ljongs kyi mi dang / grong rdal bas ni bskor/ yan lag bzhi pa'i dpung gi tshogs kyis ni mdun gyis bltas/ me tog dang / me tog phreng dang / bdug pa dang / dri dang / phreng ba dang / byug pa dang / phye ma dang / gdugs dang / rgyal mtshan</text></item>
<item><p>265b7</p><section>mdo sde</section><text>dang / ba dan dang / gos dag ni thogs/ rin po che'i gos rin tang med pa dag ni khyer/ rin po che'i gos rgya che zhing yangs pa dag ni bgos/ shing rta stong phrag drug khri dang / khyogs pa stong phrag drug khri dang / rkang tang pa stong phrag</text></item>
<item><p>265b8</p><section>mdo sde</section><text>drug khris ni bskor/ ba dan stong phrag drug khri ni bsgreng / rol mo'i sgra stong phrag drug khri dang / rnga bo che dang sil snyan gyi sgra du ma dag ni sgrogs shing / rgyal po chen po de'i mthus grong khyer chen po mnyan yod du dong ngo / /de nas</text></item>
<item><p>266a1</p><section>mdo sde</section><text>yul ko sa la'i rgyal po gsal rgyal bzhon pa la ji srid bzhon du rung ba de srid du bzhon pas song ste/ bzhon pa las babs nas yul na mthu dang / brtson 'grus thob pa/ rgyal po rgyal rigs spyi bo nas dbang bskur</text></item>
<item><p>266a2</p><section>mdo sde</section><text>bas rgyal po'i rtags lnga po gang dag yin pa 'di lta ste/ ral gri rin po che dang / gdugs rin po che dang / cod pan rin po che dang / bsil yab rin po che dang / mchil lham nor bu rin po che las byas pa ste/ de dag thams cad phud cing</text></item>
<item><p>266a3</p><section>mdo sde</section><text>bzhag nas rkang pas rgyal bu rgyal byed kyi tshal du song ngo / /de nas ko sa la'i rgyal po gsal rgyal gyis rgyal bu rgyal byed kyi tshal na sgra chung bar rig nas sna chen po la gtogs pa dbyibs ring la smras pa/ dbyibs ring 'di ltar</text></item>
<item><p>266a4</p><section>mdo sde</section><text>'di ni bsam gtan pa gnas med pa rnams kyi gnas so/ /rnal 'byor pa dben pa la dga' ba rnams dang / stong pa nyid la gnas pa rnams dang / mtshan ma med pa la gnas pa rnams dang / smon pa med pa la gnas pa rnams</text></item>
<item><p>266a5</p><section>mdo sde</section><text>kyig kyi gnas so/ /bsam gtan pa mi gnas pa rnams kyi gnas te/ phas kyi rgol ba rnams kyis kyang stong la gnas pa rnam pa de lta bu de dag dang / sgra chung ba dang / dben pa 'dis gnas so/ /de nas yul ko sa la'i rgyal</text></item>
<item><p>266a6</p><section>mdo sde</section><text>po gsal rgyal gyis sa ga gzhon nu dpal la smras pa/ sa ga gzhon nu dpal nga'i 'khor rnams gcom bskyungs shig /de nas yul ko sa la'i rgyal po gsal rgyal gyis/ bcom ldan 'das thams cad mkhyen pa/</text></item>
<item><p>266a7</p><section>mdo sde</section><text>thams cad gzigs pa/ rgyal bu rgyal byed kyi tshal na dge slong gi dge 'dun gyis bskor te/ dge slong gi dge 'dun gyis mdun gyis bltas shing / lha'i 'khor mang pos bskor nas mdun gyis bltas pa la chos ston cing</text></item>
<item><p>266a8</p><section>mdo sde</section><text>bzhugs pa mthong ngo / /de nas yul ko sa la'i rgyal po gsal rgyal dga' ba dang / mchog tu dga' ba skyes nas de'i tshe tshigs su bcad pa 'di dag gsol to/ /snang zhing gsal bar mdzad pa 'od mdzad pa/ /phas kyi rgol</text></item>
<item><p>266b1</p><section>mdo sde</section><text>ba kun gyis mi g.yos shing / /'khor gyi nang na zla ba nya ba ltar/ /gang zag dam pa rnam par lam mer bzhugs/ /chos kyi dam pa ston par mdzad pa na/ /phyogs bcu kun du khyod ni tha le zhing / /bdud kyi sde dpon ma</text></item>
<item><p>266b2</p><section>mdo sde</section><text>lus rab bcom nas/ /gser gyi ri bo 'phags bzhin lam mer gda'/ /klu yi bdag po mi g.yos gnas pa ltar/ /gau ta mA'i nyan thos mi pham lags/ /zhi gnas dgyes kyi sras rnams zhi gnas dga'/ /de dag</text></item>
<item><p>266b3</p><section>mdo sde</section><text>nang na rgyal ba gsung tshe mdzes/ /yon tan yang dag ston pa 'jig rten grags/ /de ltar rgyal ba shA thub lam mer bzhugs/ /ji ltar ri rab rgya mtsho'i nang 'phags shing / /rin chen sna tshogs rnams kyis mdzes pa ltar/ /</text></item>
<item><p>266b4</p><section>mdo sde</section><text>de bzhin shAkya khyu mchog 'jig rten 'phags/ /sems can kun las khyod 'phags lam mer bzhugs/ /ji ltar pad ma chus ni mi gos ltar/ /de bzhin 'jig rten dag na ma gos bzhugs/ /ji ltar ri rab rtag tu</text></item>
<item><p>266b5</p><section>mdo sde</section><text>brgyan pa ltar/ /khyod ni yang dag 'phags pas kun du mdzes/ /de ltar rgyal ba mkhas pa rnams kyis bskor/ /lha dang bcas pa'i 'khor nang mngon par 'phags/ /sum cu rtsa gsum gnas na yongs 'du shing / /me</text></item>
<item><p>266b6</p><section>mdo sde</section><text>tog legs chas 'phags mdzes lha ge ltar/ /de bzhin lha dang bcas pa'i 'khor nang na/ /shAkya khyu mchog mtshan gyis rnam par mdzes/ /'od gsal zur brgyad nor bu bai dUr+ya/ /du gul ka shi gos kyi steng bzhag</text></item>
<item><p>266b7</p><section>mdo sde</section><text>na/ /kun gyis mi gos lta bur dgra bcom rnams/ /me long bzhin du sems dag dri ma med/ /khyod kyi nyan thos de dag ni/ /byams pa shin du bsgoms nas gnas/ /nyan thos brtan rnams ye shes dga'/ /nyon</text></item>
<item><p>266b8</p><section>mdo sde</section><text>mongs ma mchis gdams ngag ston/ /rgyal po 'dir ni mchis pa yang / /de dag rnams kyis ma tshor lags/ /gang gi nyan thos de dag ni/ /zhi zhing chos kun mi gnas pa/ /cang mkhyen khyod la phyag 'tshal lo/ /</text></item>
<item><p>267a1</p><section>mdo sde</section><text>skyes mchog khyod la phyag 'tshal lo/ /ye shes kyis ni sku bsgoms shing / /ye shes sku yis zhugs pa lags/ /ye shes sku yis rdzogs sangs rgyas/ /sku yis zla ba gsum du bzhugs/ /rdzogs</text></item>
<item><p>267a2</p><section>mdo sde</section><text>sangs rgyas pa smra rnams mchog /ye shes ldan pa rtag tu mdzes/ /phyi ma'i dus na ye shes las/ /nyams 'gyur dge slong rnams kyang 'byung / /rgod cing dbang po phal pa dang / /rgod pa'i dge slong mkhyen nas ni/ /</text></item>
<item><p>267a3</p><section>mdo sde</section><text>bsod snyoms gcig gis zla gsum du/ /rgyal ba ting nge 'dzin la bzhugs/ /phyi ma'i dus na zang zing la/ /brkam chags dge slong rnams 'byung bas/ /bsod snyoms gcig gis zla gsum du/ /rgyal ba</text></item>
<item><p>267a4</p><section>mdo sde</section><text>ting nge 'dzin la bzhugs/ /phyi ma'i dus kyi dge slong phyir/ /khyod kyis de skad bka' stsal te/ /de tshe gang dag dad pa rnams/ /bstan pa 'di la bslabs pa 'byung / /sems can gang dag ma dad pa/ /chos 'di</text></item>
<item><p>267a5</p><section>mdo sde</section><text>dag ni thos nas kyang / /de dag dga' bar mi 'gyur bas/ /de dag bskul phyir 'di mdzad do/ / bam po gnyis pa/ de nas yul ko sa la'i rgyal po gsal rgyal bcom ldan 'das ga la ba der song ste phyin nas/</text></item>
<item><p>267a6</p><section>mdo sde</section><text>bcom ldan 'das kyi zhabs la mgo bos phyag 'tshal te/ bcom ldan 'das la dang ba'i sems kyis yang bcom ldan 'das kyi zhabs la mgo bos phyag 'tshal te/ dang ba'i sems kyis bcom ldan 'das</text></item>
<item><p>267a7</p><section>mdo sde</section><text>mthong nas/ yang bcom ldan 'das kyi zhabs la mgo bos phyag 'tshal te/ bcom ldan 'das la 'di skad ces gsol to/ /bcom ldan 'das bdag ni yul ko sa la'i rgyal po lags so/ /bcom ldan</text></item>
<item><p>267a8</p><section>mdo sde</section><text>'das bdag ni yul ko sa la'i rgyal po lags te/ bcom ldan 'das kyi zhabs la mgo bos phyag 'tshal lags so/ /de nas bcom ldan 'das kyis yul ko sa la'i rgyal po gsal rgyal la bka' stsal pa/</text></item>
<item><p>267b1</p><section>mdo sde</section><text>rgyal po chen pos bkur sti byas pa dang / ri mo byas pa dang / mchod pa byas pas chog gis longs shig /longs la rgyal po chen po rang gi stan la 'dug shig /de nas yul ko sa la'i rgyal po gsal rgyal spyan snga na 'dug</text></item>
<item><p>267b2</p><section>mdo sde</section><text>cing / bcom ldan 'das la mig mi 'dzums pas bltas so/ /bltas nas kyang rin po che'i gos rin tang med pa lag na thogs thogs pa dang / rang gi lus la gos gyon gyon pa gang yin pa de lus las phud de bcom ldan</text></item>
<item><p>267b3</p><section>mdo sde</section><text>'das la phul lo/ /phul nas kyang bcom ldan 'das la 'di skad ces gsol to/ /bcom ldan 'das bdag gi gos rin po che 'di ni sngon gyi las kyi rnam par smin pa las grub pa/ ma smad pa/ bzang ba/ kha na ma tho</text></item>
<item><p>267b4</p><section>mdo sde</section><text>ba ma mchis pa/ rang gi lus la 'tshal 'tshal ba lags te/ 'di bdag gi dbang phyug gis su las phrogs pa yang ma mchis kyi/ sngon legs par spyad pa las mngon par grub pa lags na/ bcom ldan 'das</text></item>
<item><p>267b5</p><section>mdo sde</section><text>kyis bzhes su gsol/ de nas khyim bdag mgon med zas sbyin 'di snyam du sems par gyur te/ 'di ltar yul ko sa la'i rgyal po 'dis gos rin po che yongs su spyad spyad pa 'di bcom ldan 'das la phul</text></item>
<item><p>267b6</p><section>mdo sde</section><text>lo snyam mo/ /de nas yul ko sa la'i rgyal po gsal rgyal bcom ldan 'das kyi mthus khyim bdag mgon med zas sbyin gyi sems kyi rtog pa sems kyis shes nas/ bcom ldan 'das la 'di skad ces gsol</text></item>
<item><p>267b7</p><section>mdo sde</section><text>to/ /bcom ldan 'das bdag gi gos rin po che 'di snga nas bcom ldan 'das la dbul lo snyam pa'i sems de lta bu ni ma skyes lags kyi/ bcom ldan 'das mthong nas ni sems skyes lags na thugs brtse ba'i slad du</text></item>
<item><p>267b8</p><section>mdo sde</section><text>bcom ldan 'das kyis gos rin po che 'di bzhes su gsol/ bcom ldan 'das sems 'di ni myur du 'gyur ba lags la/ bcom ldan 'das de bzhin gshegs pa de dag ni rnyed par dka' ste/ u dum ba ra'i me</text></item>
<item><p>268a1</p><section>mdo sde</section><text>tog bzhin du mchog tu rnyed par dka' bas dbul lo snyam pa de skyes lags so/ /bdag gis bcom ldan 'das mnyes par bgyis nas de'i tshe tshigs su bcad pa 'di dag gsol to/ /khyod ni rkang gnyis gtso</text></item>
<item><p>268a2</p><section>mdo sde</section><text>bo ste/ /bsod nams gzi brjid kun du 'phags/ /nyon mongs can sems ma gtogs par/ /mthong na dga' ba su mi skyed/ /sems can ma rungs gang dag gis/ /thub dbang ma mchod de dag brlag /u dum ba ra'i</text></item>
<item><p>268a3</p><section>mdo sde</section><text>me tog ltar/ /gsal mdzad 'jig rten dag na dkon/ /shAkya seng ge mi yi mchog /mgon po bdag gis deng mnyes kyis/ /ye shes la ni bdag smon pas/ /khyod la deng ni mchod pa bgyid/ /byang chub ye shes gang 'dod pa/ /</text></item>
<item><p>268a4</p><section>mdo sde</section><text>sangs rgyas rnams la mchod 'di lags/ /sangs rgyas ye shes ched kyi phyir/ /mi mchog la ni mchod bgyid na/ /mgon po bdag gis bzhes su gsol/ /rgyal ba bdag gis bzhes su gsol/ /sems can kun gyi don</text></item>
<item><p>268a5</p><section>mdo sde</section><text>slad du/ /khyod la bdag ni na bza' 'bul/ /bdag gis sems ni tshar bcad cing / /bdag gis ser sna bcom pas na/ /chos rnams bskyed pa'i ched kyi phyir/ /bdag gis sems la gdong ba skyes/ /de nas bcom ldan</text></item>
<item><p>268a6</p><section>mdo sde</section><text>'das kyis yul ko sa la'i rgyal po gsal rgyal gyis na bza' phul ba bzhes nas rgyal po gsal rgyal la bka' stsal pa/ rgyal po chen po khyod kyis sems bskyed pa rgya chen po skyes pa legs so legs so/ /rgyal po chen</text></item>
<item><p>268a7</p><section>mdo sde</section><text>po de'i phyir chos bzhi po dag la brtson par bya ste/ bzhi gang zhe na/ rgyal po chen po 'di lta ste/ rgyal po rgyal rigs spyi bo nas dbang bskur ba yul na mthu dang brtson 'grus thob pas dge sbyong dang / bram ze tshul khrims dang</text></item>
<item><p>268a8</p><section>mdo sde</section><text>ldan pa'i thad du 'gro bar bya zhing yongs su dri bar bya ba dang / de bzhin gshegs pa'i bstan pa bsrung ba dang bskyab pa'i phyir bsgrub par bya ba dang / zab mo la mos pas chos btsal bar bya ba'i phyir spro bar bya ba dang / log</text></item>
<item><p>268b1</p><section>mdo sde</section><text>par lta ba dang bral bas yang dag pa nyid du nges par bya ba'i phyir spro bar bya ba ste/ rgyal po chen po chos bzhi po de dag la brtson par bya'o/ /bcom ldan 'das kyis de skad ces bka' stsal nas/ bde bar gshegs pas de</text></item>
<item><p>268b2</p><section>mdo sde</section><text>skad gsungs te/ ston pas gzhan yang 'di skad ces bka' stsal to/ /dge slong tshul khrims ldan rnams la/ /gus pa dag ni rtag byed cing / /dngos po kun gyis 'dri byed pa/ /des ni shes rab rnam par 'phel/ /dge</text></item>
<item><p>268b3</p><section>mdo sde</section><text>slong rnams la gus pa dag /byas pa'i las ni dge ba yi/ /ji ltar dag pa de bzhin du/ /de yi sems ni dag par 'gyur/ /bstan pa bsrung ba byas pa ni/ /rtag tu kun nas bsrung ba yin/ /yan lag dang po 'di yis</text></item>
<item><p>268b4</p><section>mdo sde</section><text>ni/ /lus ni nges par dag par 'gyur/ /rgyal rigs dag gis zab mo'i chos/ /rtag tu nyan cing 'dug byed na/ /phyir zhing thos par 'dod 'gyur zhing / /yang dang yang du tshol bar 'gyur/ /zab mo'i chos ni thos nas kyang / /</text></item>
<item><p>268b5</p><section>mdo sde</section><text>log pa dag ni spyod mi byed/ /rgyal po log par lta bral zhing / /yang dag chos ni shes par 'gyur/ /zab mo'i chos ni shes nas kyang / /de ni log par mi spyod cing / /sdig pa kun dang bral bas na/ /des na rgyal po khyad</text></item>
<item><p>268b6</p><section>mdo sde</section><text>par 'phags/ /chos kyi dam pa bzhi po la/ /rgyal rigs bzhi po rtag par ni/ /'gro ba ngan par de mi 'gro/ /de la bde 'gro rnyed mi dka'/ /sangs rgyas myur du mthong 'gyur zhing / /de las chos kyang nyan byed la/ /</text></item>
<item><p>268b7</p><section>mdo sde</section><text>rdzogs sangs rgyas kyis bshad pa yi/ /zab mo'i chos ni shes par 'gyur/ /chos bzhi dag la sten byed cing / /sems kyis byang chub sngo byed na/ /yar gyi ngo yi zla ba ltar/ /de yi ye shes 'phel bar 'gyur/ /sems</text></item>
<item><p>268b8</p><section>mdo sde</section><text>kyis byang chub sngo byed cing / /chos mchog dag ni tshol byed na/ /rkang gnyis dam pa rdzogs sangs rgyas/ /'jig rten dam par de 'os so/ /chos nams kun gyi dam pa ste/ /chos mchog dag ni ston pa po/ /de la mchod</text></item>
<item><p>269a1</p><section>mdo sde</section><text>pa byas nas ni/ /theg pa mchog tu nges par 'gyur/ /rgyal po rgyal rigs gang zhig ni/ /chos kyi dam pa tshol 'dod pa/ /yang dang yang du chos kyi mchog /chos bzhi po la sten par byos/ /rgyal po chen</text></item>
<item><p>269a2</p><section>mdo sde</section><text>po gzhan yang mchog 'os ni sems can rnams kyi phyir chos kyi mchog rnam par 'byed do/ /rgyal po chen po chos kyi mchog gang zhe na/ rgyal po chen po chos kyi mchog ni chos thams cad gzung bar bya ba ma yin</text></item>
<item><p>269a3</p><section>mdo sde</section><text>pa'o/ /sus gzung bar bya ba ma yin zhe na/ /rgyal po chen po sus kyang mi 'dzin pa de'i phyir chos thams cad gzung bar bya ba ma yin no zhes bya'o/ /rgyal po chen po chos thams cad chos thams cad ces bya ba ji</text></item>
<item><p>269a4</p><section>mdo sde</section><text>lta bu zhe na/ rgyal po chen po chos de dag thams cad ni chos ma yin te/ des na chos thams cad chos thams cad ces bya'o/ /de dag chos ma yin pa ji lta bu zhe na/ rgyal po chen po gang ji tsam du spyod pa de tsam du</text></item>
<item><p>269a5</p><section>mdo sde</section><text>chos kyi 'du shes ma yin no/ /rgyal po chen po chos kyi 'du shes ma yin pa zhes bya ba ni mi shes pa 'byung ba'o/ /gal te 'du shes su dmigs na 'du shes ma yin par 'gyur ro/ /rgyal po chen po 'du shes gzhan du</text></item>
<item><p>269a6</p><section>mdo sde</section><text>gyur na 'du shes ma yin par 'gyur te/ rgyal po chen po 'du shes zhes bya ba 'di ni brda'o/ /rgyal po chen po 'du shes zhes bya ba 'di ni chags pa'o/ /rgyal po chen po 'du shes yod na byis pa zhes bya'o/ /rgyal po</text></item>
<item><p>269a7</p><section>mdo sde</section><text>chen po byis pa zhes bya ba ni byis pa gnas par byed pa'o/ /ci'i phyir byis pa gnas par byed pa zhes bya zhe na/ byis pa gnas par byed pa'i phyir ro/ /ci nas gnas par byed ce na/ 'du shes gnas par byed do/ /</text></item>
<item><p>269a8</p><section>mdo sde</section><text>'du shes de gang zhe na/ 'di lta ste/ bdag tu 'du shes pa dang / srid par 'du shes pa dang / sems can du 'du shes pa dang / gzugs su 'du shes pa nas rnam par shes par 'du shes pa'i bar dang / mig tu 'du shes pa</text></item>
<item><p>269b1</p><section>mdo sde</section><text>dang / rna bar 'du shes pa dang / snar 'du shes pa dang / lcer 'du shes pa dang / lus su 'du shes pa dang / yid du 'du shes pa nas 'du shes thams cad kyi bar du gnas par byed cing / tha na mya ngan las 'das par 'du</text></item>
<item><p>269b2</p><section>mdo sde</section><text>shes par yang gnas par byed do/ /rgyal po chen po mya ngan las 'das pa zhes bya ba ci'i phyir mya ngan las 'das pa zhes bya zhe na/ mya ngan las 'das par 'du shes pa ste/ rgyal po chen po mya ngan las 'das par 'du shes pa ni med pa'o/ /</text></item>
<item><p>269b3</p><section>mdo sde</section><text>rgyal po chen po byis pa mya ngan las 'das pa zhes bya ba ni 'khor lo'i tshul dang / chu klung 'khyil pa'i tshul gyis so/ /rgyal po chen po tshul zhes bya ba ci'i phyir tshul zhe na/ spyod yul ma yin pa ste/ gang na su'i spyod yul yang ma</text></item>
<item><p>269b4</p><section>mdo sde</section><text>yin pa'o/ /su'i spyod yul yang ma yin pa ni 'du shes kyi spyod yul ma yin pa'o/ /rgyal po chen po spyod yul zhes bya ba ci'i phyir spyod yul zhes bya zhe na/ sems de dang / spyod pa chen po de dang / yang dag pa ma yin pa'i spyod</text></item>
<item><p>269b5</p><section>mdo sde</section><text>pa sbed par byed pa'o/ /yang dag pa ma yin pa gang zhe na/ gang de kho na ma yin pa ni yang dag pa ma yin pa'o/ /de la yod pa ma yin pa zhes brjod pa ni thams cad yang dag pa ma yin pa ste/ des na yod pa ma yin pa zhes bya'o/ /</text></item>
<item><p>269b6</p><section>mdo sde</section><text>rgyal po chen po yod pa ma yin pa zhes bya ba ci'i phyir yod pa ma yin pa zhes bya zhe na/ rgyal po chen po dngos po med do/ /yang dag pa ma yin pa ci'i phyir dngos po med ce na/ yang dag pa ma yin pa ni mi rtag pa'o/ /yang dag pa</text></item>
<item><p>269b7</p><section>mdo sde</section><text>ma yin pa ni mi sdug pa'o/ /yang dag pa ma yin pa ni bdag med pa'o/ /yang dag pa ma yin pa ni srid pa mi gtsang ba'o/ /gang mi dben pa de ni yang dag pa ma yin pa'o/ /rgyal po chen po de bzhin du de ni phyin ci log yin no/ /ci'i</text></item>
<item><p>269b8</p><section>mdo sde</section><text>phyir phyin ci log ces bya zhe na/ rgyal po chen po phyin ci log ni tshu rol na yang med/ pha rol na yang med/ gnyi ga'i bar na yang med na/ rgyal po chen po de ni 'du shes lta ga la yod/ 'du shes de gang zhe na/ mi rtag par 'du shes pa</text></item>
<item><p>270a1</p><section>mdo sde</section><text>dang / sdug bsngal bar 'du shes pa dang / bdag med par 'du shes pa dang / mi sdug par 'du shes pa'o/ /rgyal po chen po ci'i phyir 'du shes tshu rol na yang med/ pha rol na yang med/ gnyi ga'i bar na yang</text></item>
<item><p>270a2</p><section>mdo sde</section><text>med ce na/ mi rtag par 'du shes pa ni rtag pa kho nar 'du shes par ltos shig /rgyal po chen po ji skad du bstan par 'gyur zhe na/ gnyi ga'i bar zhes bya ba ci'i phyir gnyi ga'i bar zhes bya zhe na/ rgyal po chen po gang</text></item>
<item><p>270a3</p><section>mdo sde</section><text>na bar med pa de na dbus kyang mi dmigs na de la mthar lta ga la 'gyur/ rgyal po chen po gang na dbus mi dmigs pa de na mtha' yang mi dmigs so/ /gang na mtha' mi dmigs pa de na 'gro ba yang rnam par chad do/ /gang na</text></item>
<item><p>270a4</p><section>mdo sde</section><text>'gro bar rnam par chad pa de na su yang song ba med do/ /gang na su yang song ba med pa de na 'gro ba yang med do/ /gang na 'gro ba med pa de na nying mtshams sbyor ba med do/ /gang nying mtshams sbyor ba med pa de ni mtshams sbyor ba</text></item>
<item><p>270a5</p><section>mdo sde</section><text>ste/ byang chub de ni gnas pa kho na'o/ /byang chub gnas pa gang yin pa de ni 'dzin pa med pa'o/ /'dzin pa med pa gang yin pa de ni sems can zhes bya ste/ de'i phyir byang chub sems dpa' ni sems can gyi mchog ces</text></item>
<item><p>270a6</p><section>mdo sde</section><text>brjod do/ /des na byang chub sems dpa' ni 'dzin pa med pa'o/ /ci'i phyir 'dzin pa med ce na/ dmigs pa mi 'dzin pa de'i phyir 'dzin pa med pa zhes brjod de/ rgyal po chen po de dag ni chos kyi mchog go/ /de ltar na chos</text></item>
<item><p>270a7</p><section>mdo sde</section><text>zab mo bstan cing de bzhin du de dag bshad de/ 'di ltar ma byas pa/ ma bsgyur ba/ ma bshig pa ste/ ngo bo nyid kyis stong ngo / /rgyal po chen po ngo bo nyid ces bya ba ci'i phyir ngo bo nyid kyis stong zhe na/ gang bdag gi dngos po</text></item>
<item><p>270a8</p><section>mdo sde</section><text>med pa de'i phyir chos thams cad ni ngo bo nyid kyis stong zhes bya'o/ /rgyal po chen po zab mo zhes bya ba ci'i phyir zab mo zhes bya zhe na/ rgyal po chen po brtan pa rnams 'jug pa'o/ /rgyal po chen po brtan pa dag gang zhe na/</text></item>
<item><p>270b1</p><section>mdo sde</section><text>byang chub sems dpa' sems dpa' chen po rnams te de dag 'jug go/ /ci'i phyir 'jug ce na/ chos thams cad stong pa la 'jug ste/ gang dag stong pa nyid la 'jug pa de dag 'jug ste/ de'i phyir chos thams cad ni stong pa</text></item>
<item><p>270b2</p><section>mdo sde</section><text>nyid ces brjod do/ /gzung bar bya ba ma yin pa zhes bya ba ni chos thams cad mtshan ma med pa'o/ /rgyal po chen po ci'i phyir mtshan ma med ce na/ rgyal po chen po chos thams cad ni bdag med pa ste/ gang dag bdag</text></item>
<item><p>270b3</p><section>mdo sde</section><text>med pa de dag ni bstan du med pa'o/ /gang dag bstan du med pa de dag ni mi 'khrugs pa'o/ /gang dag mi 'khrugs pa de dag ni gnas pa'o/ /gang dag gnas pa de dag ni ma bsgrubs pa'o/ /gang dag ma bsgrubs pa</text></item>
<item><p>270b4</p><section>mdo sde</section><text>de dag ni chud zos pa med pa'o/ /gang dag chud zos pa med pa de ni chos rnams kyi chos kyi dbyings gnas pa zhes bya'o/ /rgyal po chen po chos kyi dbyings gnas pa zhes bya ba ci'i phyir chos gnas pa zhes bya zhe na/ rgyal po</text></item>
<item><p>270b5</p><section>mdo sde</section><text>chen po chos ni gnas med pa'o/ /gnas med pa zhes bya ba de ni dang po nyid nas mi dmigs la dang po nyid kyang mi dmigs so/ /gang dag gi gnas mi dmigs pa de dag gi 'gro ba yang med do/ /'ong ba yang med do/ /gang gi</text></item>
<item><p>270b6</p><section>mdo sde</section><text>'ong ba mi dmigs pa de thams cad ni stong pa'i dbyings shes bya'o/ /rgyal po chen po ci'i phyir dbyings mi dmigs she na/ gal te dbyings las dbyings shig dmigs na dbyings de nyid dbyings su 'gyur ro/ /rgyal po chen po</text></item>
<item><p>270b7</p><section>mdo sde</section><text>de ltar na byis pa rnams ni rnam par thar pa la rgyug go/ /rgyal po chen po rnam par thar pa zhes bya ba ci'i phyir rnam par thar pa zhes bya zhe na/ rnam par thar pa ni zad pa med pa'o/ /gang dag zad pa med pa la rgyug pa de dag ni</text></item>
<item><p>270b8</p><section>mdo sde</section><text>zad par 'gyur ro/ /gang dag zad par 'gyur ba de dag ni yongs su zad par 'gyur ro/ /gang dag yongs su zad par 'gyur ba de dag ni yongs su nyams par 'gyur ro/ /ji ltar yongs su nyams par 'gyur zhe na/</text></item>
<item><p>271a1</p><section>mdo sde</section><text>rang bzhin las yongs su nyams par 'gyur te/ gang dag yongs su nyams par 'gyur ba de dag gi rnam par thar pa'i sgo ni thag ring ngo / /rgyal po chen po sgo zhes bya ba ci'i phyir sgo zhes brjod ce na/ gnyis la</text></item>
<item><p>271a2</p><section>mdo sde</section><text>kun nas dga' ba de'i phyir sgo'o/ /rgyal po chen po rnam par thar pa'i sgo zhes bya ba 'di ni ldem po ngag go/ /rgyal po chen po ldem po ngag ces bya ba ci'i phyir ldem po ngag ces bya zhe na/ 'di la ngag chung zad kyang med la</text></item>
<item><p>271a3</p><section>mdo sde</section><text>de la shes par bya ba yang med do/ /gang la shes par bya ba med pa de ni rnam par shes par bya ba ma yin no/ /rgyal po chen po rigs pa ma yin pa mi rigs pa zhes bya ba ci'i phyir rigs pa ma yin pa zhe na/ len cing 'dor</text></item>
<item><p>271a4</p><section>mdo sde</section><text>bar byed pa'i phyir ro/ /ci zhig len cing 'dor bar byed ce na/ gang na len pa med cing 'dor ba med pa'o/ /gang dag 'dor ba de dag ni rnam par rgyug pa'o/ /gang du rnam par rgyug ce na/ byang chub la rnam par rgyug go/ /stong</text></item>
<item><p>271a5</p><section>mdo sde</section><text>pa nyid la rnam par rgyug go/ /rnam par rgyug pa de dag ni bstan pa 'di dang byang chub dang nye ba las de dag thag ring ngo / /rgyal po chen po nye ba zhes bya ba ci'i phyir nye ba zhes bya zhe na/ byang chub dang nye ba yang ma yin/ mi nye ba yang</text></item>
<item><p>271a6</p><section>mdo sde</section><text>ma yin pa'o/ /gang byang chub gang la bkod pa yod pa ma yin pa de'i phyir nye bar zhi ba dang / nye bar zhi ba ma yin pa zhes brjod par mi bya'o/ /rgyal po chen po nye bar zhi ba zhes bya ba dang / byang chub ces bya ba ci'i phyir</text></item>
<item><p>271a7</p><section>mdo sde</section><text>byang chub ces bya zhe na/ seng ge'i phyir ro/ /seng ge gang zhe na/ bag tsha ba med pa'o/ /ci'i phyir bag tsha ba med pa zhes brjod ce na/ rgyal po chen po bag tsha ba ni 'das pa zhes brjod do/ /gang bag tsha ba med pa de dag la</text></item>
<item><p>271a8</p><section>mdo sde</section><text>ci'i phyir de bzhin gshegs pa de bzhin gshegs pa zhes brjod ce na/ 'gro ba dang 'ong ba ste/ de'i phyir de bzhin gshegs pa de bzhin gshegs pa zhes brjod do/ /rgyal po chen po gzhan yang ci'i phyir</text></item>
<item><p>271b1</p><section>mdo sde</section><text>de bzhin gshegs pa zhes bya zhe na/ 'di ltar song ba yang med/ ma song ba yang med pa de'i phyir de bzhin gshegs pa zhes brjod do/ /rgyal po chen po sangs rgyas kyi bgro ba zhes brjod pa de ci'i phyir sangs rgyas kyi bgro ba dang /</text></item>
<item><p>271b2</p><section>mdo sde</section><text>de bzhin gshegs pa'i bgro ba zhes brjod ce na/ chos thams cad 'gro ba med par des rtogs pa'i phyir ro/ /ji ltar rtogs she na/ 'gro ba dang 'ong ba med pa ji ltar rtogs pa de ltar rtogs pa'i phyir ro/ /de skad ces</text></item>
<item><p>271b3</p><section>mdo sde</section><text>bka' stsal pa dang / yul ko sa la'i rgyal po gsal rgyal gyis bcom ldan 'das la 'di skad ces gsol to/ /bcom ldan 'das chos kyi rnam grangs zab mo 'di ni ngo mtshar lags so/ /bcom ldan 'das chos</text></item>
<item><p>271b4</p><section>mdo sde</section><text>'di bstan pas bla na med pa yang dag par rdzogs pa'i byang chub tu nges par 'byung ba'i sems can ni ji snyed cig mchis lags/ nyan thos kyi gnas la gnas pa ni ji snyed cig mchis lags/ rang sangs rgyas kyi gnas la</text></item>
<item><p>271b5</p><section>mdo sde</section><text>gnas pa ni ji snyed cig mchis lags/ bcom ldan 'das kyis bka' stsal pa/ rgyal po chen po 'di ltar nga 'chad pa gang yin pa dang / 'chad par 'gyur ba gang yin pa dang / ngas chos bshad pa gang yin pa dang / chos</text></item>
<item><p>271b6</p><section>mdo sde</section><text>mngon par rdzogs par sangs rgyas pa gang yin pa'i chos bstan pa 'di la ni sems can nges par 'byung ba gang yang med do/ /nyan thos kyi phyir gnas pa ma yin no/ /rang sangs rgyas kyi phyir gnas pa ma yin no/ /rgyal po</text></item>
<item><p>271b7</p><section>mdo sde</section><text>chen po 'di lta ste/ dper na sgyu ma mkhan nam/ sgyu ma mkhan gyi slob ma mkhas pa zhig gis skye bo phal po che'i mdun du dpung gi tshogs yan lag bzhi pa mngon par sprul te/ shom zhing go cha bskon la/ rgyal po</text></item>
<item><p>271b8</p><section>mdo sde</section><text>gnyis g.yul 'gyed par sdud pa las/ rgyal po chen po de la sgyu ma mkhan gyis sprul pa'i rgyal po gnyis las/ de la rgyal po gcig ni pham par gyur/ de la rgyal po gcig shos gang yin pa de ni sprul pa'i g.yul</text></item>
<item><p>272a1</p><section>mdo sde</section><text>der g.yul bkye ba las sprul pa'i rgyal po de rgyal nas/ de dpung gi tshogs yan lag bzhi po de'i mdun du tshig 'di skad ces ngas rgyal po chen po pham par byas so/ /ngas tsher ma phyung ngo zhes smra na rgyal po chen po 'di</text></item>
<item><p>272a2</p><section>mdo sde</section><text>ji snyam du sems/ rgyal po pham pa de ci 'dra ba zhig yin/ gsol pa/ bcom ldan 'das sgyu ma mkhan gyis sprul pa'i rgyal pos sgyu ma mkhan gyis sprul pa pham par bgyis so/ /bka' stsal pa/ rgyal po chen po sprul</text></item>
<item><p>272a3</p><section>mdo sde</section><text>pas sprul pa 'ga' zhig pham par byed dam/ gsol pa/ bcom ldan 'das de ni ma lags so/ /de ci'i slad du zhe na/ sprul pa'i mthu gang lags pa de ni dngos po ma mchis pa lags te/ dngos po ma mchis pas dngos</text></item>
<item><p>272a4</p><section>mdo sde</section><text>po ma mchis pa pham par bgyid pa ma mchis pa'i slad du'o/ /bcom ldan 'das rgyal po pham pa 'di dang / rgyal po 'di shes bgyi ba de ni byis pa rnams kyi rmongs pa lags so/ /bka' stsal pa/ rgyal po chen po de</text></item>
<item><p>272a5</p><section>mdo sde</section><text>bzhin du gang chos rnams kyi rang bzhin de la yang pham pa dang / ma pham pa med de/ chos 'di ni gnas pa kho na ste/ chos kyi dbyings ni gnas pa nyid do/ /chos skyon med pa nyid do/ /de la de bzhin gshegs pa ni yang dag par</text></item>
<item><p>272a6</p><section>mdo sde</section><text>smra ba/ de bzhin du smra ba/ phyin ci ma log par smra ba/ gzhan ma yin pa smra ba ste/ chos thams cad skye ba med par rjes su tha snyad 'dogs so/ /rgyal po chen po byis pa rnams ji ltar 'dzin pa de ltar de bzhin</text></item>
<item><p>272a7</p><section>mdo sde</section><text>gshegs pa ni bstan du med pa zhes bya bar ston to/ /rgyal po chen po de bzhin gshegs pa ni tha snyad thams cad yang dag par chad pa'o/ /ci'i phyir de bzhin gshegs pa tha snyad thams cad yang dag par chad pa zhes</text></item>
<item><p>272a8</p><section>mdo sde</section><text>brjod ce na/ tha snyad thams cad mtshungs pa'i phyir ro/ /gang mtshungs pa de ni chad pa ste/ gang chad pa de la mtshungs pa zhes brjod do/ /tha snyad de thams cad yang dag par chad pa de ni chos rnams skye ba med pa'o/ /rgyal po</text></item>
<item><p>272b1</p><section>mdo sde</section><text>chen po 'di ltar rtsis kyi drung ji ltar bzhag pa de ltar bstan par bya ste/ rgyal po chen po 'di lta ste/ dper na 'bum phrag gcig las bye ba mang por ston pa ni 'bum phrag de las bye ba dag byung ba'o/ /rgyal po chen po 'di</text></item>
<item><p>272b2</p><section>mdo sde</section><text>lta ste/ dper na me long gi dkyil 'khor gcig gi nang na gzugs brnyan mang po snang yang me long gi dkyil 'khor de la gzugs brnyan de dag med do/ /rgyal po chen po 'di lta ste/ dper na yig 'bru gcig gi nang du yig</text></item>
<item><p>272b3</p><section>mdo sde</section><text>'bru mang po dag mngon par sgrub kyang yig 'bru de la yig 'bru de dag mi snang ngo / /rgyal po chen po 'di lta ste/ dper na dge slong rdzu 'phrul chen po dang ldan pa zhig gcig tu gyur nas mang por 'gyur zhing / mang por gyur nas</text></item>
<item><p>272b4</p><section>mdo sde</section><text>gcig tu yang 'gyur ba de bzhin du/ rgyal po chen po de bzhin gshegs pas stobs dang / mi 'jigs pa dang / pha rol tu phyin pa thams cad thob nas sems can rnams la gdams pa'i phyir chos bstan pas</text></item>
<item><p>272b5</p><section>mdo sde</section><text>sems can 'di snyed cig dul lo zhes 'jig rten gyi tha snyad dang / bgrang ba'i tshul gyis de ltar ston to/ /rgyal po chen po ji ltar dul ba dang / gang dag dul ba dang / gang gis dul ba de dag ni rgyal po chen po de bzhin</text></item>
<item><p>272b6</p><section>mdo sde</section><text>gshegs pa'i gnyis su med pa la gnas pa ste/ chos 'di bstan pas sems can 'di snyed cig dul lo zhes bya ba de ni ma byas pa/ 'gyur ba med par seng ge'i sgra sgrogs pa'o/ /de bzhin gshegs pa dgra bcom</text></item>
<item><p>272b7</p><section>mdo sde</section><text>pa yang dag par rdzogs pa'i sangs rgyas kyis bstan pa 'di bshad pa na stong gsum gyi stong chen po'i 'jig rten gyi khams 'di rnam pa drug tu 'gul/ rab tu 'gul/ kun du rab tu 'gul to/ /g.yos rab tu g.yos/</text></item>
<item><p>272b8</p><section>mdo sde</section><text>kun du rab tu g.yos so/ /ldeg /rab tu ldeg /kun du rab tu ldeg go/ /de nas yul ko sa la'i rgyal po gsal rgyal gyis bcom ldan 'das la 'di skad ces gsol to/ /bcom ldan 'das 'jig rten du</text></item>
<item><p>273a1</p><section>mdo sde</section><text>dog sa cher g.yos par gyur pa'i rgyu ni gang lags/ rkyen ni gang lags/ bcom ldan 'das kyis bka' stsal pa/ rgyal po chen po de bzhin gshegs pas bstan pa 'di bshad pa na 'dod pa na spyod pa dang /</text></item>
<item><p>273a2</p><section>mdo sde</section><text>gzugs na spyod pa'i lha ther 'bum phrag 'bum phrag brgyad bcu po de dag ni chos rnams la chos kyi mig rdul med cing dri ma dang bral ba rnam par dag go/ /lha ther 'bum phrag dgu bcu ni mi skye ba'i chos la bzod pa</text></item>
<item><p>273a3</p><section>mdo sde</section><text>skyes so/ /bram ze stong phrag drug bcu ni chos rnams la chos kyi mig rdul med cing dri ma dang bral ba rnam par dag go/ /srog chags lha dang mir bcas pa brgyad khri ni chos rnams la chos kyi mig rnam par dag go /</text></item>
<item><p>273a4</p><section>mdo sde</section><text>srog chags mi'i skye dgu stong phrag drug khri ni mi skye ba'i chos la bzod pa skyes so/ /srog chags stong phrag brgyad stong ni phyir mi 'ong ba'i 'bras bu mngon sum du byed do/ /rgyal po chen po 'jig rten tu sa cher</text></item>
<item><p>273a5</p><section>mdo sde</section><text>g.yos par gyur pa'i rgyu ni de yin no/ /rkyen ni de yin no/ /rgyal po chen po de bzhin gshegs pa bgro ba'i chos kyi rnam grangs 'di nam mkha' dang ldan pa'i sa phyogs 'di nyid du 'das pa'i sangs rgyas bcom ldan</text></item>
<item><p>273a6</p><section>mdo sde</section><text>'das rnams kyis kyang bshad do/ /nga yang 'chad do/ /de bzhin gshegs pa dgra bcom pa yang dag par rdzogs pa'i sangs rgyas byams pa yang sa phyogs 'di nyid du 'chad par 'gyur ro/ /de nas yul ko sa la'i rgyal po</text></item>
<item><p>273a7</p><section>mdo sde</section><text>gsal rgyal gyis chos kyi rnam grangs 'di nyid la mchod pa bya ba'i phyir de bzhin gshegs pa la me tog dang / spos dang / phreng ba sna tshogs de dag gis mngon par gtor to/ /rab tu mngon par gtor nas tshig 'di skad du/</text></item>
<item><p>273a8</p><section>mdo sde</section><text>'das pa dang / ma 'ongs pa dang / da ltar byung ba'i sangs rgyas bcom ldan 'das la mchod par 'dod pas ni de bzhin gshegs pa bgro ba'i chos kyi rnam grangs 'di la mchod par bya'o zhes smras so/ /de nas lha'i dbang</text></item>
<item><p>273b1</p><section>mdo sde</section><text>po brgya byin gyis sum bcu rtsa gsum pa'i lha rnams la smras pa lha'i bu dag tshur sheg /chos kyi rnam grangs 'di nyid la mchod pa bya ba'i phyir bcom ldan 'das la lha'i me tog dang / bdug pa dang / spos dang / phreng ba dang / tsan dan gyi phye</text></item>
<item><p>273b2</p><section>mdo sde</section><text>ma dag gis gtor bar bya'o/ /mngon par gtor bar bya'o/ /mngon par rab tu gtor bar bya'o/ /de ci'i phyir zhe na/ grogs po dag chos kyi rnam grangs 'di la mchod pa byas pas ni 'das pa dang / ma 'ongs pa dang / da ltar</text></item>
<item><p>273b3</p><section>mdo sde</section><text>byung ba'i sangs rgyas bcom ldan 'das rnams la mchod pa byas par 'gyur ba'i phyir ro/ /de nas lha'i dbang po brgya byin gyis sum bcu rtsa gsum pa'i lha rnams dang lhan cig tu bcom ldan 'das la me tog man dA ra bas</text></item>
<item><p>273b4</p><section>mdo sde</section><text>gtor to/ /rab tu gtor to/ /steng gi bar snang las kyang lha'i rol mo'i sgra bsgrags so/ /de bzhin gshegs pa nyid la mchod pa bya ba'i phyir thams cad dang ldan pa'i rgyal bu rgyal byed kyi tshal yang rin po che sna bdun las</text></item>
<item><p>273b5</p><section>mdo sde</section><text>grub pa'i dar gyi lda ldi dag gis rgyas par gyur la/ tshig 'di skad du/ rigs kyi bu 'am/ rigs kyi bu mo gang la la zhig chos kyi rnam grangs 'di la mchod pa byed pa ni 'das pa dang / ma 'ongs pa dang / da ltar byung ba'i sangs</text></item>
<item><p>273b6</p><section>mdo sde</section><text>rgyas bcom ldan 'das rnams la mchod pa byas par 'gyur ro/ /de nas khyim bdag de dag gis me tog dang / spos dang / phreng ba sna tshogs ji ltar thogs thogs pa de dag bcom ldan 'das la mngon par gtor te/ tshig</text></item>
<item><p>273b7</p><section>mdo sde</section><text>'di skad du/ gang dag chos kyi rnam grangs 'di la mchod pa byed pa de dag gis ni 'das pa dang / ma 'ongs pa dang / da ltar byung ba'i sangs rgyas bcom ldan 'das rnams la mchod pa byas par 'gyur ro/ /de nas bcom</text></item>
<item><p>273b8</p><section>mdo sde</section><text>ldan 'das kyis rgyal po gsal rgyal dang / lha'i dbang po brgya byin dang / khyim bdag de dag la bka' stsal pa/ lha'i bu dag ji skad smras pa de de bzhin no/ /de nas bcom ldan 'das kyis tshe dang ldan pa kun dga' bo</text></item>
<item><p>274a1</p><section>mdo sde</section><text>la bka' stsal pa/ kun dga' bo rigs kyi bu 'am/ rigs kyi bu mo 'am/ dge slong ngam/ dge slong ma 'am/ dge bsnyen nam/ dge bsnyen ma gang la la zhig chos kyi rnam grangs 'di 'dzin pa dang / 'chang ba</text></item>
<item><p>274a2</p><section>mdo sde</section><text>dang / kun chub par byed pa dang / klog pa dang / gzhan dag la yang rgya cher ston par byed pa dang / de bzhin nyid du sgrub par byed pa dang / tha na glegs bam du byas te 'chang ba de ni 'das pa dang / ma 'ongs pa dang / da ltar byung ba'i sangs</text></item>
<item><p>274a3</p><section>mdo sde</section><text>rgyas bcom ldan 'das rnams la mchod par byas par 'gyur ro/ /de ci'i phyir zhe na/ kun dga' bo 'das pa'i dus na de bzhin gshegs pa dgra bcom pa yang dag par rdzogs pa'i sangs rgyas bcom ldan 'das gang dag byung</text></item>
<item><p>274a4</p><section>mdo sde</section><text>ba'i sangs rgyas bcom ldan 'das de dag thams cad kyis kyang de bzhin gshegs pa bgro ba dang / chos bgro ba chos kyi rnam grangs 'di nyid bstan to/ /kun dga' bo ma 'ongs pa'i dus na sangs rgyas bcom ldan 'das gang dag</text></item>
<item><p>274a5</p><section>mdo sde</section><text>'byung bar 'gyur ba de dag kyang de bzhin gshegs pa bgro ba dang / chos bgro ba chos kyi rnam grangs 'di nyid ston par 'gyur ro/ /kun dga' bo da ltar phyogs bcu na sangs rgyas bcom ldan 'das gang dag 'tsho zhing gzhes pa'i</text></item>
<item><p>274a6</p><section>mdo sde</section><text>sangs rgyas bcom ldan 'das de dag kyang de bzhin gshegs pa bgro ba dang / chos bgro ba chos kyi rnam grangs 'di nyid ston to/ /bstan to/ /ston par 'gyur ro/ /kun dga' bo sangs rgyas bcom ldan 'das rnams kyi chos bstan</text></item>
<item><p>274a7</p><section>mdo sde</section><text>pa ni yang dag phul lo zhes yang dag par smra bas smra na/ kun dga' bo de bzhin gshegs pa bgro ba dang / chos bgro ba chos kyi rnam grangs 'di la yang dag par smra bas smra'o/ /kun dga' bo rigs kyi bu 'am/ rigs kyi bu mo</text></item>
<item><p>274a8</p><section>mdo sde</section><text>gang la la zhig sangs rgyas kyi ye shes dang / sangs rgyas kyi stobs rnams dang / sangs rgyas kyi mi 'jigs pa rnams tshol bar 'dod pa dang / sangs rgyas kyi gnas la gnas par 'dod pa dang / sangs rgyas kyi ye shes sgrub</text></item>
<item><p>274b1</p><section>mdo sde</section><text>par 'dod pa dang / sangs rgyas kyi ye shes thob par 'dod pa des ni de bzhin gshegs pa bgro ba dang / chos bgro ba chos kyi rnam grangs 'di zung shig /kun chub par gyis shig /'jug par gyis shig /chongs shig /</text></item>
<item><p>274b2</p><section>mdo sde</section><text>lhogs shig /de ci'i phyir zhe na/ kun dga' bo rigs kyi bu 'am/ rigs kyi bu mo gang la la zhig gis de bzhin gshegs pa bgro ba dang / chos bgro ba chos kyi rnam grangs 'di tha na glegs bam du byas te/ 'chang ba dang /</text></item>
<item><p>274b3</p><section>mdo sde</section><text>klog pa dang / zla ba phyed kyi bar du brjod cing 'don pa des rmi lam na nga chos ston pa mthong na de'i yon tan gyi phan yon du 'gyur ba ni/ kun dga' bo de bzhin gshegs pa bgro ba dang / chos bgro ba chos kyi rnam grangs 'di tha na</text></item>
<item><p>274b4</p><section>mdo sde</section><text>rigs kyi bu 'am/ rigs kyi bu mo gang la la'i rna lam du grag pa dang / tha na thos pa tsam du yang 'gyur ba dang / thos nas kyang yi rangs par 'gyur na/ kun dga' bo des na de'i mtha' ni kun dga' bo rigs kyi bu 'am/</text></item>
<item><p>274b5</p><section>mdo sde</section><text>rigs kyi bu mo de dag gis sangs rgyas mang po la bsnyen bkur byas pa yin par rtogs par bya ste/ kun dga' bo chos zab mo 'di bstan pas rigs kyi bu 'am/ rigs kyi bu mo dag mi skrag cing mi dngang la dngang bar mi</text></item>
<item><p>274b6</p><section>mdo sde</section><text>'gyur ba'i rnam pa ni de yin no/ /mtshan ma ni de yin no/ /rtags ni de yin no dbyibs ni de yin no/ /kun dga' bo rigs kyi bu 'am/ rigs kyi bu mo gang dag kha cig bla na med pa yang dag par rdzogs pa'i byang chub tu</text></item>
<item><p>274b7</p><section>mdo sde</section><text>yang dag par zhugs/ yang dag par 'jug /yang dag par 'jug par 'gyur ba de dag gis kyang de bzhin gshegs pa bgro ba dang / chos bgro ba chos kyi rnam grangs 'di tha na tshig bzhi pa'i tshigs su bcad pa tsam yang</text></item>
<item><p>274b8</p><section>mdo sde</section><text>gzung bar bya/ kun chub par bya/ gdon par bya/ bcang bar bya/ gzhan dag la yang bshad par bya/ bstan par bya ste/ kun dga' bo rigs kyi bu 'am/ rigs kyi bu mo de dag gi bsod nams mang du 'phel</text></item>
<item><p>275a1</p><section>mdo sde</section><text>bar 'gyur ro/ /de nas yul ko sa la'i rgyal po gsal rgyal gyis bcom ldan 'das la 'di skad ces gsol to/ /bcom ldan 'das sang gi gdugs la dge slong gi dge 'dun dang thabs gcig tu bdag gi</text></item>
<item><p>275a2</p><section>mdo sde</section><text>gdugs tshod gsol bar gnang bar mdzad du gsol/ rgyal po gsal rgyal la thugs brtse bar mdzad pa'i slad du/ bcom ldan 'das kyis cang mi gsung bas gnang ngo / /de nas yul ko sa la'i rgyal po gsal rgyal</text></item>
<item><p>275a3</p><section>mdo sde</section><text>gyis bcom ldan 'das la 'di skad ces gsol to/ /bcom ldan 'das bdag cag ni bgyi ba mang zhing bgyid pa mang bas mchi lags so/ /de skad ces gsol pa dang / bcom ldan 'das kyis rgyal po gsal rgyal la</text></item>
<item><p>275a4</p><section>mdo sde</section><text>'di skad ces bka' stsal to/ /rgyal po chen po de'i dus la dbab par shes na song shig /de nas rgyal po gsal rgyal gyis bud med gtso mo la smras pa/ bud med khyod bcom ldan 'das kyi spyan sngar 'dug la/ bcom ldan</text></item>
<item><p>275a5</p><section>mdo sde</section><text>'das kyis chos gang bshad pa de thams cad nga la yang zlos shig /de nas rgyal po gsal rgyal gus pa dang bcas/ zhe sa dang bcas pas bcom ldan 'das kyi zhabs la mgo bos phyag 'tshal te/ bcom ldan 'das kyi thad</text></item>
<item><p>275a6</p><section>mdo sde</section><text>nas song ngo / /de nas bcom ldan 'das kyis 'jam dpal gzhon nur gyur pa la bka' stsal pa/ 'jam dpal 'di nas shar phyogs logs na 'jig rten gyi khams kun nas yon tan ldan zhes bya ba de na de bzhin gshegs</text></item>
<item><p>275a7</p><section>mdo sde</section><text>pa bkod pa mchog sgrub me tog mngon 'phags rgyal po zhes bya ba da ltar bzhugs te/ 'tsho zhing gzhes pa de la ngas 'di skad ces smras so/ /de bzhin gshegs pa bkod pa mchog sgrub me tog mngon 'phags rgyal pos</text></item>
<item><p>275a8</p><section>mdo sde</section><text>gang la gnas te bla na med pa yang dag par rdzogs pa'i byang chub mngon par rdzogs par sangs rgyas/ de skad ces smras pa dang / des nga la 'di skad ces smras so/ /me tog 'di gang la gnas pa de la chos thams cad gnas te/</text></item>
<item><p>275b1</p><section>mdo sde</section><text>kho bo de lta bu la gnas nas bla na med pa yang dag par rdzogs pa'i byang chub mngon par rdzogs par sangs rgyas so/ /'jam dpal gyis gsol pa/ bcom ldan 'das me tog de dag ci la gnas lags/ bcom</text></item>
<item><p>275b2</p><section>mdo sde</section><text>ldan 'das kyis bka' stsal pa/ 'jam dpal me tog de dag ni gnas med do/ /'jam dpal me tog de dag ni rang bzhin gyi gnas la gnas pa ste/ chos thams cad kyang de lta bu la gnas pas byang chub de yang de</text></item>
<item><p>275b3</p><section>mdo sde</section><text>dang 'dra ste/ de la bye brag cung zad kyang med do/ /'jam dpal gzhan yang de bzhin gshegs pa des nga la 'di skad ces smras so/ /de bzhin gshegs pa shAkya'i rgyal po'i gtso bo shAkya thub pas gang la gnas te</text></item>
<item><p>275b4</p><section>mdo sde</section><text>bla na med pa yang dag par rdzogs pa'i byang chub mngon par rdzogs par sangs rgyas/ de skad ces smras pa dang / 'jam dpal ngas de bzhin gshegs pa de la 'di skad ces smras so/ /kho bo yang dag pa'i mtha'</text></item>
<item><p>275b5</p><section>mdo sde</section><text>la gnas nas bla na med pa yang dag par rdzogs pa'i byang chub mngon par rdzogs par sangs rgyas te/ de ni yid kyi yang dag par bgro ba'i dri ba'o/ /de nas 'jam dpal gzhon nur gyur pas bcom ldan 'das la</text></item>
<item><p>275b6</p><section>mdo sde</section><text>'di skad ces gsol to/ /bcom ldan 'das yang dag pa'i mtha' ci la gnas lags/ bka' stsal pa/ de'i phyir khyod nyid la dris/ khyod ji ltar bzod pa de ltar lan thob shig /'jam dpal 'di lta ste/ dper</text></item>
<item><p>275b7</p><section>mdo sde</section><text>na sos ka'i zla ba tha ma dro zhing tsha ba'i dus la bab pa'i tshe/ mi nyam chung ba zhig gis smig rgyu g.yo ba mthong ba las de skom par gyur la/ de'i grogs gang dag yin pa de dag kyang smig rgyu de la chur 'du shes par</text></item>
<item><p>275b8</p><section>mdo sde</section><text>gyur te/ de dag shas cher 'gro zhing / 'di ltar smig rgyu de la chur 'du shes pa rnams ji lta ji ltar 'gro zhing gang du 'gro ba de lta de ltar de dag gi skom pa 'phel bar 'gyur na/ 'jam dpal 'di ji snyam du sems/</text></item>
<item><p>276a1</p><section>mdo sde</section><text>mi de dag gi 'du shes yang dag pa yin nam/ gsol pa/ bcom ldan 'das de ni ma lags so/ /bka' stsal pa/ 'jam dpal 'di ji snyam du sems/ ci smig rgyu la chu gnas sam/ gsol pa/</text></item>
<item><p>276a2</p><section>mdo sde</section><text>bcom ldan 'das de ni ma lags so/ /smig rgyu la chab kyang ma mchis lags na gnas pa lta ga la mchis te/ gnas pa ma mchis pas bcom ldan 'das de ni brjod par bgyi ba ma lags so/ /bcom ldan 'das kyis</text></item>
<item><p>276a3</p><section>mdo sde</section><text>bka' stsal pa/ 'jam dpal de bzhin du chos thams cad kyang yang dag pa'i mtha' la gnas te byang chub de yang de dang 'dra'o/ /'jam dpal gzhan yang shar phyogs logs na de bzhin gshegs pa dgra bcom pa yang dag</text></item>
<item><p>276a4</p><section>mdo sde</section><text>par rdzogs pa'i sangs rgyas me tog sgrub bkod du ma mngon 'phags rgyal po khyu mchog rnam par rol pa zhes bya ba des nga la 'di skad ces smras so/ /de bzhin gshegs pa shAkya'i rgyal po'i gtso bo shAkya thub pas gang la</text></item>
<item><p>276a5</p><section>mdo sde</section><text>gnas te bla na med pa yang dag par rdzogs pa'i byang chub mngon par rdzogs par sangs rgyas/ de skad ces smras pa dang / ngas de la 'di skad ces smras so/ /chos thams cad la gnas nas kho bo bla na med pa yang dag par rdzogs</text></item>
<item><p>276a6</p><section>mdo sde</section><text>pa'i byang chub mngon par rdzogs par sangs rgyas so/ /de skad ces smras pa dang / 'jam dpal gzhon nur gyur pas bcom ldan 'das la 'di skad ces gsol to/ /bcom ldan 'das chos thams cad ci la gnas lags/</text></item>
<item><p>276a7</p><section>mdo sde</section><text>bka' stsal pa/ 'jam dpal chos thams cad ni rang bzhin la yang gnas la/ de dag rang bzhin la gnas pa yang ma yin te byang chub de yang de dang 'dra'o/ /'jam dpal gzhan yang ngas de bzhin gshegs pa me tog sgrub</text></item>
<item><p>276a8</p><section>mdo sde</section><text>bkod du ma mngon 'phags rgyal po khyu mchog rnam par rol pa de la 'di skad ces smras so/ /de bzhin gshegs pas gang la gnas te bla na med pa yang dag par rdzogs pa'i byang chub mngon par rdzogs par sangs rgyas/</text></item>
<item><p>276b1</p><section>mdo sde</section><text>de skad ces smras pa dang / des nga la 'di skad ces smras so/ /yang dag pa'i mtha' gang la gnas pa de la gnas nas kho bo bla na med pa yang dag par rdzogs pa'i byang chub mngon par rdzogs par sangs rgyas te/ de ni yid kyi yang dag par</text></item>
<item><p>276b2</p><section>mdo sde</section><text>bgro ba'i dri ba'o/ /de skad ces smras pa dang / 'jam dpal gzhon nur gyur pas bcom ldan 'das la 'di skad ces gsol to/ /bcom ldan 'das yang dag pa'i mtha' ci la gnas lags/ bka' stsal pa/ ma 'ongs pa'i mtha'</text></item>
<item><p>276b3</p><section>mdo sde</section><text>dang / da ltar byung ba'i mtha' gang la gnas pa ltar 'das pa'i mtha' yang de ltar gnas so/ /gsol pa/ bcom ldan 'das da ltar byung ba'i mtha' zhes bgyi ba'i tshig gi don gang lags/ bka' stsal pa/ 'jam dpal chos</text></item>
<item><p>276b4</p><section>mdo sde</section><text>thams cad ni rang bzhin gyis 'chi 'pho med cing ma skyes pa ste/ de ni da ltar byung ba'i mtha' zhes bya'o/ /gsol pa/ bcom ldan 'das 'das pa'i mtha' zhes bgyi ba'i tshig gi don gang lags/ bka' stsal pa/ 'jam dpal chos</text></item>
<item><p>276b5</p><section>mdo sde</section><text>thams cad ni bsam gyis mi khyab pa'i mtha' ste/ de'i phyir 'das pa'i mtha' zhes bya'o/ /gsol pa/ bcom ldan 'das ma 'ongs pa'i mtha' zhes bgyi ba'i tshig gi don gang lags/ bka' stsal pa/ 'jam dpal ma</text></item>
<item><p>276b6</p><section>mdo sde</section><text>'ongs pa'i mtha' ni ma skyes pa ste/ de'i phyir ma 'ongs pa'i mtha' zhes pa'o/ /'jam dpal gyis gsol pa/ bcom ldan 'das sangs rgyas bcom ldan 'das rnams ji tsam du don shin du rnam par nges pa ngo mtshar lags</text></item>
<item><p>276b7</p><section>mdo sde</section><text>so/ /bka' stsal pa/ 'jam dpal de bzhin du sangs rgyas bcom ldan 'das rnams don dang tshig shin du rnam par nges pa yin no/ /gsol pa/ bcom ldan 'das tshig rnam par nges pa zhes bgyi ba'i tshig gi don gang lags/</text></item>
<item><p>276b8</p><section>mdo sde</section><text>bka' stsal pa/ 'jam dpal byas par nges pa'o/ /ci'i phyir nges she na/ tshig lan med par nges pa'o/ /ci'i phyir tshig lan med par nges she na/ cir yang brjod par bya ba ma yin pa'i phyir ro/ /bcom ldan 'das brjod</text></item>
<item><p>277a1</p><section>mdo sde</section><text>par bgyi ba ma lags pa'i tshig gi don gang lags/ bka' stsal pa/ smra ba ni brjod par bya ba ste/ smra ba thams cad ni brjod par bya ba ma yin pa'o/ /smra ba gang zhe na/ 'jam dpal smra ba ni gnas tha dad pa zhes bya'o/ /</text></item>
<item><p>277a2</p><section>mdo sde</section><text>gsol pa/ bcom ldan 'das gnas tha dad pa zhes bgyi ba'i tshig gi don gang lags/ bka' stsal pa/ 'jam dpal gnas tha dad pa zhes bya ba ni smra ba 'dzin pa'i 'dzin pa ste/ mtshan mar 'dzin pa'o/ /srog tu 'dzin pa'o/ /</text></item>
<item><p>277a3</p><section>mdo sde</section><text>thams cad 'dzin pa'o/ /gsol pa/ bcom ldan 'das ci'i slad du thams cad 'dzin pa lags/ bka' stsal pa/ gnyi ga 'dzin pa yin pa'i phyir ro/ /gsol pa/ ci'i slad du gnyi ga 'dzin pa lags/ bka' stsal pa/</text></item>
<item><p>277a4</p><section>mdo sde</section><text>bdag tu 'dzin pa dang / gzhan du 'dzin pa ste/ tshig de ni bdag tu 'dzin pa dang ldan pa yang ma yin/ gzhan du 'dzin pa dang ldan pa yang yin te/ de'i phyir nges pa zhes bya'o/ /de nas byams ma'i bu gang po 'di snyam du sems par gyur te</text></item>
<item><p>277a5</p><section>mdo sde</section><text>sangs rgyas bcom ldan 'das rnams ni legs par gsungs pa'i tshig rab tu 'byed pa'o/ /sangs rgyas bcom ldan 'das rnams ni nges pa'i don gcig tu sgrub cing rnam par dbye ba la mkhas pa'o/ /sangs rgyas bcom</text></item>
<item><p>277a6</p><section>mdo sde</section><text>ldan 'das rnams ni ye shes yongs su gtugs pa med pa thugs su chud pa'o/ /sangs rgyas bcom ldan 'das rnams ni tshig 'bru gsal pa'o/ /sangs rgyas bcom ldan 'das rnams ni chos kyi 'khor lo la ldem por</text></item>
<item><p>277a7</p><section>mdo sde</section><text>dgongs pa'i bkod pa la mngon par dgyes pa ste/ ma la bdag gis bcom ldan 'das la chos thams cad la yi ge bsgrub pa'i rnam par dbye ba nges par rnam par 'byed pa zhu bar bya gor ma chag snyam mo/ /de nas bcom ldan 'das</text></item>
<item><p>277a8</p><section>mdo sde</section><text>kyis byams ma'i bu gang po'i sems kyi rnam par rtog pa thugs kyis mkhyen nas/ byams ma'i bu gang po la bka' stsal pa/ gang po yi ge sgrub pa'i rnam par dbye ba nges par rnam par 'byed pa la nges pa zhes bya ba la gcig ni gang yin/</text></item>
<item><p>277b1</p><section>mdo sde</section><text>bsgrub pa ni gang yin zhe na/ gcig ni mngon par shes pa ste/ de ni sgrub pa'o/ /sgrub pa sgrub pa zhes bya ba ni gang gi yin/ thob par byed pa thob par byed pa ni gang gi yin zhe na/ thob par byed pa rtogs pa ni de bzhin gshegs</text></item>
<item><p>277b2</p><section>mdo sde</section><text>pa yin te/ de bzhin gshegs pa 'jig pa dang / de bzhin gshegs pa'i 'byung ba'o/ /gang po de bzhin gshegs pa de bzhin gshegs pa zhes ci'i phyir brjod par bya zhing sus brjod par bya ba yin zhe na/ dngos</text></item>
<item><p>277b3</p><section>mdo sde</section><text>pos kyang brjod par bya ba ma yin la/ dngos po med pas kyang brjod par bya ba ma yin no/ /dngos po yod pas brjod par bya ba ma yin la/ dngos po yod pa ma yin pas brjod par bya ba yang ma yin no/ /de bzhin gshegs</text></item>
<item><p>277b4</p><section>mdo sde</section><text>pa ni tshig thams cad log pa yin no/ /de bzhin gshegs pa ni gnas las log pa ma yin te/ tshig thams cad kyis brjod par bya ba ma yin no/ /gang po de bzhin gshegs pa zhes bya ba ni 'di'o zhes brjod par bya ba</text></item>
<item><p>277b5</p><section>mdo sde</section><text>ma yin no/ /gang po de bzhin gshegs pa zhes bya ba ni brjod par bya ba ma yin te/ dper na nam mkha' ni lus su gyur pa yang med do/ /'gyur ba yang med de/ de ni dngos po dang dngos po med pas brjod par bya ba ma yin no/ /</text></item>
<item><p>277b6</p><section>mdo sde</section><text>gang po de bzhin gshegs pa mthong ngo zhes gang gis brjod pa dang / gang la brjod pa yang brjod par bya ba ma yin no/ /de skad ces bka' stsal pa dang / byams ma'i bu gang pos bcom ldan 'das la 'di skad</text></item>
<item><p>277b7</p><section>mdo sde</section><text>ces gsol to/ /bcom ldan 'das chos bstan pa 'di'i ming ci lags/ bka' stsal pa/ 'di ni sangs rgyas bcom ldan 'das rnams kyi bgro ba'o/ /gang po de ni 'di yin zhes bya ba ci'i phyir de ni 'di</text></item>
<item><p>277b8</p><section>mdo sde</section><text>yin zhe na/ grangs med pa 'di dag gis bgro bar bya ba dag ni bgro ba'o/ /gang po ci'i phyir bgro ba zhes bya zhe na/ de ni bgro ba med pa dang / rnam par bgro ba med pa 'di yin no/ /gang po chos kyi rnam grangs</text></item>
<item><p>278a1</p><section>mdo sde</section><text>chos kyi rnam grangs shes bya ba ci'i phyir chos kyi rnam grangs shes bya zhe na/ shes par bya ba ma yin pa'o/ /yongs su shes par bya ba ma yin pa'o/ /ma brjod pa'o/ /ma smras pa'o/ /sgra med pa'o/ /</text></item>
<item><p>278a2</p><section>mdo sde</section><text>brjod du med cing brjod pa las 'das pa'o/ /rnam par rig pa med pa'o/ /gdags par bya ba ma yin pa'o/ /mi gnas pa'o/ /blang du med cing dor du med pa ste/ chos de dag ni chos kyi rnam grangs su bstan to/ /gang po</text></item>
<item><p>278a3</p><section>mdo sde</section><text>rigs kyi bu 'am/ rigs kyi bu mo gang la la zhig gis tshul gyi gnas 'di khong du chud par byed pa de dag gi ni don dang tshig 'brus yongs su gtugs par mi 'gyur te/ gang po rigs kyi bu 'am/ rigs kyi bu mo de dag la</text></item>
<item><p>278a4</p><section>mdo sde</section><text>ngas tshul gyi gnas 'di gzhag par bya'o/ /gang po tshul gyi gnas shes bya ba ci'i phyir tshul gyi gnas shes bya zhe na/ gang po 'di ni tshul gyi gnas shes bya ba 'am/ tshul ma yin pa'i gnas shes bya ba med pa de'i phyir tshul</text></item>
<item><p>278a5</p><section>mdo sde</section><text>gyi gnas shes brjod de/ gang po tshig gtso bo de ni 'di yin no/ /gang po tshig gtso bo tshig gtso bo zhes bya ba ci'i phyir tshig gtso bo zhes bya de dag ci'i phyir tshig gtso bo zhes bya zhe na/ gang po dper na rnam par thar pa rnams kyi</text></item>
<item><p>278a6</p><section>mdo sde</section><text>tshig gi don bzhin no/ /gang po gzhan yang tshig rab tu dbye ba zhes bya ba gang gi tshig rab tu dbye ba'i rang bzhin snang ba yin zhe na/ rang bzhin gyis dngos po med pa de ltar snang ngo / /snang ba de ni 'di ltar snang ste/ chos thams cad snod ma</text></item>
<item><p>278a7</p><section>mdo sde</section><text>yin pa de ltar snang ngo / /gang po snang ba dang bral ba de ltar snang ngo / /gang po las dang rnam par smin pa snang ba la/ las ni gang / rnam par smin pa ni gang zhe na/ gang po las ni gang dkar po dang nag po dang / dkar po yang ma yin nag po yang</text></item>
<item><p>278a8</p><section>mdo sde</section><text>ma yin pa'o/ /rnam par smin pa ni nges par spangs pa ste/ de ltar snang ba yin no/ /chos thams cad dbyer med pa de'i phyir so so yang dag par rig pa zhes bya'o/ /ci'i phyir so so yang dag par rig pa zhes bya zhe na/ don so</text></item>
<item><p>278b1</p><section>mdo sde</section><text>so yang dag par rig zhes bya'o/ /don so so yang dag par rig pa gang zhe na/ don ces bya ba ni rang bzhin gyis stong pa ste/ gang rung bzhin gyas dbyer med pa'o/ /rnam pa thams cad du rang bzhin gyis stong zhing dbyer med de/ de'i</text></item>
<item><p>278b2</p><section>mdo sde</section><text>phyir don so so yang dag par rig pa zhes bya'o/ /nges pa'i tshig so so yang dag par rig pa dang / spobs pa so so yang dag par rag pa dang / chos so so yang dag par rig pa ci'i phyir chos so so yang dag par rig pa zhe bya zhe na/</text></item>
<item><p>278b3</p><section>mdo sde</section><text>chos rnams kyi rang bzhin ni chos nyid de de ni ma byas pa'o/ /gang ma byas pa de ni rang bzhin te/ de ni dbyer med pas chos rnams kyi don so so yang dag par rig pa zhes bya'o/ /spobs pa'i rang bzhin ci'i phyir rang bzhin zhes</text></item>
<item><p>278b4</p><section>mdo sde</section><text>bya zhe na/ chos thams cad dbyer med pa de ltar snang ba'o/ /chos thams cad rang bzhin gyis dngos po med pa de ltar snang ba'o/ /chos thams cad rang bzhin gyis 'gags pa de ltar snang ba'o/ /chos thams cad mig yor</text></item>
<item><p>278b5</p><section>mdo sde</section><text>dang mtshungs pa de ltar snang ba'o/ /gang po gzhan yang las ni sna tshogs su snang ste/ las de yang rnam par smin pas sna tshogs pa nyid do/ /gang po rnam par smin pa de yang dbang pos sam/ dbang po bye ba phrag dgu bcu</text></item>
<item><p>278b6</p><section>mdo sde</section><text>'am/ bye ba phrag brgya'i sgo nas las kyi rnam par phye bas tha dad pa ste/ de ltar snang ngo / /rnam par smin pa'i ched du las bskyed par snang ste/ 'dir bskyed pa ni skrun pa ste/ kun tu skyed pa'o/ /ci'i phyir kun du skyed pa</text></item>
<item><p>278b7</p><section>mdo sde</section><text>zhes bya zhe na/ sdug bsngal kun du skyed pa'i phyir ro/ /sdug bsngal gang zhe na sred pa dang lta ba'o/ /de la lta ba la chags pa gang zhe na/ gang du 'gro ba yang med cing gnas pa yang med pa yin na byis pa rnams ni lta ba</text></item>
<item><p>278b8</p><section>mdo sde</section><text>med bzhin du lta ba la chags nas kun du rgyug go/ /gang dag kun du rgyug pa de dag ni rnam par rgyug go/ /gang dag rnam par rgyug pa de dag ni rnam par nyams so/ /gang dag rnam par nyams pa de dag ni rnam par rgyug go/ /</text></item>
<item><p>279a1</p><section>mdo sde</section><text>gang dag rnam par rgyug pa de dag ni rtsod par byed do/ /ci'i phyir rtsod par byed ce na/ yod pa ma yin pa dang / gsog dang / bltar med pa la rtsod par byed do/ /gzhan yang byis pa so so'i skye bo yang dag par sdom</text></item>
<item><p>279a2</p><section>mdo sde</section><text>pa yin pa rnams ni gang skyed ces bya ba de ltar snang ste/ snang ba ni de'i nges pa'i tshig tu snang ba zhes bya'o/ /gang po sgrub pa zhes bya ba gang gi sgrub pa zhe na/ yi ge'i sgrub pa'o/ /gang po ci'i phyir yi ge zhes bya zhe na/ gang</text></item>
<item><p>279a3</p><section>mdo sde</section><text>zag pa med pa'i phyir ro/ /gang po yi ge zhes bya ba ni gzod ma nas zad pa'o/ /gang po gzod ma nas zad ces bya ba ni zad pa med pa'o/ /gang po gzhan yang zad pa med pa dang / zad pa med pa'i sgo zhes bya ba ni chos thams</text></item>
<item><p>279a4</p><section>mdo sde</section><text>cad do/ /zad pa med pa dang / zad pa med pa'i sgo chos thams cad ni chos kyi sgo ste/ gang po chos kyi sgo 'di ni nam mkha'i sgo yin te/ rigs kyi bu 'am/ rigs kyi bu mo gang dag zhugs pa de ni nges pa'i tshig bstan pa la zad pa</text></item>
<item><p>279a5</p><section>mdo sde</section><text>med par 'gyur ro/ /gang po ngas chos kyi sgo zad pa med pa 'di kun dga' bo la gtad par bya'o/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod kyis chos kyi rnam grangs 'di zung</text></item>
<item><p>279a6</p><section>mdo sde</section><text>shig /chongs shig /lhogs shig /kun chub par gyis shig /de ci'i phyir zhe na/ kun dga' bo gang la la zhig chos kyi rnam grangs 'di 'dzin tam/ 'chang ngam/ klog gam/ kun chub par byed dam/ tha na tshig bzhi pa'i tshigs</text></item>
<item><p>279a7</p><section>mdo sde</section><text>su bcad pa tsam bzung nas gzhan dag la ston par byed pa de ni kun dga' bo sangs rgyas kyi mdzad pa yin te/ 'di gzhan la ston par byed pa'i rigs kyi bu 'am/ rigs kyi bu mo gang yin pa de'i dge ba'i rtsa ba mang du skyed par 'gyur</text></item>
<item><p>279a8</p><section>mdo sde</section><text>ro/ /kun dga' bo de'i phyir chos kyi rnam grangs 'di khyod la lan gnyis su yongs su gtad pas yongs su gtad do/ /de nas bcom ldan 'das kyi phyag g.yas pas tshe dang ldan pa kun dga' bo la bzung nas bka' stsal pa/ kun</text></item>
<item><p>279b1</p><section>mdo sde</section><text>dga' bo nga'i bla na med pa yang dag par rdzogs pa'i byang chub bskal pa grangs med pa bye ba phrag 'bum du yang dag par bsgrubs pa 'di khyod kyi lag tu yongs su gtad gyis/ ci nas kyang zung la gzhan dag la yang kun chub</text></item>
<item><p>279b2</p><section>mdo sde</section><text>par gyis shig /zhugs nas kyang gzhan dag la rgya cher yang dag par sgrogs shig /kun dga' bo rigs kyi bu 'am/ rigs kyi bu mo gang la la zhig de bzhin gshegs pa bgro ba'i chos kyi rnam grangs 'di 'dzin tam/</text></item>
<item><p>279b3</p><section>mdo sde</section><text>kun chub par byed dam/ 'jug par byed pa de la ni tshe 'di la yon tan lnga brgya 'byung bar 'gyur ro/ /lnga brgya gang zhe na/ lus la yon tan brgya dang / ngag gi las kyi yon tan brgya dang / yid kyi las kyi yon tan brgya dang / kun</text></item>
<item><p>279b4</p><section>mdo sde</section><text>du srung ba'i yon tan brgya dang / chos kyi yon tan brgya po dag go/ /kun dga' bo de la lus la gnas pa'i srin bu'i rigs gang dag yin pa de dag de'i lus la 'byung bar mi 'gyur ro/ /kun dga' bo de ltar na de dag la mig</text></item>
<item><p>279b5</p><section>mdo sde</section><text>nad mi 'byung zhing rna ba'i nad med/ sna'i nad med/ lce'i nad med cing lus kyi nad kyang mi 'byung ngo / /mig la sdug bsngal mi 'byung zhing rna ba dang / sna dang / lce dang / lus dang / yid la sdug bsngal mi 'byung ngo / /mig la kun nas</text></item>
<item><p>279b6</p><section>mdo sde</section><text>gnod pa mi 'byung ngo / /mig mi gsal bar mi 'gyur ro/ /mig zum par mi 'gyur ro/ /mig 'khrul par mi 'gyur ro/ /mig 'jigs 'jigs lta bur mi 'gyur ro/ /mig long bar mi 'gyur ro/ /mig yon por</text></item>
<item><p>279b7</p><section>mdo sde</section><text>mi 'gyur ro/ /mig ya gcig par mi 'gyur ro/ /mig zur gyis lta bar mi 'gyur ro/ /mig gsal bar 'gyur ro/ /mig kun du blta bar 'gyur ro/ /mig ma nyams shing gzhon bag can du 'gyur ro/ /mig rma bya'i</text></item>
<item><p>279b8</p><section>mdo sde</section><text>mgrin pa lta bu dang / mig glang po'i rgyal po 'gying zhing 'gro ba lta bur 'gyur ro/ /gsang ba sba bar 'gyur ro/ /yan lag bcu rnam par dag par 'gyur ro/ /nying lag bcu rnam par dag par 'gyur ro/ /nying lag med pa</text></item>
<item><p>280a1</p><section>mdo sde</section><text>bcu rnam par dag par 'gyur ro/ /rna ba bcu rnam par dag par 'gyur ro/ /sna bcu rnam par dag par 'gyur ro/ /lce bcu rnam par dag par 'gyur ro/ /ba spu'i khung bu 'khor lnga pa rnam par dag par 'gyur ro/ /</text></item>
<item><p>280a2</p><section>mdo sde</section><text>'bras chan la yod pa'i ro bro ba nyi shu rtsa gcig myang ba rnam par dag par 'gyur te/ lus kyi yon tan 'di dag thob par 'gyur ro/ /de la ngag gi las kyi yon tan brgya thob par 'gyur ba gang zhe na/ dbyangs kyis bsgyur ba'i ngag gi las kyi</text></item>
<item><p>280a3</p><section>mdo sde</section><text>yon tan bcu dang / gzhan bsrungs pa'i ngag gi las kyi yon tan bcu dang / ma 'ongs pa'i skyon bsrung pa'i ngag gi las kyi yon tan bcu dang / da ltar byung ba'i skyon bsrungs pa'i ngag gi las kyi yon tan bcu dang / sangs rgyas kyis gnang</text></item>
<item><p>280a4</p><section>mdo sde</section><text>ba'i ngag gi las bkra shis pa bcu dang / las kyi rjes su 'brel ba'i ngag gi las bcu dang / lhas gnang ba'i ngag gi las dang zhing phan pa bcu dang / bslab pa yongs su bzung ba'i ngag gi las bcu dang / ngo bo nyid kyis yon tan dang ldan</text></item>
<item><p>280a5</p><section>mdo sde</section><text>pa'i ngag gi las bcu ste/ ngag gi las kyi yon tan brgya po 'di dag thob par 'gyur ro/ /de la yid kyi las kyi yon tan brgya thob par 'gyur ba gang zhe na/ yid kyi las gcig po mi mthun pa de dang bral bar 'gyur ba ste/ gang zhe na/</text></item>
<item><p>280a6</p><section>mdo sde</section><text>des smra ba sngon du btang ste/ tshig brjod pa na gang yid kyi las mi mthun pa'i rjes su 'jug pa dang bral bar 'gyur ba yin no/ /sems g.yengs par mi 'gyur ro/ /sems la gnod par mi 'gyur ro/ /sems 'du shes can du</text></item>
<item><p>280a7</p><section>mdo sde</section><text>mi 'gyur ro/ /de'i sems la mi mthun pa med par 'gyur ro/ /blo dang ldan par 'gyur ro/ /rtogs pa dang ldan par 'gyur ro/ /nges par 'gyur ro/ /spyod pa dang ldan par 'gyur ro/ /cho ga la mkhas par 'gyur ro/ /brtag pa phun</text></item>
<item><p>280a8</p><section>mdo sde</section><text>sum tshogs par 'gyur ro/ /g.yog phun sum tshogs par 'gyur ro/ /spyod lam phun sum tshogs par 'gyur ro/ /dran pa dang ldan zhing mi g.yo bar 'gyur ro/ /sems mi sgul zhing brtan par 'gyur ro/ /yon tan sgrub par</text></item>
<item><p>280b1</p><section>mdo sde</section><text>'gyur ro/ /sems 'jam par 'gyur ro/ /phyir mi ldog par 'gyur ro/ /sems mi g.yo bar 'gyur ro/ /sems dang 'thun par 'gyur te/ sems brtan pa de dang / phyir mi ldog pa de la ni sangs rgyas bcom ldan 'das</text></item>
<item><p>280b2</p><section>mdo sde</section><text>rnams gzigs bzhed par 'gyur la/ lha rnams kyang lta 'dod par 'gyur zhing klu rnams dang / gnod sbyin rnams dang / dri za rnams dang / mi'am ci rnams dang / lto 'phye chen po rnams dang / mi rnams dang / mi ma yin pa rnams</text></item>
<item><p>280b3</p><section>mdo sde</section><text>kyang lta 'dod par 'gyur ro/ /de la lha rnams kyang snyan par smra zhing klu rnams dang / dri za rnams dang / gnod sbyin rnams dang / mi'am ci rnams dang / lto 'phye chen po rnams dang / mi rnams dang / mi ma yin pa rnams kyang snyan par</text></item>
<item><p>280b4</p><section>mdo sde</section><text>smra la/ de la sangs rgyas bcom ldan 'das rnams kyang snyan pa gsung bar 'gyur ro/ /lha rnams dang / klu rnams dang / gnod sbyin rnams dang / dri za rnams dang / mi'am ci rnams dang / lto 'phye chen po rnams dang / mi rnams dang /</text></item>
<item><p>280b5</p><section>mdo sde</section><text>mi ma yin pa rnams kyis bsngags par bya zhing / sangs rgyas bcom ldan 'das rnams kyis kyang bsngags par bya ba ste/ de nyid 'ong ba la yang sangs rgyas bcom ldan 'das rnams chos nye bar sgrub par mdzad do/ /kun dga'</text></item>
<item><p>280b6</p><section>mdo sde</section><text>bo gang la la dag mdo sde 'di 'chang ngam/ ston pa de dag gis ni yon tan brgya po mang po la re bar bya'o/ /kun dga' bo chos kyi rnam grangs 'dir ni sangs rgyas thams cad kyi byang chub bsdus so/ /kun dga' bo de ci'i phyir</text></item>
<item><p>280b7</p><section>mdo sde</section><text>zhe na/ 'dir ni chos thams cad bsdus pa'i phyir te/ de ni sangs rgyas bgro ba 'di yin no/ /kun dga' bo sangs rgyas bgro ba dang / de bzhin gshegs pa bgro ba dang / chos bgro ba 'di ni skyes bu dman pa rnams kyi</text></item>
<item><p>280b8</p><section>mdo sde</section><text>lag tu 'ong bar mi 'gyur zhing le lo can rnams kyi lag tu 'ong bar mi 'gyur te/ sems can de dag ni dman par mi 'gyur ro/ /kun dga' bo gzhan yang sangs rgyas bgro ba 'di gang dag gi lag tu 'ong bar</text></item>
<item><p>281a1</p><section>mdo sde</section><text>'gyur ba'i sems can de dag ni brtson 'grus brtsams par 'gyur la/ sems zhum pa med pa rnams dang / sems tshar bcad pa rnams kyi lag tu 'ong bar 'gyur ro/ /kun dga' bo sangs rgyas bgro</text></item>
<item><p>281a2</p><section>mdo sde</section><text>ba 'di sems can sems tshar ma bcad pa rnams kyi lag tu 'gro bar mi 'gyur ro/ /kun dga' bo gzhan yang 'di ni bdud rnam par 'jom par rig par bya'o/ /kun dga' bo bdud sdig can ni mdo sde 'di nub par bya</text></item>
<item><p>281a3</p><section>mdo sde</section><text>ba'i phyir brtson par byed de/ kun dga' bo de la bdud kyi las phra ba rnams dang / bdud kyi las shig shig po rnams dang / bdud kyi las thag ring ba rnams su blta zhing bdud kyi las rnams pham par yang blta bar bya'o/ /kun</text></item>
<item><p>281a4</p><section>mdo sde</section><text>dga' bo gzhan yang mdo 'di las bdud kyi las mang po dag 'byung bar 'gyur te/ de la bdud kyi las thag ring ba rnams ji lta bur blta zhe na/ mdo 'di ni ha cang thag ring ba'o/ /mdo 'di ni ha cang rgya che ba'o/ /mdo 'di ni ha cang bar chad mang</text></item>
<item><p>281a5</p><section>mdo sde</section><text>ba'o/ /mdo 'di ni ha cang g.yeng ba mang ba'o/ /mdo 'di ni ha cang nyon mongs pa mang ba'o zhes te/ rigs kyi bu 'am/ rigs kyi bu mo de dag gis mdo 'di'i yon tan de ltar ma shes nas/ de dag gis ma shes pa na bdud kyi lcags kyus zin</text></item>
<item><p>281a6</p><section>mdo sde</section><text>cing bdud kyi zhags pas bcings nas mdo 'di la brtson par mi byed/ 'dzin par mi byed/ 'chang bar mi byed/ kun chub par mi byed/ ston par mi byed do/ /kun dga' bo sems can rnams ji tsam gyis nyams par 'gyur ba ltos shig /la la</text></item>
<item><p>281a7</p><section>mdo sde</section><text>zhig gis de bzhin gshegs pa bgro ba chos kyi rnam grangs 'di 'dzin par mi byed cing 'chang bar mi byed la/ gzhan dag la yang rgya cher yang dag par mi ston pa ni kun dga' bo 'di ltar sangs rgyas kyi byang chub yang dag phul la brnyas pa yin te/</text></item>
<item><p>281a8</p><section>mdo sde</section><text>legs pa ma yin no/ /shin du legs pa ma yin no/ /kun dga' bo gang dag gis mdo sde 'di la brnyas pa de dag gis ni chos la yang brnyas pa yin no/ /kun dga' bo gzhan yang gang dag gis mdo sde 'di la brnyas par byed pa de dag la skul ba 'dis</text></item>
<item><p>281b1</p><section>mdo sde</section><text>jir yang mi 'gyur ro/ /de ci'i phyir zhe na/ 'di ltar skyes bu rmongs pa de dag ni mngon par brtson pa ma yin te/ de dag la bskul ba na rang gi sems kyang mi shes shing rang gi gnas kyang mi shes la/ de dag mi shes pas bskul ba yang 'dzin par mi byed do/ /</text></item>
<item><p>281b2</p><section>mdo sde</section><text>kun dga' bo gzhan yang 'dir de bzhin gshegs pa la brnyas pa byas par 'gyur ba dang / chos la brnyas par byed pa ci zhig yod de/ sangs rgyas bcom ldan 'das de dag ni chos nyid kyis ma brnyas pa'o/ /kun dga' bo skyes bu rmongs pa de dag ni</text></item>
<item><p>281b3</p><section>mdo sde</section><text>yang dag pa ma yin pa'i chos rnams las yongs su nyams pas bdag nyid la brnyas par 'gyur gyi/ gang dag de bzhin gshegs pa la brnyas par 'gyur ba 'am/ chos la brnyas par 'gyur ba ni med do/ /kun dga' bo de bzhin gshegs pas ni</text></item>
<item><p>281b4</p><section>mdo sde</section><text>brnyas pa med pa'i chos thugs su chud la/ sangs rgyas bcom ldan 'das rnams ni brnyas pa med pa'o/ /kun dga' bo de lta bas na sangs rgyas kyi chos rnams la brnyas par mi 'gyur ba dang / phyas su mi 'gyur bar chos 'di dag khong du</text></item>
<item><p>281b5</p><section>mdo sde</section><text>chud par bya'o/ /de nas bcom ldan 'das kyis 'jam dpal gzhon nur gyur pa la bka' stsal pa/ 'jam dpal 'di nas 'jig rten gyi khams 'bum phrag tshad med cing dpag tu med pa dag 'das pa'i pha rol na/ 'jig rten gyi khams zla</text></item>
<item><p>281b6</p><section>mdo sde</section><text>'phags 'od zer ces bya ba de na de bzhin gshegs pa dgra bcom pa yang dag par rdzogs pa'i sangs rgyas pad ma mngon 'phags 'od zer rol pa zhes bya ba bzhugs te 'tsho zhing gzhes so/ /'jam dpal de bzhin gshegs pa de'i 'jig</text></item>
<item><p>281b7</p><section>mdo sde</section><text>rten gyi khams de rin po che sna bdun las grub pa'i pad ma dag gis rgyas par gyur te/ pad ma de dag gi dbus nas byang chub sems dpa' de dag kyil mo dkrung bcas bzhin du byung la/ pad ma de dag las kyang 'od zer byung ngo / /byang chub</text></item>
<item><p>281b8</p><section>mdo sde</section><text>sems dpa' de dag gis 'od zer de dag las sprul pa sprul par byed de/ sprul pa dpag tu med pa dag sprul par byed cing sprul pas chos kyang ston to/ /'jam dpal 'od zer de dag gis 'jig rten gyi khams gang gA'i klung gi bye ma drug</text></item>
<item><p>282a1</p><section>mdo sde</section><text>bcu snyed dag snang bas gsal bar byas so/ /'jam dpal dper na ston ka'i dus su nam mkha' dag cing dri ma med la char sprin med pa/ zla ba yar gyi tshes bcwa lnga'i nam gyi gung thun la zla ba'i dkyil 'khor sprin med zla ba'i 'od zer</text></item>
<item><p>282a2</p><section>mdo sde</section><text>gyis kun du gsal bar snang ba de'i tshe 'dzam bu'i gling khor yug tu snang bas shin du khyab par 'gyur ro/ /'jam dpal de bzhin du 'jig rten gyi khams zla 'phags 'od zer de khor yug tu yang snang bas shin du khyab par 'gyur ro/ /de bzhin du</text></item>
<item><p>282a3</p><section>mdo sde</section><text>shar dang / lho dang / nub dang / byang dang / de bzhin du steng dang / de bzhin du 'og dang / de bzhin du phyogs mtshams dang / de bzhin du phyogs bcu'i 'jig rten dag tu yang 'jig rten gyi khams gang gA'i klung gi bye ma drug bcu snyed dag snang bas gsal bar</text></item>
<item><p>282a4</p><section>mdo sde</section><text>byas so/ /'jam dpal rgyu des na 'jig rten gyi khams ming zla 'phags 'od zer ces bya'o/ /'jam dpal de bzhin gshegs pa de chos ston pa'i spyi bo nas pad ma byung ste/ pad ma de dag las 'od zer byung bas stong gsum gyi stong chen po'i</text></item>
<item><p>282a5</p><section>mdo sde</section><text>'jig rten gyi khams 'di snang bar byas so/ /'od zer de dag las kyang sangs rgyas kyi sku byung ste/ sangs rgyas kyi sku de dag gis kyang de bzhin gshegs pa de la pad ma dag gis gtor to/ /mngon par gtor to/ /'jam dpal pad ma gtor ba de dag</text></item>
<item><p>282a6</p><section>mdo sde</section><text>nyid kyang de bzhin gshegs pa'i skur gnas so/ /'jam dpal 'di ltar bcom ldan 'das de'i smon lam gyi rgyus na/ bcom ldan 'das de pad ma mngon 'phags shes bya'o/ /'jam dpal de nas ngas de bzhin gshegs pa pad ma mngon 'phags 'od</text></item>
<item><p>282a7</p><section>mdo sde</section><text>zer rol pa de la 'di skad ces smras so/ /de bzhin gshegs pa pad ma mngon 'phags 'od zer rol pas ci la gnas te bla na med pa yang dag par rdzogs pa'i byang chub mngon par rdzogs par sangs rgyas/ de skad ces smras pa dang / des nga la 'di</text></item>
<item><p>282a8</p><section>mdo sde</section><text>skad ces smras so/ /'das pa dang ma 'ongs pa'i sems gang la gnas nas de ltar byang chub pa de lta bu la gnas te/ nga bla na med pa yang dag par rdzogs pa'i byang chub mngon par rdzogs par sangs rgyas so/ /'jam dpal gyis gsol pa/ bcom</text></item>
<item><p>282b1</p><section>mdo sde</section><text>ldan 'das 'das pa dang ma 'ongs pa'i sems ci la gnas lags/ bka' stsal pa/ 'jam dpal gang 'das pa'i sems de ni ma skyes pa'o/ /'jam dpal gang ma 'ongs pa'i sems de yang ma skyes pa'o/ /gang da ltar byung ba'i sems de yang ma</text></item>
<item><p>282b2</p><section>mdo sde</section><text>skyes pa'o/ /gang mi skye ba de ni de bzhin nyid byang chub par bya ba'i phyir te de ni byang chub bo/ /'jam dpal dper na 'das pa'i sgyu ma yang yod pa ma yin no/ /ma 'ongs pa'i yang yod pa ma yin la/ da ltar byung ba'i yang yod pa ma yin te/ rang gi ngo bos</text></item>
<item><p>282b3</p><section>mdo sde</section><text>dben zhing rang gi ngo bo dang bral ba yin no/ /'jam dpal de bzhin du gang 'das pa'i sems de ni ma skyes pa'o/ /gang ma 'ongs pa'i sems de yang ma skyes pa'o/ /gang da ltar byung ba'i sems de yang ma skyes pa ste/ byang chub de ni de lta bu yin no/ /</text></item>
<item><p>282b4</p><section>mdo sde</section><text>'jam dpal byang chub ni 'das pa yang ma yin/ ma 'ongs pa yang ma yin/ da ltar byung ba yang ma yin te/ 'jam dpal byang chub de ni de lta bu yin no/ /'jam dpal 'di ltar byang chub ni yod pa yang ma yin/ 'jam dpal byang chub de ni med pa</text></item>
<item><p>282b5</p><section>mdo sde</section><text>yang ma yin no/ /'jam dpal de bzhin du chos thams cad ni byang chub kyang yin la/ chos thams cad byang chub ma yin pa yang ma yin no/ / bam po gsum pa ste tha ma/ de nas khyim bdag ded dpon bzang po dang / khyim bdag rnam par dag</text></item>
<item><p>282b6</p><section>mdo sde</section><text>spyod dang / khyim bdag klu dga' dang / khyim bdag 'dzin med dang / khyim bdag rna gtsug dang / khyim bdag gtsug na nor bu dang / khyim bdag rna ba gang po dang / khyim bdag don grub dang / khyim bdag rin chen gom pas 'gro dang / khyim bdag de dag</text></item>
<item><p>282b7</p><section>mdo sde</section><text>thams cad kyis bcom ldan 'das la 'di skad ces gsol to/ /bcom ldan 'das sangs rgyas bcom ldan 'das rnams ni lugs thogs pa ma mchis pa lags shing / sangs rgyas bcom ldan 'das rnams ni byams pa'i spyan dang ldan te</text></item>
<item><p>282b8</p><section>mdo sde</section><text>ngo mtshar ba lags na/ dgung zla gsum po 'di la bcom ldan 'das de bzhin gshegs pa du tsam zhig dang thabs gcig tu de bzhin gshegs pa bgro ba 'di la bgro ba mdzad lags/ de skad ces gsol pa dang / bcom ldan 'das kyis</text></item>
<item><p>283a1</p><section>mdo sde</section><text>khyim bdag de dag la 'di skad ces bka' stsal to/ /khyim bdag rnams sangs rgyas kyi mtshan nyid ni gzhal bar bya ba ma yin gyis thong shig /de nas khyim bdag de dag gis bcom ldan 'das la 'di skad ces gsol to/ /bcom</text></item>
<item><p>283a2</p><section>mdo sde</section><text>ldan 'das de bzhin gshegs pa bgro ba'i chos kyi rnam grangs 'di la bcom ldan 'das de bzhin gshegs pa du tsam zhig dang thabs gcig tu bgro ba mdzad pa dpes bstan par spyod lags sam/ bka' stsal pa/ khyim bdag rnams</text></item>
<item><p>283a3</p><section>mdo sde</section><text>sangs rgyas kyi ye shes la brtag pa dang / mngon par yid ches par bya ba dag dpe'i sgo nas ni mkhas pa rnams dang / mos pa mang ba rnams dang / nga rgyal bcom pa rnams dang / blo rgya che ba rnams dang / sangs rgyas kyi ye shes bsam</text></item>
<item><p>283a4</p><section>mdo sde</section><text>gyis mi khyab pa mchog la gnas pa dag gis shes par nus kyi/ byis pa rnams dang / bdag tu 'du shes pa rnams dang / nga rgyal gyis nyams pa rnams dang / blo chung ba rnams kyis ni mi nus pas de'i phyir legs par nyon la yid la zung</text></item>
<item><p>283a5</p><section>mdo sde</section><text>shig dang / ngas khyod la bshad do/ /khyim bdag rnams dpe yongs su brtag pa nye bar bzung ste/ gang dag stong gsum gyi stong chen po'i 'jig rten gyi khams 'di ni khor yug ther 'bum yod par nyi ma ther 'bum 'khor zhing gnas so/ /zla ba</text></item>
<item><p>283a6</p><section>mdo sde</section><text>ther 'bum 'khor zhing gnas so/ /khyim bdag rnams stong gsum gyi stong chen po'i 'jig rten gyi khams de ri'i rgyal po khor yug chen po dag gis yongs su bskor la/ stong gsum gyi stong chen po'i 'jig rten gyi khams de'i khongs na gang</text></item>
<item><p>283a7</p><section>mdo sde</section><text>dag sems can du gdags pas btags pa sems can thams cad snga phyi med par mi'i lus thob par gyur la/ gang dag 'jig rten gyi khams de na sa'i khams yod pa dang / rin po che dang 'dra ba'i rtswa dang / shing dang / yal ga dang / lo ma dang /</text></item>
<item><p>283a8</p><section>mdo sde</section><text>'dab ma dag nye bar bzung ba dang / ri thams cad dang / de dag la gang dag sa'i khams yod pa dang / ji tsam du 'byung ba chen po bzhi gnas pa las sa'i khams su gdags pas btags/ de rdul phra rab kyi rdul du rlags na khyim bdag rnams de ji</text></item>
<item><p>283b1</p><section>mdo sde</section><text>snyam du sems/ rdul phra rab de dag mang ba yin nam/ de skad ces bka' stsal pa dang / khyim bdag de dag gis bcom ldan 'das la 'di skad ces gsol to/ /bcom ldan 'das rdul phra rab de dag mang ba lags so/ /rdul phra rab kyi rdul de dag</text></item>
<item><p>283b2</p><section>mdo sde</section><text>shin du mang ba lags so/ /bcom ldan 'das rdul phra rab kyi rdul de dag tshad ma mchis pa lags so/ /khyim bdag rnams gzhan yang yongs su brtag pa nye bar bzung ste/ sems can rnams rdul phra rab kyi rdul de dag snyed du gyur cing</text></item>
<item><p>283b3</p><section>mdo sde</section><text>sems can de dag kyang snga phyi med par mi'i lus thob par gyur la/ de dag thams cad kyis mi'i lus thob nas kyang rab tu byung ngo / /de dag thams cad rab tu byung nas kyang dgra bcom pa nyid thob ste/ de dag mngon par shes pa dag mngon</text></item>
<item><p>283b4</p><section>mdo sde</section><text>sum du byed cing / de dag mngon par shes pa drug po'i rdzu 'phrul gyi stobs kyis nyan thos chen po de dag ji snyed pa de snyed kyi 'jig rten gyi khams kho na dag nyan thos gcig gis se gol 'ga' gtogs pa tsam gyis 'da' bar byed do/ /khyim</text></item>
<item><p>283b5</p><section>mdo sde</section><text>bdag rnams rnam grangs 'dis na nyan thos chen po re res kyang 'da' bar byed la/ gal te gcig gis 'da' bar byed pas kyang 'jig rten gyi khams gzhan dang gzhan du 'gro bar byed de/ khyim bdag rnams rnam grangs 'dis na nyan thos</text></item>
<item><p>283b6</p><section>mdo sde</section><text>chen po de dag lo brgya snyed du 'da' bar byed na/ khyim bdag rnams de ji snyam du sems/ nyan thos chen po de dag gis lo brgya snyed thal bar 'da' ba'i 'jig rten gyi khams ji snyed cig yod/ gsol pa/ bcom ldan 'das nyan</text></item>
<item><p>283b7</p><section>mdo sde</section><text>thos chen po de dag gis 'da' ba'i 'jig rten gyi khams ji snyed pa de dag ni tshad ma mchis pa lags so/ /bcom ldan 'das 'jig rten gyi khams de dag grangs ma mchis pa lags so/ /bka' stsal pa/ yongs su brtag pa nye</text></item>
<item><p>283b8</p><section>mdo sde</section><text>bar bzung ste/ nyan thos chen po de dag gis lo brgya snyed thal bar 'da' ba'i 'jig rten gyi khams ji snyed pa'i 'jig rten gyi khams de dag thams cad grong khyer chen po gcig tu gyur la/ grong khyer chen po de yang srid ji tsam pa de tsam</text></item>
<item><p>284a1</p><section>mdo sde</section><text>kho nar rgyar yang yod la de'i 'phang du yang de tsam yod na/ khyim bdag rnams de ji snyam du sems/ grong khyer gyi ra ba de'i ngos rgya che ba yin nam/ gsol pa/ bcom ldan 'das grong khyer de ni rgya che ba lags so/ /bde bar gshegs pa</text></item>
<item><p>284a2</p><section>mdo sde</section><text>grong khyer de ni mtha' ma mchis pa lags so/ /bcom ldan 'das ji tsam du 'di lta bu'i dpe dag legs par yongs su btsal ba ni ngo mtshar che ba lags so/ /khyim bdag rnams gal te grong khyer chen po de yungs 'bru ma grugs pas byur</text></item>
<item><p>284a3</p><section>mdo sde</section><text>bur bkang na yungs 'bru de dag mang ba yin nam/ gsol pa/ bcom ldan 'das yungs 'bru de dag mang ba lags so/ /bde bar gshegs pa shin du mang ba lags so/ /bka' stsal pa/ khyim bdag rnams de bas ches mang zhing</text></item>
<item><p>284a4</p><section>mdo sde</section><text>ches grangs med pa'i de bzhin gshegs pa dgra bcom pa yang dag par rdzogs pa'i sangs rgyas rnams kyis de bzhin gshegs pa bgro ba dang / chos bgro ba chos kyi rnam grangs 'di yang dag par bgro ba mdzad do/ /de skad ces bka'</text></item>
<item><p>284a5</p><section>mdo sde</section><text>stsal nas/ khyim bdag de dag gis bcom ldan 'das la 'di skad ces gsol to/ /bcom ldan 'das de bzhin gshegs pas dpe cha phra zhing thag ring bar mchi ba 'di lta bu 'tshal ba ni ngo mtshar che lags so/ /bcom ldan 'das</text></item>
<item><p>284a6</p><section>mdo sde</section><text>kyis bka' stsal pa/ khyim bdag rnams de bzhin gshegs pa dgra bcom pa yang dag par rdzogs pa'i sangs rgyas rnams kyi ye shes de ni de lta bu yin par rig par bya ste/ ji ltar zhus pa bzhin kun nas yongs su btsal bar bya'o/ /</text></item>
<item><p>284a7</p><section>mdo sde</section><text>de bzhin gshegs pa ni chags pa med pa'i ye shes dang ldan te/ chags pa med pa'i chos rtogs pas gang dang gang zhus pa de dang de la thogs pa med do/ /khyim bdag rnams dper na skyes bu la la zhig gis de'i stobs dang / mthu dang /</text></item>
<item><p>284a8</p><section>mdo sde</section><text>brtson 'grus kyis nam mkha' mtha' yas shing mu med par phyogs bzhi gang dang gang du mda' 'phangs pa de srid du shugs kyis song ste sa la lhung na/ khyim bdag rnams de ji snyam du sems/ mda' de dag nges par sa la lhung ngam/</text></item>
<item><p>284b1</p><section>mdo sde</section><text>bcom ldan 'das skyes bu de'i stobs dang / mthu dang / brtson 'grus kyis ji srid pa de srid du shugs kyis mchis nas dog sa la lhung yang / bcom ldan 'das de dag ni nam mkha' la thogs pa ma mchis pa lags so/ /bka' stsal</text></item>
<item><p>284b2</p><section>mdo sde</section><text>pa/ khyim bdag rnams de bzhin du de bzhin gshegs pa ni gting dpag dka' ba mtha' yas shing mu med pa ste/ mu med pa bzhi dag dang ldan no/ /bzhi gang zhe na/ tshul khrims mu med pa dang ldan pa dang / ting nge 'dzin mu med pa dang ldan</text></item>
<item><p>284b3</p><section>mdo sde</section><text>pa dang / shes rab mu med pa dang ldan pa dang / rnam par grol ba mu med pa dang ldan pa'o/ /bcom ldan 'das kyis de skad ces bka' stsal nas/ bde bar gshegs pas de skad gsungs te/ ston pas gzhan yang 'di skad ces bka'</text></item>
<item><p>284b4</p><section>mdo sde</section><text>stsal to/ /'jig rten sangs rgyas bsam mi khyab/ /sangs rgyas ye shes mtha' yas pas/ /sems kyi las dag rnam sbyangs te/ /phyi nas mya ngan 'das pa ston/ /ji ltar nam mkha'i khams rnams la/ /mtha' dag</text></item>
<item><p>284b5</p><section>mdo sde</section><text>dmigs med de yi phyir/ /de bzhin ye shes chen po yi/ /'jug pa la ni dmigs pa med/ /ye shes chen po chags med pa/ /de la chags pa yod min zhing / /ye shes nam mkhar mtshungs nyid de/ /sangs rgyas ye shes bsam</text></item>
<item><p>284b6</p><section>mdo sde</section><text>mi khyab/ /nam mkha'i khams su mda' mang po/ /'phen par byed cing 'phangs nas kyang / /de dag phyir ni sa la lhung / /de bzhin byis pa blo ngan rnams/ /ye shes bzang po 'di thos nas/ /de dag 'dir ni phyir yang lhung / /gang du</text></item>
<item><p>284b7</p><section>mdo sde</section><text>mda' dag 'phangs nas kyang / /de dag sa la slar ltung ste/ /nam mkha' yi ni dbyings de la/ /nam yang chags par mi 'gyur ro/ /de bzhin sangs rgyas ye shes ni/ /chags pa dag tu mi dmigs so/ /gang du blo ni rab gnas</text></item>
<item><p>284b8</p><section>mdo sde</section><text>par/ /byis pa de dag der ltung ste/ /byis pa'i mthu ni rtogs nas kyang / /sangs rgyas ye shes rab tu bsgrags/ /de phyir ye shes bsgrags pa ni/ /nga la mkhyud pa yod ma yin/ /ji ltar nam mkha' mu med cing / /tshad yod</text></item>
<item><p>285a1</p><section>mdo sde</section><text>ma yin mtha' yas ltar/ /de bzhin ye shes chen po yi/ /mtha' ni dmigs par mi 'gyur ro/ /nga yi ye shes 'di la ni/ /byis pa'i blo can the tshom za/ /gnas mi 'gyur te nam mkha' la/ /ji ltar mda' 'phangs</text></item>
<item><p>285a2</p><section>mdo sde</section><text>ltung ba bzhin/ /lha dang bcas pa'i 'jig rten gyi/ /mdun du nga ni 'dug nas kyang / /seng ge bzhin du sgra sgrogs pa/ /nga la the tshom yod ma yin/ /de tshe shAkya seng ge yi/ /nga ro 'di ni sgrogs pa na/ /de yi mod la srog</text></item>
<item><p>285a3</p><section>mdo sde</section><text>chags ni/ /bye ba brgyad bcu byang chub zhugs/ /shAkya seng ge'i nga ro 'di/ /bsgrags pa de yi mod la ni/ /sa 'di rnam pa drug dag tu/ /kun nas kyang ni g.yos par gyur/ /de tshe 'od zer byung gyur cing / /'od kyang rgya che</text></item>
<item><p>285a4</p><section>mdo sde</section><text>byung bar gyur/ /sangs rgyas kyis mdzad cho 'phrul dag /bsam mi khyab pa ngo mtshar byung / /sangs rgyas zhal gyi sgo nas ni/ /de yi tshe na ljags phyung ste/ /sangs rgyas zhing ni mtha' yas pa/ /'jig rten 'di ni khebs par</text></item>
<item><p>285a5</p><section>mdo sde</section><text>mdzad/ /skyes bu khyu mchog ljags kyis ni/ /'jig rten 'di dag khebs mdzad nas/ /yan lag brgyad ldan tshig gis ni/ /kun dga' bo la 'di skad gsungs/ /kun dga' yang dag gsungs pa ste/ /yang dag chos ni ston</text></item>
<item><p>285a6</p><section>mdo sde</section><text>mdzad pa/ /skyes bu dam pa dkon gyur pa/ /sangs rgyas la ni mchod pa bgyis/ /kun dga' sems can mchog ma kha cig gis/ /dpe dag thos nas byang chub skyed byed pa/ /byang chub don gnyer byang chub sems dpa' gang / /</text></item>
<item><p>285a7</p><section>mdo sde</section><text>yon tan brgyan de dag ni sbyin par bya/ /kun dga' dge slong pho mo dang / /dge bsnyen pha dang dge bsnyen ma/ /gang dag mchog ma de dag ni/ /sangs rgyas nyid du lung bstan bya/ /kun dga' phyi dus dge slong gang / /ngas ni de dag</text></item>
<item><p>285a8</p><section>mdo sde</section><text>mthong ba rnams/ /phyi ma'i dus kyi tshe dag na/ /'di 'dra'i mdo dag nyan byed la/ /mdo 'di dag ni thos nas kyang / /shAkya seng ges bstan pa yi/ /mdo 'di kye ma'o legs gsungs zhes/ /gang rnams dag ni dga' bar 'gyur/ /</text></item>
<item><p>285b1</p><section>mdo sde</section><text>gang gis mdo 'di thos nas kyang / /sems ni byang chub phyir bsngo ba/ /kun dga' mi de dag la ni/ /sangs rgyas 'gyur zhes ngas lung bstan/ /gang gis mdo 'di thos nas kyang / /sems ni byang chub phyir bsngo ba/ /'dren pa</text></item>
<item><p>285b2</p><section>mdo sde</section><text>dag tu mi 'gyur zhes/ /des ni the tshom bskyed mi bya/ /kun dga' ngas ni ting 'dzin 'di/ /de dag la ni gzhag bya zhing / /lha dang bcas pa'i 'jig rten la/ /ngas ni byin gyis brlab par bya/ /ngas ni byin gyis brlabs nas kyang / /</text></item>
<item><p>285b3</p><section>mdo sde</section><text>phyi dus 'jigs pa chen po'i tshe/ /mdo sde 'di ni 'dzam gling du/ /phyis ni 'bar ba dag tu 'gyur/ /de nas bcom ldan 'das kyis khyim bdag de dag la bka' stsal pa/ khyim bdag rnams gzhan yang rab tu shes par bya ba ni gang</text></item>
<item><p>285b4</p><section>mdo sde</section><text>dag shar phyogs logs na rdul phra rab kyi rdul de dag ji snyed pa de snyed pas ches mang ba'i de bzhin gshegs pa rnams dang lhan cig tu chos kyi rnam grangs 'di bgro ba mdzad do/ /de bzhin du lho dang / de bzhin du nub dang / de bzhin du byang dang /</text></item>
<item><p>285b5</p><section>mdo sde</section><text>de bzhin du 'og dang / de bzhin du steng dang / de bzhin du phyogs bcu thams cad dang / phyogs mtshams bcu po mtha' yas shing tshad med pa'i rdul phra rab kyi rdul de dag ji snyed pa de snyed pas ches mang ba'i de bzhin gshegs pa rnams</text></item>
<item><p>285b6</p><section>mdo sde</section><text>dang lhan cig tu chos kyi rnam grangs 'di bgro ba mdzad do/ /khyim bdag rnams gal te rdul phra rab kyi rdul phra mo de dag ji snyed pa de snyed kyi bskal pa grangs med pa'i yang grangs med pa'i bskal par gnas te/ sangs rgyas de dag</text></item>
<item><p>285b7</p><section>mdo sde</section><text>gi mtshan rab tu brjod pa de snyed dang lhan cig tu de bzhin gshegs pa bgro ba'i chos kyi rnam grangs 'di bgro ba mdzad do/ /de bzhin gshegs pa de dag gis mtshan brjod pa ma byas pa'i bar skabs su yongs su mya ngan las</text></item>
<item><p>285b8</p><section>mdo sde</section><text>'da' bar bya'o/ /de nas ded dpon bzang pos bcom ldan 'das la 'di skad ces gsol to/ /bcom ldan 'das sangs rgyas bcom ldan 'das rnams ni rdzu 'phrul che zhing mthu che ba lags so/ /sangs rgyas bcom ldan</text></item>
<item><p>286a1</p><section>mdo sde</section><text>'das rnams ni dbang che bar grags pa ste/ ngo mtshar che ba lags so/ /bcom ldan 'das phyogs bcu'i 'jig rten na da ltar sangs rgyas bcom ldan 'das ji snyed bzhugs te 'tsho zhing gzhes pa de dag</text></item>
<item><p>286a2</p><section>mdo sde</section><text>thams cad dang / bcom ldan 'das dang thabs gcig tu de bzhin gshegs pa'i chos kyi rnam grangs 'di bgro ba mdzad lags so/ /bka' stsal pa/ khyim bdag ji skad smras pa de de bzhin no/ /khyim bdag phyogs</text></item>
<item><p>286a3</p><section>mdo sde</section><text>bcu'i 'jig rten na gang dag sangs rgyas bcom ldan 'das de dag bzhugs te 'tsho zhing gzhes pa de dag thams cad dang / bcom ldan 'das dang lhan cig tu de bzhin gshegs pa bgro ba'i chos kyi rnam grangs</text></item>
<item><p>286a4</p><section>mdo sde</section><text>'di bgro ba mdzad do/ /de skad ces bka' stsal pa dang / khyim bdag ded dpon bzang pos bcom ldan 'das la 'di skad ces gsol to/ /bcom ldan 'das ting nge 'dzin gang la gnas nas de bzhin gshegs pa</text></item>
<item><p>286a5</p><section>mdo sde</section><text>dgra bcom pa yang dag par rdzogs pa'i sangs rgyas dang / de bzhin gshegs pa dgra bcom pa yang dag par rdzogs pa'i sangs rgyas de dag dang thabs gcig tu de bzhin gshegs pa bgro ba'i chos kyi rnam grangs</text></item>
<item><p>286a6</p><section>mdo sde</section><text>'di bgro ba mdzad lags/ bka' stsal pa/ khyim bdag chos kyi dbyings nges par byung ba zhes bya ba'i ting nge 'dzin yod pa gang la gnas nas sangs rgyas bcom ldan 'das de dag dang / chos kyi rnam grangs 'di bgro ba</text></item>
<item><p>286a7</p><section>mdo sde</section><text>mdzad do/ /gsol pa/ bcom ldan 'das ci'i slad du chos kyi dbyings nges par byung ba zhes bya ba'i ting nge 'dzin ces brjod lags/ bka' stsal pa/ khyim bdag ji tsam du chos thams cad ni chos kyi dbyings yin yang</text></item>
<item><p>286a8</p><section>mdo sde</section><text>chos kyi dbyings su yang dag par rjes su mi mthong ngo / /khyim bdag nga ting nge 'dzin 'di la gnas nas chos kyi dbyings yang dag par rjes su mi mthong ngo / /khyim bdag nga ting nge 'dzin 'di la gnas nas chos kyi dbyings la ni</text></item>
<item><p>286b1</p><section>mdo sde</section><text>chos 'ga' yang yang dag par rjes su mi mthong ngo / /khyim bdag nga ting nge 'dzin 'di la gnas nas chos kyi dbyings la gzugs yang dag par rjes su mi mthong ngo / /gzugs la yang chos kyi dbyings yang dag par rjes</text></item>
<item><p>286b2</p><section>mdo sde</section><text>su mi mthong ngo / /gzugs la ma gtogs par yang chos kyi dbyings yang dag par rjes su mi mthong ngo / /chos kyi dbyings la ma gtogs par yang gzugs yang dag par rjes su mi mthong ngo / /khyim bdag nga ting nge 'dzin</text></item>
<item><p>286b3</p><section>mdo sde</section><text>'di la gnas nas de bzhin du chos kyi dbyings la tshor ba dang / 'du shes dang / 'du byed rnams dang / rnam par shes pa dag yang dag par rjes su mi mthong ngo / /rnam par shes pa la yang chos kyi dbyings yang dag par rjes su mi mthong</text></item>
<item><p>286b4</p><section>mdo sde</section><text>ngo / /rnam par shes pa ma gtogs par yang chos kyi dbyings yang dag par rjes su mi mthong ngo / /khyim bdag nga ting nge 'dzin 'di la gnas nas chos kyi dbyings la mig gi khams yang dag par rjes su mi mthong ngo / /mig gi khams</text></item>
<item><p>286b5</p><section>mdo sde</section><text>la yang chos kyi dbyings yang dag par rjes su mi mthong ngo / /mig gi khams la ma gtogs par yang chos kyi dbyings yang dag par rjes su mi mthong ngo / /chos kyi dbyings la ma gtogs par yang mig gi khams yang dag par rjes su</text></item>
<item><p>286b6</p><section>mdo sde</section><text>mi mthong ngo / /de bzhin du gzugs kyi khams la ma yin zhing rna ba'i khams la sgra'i khams ma yin no/ /sna'i khams la dri'i khams ma yin no/ /lce'i khams la ro'i khams ma yin no/ /lus kyi khams la reg bya'i khams</text></item>
<item><p>286b7</p><section>mdo sde</section><text>ma yin te/ yid kyi khams kyang ma yin no/ /khyim bdag nga ting nge 'dzin 'di la gnas nas chos kyi dbyings la chos yang dag par rjes su mi mthong ngo / /chos rnams la chos kyi dbyings yang dag par rjes su mi mthong ngo / /chos</text></item>
<item><p>286b8</p><section>mdo sde</section><text>kyi dbyings la yang chos yang dag par rjes su mi mthong ngo / /chos la ma gtogs par yang chos kyi dbyings yang dag par rjes su mi mthong ngo / /chos kyi dbyings la ma gtogs par yang chos yang dag par rjes su mi mthong ngo / /</text></item>
<item><p>287a1</p><section>mdo sde</section><text>khyim bdag nga ting nge 'dzin 'di la gnas nas chos kyi dbyings la sa'i khams yang dag par rjes su mi mthong ngo / /sa'i khams la yang chos kyi dbyings yang dag par rjes su mi mthong ngo / /sa'i khams la ma gtogs par chos</text></item>
<item><p>287a2</p><section>mdo sde</section><text>kyi dbyings yang dag par rjes su mi mthong ngo / /chos kyi dbyings la ma gtogs par yang sa'i khams yang dag par rjes su mi mthong ngo / /de bzhin du chu dang / me dang / rlung la yang sbyar bar bya'o/ /khyim bdag nga ting nge 'dzin 'di la gnas nas</text></item>
<item><p>287a3</p><section>mdo sde</section><text>'das pa'i chos kyi dbyings la 'das pa'i chos kyi dbyings yang dag par rjes su mi mthong ngo / /chos la ma gtogs par yang chos kyi dbyings yang dag par rjes su mi mthong ngo / /chos kyi dbyings la ma gtogs par yang 'das pa yang dag</text></item>
<item><p>287a4</p><section>mdo sde</section><text>par rjes su mi mthong ngo / /chos kyi dbyings la chos kyi dbyings yang dag par rjes su mi mthong ngo / /chos kyi dbyings la ma gtogs par yang chos kyi dbyings yang dag par rjes su mi mthong ngo / /ma 'ongs pa'i chos kyi dbyings la yang ma</text></item>
<item><p>287a5</p><section>mdo sde</section><text>'ongs pa'i chos kyi dbyings yang dag par rjes su mi mthong ngo / /ma 'ongs pa la yang chos kyi dbyings yang dag par rjes su mi mthong ngo / /ma 'ongs pa ma gtogs par yang chos kyi dbyings yang dag par rjes su mi mthong ngo / /chos kyi dbyings</text></item>
<item><p>287a6</p><section>mdo sde</section><text>la ma gtogs par yang ma 'ongs pa'i chos kyi dbyings yang dag par rjes su mi mthong ngo / /chos kyi dbyings la da ltar byung ba yang dag par rjes su mi mthong ngo / /da ltar byung ba la yang chos kyi dbyings yang dag par rjes su mi mthong ngo / /da ltar</text></item>
<item><p>287a7</p><section>mdo sde</section><text>byung ba la ma gtogs par yang chos kyi dbyings yang dag par rjes su mi mthong ngo / /chos kyi dbyings la ma gtogs par yang da ltar byung ba yang dag par rjes su mi mthong ngo / /khyim bdag ting nge 'dzin 'di la gnas nas chos kyi dbyings ngang la</text></item>
<item><p>287a8</p><section>mdo sde</section><text>so so'i skye bo'i chos yang dag par rjes su mi mthong ngo / /so so'i skye bo'i chos la yang dag par rjes su mi mthong ngo / /so so'i skye bo'i chos la ma gtogs par yang chos kyi dbyings yang dag par rjes su ma mthong ngo / /chos kyi dbyings la</text></item>
<item><p>287b1</p><section>mdo sde</section><text>ma gtogs par yang so so'i skye bo'i chos yang dag par rjes su mi mthong ngo / /khyim bdag nga ting nge 'dzin 'di la gnas nas chos kyi dbyings la slob pa'i chos yang dag par rjes su mi mthong ngo / /slob pa'i chos la yang chos kyi dbyings</text></item>
<item><p>287b2</p><section>mdo sde</section><text>yang dag par rjes su mi mthong ngo / /slob pa'i chos la ma gtogs par yang chos kyi dbyings yang dag par rjes su mi mthong ngo / /chos kyi dbyings la ma gtogs par yang slob pa'i chos yang dag par rjes su mi mthong ngo / /chos kyi</text></item>
<item><p>287b3</p><section>mdo sde</section><text>dbyings la ma gtogs par yang chos kyi dbyings yang dag par rjes su mi mthong ngo / /khyim bdag nga ting nge 'dzin 'di la gnas nas chos kyi dbyings la rang sangs rgyas kyi chos yang dag par rjes su mi mthong ngo / /rang sangs rgyas kyi</text></item>
<item><p>287b4</p><section>mdo sde</section><text>chos la yang chos kyi dbyings yang dag par rjes su mi mthong ngo / /rang sangs rgyas kyi chos la ma gtogs par yang chos kyi dbyings yang dag par rjes su mi mthong ngo / /khyim bdag nga ting nge 'dzin 'di la gnas nas chos kyi dbyings la rang</text></item>
<item><p>287b5</p><section>mdo sde</section><text>sangs rgyas kyi chos yang dag par rjes su mi mthong ngo / /sangs rgyas kyi chos la yang chos kyi dbyings yang dag par rjes su mi mthong ngo / /chos kyi dbyings la ma gtogs par yang sangs rgyas kyi chos yang dag par rjes su mi mthong ngo / /</text></item>
<item><p>287b6</p><section>mdo sde</section><text>sangs rgyas kyi chos la ma gtogs par yang chos kyi dbyings yang dag par rjes su mi mthong ngo / /chos kyi dbyings la ma gtogs par yang chos kyi dbyings yang dag par rjes su mi mthong ngo / /de skad ces bka' stsal nas/ 'jam dpal</text></item>
<item><p>287b7</p><section>mdo sde</section><text>gzhon nur gyur pas bcom ldan 'das la 'di skad ces gsol to/ /bcom ldan 'das ci'i slad du chos kyi dbyings shes bgyi lags/ bka' stsal pa/ 'jam dpal chos kyi dbyings ni dbyings med pa ste/ 'jam dpal ngas de las dgongs</text></item>
<item><p>287b8</p><section>mdo sde</section><text>nas chos kyi dbyings shes bstan to/ /'jam dpal chos thams cad las nges par byung ba zhes bya ba ni 'jam dpal chos thams cad khams las nges par byung ba de'i phyir ro/ /gsol pa bcom ldan 'das nges par byung ba zhes bgyi</text></item>
<item><p>288a1</p><section>mdo sde</section><text>ba ci'i slad du nges par byung ba zhes bgyi lags/ /bka' stsal pa/ 'gro ba yang med/ 'ong ba yang med pa de'i phyir nges par byung ba zhes bya ste/ 'jam dpal chos thams cad kyi tshul ni de lta bu ste/ 'jam dpal chos rnams kyi</text></item>
<item><p>288a2</p><section>mdo sde</section><text>'jug pa ni de yin no/ /gsol pa/ bcom ldan 'das 'jug pa zhes bgyi ba ci'i slad du 'jug pa zhes bgyi lags/ bka' stsal pa/ chos thams cad rang bzhin gyis ma skyes pa de'i phyir 'jug pa zhes bya'o/ /de'i tshe gzhon nu</text></item>
<item><p>288a3</p><section>mdo sde</section><text>pad ma dpal gyi snying po zhes bya ba 'dus shing 'dug par gyur to/ /de nas gzhon nu pad ma'i dpal gyi snying pos bcom ldan 'das la 'di skad ces gsol to/ /bcom ldan 'das bcom ldan 'das kyis chos bka' stsal pa'i don</text></item>
<item><p>288a4</p><section>mdo sde</section><text>bdag gis 'di ltar 'tshal te/ ting nge 'dzin 'di ni so so'i skye bo dang thun mong ma lags so/ /rang sangs rgyas dang thun mong ma lags so/ /bcom ldan 'das ting nge 'dzin 'di ni gang dag sangs rgyas kyi chos shes brjod pa de dag dang yang</text></item>
<item><p>288a5</p><section>mdo sde</section><text>thun mong ma lags so/ /bcom ldan 'das de ltar na ting nge 'dzin 'di ni ldan pa yang ma lags/ mi ldan pa yang ma lags so/ /de ci'i slad du zhe na/ bcom ldan 'das 'di ltar gang phrad par 'gyur ba 'am/ phrad par 'gyur ba ma lags</text></item>
<item><p>288a6</p><section>mdo sde</section><text>pa'i chos de dag ma mchis pa'i slad du'o/ /chos 'ga' zhig ma mchis na ni de lta yang lags na 'ga' yang ma mchis pa de la ni phrad pa yang ma mchis mi phrad pa yang ma mchis lags so/ /bcom ldan 'das de ltar na ting nge 'dzin 'di ni thun</text></item>
<item><p>288a7</p><section>mdo sde</section><text>mong ma lags so/ /bcom ldan 'das gzhan yang ting nge 'dzin 'di la su yang snyoms par mi 'jug ste/ de ci'i slad du zhe na/ bcom ldan 'das sems can thams cad ting nge 'dzin la snyoms par zhugs pa'i slad du'o/ /bcom</text></item>
<item><p>288a8</p><section>mdo sde</section><text>ldan 'das de lta lags pas mnyam pa nyid la ni snyoms par 'jug pa yang ma mchis/ zhugs pa yang ma mchis lags te/ de ltar na ting nge 'dzin 'di ni brjod par bgyi ba ma lags so/ /bcom ldan 'das gzhan yang ting nge 'dzin 'di</text></item>
<item><p>288b1</p><section>mdo sde</section><text>ni sems can thams cad dang thun mong lags te/ de ci'i slad du zhe na/ bcom ldan 'das 'di ltar sems can thams cad kyis mnyam pa nyid thob lags te/ bcom ldan 'das de'i slad du ting nge 'dzin 'di ni sems can thams</text></item>
<item><p>288b2</p><section>mdo sde</section><text>cad dang thun mong lags so/ /bcom ldan 'das gzhan yang ting nge 'dzin 'di ni sus kyang thob pa ma lags te/ de ci'i slad du zhe na/ bcom ldan 'das mnyam pa nyid kyi tshogs ma mchis pa'i slad du ste/ bcom ldan 'das chos</text></item>
<item><p>288b3</p><section>mdo sde</section><text>thams cad kyi mnyam pa nyid ni mi dmigs pa lags pa'i slad du'o/ /bcom ldan 'das gzhan yang sems can thams cad dang thun mong lags pa de ltar ting nge 'dzin 'di yang thun mong lags so/ /ji ltar sems can thams</text></item>
<item><p>288b4</p><section>mdo sde</section><text>cad mi 'phrogs pa de ltar ting nge 'dzin 'di yang mi 'phrogs pa'o/ /bcom ldan 'das gzhan yang gang sems can gyis rnam par dben pa'i ting nge 'dzin de ni sems can thams cad dang thun mong lags te/ de ci'i slad du zhe na/ bcom</text></item>
<item><p>288b5</p><section>mdo sde</section><text>ldan 'das gang rnam par dben pa nyid de ni ting nge 'dzin lags so/ /bcom ldan 'das gzhan yang ting nge 'dzin 'di ni bsam gyis mi khyab pa lags te/ de ci'i slad du zhe na/ sems kyi yul las yang dag par 'das pa'i slad du ting nge 'dzin</text></item>
<item><p>288b6</p><section>mdo sde</section><text>'di ni bsam gyis mi khyab pa lags so/ /bcom ldan 'das gzhan yang ting nge 'dzin 'di ni chos gang la yang mi sems pas bsam gyis mi khyab pa nyid de/ de ci'i slad du zhe na/ bcom ldan 'das bsam pas sems ma mchis pa</text></item>
<item><p>288b7</p><section>mdo sde</section><text>lags te/ gang ma mchis pa de ni ting nge 'dzin lags so/ /bcom ldan 'das sems ni sems ma mchis pa lags te/ de yang ting nge 'dzin lags so/ /bcom ldan 'das gzhan yang ting nge 'dzin 'di ni gang mtshan ma de dag la mi</text></item>
<item><p>288b8</p><section>mdo sde</section><text>gnas pa ste/ gang mi gnas pa de ni ting nge 'dzin lags so/ /bcom ldan 'das gzhan yang ting nge 'dzin 'di ni nyams pa yongs su ma rdzogs pa'i tshul gyis thob pa med pa ste/ bcom ldan 'das gang yongs su ma rdzogs pa de ni ting nge</text></item>
<item><p>289a1</p><section>mdo sde</section><text>'dzin lags so/ /bcom ldan 'das gzhan yang ting nge 'dzin 'di ni nyams pa ste/ sangs rgyas kyi yul ji tsam pa de tsam du 'di ni ting nge 'dzin lags so/ /bcom ldan 'das sangs rgyas kyi yul zhes bgyi ba yul ma mchis</text></item>
<item><p>289a2</p><section>mdo sde</section><text>pa ste/ gang yul ma mchis pa de ni ting nge 'dzin lags so/ /bcom ldan 'das gzhan yang ting nge 'dzin 'di ni ma bstan pa lags te/ de ci'i slad du zhe na/ bcom ldan 'das gang gzhan la tha snyad brjod la/ tha snyad brjod pa'i chos</text></item>
<item><p>289a3</p><section>mdo sde</section><text>de dang de dag ni chos de la ma mchis te/ gang ma mchis pa de ni ting nge 'dzin lags so/ /bcom ldan 'das gzhan yang ting nge 'dzin 'di ni yi ge ma mchis pa ste/ de ci'i slad du zhe na/ bcom ldan 'das 'di ltar yi ge de dag ni ma mchis</text></item>
<item><p>289a4</p><section>mdo sde</section><text>pa lags la/ gang ma mchis pa de ni ting nge 'dzin lags so/ /bcom ldan 'das gzhan yang ting nge 'dzin 'di ni brjod pa ma mchis pa ste/ gang brjod pa ma mchis pa de ni brjod pa ste/ de ltar na ting nge 'dzin 'di ni brjod pa ma mchis</text></item>
<item><p>289a5</p><section>mdo sde</section><text>pa lags so/ /bcom ldan 'das ting nge 'dzin 'di ni rnam par rig pa ma mchis pa ste/ gang rnam par rig pa ma mchis pa de ni ting nge 'dzin te/ bcom ldan 'das de ltar na ting nge 'dzin 'di ni rnam par rig pa ma mchis pa lags so/ /</text></item>
<item><p>289a6</p><section>mdo sde</section><text>bcom ldan 'das gzhan yang ting nge 'dzin gang dang gang bstan pa de dang de'i chos de dang de dag de na ma mchis la/ gang gzhan yang ma mchis pa de dag ni ngo bo nyid kyis stong ste/ gang dag ngo bo nyid kyis stong pa de ni ting nge 'dzin lags so/ /gang ting</text></item>
<item><p>289a7</p><section>mdo sde</section><text>nge 'dzin de ni mnyam pa nyid lags la chos de dag kyang mnyam pa nyid lags te/ chos de dag ni nges par byung ba ma lags pas/ bcom ldan 'das de ltar na ting nge 'dzin 'di ni brjod par bgyi ba ma lags so/ /de nas gnas</text></item>
<item><p>289a8</p><section>mdo sde</section><text>brtan shA ra da ti'i bus gzhon nu pad ma dpal gyi snying po la 'di skad ces smras so/ /pad ma dpal gyi snying po khyod ting nge 'dzin 'di la 'dod pa med dam/ smras pa/ btsun pa shA ri'i bu kho bo ni ting nge 'dzin 'di la 'dod pa ma mchis so/ /</text></item>
<item><p>289b1</p><section>mdo sde</section><text>de ci'i phyir zhe na/ btsun pa shA ri'i bu gal te chos 'di dag la bdag cig kho bos yang dag par rjes su mthong na ni chos de dag la kho bo 'dod par yang 'gyur ro/ /smras pa/ pad ma dpal gyi snying po khyod kyis sangs rgyas kyi chos rnams la de yang</text></item>
<item><p>289b2</p><section>mdo sde</section><text>dag par rjes su ma mthong ngam/ smras pa/ btsun pa shA ri'i bu gal te sangs rgyas kyi chos rnams la bdag cig kho bos yang dag par rjes su mthong ba de ltar gyur na ni sangs rgyas kyi chos rnams bdag gis 'dus byas par yang 'gyur ro/ /</text></item>
<item><p>289b3</p><section>mdo sde</section><text>smras pa/ pad ma dpal gyi snying po khyod kyis ci sangs rgyas kyi chos rnams yang dag par rjes su mthong ngam/ smras pa/ btsun pa shA ri'i bu gal te sangs rgyas kyi chos rnams yang dag par rjes su mthong na ni sangs rgyas kyi chos de dag</text></item>
<item><p>289b4</p><section>mdo sde</section><text>dngos por byas par yang 'gyur na/ btsun pa shA ri'i bu chos thams cad ni dngos po med pa'i phyir ro/ /btsun pa shA ri'i bu gal te sangs rgyas kyi chos rnams yod par gyur na sangs rgyas kyi chos las gzhan par yongs su</text></item>
<item><p>289b5</p><section>mdo sde</section><text>rtogs par yang 'gyur la/ sangs rgyas kyi chos rnams sems dang bcas par yang 'gyur ro/ /de nas bcom ldan 'das kyis de'i tshe gzhon nu pad ma dpal gyi snying po la legs so zhes bya ba byin no/ /legs so zhes bya ba byin</text></item>
<item><p>289b6</p><section>mdo sde</section><text>nas kyang tshe dang ldan pa shA ri'i bu la bka' stsal pa/ shA ri'i bu gang dang gang dris pa de dang de la mi gnas pa'i chos yang dag par bsgrags pa de dag ni phyir mi ldog pa'i rtags yin no/ /de nas tshe dang ldan pa shA ri'i bus gzhon nu pad ma</text></item>
<item><p>289b7</p><section>mdo sde</section><text>dpal gyi snying po la 'di skad ces smras so/ /pad ma dpal gyi snying po khyod bcom ldan 'das kyis bla na med pa yang dag par rdzogs pa'i byang chub las phyir mi ldog par lung bstan to/ /de skad ces smras pa dang / gzhon nu pad ma dpal gyi</text></item>
<item><p>289b8</p><section>mdo sde</section><text>snying pos tshe dang ldan pa shA ri'i bu la 'di skad ces smras so/ /btsun pa shA ri'i bu gal te bla na med pa yang dag par rdzogs pa'i byang chub las phyir mi ldog pa'i chos 'ga' zhig mchis na ni/ btsun pa shA ri'i bu 'di ltar kho bo de bzhin</text></item>
<item><p>290a1</p><section>mdo sde</section><text>gshegs pas bla na med pa yang dag par rdzogs pa'i byang chub tu lung bstan par yang 'gyur ro/ /smras pa/ pad ma dpal gyi snying po khyod bdag bla na med pa yang dag par rdzogs pa'i byang chub tu mngon par rdzogs par</text></item>
<item><p>290a2</p><section>mdo sde</section><text>sangs rgyas so snyam du mi sems sam/ smras pa/ btsun pa shA ri'i bu de ma lags so/ /de ci'i phyir zhe na/ btsun pa shA ri'i bu de lta na ni byang chub de ni ngar 'dzin par 'gyur ro/ /btsun pa shA ri'i bu de ltar na bdag bla na med pa</text></item>
<item><p>290a3</p><section>mdo sde</section><text>yang dag par rdzogs pa'i byang chub tu mngon par rdzogs par sangs rgyas so snyam pa ci zhig yod/ smras pa/ pad ma dpal gyi snying po khyod shAkya thub pa 'di da ltar bla na med pa yang dag par rdzogs pa'i byang chub tu mngon par rdzogs</text></item>
<item><p>290a4</p><section>mdo sde</section><text>par sangs rgyas so snyam du de ltar mi sems sam/ smras pa/ btsun pa shA ri'i bu shAkya thub pa nyid kyi chos kyang mi dmigs na byang chub lta ga la zhig dmigs/ de ltar na shAkya thub pa 'di bla na med pa yang dag par rdzogs pa'i byang chub</text></item>
<item><p>290a5</p><section>mdo sde</section><text>tu mngon par rdzogs par sangs rgyas so snyam pa ci zhig yod/ smras pa/ pad ma dpal gyi snying po khyod ci la spyod/ de nas gzhon nu pad ma dpal gyi snying pos de'i tshe rdzu 'phrul mngon par 'du bya ba de lta bu dag mngon par 'dus byas</text></item>
<item><p>290a6</p><section>mdo sde</section><text>so/ /rdzu 'phrul mngon par 'du bya ba de lta bu dag mngon par 'dus byas nas kyang thams cad dang ldan pa'i 'khor gyi dkyil 'khor dag 'od kyis khyab par byas nas bdag nyid mi snang bar byas so/ /mi snang bar byas nas kyang</text></item>
<item><p>290a7</p><section>mdo sde</section><text>tshe dang ldan pa shA ri'i bu la smras pa/ shA ri'i bus kho bo mthong ngam/ pad ma dpal gyi snying po khyod ma mthong ste/ khyod kyi sgra tsam zhig thos so/ /smras pa/ btsun pa shA ri'i bu ci sgra gang yin pa de pad ma dpal gyi snying</text></item>
<item><p>290a8</p><section>mdo sde</section><text>po yin nam/ smras pa/ gzhon nu ma yin no/ /smras pa/ btsun pa shA ri'i bu pad ma dpal gyi snying po zhes bya ba rgyur byas nas ming du btags pa de ci zhig yin/ smras pa/ pad ma dpal gyi snying po zhes bya ba'i ming de ni brdar</text></item>
<item><p>290b1</p><section>mdo sde</section><text>btags pa'i tshig go/ /smras pa/ btsun pa shA ri'i bu ci brdar btags pa'i tshig la spyod pa 'ga' lta mchis sam/ smras pa/ pad ma dpal gyi snying po med do/ /smras pa/ btsun pa shA ri'i bu gang brdar btags pa'i tshig de ni</text></item>
<item><p>290b2</p><section>mdo sde</section><text>ma yin pa ste/ gang tshig ma yin pa de'i spyod pa ni rnam par rig pa ma yin pa ste/ de ni theg pa 'di la yang ma mchis/ theg pa gzhan la yang ma mchis/ de ni tshu rol na yang ma mchis/ pha rol na yang ma mchis/ gnyi ga'i</text></item>
<item><p>290b3</p><section>mdo sde</section><text>bar na yang ma mchis pas de ni nges par mya ngan las 'das pa ste/ btsun pa shA ri'i bu byang chub sems dpa' rnams kyi spyod pa ni de lta bu lags so/ /de nas bcom ldan 'das de'i tshe 'dzum pa mdzad de 'di ni sangs rgyas bcom</text></item>
<item><p>290b4</p><section>mdo sde</section><text>ldan 'das rnams gang gi tshe 'dzum pa mdzad pa'i chos nyid de de'i tshe zhal gyi sgo nas 'od zer kha dog sna tshogs/ kha dog du ma 'di lta ste/ sngon po dang / ser po dang / dmar po dang / dkar po dang / le brgan dang / shel dang / dngul gyi kha</text></item>
<item><p>290b5</p><section>mdo sde</section><text>dog lta bu dag byung nas de dag gis 'jig rten gyi khams mtha' yas mu med pa dag 'od kyis khyab par byas nas/ tshangs pa'i 'jig rten gyi bar du song ste slar log nas kyang 'jig rten gyi khams tshad med grangs med pa dag 'od kyis</text></item>
<item><p>290b6</p><section>mdo sde</section><text>khyab par byas te/ bcom ldan 'das la lan gsum bskor ba byas nas/ bcom ldan 'das kyi dbu'i gtsug tu mi snang bar gyur to/ /stong gsum gyi stong chen po'i 'jig rten gyi khams 'di yang rnam pa drug tu g.yos te/ 'gul/</text></item>
<item><p>290b7</p><section>mdo sde</section><text>rab tu 'gul/ kun du rab tu 'gul/ g.yos/ rab tu g.yos/ kun du rab tu g.yos/ ldeg /rab tu ldeg /kun du rab tu ldeg go/ /de nas tshe dang ldan pa kun dga' bo de'i tshe stan las langs nas bla gos phrag pa gcig tu gzar te/</text></item>
<item><p>290b8</p><section>mdo sde</section><text>bcom ldan 'das la tshigs su bcad pas bstod pa/ /gang zag mchog ma rnam 'dren rgyal ba'i mchog /rgyu ma mchis par 'dzum pa mi mdzad na/ /mgon po bde gshegs 'dzum mdzad rgyu gang lags/ /rgyal ba'i</text></item>
<item><p>291a1</p><section>mdo sde</section><text>'jig rten 'dzum mdzad rkyen gang lags/ /rgyal ba'i zhing 'di 'od kyis snang mdzad cing / /phyogs bcu 'di kun 'od kyis gsal mdzad pas/ /thugs brtser ldan pa 'dzum mdzad rgyu rkyen gang / /'jig rten phan</text></item>
<item><p>291a2</p><section>mdo sde</section><text>mdzad bdag la bka' stsal gsol/ /sangs rgyas zhing 'dir gnas pa'i sems can gang / /bde dang nad med dga' zhing rab tu rangs/ /'dod pa'i bde dang ting 'dzin bde ba dag /ri rab steng na gnas pa'i lha bzhin no/ /mgon po</text></item>
<item><p>291a3</p><section>mdo sde</section><text>sems can dmus long kha cig dag /de tshe de dag mig gis gzugs rnams mthong / /sems can gang dag 'on par gyur pa rnams/ /de dag rna bas sgra yang thos par gyur/ /sems can rnams kyis 'phral du gter rnyed cing / /</text></item>
<item><p>291a4</p><section>mdo sde</section><text>bcings pa thams cad de ring thar gyur la/ /sbrum pa rnams ni bde zhing shis par btsas/ /de ltar rmad byung gda' ba ngo mtshar to/ /bdag gi rkang pa la ni me tog reg /yid du 'ong ba'i spos dang phyogs su langs/ /sangs rgyas zhing</text></item>
<item><p>291a5</p><section>mdo sde</section><text>rnams brgyan pas lha nger gda'/ /mgon po bde gshegs 'dzum mdzad rgyu gang lags/ /zla ba'i 'od dang nyi ma'i 'od kun dag /rgyal ba'i spyan snga na ni lha mer min/ /sangs rgyas zhing 'di thams cad gsal mdzad pa/ /ji ltar</text></item>
<item><p>291a6</p><section>mdo sde</section><text>dbang phyug dbang sgyur ji bzhin no/ /'di na sems can kha cig nad kyis thebs/ /gang dag nad pa nyam chung mthu chung ba/ /sems can mang po de ring nad med gyur/ /su yi mthu lags 'dir ni lung bstan gsol/ /der 'dzum mdzad pa</text></item>
<item><p>291a7</p><section>mdo sde</section><text>ji 'drar gda' ba dag /de 'dra nam yang ma mthong ma thos pas/ /deng ni thams cad the tshom gyur lags na/ /skyes 'dul kha lo sgyur ba de lung ston/ /bdag ni khyod kyi 'dri'o rim gro 'tshal/ /'dzum pa mdzad pa'i rgyu rkyen gang ci</text></item>
<item><p>291a8</p><section>mdo sde</section><text>lags/ /gang dag thos nas yi rangs 'gyur ba yi/ /mgon po de ring bdag la de lung ston/ /deng su'i don chen rgya chen 'gyur ba dang / /chos kyi mdzod 'di su zhig 'dzin pa dang / /deng bdud dpung bcas bzhon dang bcas pa dag /</text></item>
<item><p>291b1</p><section>mdo sde</section><text>su 'joms de ni bdag la lung bstan gsol/ /chos rnams thams cad mthar ni phyin pa po/ /thub pa khyod 'dra ma mchis gong na ga la mchis/ /mi mchog chos dbyings khyod la zhu lags na/ /don dam mkhas pas de ni lung</text></item>
<item><p>291b2</p><section>mdo sde</section><text>bstan gsol/ /de skad ces gsol pa dang / bcom ldan 'das kyis tshe dang ldan pa kun dga' bo la bka' stsal pa/ gzhon nu pad ma dpal gyi snying pos bstan pa 'di bshad pa na srog chags sum khri byang chub kyi phyir yang</text></item>
<item><p>291b3</p><section>mdo sde</section><text>dag par zhugs so/ /kun dga' bo deng bstan pa 'di'i dbang du byas nas nga'i thad nas byang chub kyi phyir zhugs pa dag khyod kyis mthong ngam/ khyim bdag 'di rnams ni 'di nas shi 'phos ma thag tu sum bcu rtsa gsum pa'i lha</text></item>
<item><p>291b4</p><section>mdo sde</section><text>rnams su skye bar 'gyur ro/ /de dag de nas shi 'phos nas kyang phyi ma'i dus lnga brgya pa tha ma la de dag 'dzam bu'i gling du mi rnams dang skal ba mnyam par skye bar 'gyur ro/ /de dag 'dzam bu'i gling du skyes pa'i mod la chos kyi</text></item>
<item><p>291b5</p><section>mdo sde</section><text>rnam grangs 'di yang nyan par 'gyur ro/ /de nas srog chags sum khri po de dag gis bcom ldan 'das la 'di skad ces gsol to/ /bdag cag gis kyang slad ma'i tshe slad ma'i dus na chos kyi rnam grangs 'di bshad par bgyi'o/ /</text></item>
<item><p>291b6</p><section>mdo sde</section><text>de'i tshe de'i dus na 'khor de nyid na dge slong lnga brgya tsam zhig 'dus shing 'dug par gyur pa de dag thams cad stan las langs te/ bcom ldan 'das la gsol pa/ bcom ldan 'das kyis chos kyi rnam grangs 'di byin gyis brlab</text></item>
<item><p>291b7</p><section>mdo sde</section><text>tu gsol/ bcom ldan 'das bdag cag gis kyang slad ma'i dus na chos kyi rnam grangs 'di rgyas par bgyi'o/ /de'i tshe de'i dus na lha'i dbang po brgya byin dang / mi mjed kyi bdag po tshangs pa dang / rgyal po chen po bzhi dag</text></item>
<item><p>291b8</p><section>mdo sde</section><text>'dus shing 'dug par gyur te/ de dag gis kyang bcom ldan 'das la 'di skad ces gsol to/ /bcom ldan 'das kyis chos kyi rnam grangs 'di byin gyis brlab tu gsol/ bcom ldan 'das bdag cag gis ni chos smra ba</text></item>
<item><p>292a1</p><section>mdo sde</section><text>de dag bsrung zhing bskyab par bgyi'o/ /brtson par bgyi'o/ /kun du bsrung bar bgyi'o/ /de nas bcom ldan 'das nyid kyi sku las 'od phyung ste/ 'od re re las kyang sprul pa dag sprul to/ /sprul pa re re pos kyang dge slong de dag</text></item>
<item><p>292a2</p><section>mdo sde</section><text>la me tog dang / spos rnam pa sna tshogs kyis gtor to/ /mngon par gtor to/ /de nas bcom ldan 'das kyis yang rdzu 'phrul mngon par 'du mdzad pa 'di lta bu mngon par 'du mdzad de/ khyim bdag gi bu bzang skyong dang / ded</text></item>
<item><p>292a3</p><section>mdo sde</section><text>dpon bzang po dang / phug sbas dang / sdong bus byin dang / chu lha dang / dbang pos byin dang / rigs kyi bu mis byin dang / skyes bu dam pa brgyad po de dag thams cad kyis shar phyogs logs na gang gA'i klung gi bye ma snyed dang mnyam pa'i</text></item>
<item><p>292a4</p><section>mdo sde</section><text>sangs rgyas bcom ldan 'das rnams mthong bar 'gyur ba de lta bu'i rdzu 'phrul mngon par 'du mdzad pa dag mngon par 'du mdzad do/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo de</text></item>
<item><p>292a5</p><section>mdo sde</section><text>bzhin gshegs pas gsungs pa'i chos kyi rnam grangs rgya chen po 'di bstan cing bshad pa na/ khyim bdag brgyad po de dag gis kun du snang ba zhes bya ba'i ting nge 'dzin thos nas rab tu sgrogs par 'gyur ro/ /de nas bcom ldan</text></item>
<item><p>292a6</p><section>mdo sde</section><text>'das kyis tshigs su bcad pa 'di dag bka' stsal to/ /kun dga' khyod kyis 'di dag na/ /dge slong brgyad po nga'i mdun na/ /ye shes chen po byin brlab gsol/ /thub pa chen po byin brlab gsol/ /mgon po bdag cag slad dus</text></item>
<item><p>292a7</p><section>mdo sde</section><text>tshe/ /'di 'dra'i chos dag bshad bgyi zhes/ /thal mo sbyar nas chos kyi phyir/ /gsol ba 'debs pa mthong gyur tam/ /gang dang thabs gcig bgro mdzad cing / /gang na sangs rgyas gang sgrogs rnams/ /gang dag mdo 'di 'dzin</text></item>
<item><p>292a8</p><section>mdo sde</section><text>byed pa/ /de la thams cad srung bar mdzad/ /gang dag blta dka' chos spyod pas/ /sangs rgyas de dag dang mi 'bral/ /gang zhig 'di ni lung nod pa/ /de bzhin nyid la gnas par 'gyur/ /nga yis bgro ba bshad pa 'di/ /gang dag lung</text></item>
<item><p>292b1</p><section>mdo sde</section><text>nod 'gyur ba rnams/ /de dag gi ni mdun na yang / /sangs rgyas bzhugs shing zhal yang ston/ /sangs rgyas bgro ba gsungs 'di ni/ /gang dag lung nod 'gyur ba yi/ /dge slong de dang de dag rnams/ /nga yi chos srung skyong bar</text></item>
<item><p>292b2</p><section>mdo sde</section><text>'gyur/ /nga yis bgro ba bshad pa 'di/ /gang dag lung nod 'gyur ba rnams/ /de dag gis ni byang chub bzung / /sangs rgyas rnams kyi mtha' yas mdzad/ /sangs rgyas bgro ba dam pa 'di/ /gang dag lung nod 'gyur ba rnams/ /</text></item>
<item><p>292b3</p><section>mdo sde</section><text>sangs rgyas ye shes bla med la/ /de dag thams cad nges par gnas/ /sangs rgyas bgro ba dam pa 'di/ /gang dag lung nod 'gyur ba rnams/ /de dag gis ni bdud btul cing / /byang chub snying por gnas pa yin/ /sangs rgyas</text></item>
<item><p>292b4</p><section>mdo sde</section><text>bgro ba de bzhin nyid/ /'di ni gang dag lung nod pa/ /de dag gis ni bdud btul cing / /byang chub snying por gnas pa yin/ /bstan pa de yang gzungs de yin/ /ting nge 'dzin kyang bstan pa yin/ /sems can de dag 'di dag bstan/ /</text></item>
<item><p>292b5</p><section>mdo sde</section><text>sangs rgyas bden pa gzhan mi 'gyur/ /gang gis byang chub dag gi phyir/ /sangs rgyas 'di dag kun 'dod pa/ /des ni nga yis bshad pa yi/ /bgro ba 'di ni lung mnod bya/ /mi gang 'das pa'i rdzogs sangs rgyas/ /de dag lta bar</text></item>
<item><p>292b6</p><section>mdo sde</section><text>'dod pas ni/ /chos nyid ye shes chen po yi/ /bgro ba 'di dag lung mnod bya/ /kha cig mdo 'di tshul la ni/ /spro bar byed pa de dag la/ /phyi dus tshe na nga yis ni/ /'di 'dra ba yi chos bshad bya/ /nga yi chos ni 'di 'dra dag /thos nas</text></item>
<item><p>292b7</p><section>mdo sde</section><text>bzung ste mang du thos/ /de dag gis ni ting nge 'dzin/ /snang byed ces bya de ring thob/ /phyi ma'i dus na de dag gis/ /ting nge 'dzin la gnas nas ni/ /srog chags kun la phan pa'i phyir/ /nga yi chos ni 'dzin par 'gyur/ /</text></item>
<item><p>292b8</p><section>mdo sde</section><text>de tshe gang dag kha cig gis/ /mdo 'di 'dzin 'gyur nga yis ni/ /de bzhin gshegs pa ma mthong zhes/ /the tsom dag ni bskyed mi bya/ /phyi dus ngan 'gro chen po ste/ /de tshe gang dag mi rnams kyis/ /ting 'dzin ming ni nyan byed pa/ /</text></item>
<item><p>293a1</p><section>mdo sde</section><text>thams cad nga yi mdun na 'khod/ /mdo 'di dag ni bsgrags pa yis/ /nga yi sras ni 'dir yod rnams/ /phyi dus dam chos 'jig pa'i tshe/ /de dag chos ni skyong bar 'gyur/ /gang dag kha cig mdo 'di ni/ /thob par bya phyir de tshe</text></item>
<item><p>293a2</p><section>mdo sde</section><text>brtson/ /kun dga' de dag thams cad ni/ /sangs rgyas spyan gyis ngas mthong ngo / /kun dga' de phyir khyod la ni/ /byang chub mchog ma gtad bya ste/ /srog chags rnams la bshad pa ltar/ /khyod la 'di ni gzhag par bya/ /kha cig mdo</text></item>
<item><p>293a3</p><section>mdo sde</section><text>'di bsrung ba'i phyar/ /de tshe brtson par byed pa dag /de dag gis ni nga bsrungs pas/ /sangs rgyas bsrungs pa'ang mtha' yas so/ /de ltar chos bsrungs byas pas ni/ /mi de dag ni bsrung bar 'gyur/ /mdo 'di phyogs bzhir de dag gis/ /</text></item>
<item><p>293a4</p><section>mdo sde</section><text>btsal kyang rnyed par ma gyur la/ /ngas bstan pa yi sangs rgyas gang / /phyogs bcu dag na gang rnams dag /de ltar sangs rgyas de dag la/ /sbyin pa bsam mi khyab pa phul/ /rnam smin de dag ji snyed pa/ /ngas bshad pa ni mnyan par gyis/ /</text></item>
<item><p>293a5</p><section>mdo sde</section><text>mdo 'di rnyed par ma gyur pa/ /rnyed par gyur na smos ci dgos/ /sangs rgyas zhing 'di thams cad dag /ma lus par ni mi zhig gis/ /ji ltar bye mas byur bur ni/ /rab tu bkang bar gyur pa dag /skyes bu la las de dag kun/ /shar phyogs</text></item>
<item><p>293a6</p><section>mdo sde</section><text>logs su de dag 'dor/ /bye ma'i rdul ni re re nas/ /lag pa gcig gis blangs nas kyang / /'jig rten khams dag mtha' yas pa'i/ /'jig rten khams ni de dag tu/ /bye ma'i rdul ni ji snyed nyid/ /ma lus par ni 'jog byed pa/ /de bzhin</text></item>
<item><p>293a7</p><section>mdo sde</section><text>du ni sbyar byas pa/ /mkhas pa gang gis mi shes na/ /bye ma dag gi rdul gyur pa/ /'jig rten khams su bgrang bya ste/ /de bzhin lho phyogs dag tu yang / /mi dag gis ni 'dor bar byed/ /phye ma'i phung po ji snyed de/ /gang dag nga yis</text></item>
<item><p>293a8</p><section>mdo sde</section><text>sngar stan pa/ /de bzhin phyogs bzhi dag tu yang / /mi yis bye ma 'dor bar byed/ /sngar ni ji snyed bstan pa yi/ /de snyed bye mar gyur pa dang / /ji snyed bstan pa'i bye ma snyed/ /de snyed 'jig rten khams de dag /'dir ni de dag thams cad</text></item>
<item><p>293b1</p><section>mdo sde</section><text>kyang / /grong khyer gru bzhi gcig gyur la/ /skyes bu la la byung bas ni/ /grong khyer brtsigs pa de dag tu/ /rin po che yis bkang byas te/ /skyob pa sangs rgyas rnams la phul/ /sbyin de de dag la phul bas/ /'jig rten mgon po</text></item>
<item><p>293b2</p><section>mdo sde</section><text>bsam mi khyab/ /rkang gnyis gtso bor gyur cig ces/ /byang chub mchog tu smon par byed/ /de ni byang chub nyid tshol la/ /mdo 'di dag ni mi tshol te/ /ngas bshad pa yi bgro ba dag /mdo 'di dag ni rnyed mi 'gyur/ /gang zhig</text></item>
<item><p>293b3</p><section>mdo sde</section><text>mdo 'di tshol byed pa/ /de snyed bsod nams 'phel bar 'gyur/ /mang du thos pa kun dga' bo/ /'di las byang chub lhag par ni/ /bgro mdzad de bzhin dge slong dang / /dge slong ma dag ngas lung bstan/ /ngas bshad pa yi bgro ba 'di/ /</text></item>
<item><p>293b4</p><section>mdo sde</section><text>gang dag tshol byed de dag gis/ /nga sngon bram ze khye'u de'i tshe/ /gang gis byang chub phyir lung bstan/ /de tshe thog mar byang chub phyir/ /gang la bsod nams ngas bstan pa/ /mar me zhes bya bsam mi khyab/ /ye shes ldan chen mthong ba yin/ /</text></item>
<item><p>293b5</p><section>mdo sde</section><text>gang dag 'di lung nod de dag /rdzogs pa'i sangs rgyas de mthong ngo / /rtag par sems can kun bde phyir/ /grangs med bdun brgya rdzogs pa ste/ /gcig kyang ma tshang med par ni/ /byang chub ched du ngas btsal lo/ /mang thos nga dang lhan</text></item>
<item><p>293b6</p><section>mdo sde</section><text>cig tu/ /de dag gis kyang bsod nams bskyed/ /gang dag 'di ni lung nod cing / /byang chub mchog mar smon byed pa/ /de dag byang chub mi nyams shing / /de dag byang chub dkon pa med/ /gang dag ngas bshad pa yi mdo/ /'di ni gang</text></item>
<item><p>293b7</p><section>mdo sde</section><text>dag lung nod pa/ /de dag sangs rgyas byang chub rgyu/ /nga yin te ni the tshom med/ /gang dag phyi ma'i dus de tshe/ /mi rnams kyis ni tshul 'di mthong / /phyi ma'i dus na dge slong dag /sangs rgyas bya ba byed par 'gyur/ /ngas bstan pa yi</text></item>
<item><p>293b8</p><section>mdo sde</section><text>bgro ba dag /'di ni gang dag 'dzin 'gyur ba/ /kun dga'i de phyir de la ni/ /'di 'dra'i mdo dag ngas gtad bya/ /sangs rgyas kyis bshad bgro ba dag /yul phyogs gang du 'di gsung ba/ /sa yi phyogs ni de dag tu/ /de tshe gnod sbyin</text></item>
<item><p>294a1</p><section>mdo sde</section><text>mdangs 'phrog pas/ /sems can rnams kyi mdangs mi 'phrog /mang thos de ltar shes par gyis/ /gang dag dug dang bcas pa'i lus/ /yul phyogs su ni bskur bya ste/ /de na de dag dug med par/ /'gyur</text></item>
<item><p>294a2</p><section>mdo sde</section><text>ba la ni the tshom med/ /sangs rgyas kyis bshad bgro ba dag /mdo 'di gang du gsungs pa yi/ /sa phyogs de ni kun dga' bo/ /mchod rten gyur par shes par gyis/ /sngon gyi mgon po 'das pa ste/ /'jig rten snang byed</text></item>
<item><p>294a3</p><section>mdo sde</section><text>gang dag gis/ /sa yi phyogs ni 'di nyid du/ /mdo 'di dag ni rab tu bshad/ /sems can mya ngan 'jigs byed pa/ /da ltar rdzogs sangs rgyas ngas kyang / /sa yi phyogs ni 'di nyid du/ /mdo mchog dag ni bshad par bya/ /'jig</text></item>
<item><p>294a4</p><section>mdo sde</section><text>rten mgon po bsam mi khyab/ /rdzogs pa'i sangs rgyas byams pas kyang / /sa yi phyogs ni 'di nyid du/ /mdo sde 'di ni 'chad par 'gyur/ /mang thos byams pa 'di yis ni/ /mdo 'di ston par byed pa na/ /ther 'bum brgyad cu tshang</text></item>
<item><p>294a5</p><section>mdo sde</section><text>ba dag /byang chub tu yang lung ston 'gyur/ /bdag ni gang gis yongs smin byas/ /kye ma'o sangs rgyas shAka thub ces/ /skad cig de la nga yi ming / /rdzogs sangs rgyas kyis brjod par 'gyur/ /byams pa yi ni thang dag nas/ /srog</text></item>
<item><p>294a6</p><section>mdo sde</section><text>chags bye ba grangs med pas/ /nga yi ming ni thos nas kyang / /byang chub mchog tu smon par byed/ /skad cig de la sangs rgyas la/ /de bzhin gshegs pa byams pa yang / /'dzum pa dag ni mdzad 'gyur zhing / /de ni cho 'phrul bsam mi</text></item>
<item><p>294a7</p><section>mdo sde</section><text>khyab/ /phyi ma'i dus na gang kha cig /tshul 'di dag ni tshol byed pa/ /kun dga' de ni de yi tshe/ /byams dang phrad par lung bstan bya/ /shAkya seng ge de yis ni/ /mdo 'di bshad pa de mod la/ /srog chags stong phrag brgyad bcu gang / /</text></item>
<item><p>294a8</p><section>mdo sde</section><text>byang chub la ni mngon par zhugs/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo dge slong chos bzhi dang ldan na sangs rgyas kyi byang chub spong bar byed de/ bzhi gang zhe na/ kun dga' bo 'di</text></item>
<item><p>294b1</p><section>mdo sde</section><text>la dge slong lhag pa'i nga rgyal can yin te/ lhag pa'i nga rgyal can des lhag pa' nga rgyal med pa'i chos thos na skrag cing dngang la rab tu dngang bar 'gyur ro/ /g.yang sa chen por yang ltung bar 'gyur ro/ /des gting dpag med pa yang</text></item>
<item><p>294b2</p><section>mdo sde</section><text>spong bar byed cing mi mthun par smra la kun nas khro bar byed do/ /kun dga' bo gzhan yang dge slong de ni bdag tu mngon par zhen cing mtshams dral ba yin/ kun dga' bo chos gnyis po 'di dang ldan pa'i dge slong ni sangs rgyas kyi</text></item>
<item><p>294b3</p><section>mdo sde</section><text>byang chub spong bar byed cing mi mthun par smra la kun nas khro bar byed do/ /kun dga' bo gzhan yang dge slong tshul khrims 'chal pa cho ga la log par zhugs pa yin te/ de tshul khrims 'chal pa dang ldan pas tshul khrims kyi gtam</text></item>
<item><p>294b4</p><section>mdo sde</section><text>thos na zhum par 'gyur te/ kun dga' bo chos gsum po 'di dang ldan pa'i dge slong ni sangs rgyas kyi byang chub spong bar byed cing mi mthun par smra la kun nas khro bar byed do/ /kun dga' bo gzhan yang dge slong dmigs par</text></item>
<item><p>294b5</p><section>mdo sde</section><text>lta ba can bdag tu smra ba yin te/ des stong pa nyid kyi gtam thos na chags pa med pa la skrag cing dngang la rab tu dngang bar 'gyur te/ kun dga' bo chos bzhi po 'di dag dang ldan pa'i dge slong ni sangs rgyas kyi byang chub spong</text></item>
<item><p>294b6</p><section>mdo sde</section><text>bar byed cing mi mthun par smra la kun nas khro bar byed do/ /bcom ldan 'das kyis de skad ces bka' stsal nas/ bde bar gshegs pas de skad gsungs te/ ston pas gzhan yang 'di skad ces bka' stsal to/ /dge</text></item>
<item><p>294b7</p><section>mdo sde</section><text>slong lhag pa'i nga rgyal can/ /ma thob thob pa'i 'du shes can/ /de ni des na ngas bstan pa'i/ /zab pa'i chos ni spong bar byed/ /'jig rten rgyang pan 'dres pa yi/ /dge slong chos smra gang yin pas/ /ngas bstan pa yi mdo</text></item>
<item><p>294b8</p><section>mdo sde</section><text>zab pa/ /'di ni rab tu spong bar byed/ /bdag tu smra ba'i dge slong gang / /dmigs pa la ni rab gnas pas/ /bdag med chos dag thos nas kyang / /nga yi bstan pa spong bar byed/ /dge slong tshul khrims 'chal ba</text></item>
<item><p>295a1</p><section>mdo sde</section><text>gang / /sdig pa'i chos can mi sdom pas/ /yo byad bsnyungs pa'i chos thos na/ /nga yi bstan pa spong bar byed/ /skyob pa shAkya seng ge nga'i/ /bstan pa shes rab 'chal pa yis/ /spangs nas kyang ni lus zhig nas/ /</text></item>
<item><p>295a2</p><section>mdo sde</section><text>ngan 'gro rnams su skye bar 'gyur/ /kun dga' bo chos bzhi dang ldan pa'i dge slong gis de bzhin gshegs pas thugs su chud pa'i chos 'dul ba dag thos na dga' ba dang mchog tu dga' ba rgya chen po dag rab tu thob par</text></item>
<item><p>295a3</p><section>mdo sde</section><text>'gyur ro/ /kun dga' bo 'di la bzhi gang zhe na/ dge slong lhag pa'i nga rgyal med pa can yin no/ /'jig rten rgyang pan pa dang ma 'dres pa yin no/ /gzhan dag la chos dag pa ston pa yin no/ /dmigs pa dang ldan pa ma yin no/ /</text></item>
<item><p>295a4</p><section>mdo sde</section><text>bdag tu mngon par zhen pa ma yin no/ /dge ba'i chos can tshul khrims dang ldan pa yin no/ /kun dga' bo chos bzhi po 'di dag dang ldan pa'i dge slong gis de bzhin gshegs pas thugs su chud pa'i chos 'dul ba dag</text></item>
<item><p>295a5</p><section>mdo sde</section><text>thos na dga' ba dang mchog tu dga' ba rgya chen po dag rab tu thob par 'gyur ro/ /bcom ldan 'das kyis de skad ces bka' stsal nas/ bde bar gshegs pas de skad gsungs te/ ston pas gzhan yang 'di skad ces bka' stsal</text></item>
<item><p>295a6</p><section>mdo sde</section><text>to/ /dge slong nga rgyal med pa gang / /yang dag chos la rab gnas des/ /zab pa'i chos dag thos nas ni/ /dga' ba mtshungs med des 'thob bo/ /chos nyid zab pa thob nas kyang / /yang dag chos la rab gnas pas/ /</text></item>
<item><p>295a7</p><section>mdo sde</section><text>dman pa 'di ni rab bsgrags te/ /'jig rten rgyang pan sten mi byed/ /bdag med chos dag thos nas kyang / /gcig tu myur bar zhum mi 'gyur/ /zla ba yar gyi ngo ltar ni/ /de yi ye shes rnam par 'phel/ /bdag med chos dag</text></item>
<item><p>295a8</p><section>mdo sde</section><text>thos nas kyang / /gang gi the tshom yod min zhing / /zla ba yar gyi ngo ltar ni/ /de yi ye shes rnam par 'phel/ /bcom ldan 'das kyis de skad ces bka' stsal nas/ dge slong de dag dang / lha dang / mi dang / lha ma yin dang /</text></item>
<item><p>295b1</p><section>mdo sde</section><text>dri zar bcas pa'i 'jig rten bcom ldan 'das kyis gsungs pa la yid rangs te mngon par bstod do/ /de bzhin gshegs pa bgro ba zhes bya ba theg pa chen po'i mdo rdzogs s+ho// // rgya gar gyi mkhan po dz+nya na gar b+ha dang / lo tsa ba</text></item>
<item><p>295b2</p><section>mdo sde</section><text>ban de dpal gyi dbyangs kyis bsgyur cing / zhu chen gyi lo tsa ba ban de dpal brtsegs kyis zhus te gtan la phab pa/ /@#/ / rgya gar skad du/ ma hA sa na ni pA tA ra ma hA yA na sU trA na ta thA ga ta shrI sa ma ya nA ma ma hA yA na sU tra/</text></item>
<item><p>295b3</p><section>mdo sde</section><text>bod skad du/ 'dus pa chen po theg pa chen po'i mdo sde las de bzhin gshegs pa'i dpal gyi dam tshig ces bya ba theg pa chen po'i mdo/ bam po dang po/ sangs rgyas dang / byang chub sems dpa' thams cad la phyag 'tshal lo/ /</text></item>
<item><p>295b4</p><section>mdo sde</section><text>'di skad bdag gis thos pa dus gcig na/ bcom ldan 'das tshangs pa chen po'i phur bu mtha' yas mu med pa lung bstan pa/ drang srong rnams kyi gnas thub pa'i rten ri ther sgra la nyan thos kyi dge 'dun chen po la 'di lta ste/ bcom ldan</text></item>
<item><p>295b5</p><section>mdo sde</section><text>'das kyi nyan thos bgrang ba las 'das pa dag dang / byang chub sems dpa'i dge 'dun chen po 'di lta ste/ phyogs bcu'i sangs rgyas kyi zhing thams cad nas der 'dus pa'i byang chub sems dpa' sems dpa' chen po bgrang ba las</text></item>
<item><p>295b6</p><section>mdo sde</section><text>'das pa dag dang thabs gcig tu bzhugs so/ /de'i tshe 'khor 'dus pa chen po de na dpal lha mo chen mo chos nyan pa'i phyir/ bcom ldan 'das kyi spyan sngar thag mi ring ba zhig na 'dug go/ /de nas dpal lha mo chen mo stan las langs</text></item>
<item><p>295b7</p><section>mdo sde</section><text>te/ bcom ldan 'das ga la ba de logs su thal mo basbyar ba btud nas bcom ldan 'das la 'di skad ces gsol to/ /btsun pa bcom ldan 'das 'di ni sbyin pa las byung ba'i bsod nams bgyi ba'i dngos po'i gzings kyis skye</text></item>
<item><p>295b8</p><section>mdo sde</section><text>ba'i rgya mtsho las sgrol bar mi bgyid pa dag mchis lags so/ /de ci'i slad du zhe na/ sangs rgyas kyi zhing nyon mongs pa can snyigs ma lnga dang ldan pa 'di na sems can bsod nams su gdags pa dang bral ba dag phal che lags te/</text></item>
<item><p>296a1</p><section>mdo sde</section><text>rgyu de dang rkyen des na byang chub sems dpa' sems dpa' chen po dag 'dir sems can rnams la snying rje chen po dag bskyed par bgyid lags so/ /'di na sems can rnams gang gis na rgyu ma mchis par smra zhing</text></item>
<item><p>296a2</p><section>mdo sde</section><text>longs spyod dang bral la/ tshol khros sdug bsngal zhing nyams thag pa dang / don ma mchis par 'bad pa de dag ni sbyin pa rnam par bged pa ma mchis par yongs su smin par bgyid pa'i rngo mi thog ste/ de lta bas na bdag</text></item>
<item><p>296a3</p><section>mdo sde</section><text>cag gis sbyin pa'i go bgos te/ brtson 'grus brtsam par bgyi zhing / 'di ltar bdag cag gis sbyin pa'i gzings kyis skye ba'i rgya mtsho las bsgral bar bgyi'o zhes byang chub sems dpa' sems dpa' chen po de dag</text></item>
<item><p>296a4</p><section>mdo sde</section><text>sbyin pa las byung ba'i bsod nams kun du spyod par bgyi ba'i dngos pos/ sangs rgyas kyi ye shes kyi rgya mtsho bla na ma mchis pa la 'jug par bgyid pa nas chos kyi rgyal po bla na ma mchis par dbang bskur ba rab tu thob</text></item>
<item><p>296a5</p><section>mdo sde</section><text>par bgyid pa'i bar du'o/ /btsun pa bcom ldan 'das 'di na sems can rtag par smra ba 'di dag longs spyod dang / nye bar spyod pa rgya chen po dang bral la tshol khros sdug bsngal zhing nyam thag pa dag mchis te/ de dag tshul khrims</text></item>
<item><p>296a6</p><section>mdo sde</section><text>rnam par bged pa ma mchis par yongs su smin par bgyid par rngo mi thog pas/ 'dir sems can rtag par smra ba rnams la byang chub sems dpa' sems dpa' chen po de dag snying rje chen po dag skyed par bgyid cing / tshul khrims kyi</text></item>
<item><p>296a7</p><section>mdo sde</section><text>go bgos pa'i gzings kyis sems can rtag par smra ba 'di dag skye ba'i rgya mtsho 'di las bsgral bar bgyi'o zhes byang chub sems dpa' sems dpa' chen po de dag tshul khrims las byung ba'i bsod nams kun du spyod par bgyid pa'i</text></item>
<item><p>296a8</p><section>mdo sde</section><text>dngos po sems can rnams dge ba bcu'i las kyi lam gyis yongs su smin par bgyid pa dang / sangs rgyas kyi ye shes kyi rgya mtsho bla na ma mchis pa la 'jug par bgyid pa nas chos kyi rgyal po bla na ma mchis par dbang bskur ba rab tu thob</text></item>
<item><p>296b1</p><section>mdo sde</section><text>par bgyid pa'i bar du'o/ /btsun pa bcom ldan 'das 'di na sems can gang dag phra ma dang / tshig rtsub po dang / chags sems dang / gnod sems kun du spyod pa'i yid kyis de dag 'jig tshogs la lta ba dang ldan zhing longs spyod dang / nye bar</text></item>
<item><p>296b2</p><section>mdo sde</section><text>spyod pa dang bral la tshol khros sdug bsngal zhing nyam thag pa dag mchis te/ sems can de dag rab tu 'byung ba'i tshul khrims dang / sdom pa ma mchis par yongs su smin par bgyid par rngo mi thog pas sems can phra ma dang / tshig rtsub po dang /</text></item>
<item><p>296b3</p><section>mdo sde</section><text>chags sems dang / gnod sems kun du spyod cing / 'jig tshogs la lta ba dang ldan pa spyod pa de dag la byang chub sems dpa' sems dpa' chen po de dag snying rje chen po dag spyod par bgyid de/ bcom ldan 'das sems can de dag mi</text></item>
<item><p>296b4</p><section>mdo sde</section><text>rtag pa'i tshul gyis bstan pa la 'jug par bgyid pa dang / rab tu 'byung ba'i sdom pas sems can rnams yongs su smin par bgyid pa yang bdag cag gis bzod pa dang / brtson 'grus brtsams nas bdag cag gis rab tu 'byung ba'i sdom</text></item>
<item><p>296b5</p><section>mdo sde</section><text>pa'i gzings kyis skye ba'i rgya mtsho las bsgral bar bgyi'o zhes byang chub sems dpa' sems dpa' chen po de dag tshul khrims las byung ba'i bsod nams bgyi ba'i dngos po rtag pa'i tshul gyis sems can rnams rab tu 'byung ba'i</text></item>
<item><p>296b6</p><section>mdo sde</section><text>tshul khrims dang / sdom pas yongs su smin par bgyid de/ des na byang chub sems dpa' sems dpa' chen po de dag sangs rgyas kyi ye shes kyi rgya mtsho bla na ma mchis par 'jug par bgyid pa nas chos kyi rgyal po bla na ma mchis</text></item>
<item><p>296b7</p><section>mdo sde</section><text>par dbang bskur ba thob par bgyid pa'i bar du'o/ /bcom ldan 'das byang chub sems dpa' sems dpa' chen po dag bsam gtan dang po'i pha rol tu phyin pa yongs su sbyong zhing slob pa na bsam gtan gyi yan lag rnams</text></item>
<item><p>296b8</p><section>mdo sde</section><text>'tshal ba dang / 'dod pa'i khams las yang dag par 'da' ba dang / yan lag lnga dang ldan zhing yan lag lnga spangs pa dang / rdzu 'phrul gyi rkang pa bzhis rnam par rtse ba mngon par 'tshal ba dang / sangs rgyas bcom ldan 'das</text></item>
<item><p>297a1</p><section>mdo sde</section><text>de dag thams cad la mchod pa dang / bkur sti bgyi ba dang / dam pa'i chos mnyan pa'i slad du sangs rgyas kyi zhing thams cad du glog lta bu'i shugs kyis mchi ba la mkhas pa dang / sems can rnams kyi lam</text></item>
<item><p>297a2</p><section>mdo sde</section><text>gsum mo/ /gsum 'di lta ste/ las kyi lam dang / nyon mongs pa'i lam dang / sdug bsngal gyi lam dag skems par bgyid pa dang / bsgoms pa las byung ba'i bsod nams bgyi ba'i dngos po rdzogs par bgyid pa dag</text></item>
<item><p>297a3</p><section>mdo sde</section><text>ji lta bu lags/ de bzhin du bsam gtan gyi pha rol du phyin pa yongs su rdzogs par bgyid pa ji lta bu lags/ de'i pha rol du phyin pa drug po yongs su rdzogs par 'gyur ba dang / myur du bla na med pa yang dag par rdzogs pa'i</text></item>
<item><p>297a4</p><section>mdo sde</section><text>byang chub mngon par rdzogs par 'tshang rgya bar 'gyur ba dag ji lta bu lags/ bcom ldan 'das kyis bka' stsal pa/ dpal cho ga shes legs so legs so/ /dpal cho ga shes khyod kyis gang gi tshe chos bzhi po 'di la yongs</text></item>
<item><p>297a5</p><section>mdo sde</section><text>su rdzogs par spyad cing goms par byas kyang khyod kyis sems can gzhan dang / gang zag gzhan dag gi don du de bzhin gshegs pa la don 'di 'dri bar sems pa/ dpal cho ga shes de'i phyir legs par nyon la rab tu yid la zung</text></item>
<item><p>297a6</p><section>mdo sde</section><text>zhig dang bshad do/ /btsun pa bcom ldan 'das de ltar 'tshal lo zhes bya ba nas/ bcom ldan 'das kyis 'di skad ces bka' stsal to zhes bya ba'i bar du'o/ /dpal cho ga shes byang chub sems dpa' sems dpa' chen po dag</text></item>
<item><p>297a7</p><section>mdo sde</section><text>bsam gtan dang po'i pha rol du phyin pa yongs su sbyong zhing slob pa na bsam gtan gyi yan lag rnams shes pa dang / 'dod pa'i khams las yang dag par 'da' ba dang / yan lag lnga dang ldan zhing yan lag lnga spangs pa dang /</text></item>
<item><p>297a8</p><section>mdo sde</section><text>rdzu 'phrul gyi rkang pa bzhis rtse ba mngon par shes pa dang / sangs rgyas bcom ldan 'das de dag thams cad la mchod pa dang / bkur sti bya ba dang / dam pa'i chos mnyan pa'i phyir sangs rgyas kyi zhing thams cad du glog lta bu'i</text></item>
<item><p>297b1</p><section>mdo sde</section><text>shugs kyis 'gro ba la mkhas pa dang / sems can rnams kyi lam gsum po las kyi lam dang / nyon mongs pa'i lam dang / sdug bsngal gyi lam dag bskam pa dang / bsgom pa las byung ba'i bsod nams bya ba'i dngos</text></item>
<item><p>297b2</p><section>mdo sde</section><text>po rdzogs par byed pa dang / bsam gtan gyi pha rol du phyin pa yongs su rdzogs par byed pa dang / de'i pha rol du phyin pa drug po yongs su rdzogs par 'gyur ba dang / myur du bla na med pa yang dag par rdzogs pa'i byang chub mngon par</text></item>
<item><p>297b3</p><section>mdo sde</section><text>rdzogs par 'tshang rgya bar 'gyur ba dag ji lta bu yin zhe na/ dpal cho ga shes 'di la byang chub sems dpa' sems dpa' chen po dag thams cad kyi dang por dbugs rngub pa dang / dbugs 'byung ba'i mtshan ma'i dmigs pa thams</text></item>
<item><p>297b4</p><section>mdo sde</section><text>cad la sems gtod par byed de/ de g.yeng ba med pa'i sems kyis dbugs rngub par byed do/ /dbugs 'byung bar byed do/ /de dang por dbugs rngub pa'i sems kyis sel bar byed pa de dag ni de'i rnam par rtog pa yin no/ /</text></item>
<item><p>297b5</p><section>mdo sde</section><text>de nges par 'byung ba na dbugs 'byung ba'i sems kyis sel ba de dag ni de'i rnam par dpyod pa yin no/ /de la dga' zhing tshim pa gang yin pa dang / sems rtse gcig pa nyid gang yin pa dang / g.yeng ba med pa gang yin pa des na de ngas par</text></item>
<item><p>297b6</p><section>mdo sde</section><text>'byung ba la gnas shing rnam par rtog pa dang / rnam par dpyod pa spong ba'i sems dang ldan pa yin no/ /de ltar na der des rnam par rtog pa dang / rnam par dpyod pa dang bcas pa'i bsam gtan dang po thob pa yin no/ /de la mtshan</text></item>
<item><p>297b7</p><section>mdo sde</section><text>ma 'di dag 'byung ste/ de'i lus thams cad g.yo bar 'gyur ro/ /dro bar 'gyur ro/ /der de 'dod pa'i 'dun pa'i sgrib pa spong ba yin no/ /de mi dge ba'i chos thams cad gnon par byed do/ /de gang gi tshe brtson pa drag pos yid la</text></item>
<item><p>297b8</p><section>mdo sde</section><text>byed cing gnas pa des na de rnam par rtog pa dang / rnam par dpyod pa nye bar zhi ba yin te/ des na rnam par rtog pa dang / rnam par dpyod pa med pa'i bsam gtan gnyis pa thob pa yin no/ /de ltar de'i lus thams cad shin du</text></item>
<item><p>298a1</p><section>mdo sde</section><text>sim pa dang / bde ba dang / tshim par 'gyur ba ni dper na 'o ma 'jam tsam gyis lus la cig car blugs na bde ba myong ba bzhin no/ /des bdag ni 'di ltar gyur par shes te/ des zang zing med pa'i dga' ba dang / bde ba de lta</text></item>
<item><p>298a2</p><section>mdo sde</section><text>bu dang ldan no snyam du shes so/ /byang chub sems dpa' des dkon mchog gsum la dad pa thob nas/ de 'di snyam du bdag gis ni sems can thams cad kyi don du go cha chen po bgos nas bsam gtan la yang mngon par</text></item>
<item><p>298a3</p><section>mdo sde</section><text>brtson par bya zhing / bdag gis ci nas kyang lus dang sems kyi bde ba yang dor bar bya'o snyam du sems so/ /byang chub sems dpa' sems dpa' chen po de dbugs rngub pa dang / dbugs 'byung ba goms par bya ba sems</text></item>
<item><p>298a4</p><section>mdo sde</section><text>kyi dmigs pa dag 'dor bar byed do/ /de sna'i rtse mor sems gtod par byed de gang gis 'jug pa dang / nges par 'byung ba dbugs rngub pa dang / dbugs 'byung ba la gnas pa'i sems kyis nye bar rtog par byed do/ /de sems</text></item>
<item><p>298a5</p><section>mdo sde</section><text>de'i skad cig ma la zhig pa dang / skye ba dang / 'jig pa nye bar rtog par byed de/ sems dang / yid dang / rnam par shes pa dang / phung po dang / khams dang / skye mched thams cad la chu zla dang / mig yor dang / smig rgyu lta</text></item>
<item><p>298a6</p><section>mdo sde</section><text>bu dang / bdag po med pa dang / thams cad skad cig ma 'jig pa dang ldan par rtogs te/ de de ltar dga' ba dang / bde ba rab tu gtong bar byed de/ des der bsam gtan gsum pa yang thob pa yin no/ /gang du chos de dag 'phel</text></item>
<item><p>298a7</p><section>mdo sde</section><text>bzhin du 'gog pa yid la byed pa'i sems kyis bsam gtan bzhi pa rdzogs par byas te gnas pa de la mtshan ma 'di dag 'byung ste/ des mig gnyis ka brtsums kyang nyi ma'i snang ba chen po lta bur snang ba dag yang dag par lta</text></item>
<item><p>298a8</p><section>mdo sde</section><text>bar byed pa na/ de 'di snyam du mtshan ma'i stobs snang ba'i rkyen las sems can thams cad kyi phung po dang / khams dang / skye mched dang / nyon mongs pa dang / nye ba'i nyon mongs pa rnam par 'phel zhing 'bar bas bdag gis ci nas</text></item>
<item><p>298b1</p><section>mdo sde</section><text>kyang yid la byed pa'i sems kyi dmigs pa'i snang ba dag dor bar bya'o snyam du sems so/ /de der de'i tshor ba dang / 'du shes dang / sems pa dang / reg pa gang yin pa yid la byed pa kun 'byung ba dag skye zhing 'jig pa dang /</text></item>
<item><p>298b2</p><section>mdo sde</section><text>'gog pa'i tshul gyis rab tu zhi bar byed la/ 'gog pa'i grong khyer shin du yongs su dag par 'jug par yang byed do/ /de lus dang / ngag dang yid la byed pa shin du sbyangs pa la gnas so/ /yang de las kyang ldang ngo / /yang na dbug</text></item>
<item><p>298b3</p><section>mdo sde</section><text>dbugs rngub pa dang / dbugs 'byung ba'i mtshan ma dag 'dzin par byed la/ reg pa yid la byed pas mtshan ma la nye bar rtog par yang byed do/ /yang stong pa nyid kyi ting nge 'dzin la 'jug par yang byed la/ yang na dbugs rngub</text></item>
<item><p>298b4</p><section>mdo sde</section><text>pa dang / dbugs 'byung ba'i skye ba dang / 'jig pa'i mtshan ma'i dmigs pa dag yang dag par lta bar yang byed do/ /smon pa'i ting nge 'dzin de la yang gnas la/ yang na dbugs rngub pa dang / dbugs 'byung ba'i zhi ba dang / 'gog</text></item>
<item><p>298b5</p><section>mdo sde</section><text>pa la yang dag par lta bar yang byed do/ /mtshan ma med pa'i ting nge 'dzin la gnas pa de bzhin du dran pa nye bar gzhag pa bzhi bsgom pa yang yongs su rdzogs par 'gyur ro/ /de la rnam par thar pa gsum bsgom pa yongs su</text></item>
<item><p>298b6</p><section>mdo sde</section><text>rdzogs par yang 'gyur la/ yang na dbugs rngub pa dang / dbugs 'byung bar mi smod cing 'jig pa'i tshul gyi dmigs pas nye bar rtog par yang byed do/ /de la yang dag pa'i spong ba bzhi bsgom pa yongs su rdzogs</text></item>
<item><p>298b7</p><section>mdo sde</section><text>par yang 'gyur la/ yang na dbugs rngub pa dang / dbugs 'byung ba'i skye ba dang / nub pa'i mtshan ma la nye bar rtogs par yang byed do/ /de rdzu 'phrul gyi rkang pa bzhi bsgom pa yongs su rdzogs par yang 'gyur la/ yang na dbugs</text></item>
<item><p>298b8</p><section>mdo sde</section><text>rngub pa dang / dbugs 'byung ba'i mtshan ma la dmigs pas nyi zer gyi rdul dang 'dra bar phye mar rlags pa bzhin du rang gi lus la nye bar rtog par yang byed do/ /de dbang po lnga bsgom pa yongs su rdzogs par yang 'gyur la/ yang na dbugs rngub pa dang /</text></item>
<item><p>299a1</p><section>mdo sde</section><text>dbugs 'byung ba skye ba dang / nub pa'i tshul gyis 'du byed gsum la nye bar rtog par yang byed do/ /de stobs lnga bsgom pa yongs su rdzogs par yang 'gyur la/ yang na dbugs rngub pa dang / dbugs 'byung ba'i tshor ba'i mtshan ma</text></item>
<item><p>299a2</p><section>mdo sde</section><text>gsal ba'i tshul gyis phung po dag la zhi ba dang nye bar zhi bar rtog par yang byed do/ /de bzhin du byang chub kyi yan lag bdun bsgom pa yongs su rdzogs par yang 'gyur la/ yang na dbugs rngub pa dang / dbugs 'byung ba'i rlung gi rnal 'byor yid la</text></item>
<item><p>299a3</p><section>mdo sde</section><text>byed pas sa'i khams gzugs su snang ba thams cad rdul du rlags te gtor nas mtshan ma med pa/ lus pa med pa/ brjod du med pa/ mtshan nyid med pa/ rnam par rig pa med pa/ 'du byed gsum zhi ba/ nye bar zhi ba/ 'gags pa/</text></item>
<item><p>299a4</p><section>mdo sde</section><text>dmigs pa med pa'i ting nge 'dzin dag rab tu thob bo/ /bsam gtan la rnam par rtse ba'i ting nge 'dzin de lta bu de ni byang chub sems dpa' sems dpa' chen po rnams kyi bsam gtan gyi pha rol du phyin pa yongs su sbyong ba thun mong ba yin la/</text></item>
<item><p>299a5</p><section>mdo sde</section><text>bsam gtan gyi pha rol du phyin pa yongs su sbyong ba na nyan thos dang / rang sangs rgyas thams cad kyi yang thun mong yin no/ /gang dag kha cig de la gnas na rgyun du zhugs pa'i 'bras bu la gnas pa yin no/ /brtson 'grus zhan pa kha cig</text></item>
<item><p>299a6</p><section>mdo sde</section><text>ni nyan thos kyi chos rnams la 'phel lo/ /kha cig ni dgra bcom pa'i 'bras bu la gnas pa'i bar du'o/ /gang dag byang chub sems dpa' sems dpa' chen po snying rje chen po dang ldan pa/ 'bad pa brtan pa/ sems can thams</text></item>
<item><p>299a7</p><section>mdo sde</section><text>cad la lta la/ bsod nams dang / shes rab kyi tshogs dpag tu med pa goms par byas te/ bsam gtan yongs su sbyong bas rnam par rtse ba'i ting nge 'dzin gyi rnal 'byor de lta bu de la gnas nas rnam par ldog par yang mi byed la/</text></item>
<item><p>299a8</p><section>mdo sde</section><text>nyan thos kyi nges pa la 'jug par yang mi byed do/ /byang chub sems dpa' sems dpa' chen po de dag go cha chen po bgos nas bsam gtan gyi pha rol du phyin pa dang / so so yang dag par rig pa la sbyor ba yongs su sbyong ba la gnas pa</text></item>
<item><p>299b1</p><section>mdo sde</section><text>nas bsam gtan gyi pha rol du phyin pa yongs su rdzogs par byed pa dang / de'i pha rol du phyin pa drug po yongs su rdzogs par 'gyur ba'i bar du'o/ /dpal cho ga shes yul 'khor de na dge slong dang / dge slong ma dang / des dge bsnyen dang /</text></item>
<item><p>299b2</p><section>mdo sde</section><text>dge bsnyen ma dang / nyan thos kyi theg pa la yang dag par zhugs pa dang / rang sangs rgyas kyi theg pa la yang dag par zhugs pa dang / theg pa chen po la yang dag par zhugs pa'i rigs kyi bu dang rigs kyi bu mo dag bsam gtan</text></item>
<item><p>299b3</p><section>mdo sde</section><text>yongs su sbyong bas rnam par rtse ba yid la byed pa de lta bu dag gis gnas pa nas yul 'khor de lha'i dbang po thams cad kyis legs par bsrungs par 'gyur ro/ /yul 'khor de klu'i dbang po dang / gnod sbyin gyi dbang po dang lha ma</text></item>
<item><p>299b4</p><section>mdo sde</section><text>yin gyi dbang po dang / nam mkha' lding gi dbang po dang / mi 'am ci'i dbang po dang / lto 'phye chen po'i dbang po dang / yi dags kyi dbang po dang / sha za'i dbang po thams cad kyis legs par bsrungs par 'gyur ro/ /de na ting nge 'dzin</text></item>
<item><p>299b5</p><section>mdo sde</section><text>de lta bu dang ldan pa'i sbyin gnas dag 'khod pa'i bar du'o/ /yul 'khor de'i rgyal po yang yid dang 'thad pa'i chos bcu thob par 'gyur te/ bcu gang zhe na/ nad med pa dang / nad thams cad rab tu zhi ba dang / tshe ring ba dang / gzugs</text></item>
<item><p>299b6</p><section>mdo sde</section><text>bzang ba dang / mdog bzang po dang ldan pa dang / yan lag dang nying lag sdug pa dang / 'khor skye bo bzang ba dang / las kyi mtha' legs par spyad pa spyod pa dang / byams pa dang snying rje la sbyor ba dang / snyan par grags pa dag ste/</text></item>
<item><p>299b7</p><section>mdo sde</section><text>ting nge 'dzin de lta bu dag dang ldan pa'i sbyin gnas snod du gyur pa/ mtho ris su 'gro ba'i yul 'khor de ni yon tan dang / phan yon chen po bcu po de dag gis rgyas par 'gyur ro/ /rang gi dpung dang / gzhan gyi dpung dang / chom</text></item>
<item><p>299b8</p><section>mdo sde</section><text>rkun dang / mi rgod dang / ri dgas dang / stag dang / sbrang ma dang / sha sbrang dang / phye ma leb dang char ches pa dang / than ches pa dang / dus ma yin pa'i rlung dang / lhags pa dang / nyi mas gdungs pa dang / tsha ba'i reg pa</text></item>
<item><p>300a1</p><section>mdo sde</section><text>dag gis gnod par mi 'gyur ro/ /yul 'khor de sa gzhi mnyam ste/ dgon pa dang gcong rong med do/ /tsha ba dang kha ba med do/ /de na sa bon sna tshogs dag 'phel lo/ /'bru dang / sman dang / rtswa dang / shing dang / shing ljon pa dang /</text></item>
<item><p>300a2</p><section>mdo sde</section><text>chu dag phun sum tshogs shing chud mi za bar 'byung ngo / /de na me tog dang / sman dang / 'bru dang / ro rnams chud mi za bar phun sum tshogs par 'gyur ro/ /yul 'khor der yid du mi 'ong ba'i sgra dang / phyi dgra dang / nang 'khrug gi dpung</text></item>
<item><p>300a3</p><section>mdo sde</section><text>dag dang / lo nyes dang / nad dang / dus ma yin pa'i nad dang / 'chi ba dag mi 'byung ngo / /de na sems can rnams tshe ring zhing kha dog dang ldan no/ /bde ba mang zhing sems la rnyog ma med do/ /rtse dga' dang mtshungs par ldan zhing</text></item>
<item><p>300a4</p><section>mdo sde</section><text>chos spyod la mtho ris dag la gzhol lo/ /yul 'khor de na sbyin gnas snod du gyur pa dag rnal 'byor yid la byed pa dang 'thun par mngon par dga' ba dang bcas pas gnas so/ /de na bza' btung gi longs spyod ma tshangs ba</text></item>
<item><p>300a5</p><section>mdo sde</section><text>med do/ /'byung ba chen po yid du 'ong ba dag gis brtan to/ /dbang po dang / khams dag rgyas shing mi mthun pa med do/ /yul 'khor de na mi rnams dpa' zhing dran pa dang ldan la/ byams pa dang snying rje dang ldan zhing mtho ris</text></item>
<item><p>300a6</p><section>mdo sde</section><text>dag la gzhol lo/ /dpal cho ga shes yul 'khor de chos bcu po de dag gis legs par brgyan pa yin no/ /dpal cho ga shes byang chub sems dpa' rnams kyi las kyi sgrib pa ni 'di yin te/ theg pa chen po gtong ba dang /</text></item>
<item><p>300a7</p><section>mdo sde</section><text>slu zhing nyan thos kyi sa la 'jog par byed pa'o/ /sems can thams cad yongs su smin par bya ba'i phyir nyan thos kyi bsam gtan dang / ting nge 'dzin gyis rnam par rtse ba'i pha rol du phyin pa ni de lta bu yin no/ /nyan thos</text></item>
<item><p>300a8</p><section>mdo sde</section><text>gang dag gi bsam gtan gyi yan lag yongs su rdzogs par mi shes pa de dag ni khams gsum gyi btson ra'i gnas kyi yan lag lnga ma spangs shing yan lag lnga dang ldan pa yin no/ /gang dag khams gsum las</text></item>
<item><p>300b1</p><section>mdo sde</section><text>yang dag par 'das pa/ mi slob pa'i sa la rab tu gnas pa/ rnam par thar pa brgyad la bsam gtan pas rnam par rtse ba/ mngon par shes pa pha rol du phyin pa thob pa/ bskal pas nges par 'byung ba/ sangs rgyas bcom</text></item>
<item><p>300b2</p><section>mdo sde</section><text>ldan 'das thams cad kyi zhal nas skyes pa/ chos dang ldan zhing chos kyi sprul pa de dag gis ni sangs rgyas bcom ldan 'das dag la mchod pa dang / bkur sti bya ba dang / chos mnyan pa'i phyir sangs rgyas kyi zhing gzhan dag</text></item>
<item><p>300b3</p><section>mdo sde</section><text>tu 'gro bar yang mi nus la sems can gzhan dag dang / gang zag gzhan dag gi lam gsum po dag kyang bskam par mi nus so/ /gang na nyan thos bsam gtan gyi rnam par rtse ba mngon par shes pa dag ni de lta bu yin</text></item>
<item><p>300b4</p><section>mdo sde</section><text>la/ yul 'khor de'i yon tan dang phan yon ni de lta bu yin te/ sngar ji skad gsungs pa lta bu'o/ /'dus pa chen po theg pa chen po'i mdo bcwa lnga pa ri'i snying po'i le'u las nyan thos mtshon pa ste dang po</text></item>
<item><p>300b5</p><section>mdo sde</section><text>rdzogs s+ho// //dpal cho ga shes de la ji ltar na byang chub sems dpa' sems dpa' chen po rnams dang / nyan thos dang / rang rgyal thams cad kyi bsam gtan gyi pha rol du phyin pa yongs su sbyong ba thun mong du gzhag</text></item>
<item><p>300b6</p><section>mdo sde</section><text>pa dang / gang gis byang chub sems dpa' sems dpa' chen po dag pha rol du phyin pa lhag ma lnga po 'di dag yongs su rdzogs par byed ce na/ dpal cho ga shes byang chub sems dpa' sems dpa' chen po 'di dag dbugs</text></item>
<item><p>300b7</p><section>mdo sde</section><text>rngub pa dang / dbugs 'byung ba thams cad du nye bar len pa'i phung po lnga po dag gi skye ba dang / 'jig pa la rtog par byed de/ des na sred pa dang / chags pa dag skems par yang byed la nges pa la 'jug par yang mi byed do/ /</text></item>
<item><p>300b8</p><section>mdo sde</section><text>rdzu 'phrul gyi rkang pa bzhis rnam par rtse ba mngon par shes pa yang yin no/ /sangs rgyas bcom ldan 'das de dag thams cad la mchod pa dang / bkur sti bya ba dang / dam pa'i chos mnyan pa'i phyir sangs rgyas kyi zhing</text></item>
<item><p>301a1</p><section>mdo sde</section><text>thams cad du glog lta bu'i shugs kyis 'gro ba la mkhas pa yang yin no/ /sems can rnams kyi lam gsum po las kyi lam dang / nyon mongs pa'i lam dang / sdug bsngal gyi lam dag skems par yang</text></item>
<item><p>301a2</p><section>mdo sde</section><text>byed do/ /'dod pa'i khams las yang dag par 'da' bar yang byed la/ 'dod pa'i khams dag gtong bar yang mi byed do/ /sems can thams cad yongs su smin par bya ba'i phyir 'gro ba sna tshogs kyi skye ba'i sa dag ston par yang byed</text></item>
<item><p>301a3</p><section>mdo sde</section><text>la/ mngal gyi nyes pas gos par yang mi byed do/ /sems can rnams kyi nyon mongs pa'i dra ba gcod par yang byed la/ sems can rnams dmigs par yang mi byed do/ /dpal cho ga shes 'di la byang chub sems</text></item>
<item><p>301a4</p><section>mdo sde</section><text>dpa' sems dpa' chen po dag dbugs rngub pa dang / dbugs 'byung ba phan tshun mi 'dra ba la ji lta ba bzhin rtog par yang byed la/ 'phral 'phral du de shes par yang mi byed do/ /dbugs rngub pa dang / dbugs 'byung</text></item>
<item><p>301a5</p><section>mdo sde</section><text>ba'i gzugs nye bar len pa'i phung po dang / de bzhin du tshor ba dang / 'du shes dang / 'du byed rnams dang / de bzhin du dbugs rngub pa dang / dbugs 'byung ba'i rnam par shes pa nye bar len pa'i phung po dag la ji lta ba</text></item>
<item><p>301a6</p><section>mdo sde</section><text>bzhin du yang rab tu shes shing dbugs rngub pa yang gzhan la/ dbugs 'byung ba yang gzhan no/ /dbugs rngub pa so so yang dag par rig pa yang gzhan la/ dbugs 'byung ba so so yang dag par rig pa yang</text></item>
<item><p>301a7</p><section>mdo sde</section><text>gzhan no/ /dbugs rngub pa'i tshor ba dang / 'du shes dang / 'du byed dang / sems pa yid la byed pa yang gzhan la dbugs 'byung ba'i tshor ba dang / 'du shes dang / sems pa yid la byed pa yang gzhan no/ /</text></item>
<item><p>301a8</p><section>mdo sde</section><text>dbugs rngub pa'i sems pa yang gzhan la dbugs 'byung ba yang gzhan no/ /gang gi tshe dbugs rngub pa so so yang dag par rig pa de'i tshe dbugs 'byung ba so so yang dag par rig pa ma yin no/ /gang gi tshe dbugs</text></item>
<item><p>301b1</p><section>mdo sde</section><text>'byung ba so so yang dag par rig pa de'i tshe dbugs rngub pa so so yang dag par rig pa ma yin no/ /'khor ba'i 'khor lo dum bu gsum par tshor ba dang / 'du shes dang / sems pa yid la byed pa yang de lta bu yin te/ 'jug pa'i</text></item>
<item><p>301b2</p><section>mdo sde</section><text>rgyus na bar chad med par skye ba'i rgya mtshor bdas shing thar bar yang mi byed do/ /yang dang yang skye bar byed do/ /rga bar byed do/ /'chi bar byed do/ /yang skye bar yang byed do/ /chos gang 'di dag mngon par rdzogs par sangs</text></item>
<item><p>301b3</p><section>mdo sde</section><text>rgyas pa des na rga shi las nges par 'byung ba dag yang dag pa ji lta ba bzhin rab tu shes so/ /de dag dbugs rngub pa dang / dbugs 'byung ba yang dag pa ji lta ba bzhin nye bar rtog par mi byed do/ /'di ltar srid pa'i rgya mtsho'i</text></item>
<item><p>301b4</p><section>mdo sde</section><text>sgo dag gi dbugs rngub pa dang / dbugs 'byung ba 'jug pa dang / nges par 'byung bar yang byed do/ /de bzhin du ba spu'i khung bu'i sgo 'bum phrag khrag khrig dgu bcu rtsa dgu snyed thams cad kyi dbugs rngub pa dang / dbugs</text></item>
<item><p>301b5</p><section>mdo sde</section><text>'byung ba 'jug pa dang / nges par 'byung bar byed kyang ba spu'i khung bu'i sgo 'bum phrag khrag khrig dgu bcu rtsa dgu de dag nyams par yang mi mngon no/ /rgyas par yang mi mngon no/ /sngon gyi mtha' dang / phyi ma'i mtha' dang / thog ma</text></item>
<item><p>301b6</p><section>mdo sde</section><text>dang / bar ma dang / tha ma yang mi mngon no/ /'jug pa dang 'byung ba yang mi mngon no/ /de 'di snyam du bdag gis ci nas kyang ba spu'i khung bu thams cad kyi dbugs rngub pa dang / dbugs 'byung ba de la skye ba dang / 'jig</text></item>
<item><p>301b7</p><section>mdo sde</section><text>pa'i tshul gyis skye 'jig gi mtshan nyid la brtson pa dang ldan par gnas par bya'o snyam du sems te/ byang chub sems dpa' sems dpa' chen po de rma'i sgo dgu'i dbugs rngub pa dang / dbugs 'byung ba'i skye ba dang /</text></item>
<item><p>301b8</p><section>mdo sde</section><text>'jig pa la sbyor zhing so sor rtog par byed do/ /de bzhin du ba spu'i khung bu'i sgo 'bum phrag khrag khrig dgu bcu rtsa dgu snyed re re'i ba spu'i khung bu'i dbugs rngub pa dang / dbugs 'byung ba'i skye ba dang / 'jig pa'i mtshan</text></item>
<item><p>302a1</p><section>mdo sde</section><text>nyid la brtson pa dang ldan par gnas par byed do/ /yang na de ba spu'i khung bu'i sgo skra'i nyag ma tsam du chung bar rtog na yang der dbugs rngub pa dang / dbugs 'byung ba rgyu ba de dag la chung bar yang mthong ngo / /yang na</text></item>
<item><p>302a2</p><section>mdo sde</section><text>che bar rtog na yang yungs 'bru chen po tsam du yang dag par rjes su mthong ngo / /yang na skyu ru ra tsam du rtog na yang skyu ru ra tsam du mthong ngo / /yang na ba spu'i khung bu re re la bil ba'i 'bras bu tsam du rtog na yang bil</text></item>
<item><p>302a3</p><section>mdo sde</section><text>ba'i 'bras bu tsam du mthong ngo / /yang na dpag tshad stong tsam du rtog na yang dpag tshad stong tsam du mthong ngo / /yang na gling bzhi pa gcig tsam du rtog na yang gling bzhi pa gcig tsam du mthong ngo / /yang na ba spu'i</text></item>
<item><p>302a4</p><section>mdo sde</section><text>khung bu re re la rgya che bar rtog na yang rgya che bar yang dag par rjes su mthong ngo / /de bzhin du mig gi tshad la yang sbyar bar bya'o/ /gang du rga shi dang 'brel ba'i sems can dag bar chad med par 'khor ba'i chu bor bdas pas</text></item>
<item><p>302a5</p><section>mdo sde</section><text>sdug bsngal rnam pa sna tshogs dag nyams su myong ba na/ de 'di snyam du bdag gis ci nas kyang rnam pa thams cad du gzugs kyi 'du shes dag dor bar bya'o snyam du sems te/ de rlung gi khams la sems nye bar gtong</text></item>
<item><p>302a6</p><section>mdo sde</section><text>bar byed do/ /de rnam pa thams cad du gzugs kyi 'du shes dag spong bas des brjod du med pa'i ting nge 'dzin rab tu thob ste/ de ni nyan thos dang / rang rgyal ba thams cad kyi sa ma yin no/ /de la sa'i khams mi dmigs so/ /chu'i</text></item>
<item><p>302a7</p><section>mdo sde</section><text>khams mi dmigs so/ /me'i khams mi dmigs so/ /rlung gi khams mi dmigs so/ /nam mkha'i khams mi dmigs so/ /rnam par shes pa'i khams mi dmigs so/ /phung po dang / khams dang / skye mched rnams rgyu ba</text></item>
<item><p>302a8</p><section>mdo sde</section><text>mi dmigs so/ /sngon gyi mtha' mi dmigs so/ /phyi ma'i mtha' mi dmigs so/ /'jig rten 'di mi dmigs so/ /'jig rten pha rol mi dmigs so/ /legs par spyad pa dang / nyes par spyad pa'i las rnams kyi 'bras bu</text></item>
<item><p>302b1</p><section>mdo sde</section><text>rnam par smin pa mi dmigs so/ /skye ba mi dmigs so/ /'jig pa mi dmigs so/ /kun nas nyon mongs pa mi dmigs so/ /rnam par byang ba mi dmigs so/ /byang chub sems dpa' sems dpa' chen po de zhi ba la gnas pa de</text></item>
<item><p>302b2</p><section>mdo sde</section><text>dag gis gnas so/ /gal te chos thams cad stong pa nyid brjod du med pa'i ting nge 'dzin 'dis bskal pa tshad med par byin gyis rlob par 'dod na yang / de bzhin du ting nge 'dzin gyi stobs kyis byin gyis rlob bo/ /de chos thams cad stong</text></item>
<item><p>302b3</p><section>mdo sde</section><text>pa nyid brjod du med pa'i ting nge 'dzin 'dis bskal pa tshad med par gnas par 'dod na yang de bzhin du gnas par byed do/ /'di ltar sems can yongs su smin par bya ba'i phyir pha rol du phyin pa drug yongs su rdzogs par byed do/ dper na</text></item>
<item><p>302b4</p><section>mdo sde</section><text>byang chub sems dpa' sems dpa' chen po sa'i snying po bzhin no/ /dpal cho ga shes byang chub sems dpa' sems dpa' chen po gang gis chos thams cad stong pa nyid brjod du med pa'i ting nge 'dzin gyi pha rol du phyin pa la dbang thob</text></item>
<item><p>302b5</p><section>mdo sde</section><text>par gyur pa/ byang chub sems dpa' sems dpa' chen po de gang gi tshe ting nge 'dzin 'di la 'jug par 'dod pa de'i tshe/ de sa dang po kho nar sems can yongs su smin par bya ba'i phyir bsod nams dang / shes rab kyi stobs kyis</text></item>
<item><p>302b6</p><section>mdo sde</section><text>smon lam 'di lta bur 'debs par byed de/ 'di ltar bdag yun ji srid du ting nge 'dzin las ma langs pa de srid kyi bar du yul 'di nyid dang / gling bzhi pa 'di nyid ces bya ba nas sangs rgyas kyi zhing 'di nyid kyi sems can zhes bya</text></item>
<item><p>302b7</p><section>mdo sde</section><text>ba'i bar gyi sems can rnams longs spyod dang / yongs su spyod pa dang / yo byad rnam pa sna tshogs dag phun sum tshogs par gyur cig 'di lta ste/ de na sems can rnams kyi gnas dang / lus dang / lus kyi dbyibs mdog</text></item>
<item><p>302b8</p><section>mdo sde</section><text>dang / yan lag dang / nying lag dang / rgyan dang / lhab lhub dang / phyang phrul dang / phreng ba dang / mal cha dang / gos dang / bza' ba dang / btung ba dang / gzugs dang / sgra dang / dri dang / ro dang / reg pa yid du 'ong ba ci dang ci 'dod pa dang /</text></item>
<item><p>303a1</p><section>mdo sde</section><text>ji lta bu zhig 'dod pa dang / ji snyed cig 'dod pa rnams 'byung bar gyur cig ces smon lam btab nas/ de'i rjes la byang chub sems dpa' sems dpa' chen po de ting nge 'dzin de la 'jug par byed do/ /ting nge 'dzin la</text></item>
<item><p>303a2</p><section>mdo sde</section><text>zhugs pa'i byang chub sems dpa' sems dpa' chen po de ji srid du snyoms par zhugs pa de srid kyi bar du de na sems can rnams kyi longs spyod dang / yo byad de lta bu dag 'byung ba ni sngar ji skad gsungs pa yin no/ /gzhan yang</text></item>
<item><p>303a3</p><section>mdo sde</section><text>byang chub sems dpa' sems dpa' chen po de smon lam 'di lta bur 'debs par byed de/ 'di ltar bdag yun ji srid du ting nge 'dzin de lta bu dang ldan pa de srid kyi bar du tshad bzung ste/ sems can rnams kyi lus kyi nad rlung las</text></item>
<item><p>303a4</p><section>mdo sde</section><text>gyur pa dang / mkhris pa las gyur pa dang / bad kan las gyur pa dang / 'dus pa las gyur pa dang / de bzhin du sems kyi nad 'dod chags dang / zhe sdang dang / gti mug la sogs pa dag rab tu zhi bar gyur cig /mi dang mi ma yin</text></item>
<item><p>303a5</p><section>mdo sde</section><text>pa'i gnod pa las 'byung ba'i nad dag rab tu zhi bar gyur cig /dge ba bcu'i las kyi lam dag la gnas par gyur cig ces smon lam btab nas/ de'i rjes la ting nge 'dzin la 'jug par byed do/ /byang chub sems dpa'</text></item>
<item><p>303a6</p><section>mdo sde</section><text>sems dpa' chen po de 'di ltar yun ji srid du ting nge 'dzin de lta bu dang ldan pa de srid kyi bar du tshad bzung ba'i sems can rnams kyi lus dang / sems kyi sdug bsngal gyi nad de lta bu dag rab tu zhi bar byed do/ /gzhan yang</text></item>
<item><p>303a7</p><section>mdo sde</section><text>byang chub sems dpa' sems dpa' chen po de smon lam 'di lta bur 'debs par byed de/ bdag yun ji srid du ting nge 'dzin de lta bu dang ldan par gnas pa de srid kyi bar du sems can dmyal ba rnams dang / dud 'gro rnams dang /</text></item>
<item><p>303a8</p><section>mdo sde</section><text>gshin rje'i 'jig rten pa rnams kyi sdug bsngal dang / bkres pa dang / skom pa dang / tsha ba dang / grang ba dang / mi sdug pa dang phrad pa dang / sdug pa dang bral ba dang / ngal ba'i sdug bsngal dang / tshol khro'i sdug bsngal dag</text></item>
<item><p>303b1</p><section>mdo sde</section><text>rab tu zhi bar gyur cig /yun ji srid du ting nge 'dzin de lta bu dang ldan pa de srid kyi bar du sems can rnams brtson 'grus dang ldan par gyur cig /dge ba'i chos thams cad dang bral ba rnams dge ba'i chos thams cad la</text></item>
<item><p>303b2</p><section>mdo sde</section><text>brtson par gyur cig /yun ji srid du ting nge 'dzin de lta bu dang ldan pa de srid kyi bar du sems can rnams sems can gzhan dag la byams pa'i sems dang ldan pa dang / phan pa'i sems dang ldan pa dang / mi 'khrugs pa'i</text></item>
<item><p>303b3</p><section>mdo sde</section><text>sems dang ldan pa dang / khon med pa'i sems dang ldan pa dang / rnyog pa med pa'i sems dang ldan pa dang / snying rje'i sems dang ldan pa dang / snying brtse ba'i sems dang ldan pa dang / bsam gtan gyi sems dang ldan pa dang /</text></item>
<item><p>303b4</p><section>mdo sde</section><text>snyoms par 'jug pa la mkhas par gnas pa'i sems dang ldan pa dang / 'khrul pa med pa'i sems dang ldan par gyur cig /ji srid du ting nge 'dzin de lta bu dang ldan pa de srid kyi bar du sems can rnams kyi gti mug gi</text></item>
<item><p>303b5</p><section>mdo sde</section><text>mun pa dang / rtag pa dang chad par lta ba dag rab tu zhi bar gyur cig /dus thams cad du lta bar 'dzin pa rnams rab tu zhi bar gyur cig /yun ji srid du ting nge 'dzin de lta bu dang ldan pa de srid kyi bar du sems can rnams dkon mchog</text></item>
<item><p>303b6</p><section>mdo sde</section><text>gsum la blo 'jug cing zhe sa dang ri mo byed par gyur cig /phyin ci log bzhi dang bral zhing bden pa bzhi'i rnam pa la gnas pa'i sems dang ldan par gyur cig /'phags pa don dam pa'i bden pa la rnam par gnas pa'i sems</text></item>
<item><p>303b7</p><section>mdo sde</section><text>dang ldan par gyur cig /byang chub sems dpa' sems dpa' chen po de sems can yongs su smin par bya ba'i phyir gang gi tshe ting nge 'dzin la 'jug par 'dod pa de'i tshe/ 'di ltar shes rab dang / bsod nams kyi stobs dang /</text></item>
<item><p>303b8</p><section>mdo sde</section><text>thabs kyi stobs kyis 'di lta bur byin gyis rlob par byed de/ bdag yun ji srid du ting nge 'dzin las ma langs pa de srid kyi bar du yul 'di nyid dang / gling bzhi pa 'di nyid ces bya ba nas sangs rgyas kyi zhing 'di nyid kyi sems can</text></item>
<item><p>304a1</p><section>mdo sde</section><text>zhes bya ba'i bar dag ji ltar tshad bzung ba rnams la 'di ltar bde bar sbyar bar byin gyis rlob par byed do/ /de'i rjes la chos thams cad stong pa nyid brjod du med pa'i ting nge 'dzin de lta bu la 'jug par byed do/ /</text></item>
<item><p>304a2</p><section>mdo sde</section><text>byang chub sems dpa' sems dpa' chen po snyoms par zhugs ma thag pa des ji ltar sems can rnams tshad bzung ba de bzhin du/ byang chub sems dpa' ting nge 'dzin gyi stobs kyis bde bar sbyar ba yon tan sna</text></item>
<item><p>304a3</p><section>mdo sde</section><text>tshogs de lta bu dag gis sems can rnams yongs su smin par byed de/ byang chub sems dpa' sems dpa' chen po dag chos thams cad stong pa nyid brjod du med pa'i ting nge 'dzin las de srid du ldang bar mi byed do/ /de ltar</text></item>
<item><p>304a4</p><section>mdo sde</section><text>byang chub sems dpa' sems dpa' chen po snyoms par zhugs pa de'i lus la gnod pa dang 'gyur ba mi 'byung ngo / /bkres pa dang skom pa'i gnod pa mi 'byung ngo / /me'i gnod pa mi 'byung ngo / /bskal pa'i mes tshig par</text></item>
<item><p>304a5</p><section>mdo sde</section><text>mi 'gyur ba nas me phal pas tshig par mi 'gyur ro/ /chus khyer bar mi 'gyur ro/ /nad kyi bskal pas zad par mi 'gyur ro/ /mu ge'i dgon par gyur pa'i bskal pas zad par mi 'gyur ro/ /bsam bzhin du tshe'i 'du byed</text></item>
<item><p>304a6</p><section>mdo sde</section><text>'dor ba la la ma gtogs par tshe'i 'du byed dang / srog gi dbang po yongs su zad par mi 'gyur ro/ /lus dang / srog la mi dang / mi ma yin pa dang / rlung dang / nyi mas gdungs pa dag gis gnod par mi 'gyur te/ de lta bu ni</text></item>
<item><p>304a7</p><section>mdo sde</section><text>snyoms par zhugs pa yin no/ /ting nge 'dzin de las langs nas kyang 'dod na skra'i rtse mo gcig gi nang du sangs rgyas kyi zhing dpag tu med pa dag gzhug par nus so/ /'dod na sangs rgyas bcom ldan 'das 'khor dang bcas pa</text></item>
<item><p>304a8</p><section>mdo sde</section><text>thams cad dang / byang chub sems dpa' sems dpa' chen po 'khor dang bcas pa thams cad gcig tu bsdom pa ma lus pa dag sor mo gcig gi sen mo'i nang du blta bar yang nus so/ /'dod na skra'i rtse mo gcig gi</text></item>
<item><p>304b1</p><section>mdo sde</section><text>nang du sems can dpag tu med pa thams cad gzhug par yang nus la/ de na de sems can re re'i rang rang gi yul dang / skyod yul dag yangs par yang mthong ngo / /'dod na sangs rgyas kyi zhing mtha' yas mu med pa dag</text></item>
<item><p>304b2</p><section>mdo sde</section><text>gi rlung gi khams thams cad skra'i rtse mo gcig gi nang du bcug ste der nam mkha'i gtos yangs pa bzhin du spyod par byed kyang de che bar yang mi mngon no/ /chung bar yang mi mngon no/ /'dod na byang chub sems dpa'</text></item>
<item><p>304b3</p><section>mdo sde</section><text>sems dpa' chen po de sangs rgyas kyi zhing thams cad kyi chu'i khams thams cad mon sran sde'u'i 'brum bu gcig gi nang du bcug ste/ der nam mkha'i gtos yangs pa bzhin du spyod par byed kyang de che bar yang mi mngon no/ /</text></item>
<item><p>304b4</p><section>mdo sde</section><text>chung bar yang mi mngon no/ /byang chub sems dpa' de rang gi smon lam gyi stobs ma gtogs par yang dang yang mngal gyi gnas su skye bar mi 'gyur ro/ /ngan 'gror skye bar mi 'gyur ro/ /bud med du mi 'gyur ro/ /skye ba</text></item>
<item><p>304b5</p><section>mdo sde</section><text>dman pa 'thob par mi 'gyur ro/ /yan lag nyams par mi 'gyur ro/ /lus dang / ngag dang / yid kyi spyod pa la 'khrul par mi 'gyur ro/ /sems can yongs su smin par bya ba'i phyir rang gi smon lam gyi stobs</text></item>
<item><p>304b6</p><section>mdo sde</section><text>ma gtogs par sangs rgyas kyi zhing stong pa dag tu skye bar mi 'gyur ro/ /de rtag par sangs rgyas blta ba dang / chos mnyan pa dang / dge 'dun la bkur sti bya ba dang mi 'bral ba yin no/ /de shes rab dang / bsod nams dang /</text></item>
<item><p>304b7</p><section>mdo sde</section><text>ting nge 'dzin dang / thabs mkhas pa dag gis sems can yongs su smin par byed pa nas yongs su mya ngan las 'das pa bla na med pa'i bar la 'jigs pa med pa dang ma bral ba yin no/ /dpal cho ga shes byang chub sems</text></item>
<item><p>304b8</p><section>mdo sde</section><text>dpa' sems dpa' chen pos go cha chen po de lta bu bgos nas bsam gtan dang po'i pha rol du phyin pa yongs su sbyong zhing slob pa na 'dod pa'i khams las yang dag par 'da' bar byed do/ /de bzhin du bsam gtan gyi</text></item>
<item><p>305a1</p><section>mdo sde</section><text>yan lag rnams kyang shes par byed do/ /yan lag lnga dang ldan zhing yan lag lnga rnam par spangs pa yin no/ /de bzhin du rdzu 'phrul gyi rkang pa bzhis rtse ba mngon par shes pa yin no/ /sangs rgyas</text></item>
<item><p>305a2</p><section>mdo sde</section><text>bcom ldan 'das de dag thams cad la mchod pa dang bkur sti bya ba dang / dam pa'i chos mnyan pa'i phyir sangs rgyas kyi zhing thams cad du glog lta bu'i shugs kyis 'gro ba la mkhas pa yin no/ /gang gis</text></item>
<item><p>305a3</p><section>mdo sde</section><text>na sems can thams cad kyi lam gsum po las kyi lam dang / nyon mongs pa'i lam dang / sdug bsngal gyi lam dag skems par byed pa yin no/ /byang chub sems dpa' de ltar skems par byed pa'i</text></item>
<item><p>305a4</p><section>mdo sde</section><text>phyir bsam gtan gyi pha rol du phyin pa yongs su rdzogs par byed do/ /de bzhin du de'i pha rol du phyin pa drug yongs su rdzogs par 'gyur zhing myur du bla na med pa yang dag par rdzogs pa'i byang chub mngon par</text></item>
<item><p>305a5</p><section>mdo sde</section><text>rdzogs par 'tshang rgya bar 'gyur ro/ /yang bcom ldan 'das kyis bsam gtan gyi pha rol du phyin pa yongs su rdzogs par bstan pa na/ 'khor de na sems can lnga khri po gang dag gis sngon chos bzhi po</text></item>
<item><p>305a6</p><section>mdo sde</section><text>'di dag goms par byas pa de dag gis mi skye ba'i chos la bzod pa rab tu thob pa dang ldan no/ /de na srog chags brgyad khri bzhi stong dag gis ni dpa' bar 'gro ba'i ting nge 'dzin rab tu thob par gyur to/ /</text></item>
<item><p>305a7</p><section>mdo sde</section><text>de na srog chags khrag khrig stong phrag dgu bcu rtsa dgu dag gis ni bsam gtan gyi pha rol du phyin pa yongs su rdzogs pa rab tu thob par gyur to/ /de na sems can sngon byang chub tu sems ma bskyed</text></item>
<item><p>305a8</p><section>mdo sde</section><text>pa khrag khrig 'bum phrag dpag tu med pa dag gis ni bla na med pa yang dag par rdzogs pa'i byang chub tu sems bskyed nas bla na med pa yang dag par rdzogs pa'i byang chub las phyir mi ldog par gyur to/ /</text></item>
<item><p>305b1</p><section>mdo sde</section><text>'dus pa chen po theg pa chen po'i mdo bcwa lnga pa ri'i snying po'i le'u las bsam gtan mtshon pa ste gnyis pa rdzogs s+ho// //de nas de nyid du byang chub sems dpa' sems dpa' chen po sa'i snying pos</text></item>
<item><p>305b2</p><section>mdo sde</section><text>dpal lha mo chen mo la 'di skad ces smras so/ /dpal cho ga shes gling chen po bzhi pa 'di byang chub sems dpa' sems dpa' chen po de dag thams cad kyis yun ring por shin du mchod pa cher bya ba dang / rjes su</text></item>
<item><p>305b3</p><section>mdo sde</section><text>bsrung bar bya ba dang / rjes su dran par bya ba dang / phyag bya bar 'os pa dag ji tsam pa ni da ltar de bzhin gshegs pa dgra bcom pa yang dag par rdzogs pa'i sangs rgyas shAkya thub pas byang chub sems dpa' sems</text></item>
<item><p>305b4</p><section>mdo sde</section><text>dpa' chen po de dag thams cad kyi 'dus pa chen po de lta bu dag bsdus pa dang / byang chub kyi lam mtha' dag la 'jug pa dang / phyir mi ldog pa'i 'khor lo'i thabs mkhas pa'i pha rol du 'gro ba dang / sangs rgyas su dbang</text></item>
<item><p>305b5</p><section>mdo sde</section><text>bskur ba'i sa rab tu bsgrags pa de lta bu dag ltos shig /khyod phyir mi ldog pa'i 'khor lo yongs su rdzogs par bya ste/ sbyin pa'i pha rol du phyin pa dag la yang dag par mngon du zhen nas khyod kyis sbyin gnas de lta bu dag la</text></item>
<item><p>305b6</p><section>mdo sde</section><text>bza' ba dang / btung ba'i yo byad dag 'byor par byas pa yin te/ khyod brtson pa des na myur du pha rol du phyin pa drug yongs su rdzogs par byed dam/ rnam pa thams cad mkhyen pa nyid kyi ye shes la gnas par byed dam/</text></item>
<item><p>305b7</p><section>mdo sde</section><text>de la dpal lha mo chen mos 'di skad ces smras so/ /skyes bu chen po dam pas ji skad smras pa de ltar lags te/ sngon byung ba 'das pa'i dus bskal pa dpag tu med pa dag 'das pa na gang gi tshe byang chub sems</text></item>
<item><p>305b8</p><section>mdo sde</section><text>dpa' de bzhin gshegs pa shAkya thub pa de byang chub sems dpa'i spyad pa spyod pa na/ 'di ltar bdag dang gcig la gcig dam tshig bcas pa gang gi tshe khyod bla na med pa yang dag par rdzogs pa'i byang chub mngon</text></item>
<item><p>306a1</p><section>mdo sde</section><text>par rdzogs par 'tshang rgya ba de'i tshe/ bdag gling chen po bzhi pa der dpal chen mo'i go 'phang thob par shog shig pa dang / de na sems can rnams la bza' ba dang / btung ba'i yo byad thams cad kyis</text></item>
<item><p>306a2</p><section>mdo sde</section><text>sbyin pa byed par 'gyur bar bgyis lags so/ /rigs kyi bu khyod bdag las gson cig dang / sngon byung ba 'das pa'i dus bskal pa dpag tu med pa 'das pa gang de'i tshe de'i dus na de bzhin gshegs pa dgra bcom pa</text></item>
<item><p>306a3</p><section>mdo sde</section><text>yang dag par rdzogs pa'i sangs rgyas dbang po'i tog gi rgyal mtshan rgyal po zhes bya ba zhig byung bar gyur to/ /skye dgu'i tshe lo stong zhes bya ba nas de'i tshe de'i dus na dge bsnyen skar ma dri med dpal zhes bya ba dul ba/ gsal</text></item>
<item><p>306a4</p><section>mdo sde</section><text>ba/ 'jigs pa med pa/ thos pa mang ba/ 'khor bzhi po dag la chos ston pa/ 'khor mang ba/ 'khor phun sum tshogs pa zhig byung bar gyur te zhes bya ba'i bar du ste/ de'i bu thu bo dri med dpal</text></item>
<item><p>306a5</p><section>mdo sde</section><text>zhes bya ba zhig byung ba des rang gi pha la tshigs su bcad pas smras pa/ yab cig ci slad rang gi lus srog btang nas kyang / /zhum pa med pa'i sems kyis brtson zhing rtsol bar mdzad/ /yab cig tshe 'dis</text></item>
<item><p>306a6</p><section>mdo sde</section><text>mya ngan 'das par mi gshegs par/ /sems can rnams la mchog tu srung mdzad shin du brtson/ /des rang gi bu dri med dpal la tshigs su bcad pas lan smras pa/ sems can 'khor ba'i sdug bsngal dag gis</text></item>
<item><p>306a7</p><section>mdo sde</section><text>rmongs pa dang / /lam ngan zhugs shing nyon mongs pa yi me 'bar ba/ /rtag tu sdug bsngal dag gis nyon mongs ngas mthong nas/ /nyon mongs pa yi me dag gsad phyir nga brtson byed/ /shes rab rnam par nyams shing</text></item>
<item><p>306a8</p><section>mdo sde</section><text>mthong las 'das pa dang / /lam las rab tu nyams shing ngan song 'gro ba dang / /'khor ba shin du bzod rlag chu bor ltung ba rnams/ /rab tu bsgral ba'i phyir ni nga yang spyod par byed/ /sbyin dang dul dang sdom pa rnam par</text></item>
<item><p>306b1</p><section>mdo sde</section><text>spangs pa dang / /lha dang mi yi bde las rtag tu nyams pa dang / /dge ba'i bshes gnyen dag dang rtag tu bral ba rnams/ /de dag la ni bdag gis lam ston 'gyur bar bya/ /sems can nyon mongs pa yis</text></item>
<item><p>306b2</p><section>mdo sde</section><text>btson rar rtag bcings pa/ /mgon med gyur pa mig ni rnam par nyams gyur cing / /lta ngan dag la chags pa sha dang khrag za ba/ /de dag dag par bya phyir nga ni spyod par byed/ /sems can re re'i don du mnar</text></item>
<item><p>306b3</p><section>mdo sde</section><text>med spyod byed pa/ /de 'dra'i snying rje sems can rnams la bskyed par bya/ /ji ltar sems can re re de dag thar bya'i phyir/ /sdug bsngal bzod rlag bzod dka' bdag gis dang du blang / /bu cig</text></item>
<item><p>306b4</p><section>mdo sde</section><text>nga yis byang chub spyod mchog spyad par bya/ /nyan thos dag gi shes pa btsal bar mi bya zhing / /rang sangs rgyas kyi shes pa'ang btsal bar mi bya ste/ /bla na med pa'i ye shes dag ni btsal bar bya/ /ji srid</text></item>
<item><p>306b5</p><section>mdo sde</section><text>gang gA'i bye snyed sems can du ma dag /sdug bsngal dag las thar bar byas par ma gyur par/ /de srid byang chub mchog rab 'dir ni 'tshang mi rgya/ /phyi nas byang chub mchog rab de la reg par bya/ /</text></item>
<item><p>306b6</p><section>mdo sde</section><text>bu cig khyod kyis sems can rnams la mtshungs par ni/ /snying rje 'di lta bu dag bskyed par byas nas kyang / /khyod kyis dge dang rtag tu ldan par byas pa rnams/ /byang chub mchog rab 'phags pa dag tu bsngo</text></item>
<item><p>306b7</p><section>mdo sde</section><text>bar gyis/ /sems can nyon mongs me las rab tu thar bya'i phyir/ /sdug bsngal bzod rlag bzod dka' ba dag dang du long / /sbyin dang dul dang sdom pa dag la legs spyod cig /rdzogs sangs rgyas par</text></item>
<item><p>306b8</p><section>mdo sde</section><text>'gyur ba 'di ni the tshom med/ /gang tshe nga ni byang chub mchog ma thob pa na/ /de tshe khyod ni sems can rnams kyi sbyin por 'gyur/ /nga yis khyod ni byang chub mchog tu lung bstan nas/ /'di la dam bcas brtan por</text></item>
<item><p>307a1</p><section>mdo sde</section><text>legs par gnas pa yin/ /rigs kyi bu de'i tshe bdag gis de bzhin gshegs pa dbang po'i tog gi rgyal mtshan rgyal po'i spyan sngar 'di lta bur dam bcas te/ bdag yun ji srid du</text></item>
<item><p>307a2</p><section>mdo sde</section><text>'khor ba na 'khor ba de srid kyi bar du brtul zhugs dang / dka' thub dang / dka' ba spyad pa dang / sbyin pa dang / dul ba dang / sdom pa dang / bsam gtan dang / thos pa dang / gtong ba dang /</text></item>
<item><p>307a3</p><section>mdo sde</section><text>zhal ta sna tshogs dag la goms par bgyi'o/ /dka' ba spyad pa dang / yongs su gtong ba rnam pa sna tshogs dag la goms par bgyi'o/ /gang gi tshe skye dgu'i tshe lo brgya pa'i tshe nyon mongs pa dang / nyon mongs</text></item>
<item><p>307a4</p><section>mdo sde</section><text>pa'i rnyog pa dag gis kun du rmongs par gyur pa'i zhing dag tu bdag gi pha bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba'i zhing der/ bdag gis kyang dpal gyi go</text></item>
<item><p>307a5</p><section>mdo sde</section><text>'phang gi bdag po bla na med pa dag bstan par bgyi'o/ /de'i bstan pa la bza' ba dang / btung ba'i yo byad bla na med pa'i sbyin pa por 'gyur bar bgyi'o/ /de na de bzhin gshegs pa shAkya thub pa 'khor dang</text></item>
<item><p>307a6</p><section>mdo sde</section><text>bcas pa dag la bdag gis zhal zas dang / btung ba sna tshogs dag gis rim gro bgyi'o/ /der de bzhin gshegs pa shAkya thub pas mngon sum du bdag bla na med pa yang dag par rdzogs pa'i byang chub du</text></item>
<item><p>307a7</p><section>mdo sde</section><text>lung bstan pa thob par bgyi'o/ /der sems can gang dag ma rungs pa/ rtsub pa/ snying mi brtse ba/ byas pa mi gzo ba/ mi mnyam pa/ yang bar spyod pa/ sdig pa'i sems dang ldan</text></item>
<item><p>307a8</p><section>mdo sde</section><text>pa dag 'byung bar 'gyur ba de dag gis dus ma yin pa'i rdzi char dang / tsha ba dang / grang ba dang / char mo che dag 'bebs par byed pas gang dag sems can rnams kyi 'bru dang / 'bras bu dang / lo tog dang /</text></item>
<item><p>307b1</p><section>mdo sde</section><text>sman dang / ljon shing dang / ro dag ma rung bar byed pa/ mdangs 'phrog pa/ sems can rnams kyi longs spyod dang / yongs su spyod pa dag chud gzon par byed pa/ mun gnag tu byed</text></item>
<item><p>307b2</p><section>mdo sde</section><text>pa de dag thams cad bdag gis bsod nams kyi mthu dang shes rab kyi stobs kyis bzlog par bgyi'o/ /dad par bgyi'o/ /</text></item>
<item><p>307b3</p><section>mdo sde</section><text>'dus pa chen po theg pa chen po'i mdo sde bam po gnyis pa/ gang gi tshe sems can de dag longs spyod dang / nye bar spyod pa dang bral bas sems can de dag mi dge</text></item>
<item><p>307b4</p><section>mdo sde</section><text>ba bcu la spyod par byed do/ /dge ba bcu'i chos rnams yongs su nyams par byed do/ /'di ltar der bcom ldan 'das kyi gdul bya rnams bstan pa dang / dkon</text></item>
<item><p>307b5</p><section>mdo sde</section><text>mchog gsum gyi gdung dang / yo byad dag dang mi ldan pas grags pa med par 'gyur te/ des na der bdag gis longs spyod dang / nye bar spyod pa'i yo byad phun sum tshogs pa'i</text></item>
<item><p>307b6</p><section>mdo sde</section><text>rgyu dag gis sems can rnams bla na med pa yang dag par rdzogs pa'i byang chub tu yongs su smin par bgyi'o/ /gang gi tshe 'di ltar bdag gis bcom ldan 'das kyi</text></item>
<item><p>307b7</p><section>mdo sde</section><text>spyan sngar smon lam btab pas ma 'ongs pa'i dus na de ltar bdag gis bsam pa yongs su rdzogs par byas pa de'i tshe bcom ldan 'das des legs so zhes bya ba gnang ste/ de'i tshe ji ltar</text></item>
<item><p>307b8</p><section>mdo sde</section><text>smon lam btab pa bzhin bsam pa yongs su rdzogs par byas pas rigs kyi bu de ltar smon lam btab pa legs so legs so zhes de bzhin gshegs pa dbang po'i tog gi</text></item>
<item><p>308a1</p><section>mdo sde</section><text>rgyal mtshan rgyal pos legs so zhes bya ba gnang ba yin no/ /rigs kyi bu khyod la bdag gis 'byor byed chu khyim snying po zhes bya ba'i gzungs sbyin gyis/ khyod kyis</text></item>
<item><p>308a2</p><section>mdo sde</section><text>gzungs kyi snying po 'dis de lta bur sems can rnams shin du yongs su smin par byed nus sam/ sems can tshad med pa dag longs spyod dang / nye bar spyod pa'i yo byad phun sum tshogs</text></item>
<item><p>308a3</p><section>mdo sde</section><text>pa dang ldan pa dag gis nyon mongs pa'i chu bo las sgrol bar byed do/ /tad ya thA/ dza lam b+ha/ ma hA dza lam b+ha/ A nu dza lam b+ha/ sarba dza lam b+ha/ o ga dza lam b+ha/ yak+Sha bri dza lam b+ha/</text></item>
<item><p>308a4</p><section>mdo sde</section><text>nA ga bri dza lam b+ha/ u ga ra bri dza lam b+ha/ hasti bri dza lam b+ha/ a dza lam b+ha/ dza lam b+ha/ na ma DU ka bri dza lam b+ha/ kha mu bri dza lam b+ha/ pad ka bri dza lam b+ha/ a ma bri dza lam b+ha/ sU tsi mu kha bri dza lam</text></item>
<item><p>308a5</p><section>mdo sde</section><text>b+ha/ ba mra ba mra/ dza la ba mra/ bi dza b+ha na da/ prata tra puSh+pa pha lam b+ha/ mu k+Sha na ri b+ha na sa/ d+harma ya dz+nyA/ briSh+Ti so/ hri lam b+ha/ sha shastu da la/ gud gud sa ra gud/ tsi dung gud/ ba ra dza bai swA hA/</text></item>
<item><p>308a6</p><section>mdo sde</section><text>'byor byed chu khyim snying po zhes bya ba'i gzungs ni de yin te/ gzungs kyi snying po 'dis de lta bur sems can rnams shin du yongs su smin par byed nus sam/ rigs kyi bu der bdag gis ni de bzhin gshegs pa</text></item>
<item><p>308a7</p><section>mdo sde</section><text>dbang po'i tog gi rgyal mtshan rgyal po de las 'byor byed chu khyim snying po zhes bya ba'i gzungs 'di mnos so/ /mnos nas kyang de bzhin gshegs pa de la bdag gis mchod pa dang rim gro rnam pa sna tshogs 'di dag</text></item>
<item><p>308a8</p><section>mdo sde</section><text>byas te/ tshul khrims dang / thos pa dang / brtul zhugs dag kyang spyad do/ /de'i 'og tu yang sangs rgyas khri snyed la de lta bu'i smon lam dag btab pa des na bdag gis da ltar bskal pa bzang po 'di la dpal</text></item>
<item><p>308b1</p><section>mdo sde</section><text>chen po'i go 'phang thob pa yin no/ /da ltar bdag 'dir don chen po de lta bu bgyid pa'i tshe mi nyal ba de ci'i slad du zhe na/ de tshun chad klu khro bo phal mo che dag byung ba dang / gnod sbyin dang / srin po dang / lha ma yin</text></item>
<item><p>308b2</p><section>mdo sde</section><text>dang / grul bum dang / yi dags dang / sha za ma rungs pa rtsub pa/ ma dad pa/ snying rje med pa/ snying brtse ba med par zhugs pa phal mo che dag lhags pas srog chags su gyur pa rnams la gnod pa dang /</text></item>
<item><p>308b3</p><section>mdo sde</section><text>ya nga bar spyod pa de dag gis dus ma yin pa'i rlung dang / char mo che dang / than chen dang / ser drag 'bebs pa dang / tsha ba dang / grang ba dag 'byin par byed do/ /phyi dgra dang / nang 'khrug dang / phung bar</text></item>
<item><p>308b4</p><section>mdo sde</section><text>'gyur ba dang / phas kyi dmag tshogs kyi gnod pa dang / thab mo dang / nyi mas gdungs pa dang / rlung dmar dag gtong bar byed do/ /de dag kyang sngon gyi rgyal bas byin gyis ma brlabs la/</text></item>
<item><p>308b5</p><section>mdo sde</section><text>de dag 'jig rten pha rol la yang mi lta bas 'byor byed chu khyim snying po zhes bya ba'i gzungs 'di la ri mo mi byed de/ de dag sems can rnams kyi sa bon dang / myu gu dang / 'dab ma dang /</text></item>
<item><p>308b6</p><section>mdo sde</section><text>me tog dang / 'bras bu dang / ro dang / 'bru dang / sman dang / longs spyod dang / nye bar spyod pa dag chud gzon par byed do/ /'jig par byed</text></item>
<item><p>308b7</p><section>mdo sde</section><text>do/ /mdangs 'phrog par byed do/ /de dag sa'i bcud rnams la dbugs gtong bar byed de/ de dag gis sa'i bcud rnams skyon dang bcas pa dang / snyigs ma dang bcas</text></item>
<item><p>308b8</p><section>mdo sde</section><text>pa dang / nad dang bcas pa dang / ldam ldum gyis 'gags pa dang / rtsub pa dang / ro med pa dang / sra ba dang / dri mi zhim pa dag tu byed de/ de dag</text></item>
<item><p>309a1</p><section>mdo sde</section><text>gis sems can rnams mngon par dga' bar mi byed do/ /sems can gang dag sa'i bcud 'di la rten pa rnams/ sa bon dang / sdong bu dang / lo ma dang / me tog dang / 'bras bu dang / ro dang / 'bru dang / sman dang</text></item>
<item><p>309a2</p><section>mdo sde</section><text>longs spyod dang / nye bar spyod pa dag la spyod par byed pas de dag gi sems 'jig rten pha rol la mi lta zhing sems can rnams la sems tsub pa dang / zhe 'gras pa dang / gdug pa dang / sdang ba dang / snying rje med pa dang /</text></item>
<item><p>309a3</p><section>mdo sde</section><text>snying brtse ba med par zhugs pa yin no/ /nad sna tshogs kyis gzir cing gzugs mi sdug la lus rtsub pa/ nyon mongs pa dang / nad du mas nyams smad pa/ lta ba ngan par zhugs pa/ skyabs ngan pa la brten pa yin no/ /</text></item>
<item><p>309a4</p><section>mdo sde</section><text>de dag ces bya ba nas ri dgas dang bya dag gi bar du dkon mchog gsum la dad pa dang / dang ba dang / dga' ba dang / bla ma dang / zhe sa dang / ri mo byed pa'i sems dag ma thob pa yin te/ de dag nad sna tshogs dang /</text></item>
<item><p>309a5</p><section>mdo sde</section><text>lta ba ngan pas gzir cing ngan g.yo can khar bros pas dkon mchog gsum la lus dang / ngag yid 'khrul par spyod pa yin no/ /sdig pa'i sems dang ldan pa/ tshul khrims 'chal pa sdom pa ma yin pa la spyod pa de dag</text></item>
<item><p>309a6</p><section>mdo sde</section><text>dge slong tshul khrims dang ldan zhing yon tan gyis phyug pa/ spobs pa grol ba dang ldan pa de dag gis spong bar byed do/ /da ltar 'di na sems can dag /gshe ba dang / spyo ba dang / smod pa dang / bshung ba dang /</text></item>
<item><p>309a7</p><section>mdo sde</section><text>nyams par byed pa dang / brnyas pa dang / 'drid pa dang / sdig pa dang / grags pa ma yin par spyod pa dang / ngo tsha shes pa dang khrel yod pa spangs pa dang / mi dge ba bcu'i las kyi lam rnams la mngon par dga'</text></item>
<item><p>309a8</p><section>mdo sde</section><text>ba'i sems dang ldan pa dang / dge ba thams cad la spyod pa spangs pa'i sems dang ldan pa dang / bsod nams dang shes rab dang bral ba dang / tshe thung zhing ngan song du 'gro ba des na sems can 'di dag thams cad de dag</text></item>
<item><p>309b1</p><section>mdo sde</section><text>gis ni longs spyod dang / nye bar spyod pa thams cad kyis tshim par byed kyang mi nus/ yongs su smin par byed kyang / mi nus so/ /'di ltar skyes bu dam pa khyod ni sangs rgyas thams cad kyi chos la rag ma lus par</text></item>
<item><p>309b2</p><section>mdo sde</section><text>shes shing mkhas pa khyod ni ting nge 'dzin dang / gzungs dang / bzod pa thams cad la rnam par spyod pa la mkhas pa'i pha rol tu son pa/ snying rje dang snying brtse bas brgyan pa/ mkhas pa chen po shes pa'i pha rol du son pa</text></item>
<item><p>309b3</p><section>mdo sde</section><text>khyod ni byang chub sems dpa'i tshogs thams cad kyi nang na rgyal mtshan gyi mchog tu gyur pa sems can thams cad yongs su smin par byed pa yin pas da khyod kyis gling bzhi pa 'dir snying rje dang snying brtse ba dag skyed cig /gling</text></item>
<item><p>309b4</p><section>mdo sde</section><text>bzhi pa 'di na klu khro bo dag ji ltar bzlog par nus pa dang / gnod sbyin dang / srin po dang / lha ma yin dang / grul bum dang / yi dags dang / sha za khro bo dang / lus srul po khro bo dag ji ltar bzlog par nus pa dang / de dag ci nas kyang</text></item>
<item><p>309b5</p><section>mdo sde</section><text>dus su char 'bebs shing chu 'byin par 'gyur ba dang / lo tog phun sum tshogs pa sgrub par 'gyur ba dang / tsha ba dang / grang ba dus su sbyor bar 'gyur ba dag blos rtogs shig dang / gzhi des sems can rnams kyi longs spyod</text></item>
<item><p>309b6</p><section>mdo sde</section><text>dang / nye bar spyod pa mi nyams la sa'i bcud thams cad la yang skyon med pa dang / nad med pa dang / snying po dang ldan pa dang / dran pa'i rgyu can dang / dri zhim pa dang / ro zhim po phun sum tshogs par 'gyur ro/ /sa'i bcud 'di la</text></item>
<item><p>309b7</p><section>mdo sde</section><text>rten pa'i sems can gang dag gi longs spyod dang / nye bar spyod pa la longs spyod pa de dag ni nad med pa dang / dran pa dang ldan pa dang zhes bya ba'i bar du sngar ji skad gsungs pa yin no/ /de nas byang chub sems dpa' sems dpa'</text></item>
<item><p>309b8</p><section>mdo sde</section><text>chen po sa'i snying pos dpal lha mo chen mo de la 'di skad ces smras so/ /dpal cho ga shes bdag gis ni sangs rgyas kyi zhing 'di thams cad kyi 'byung ba chen po ma lus pa dag lha'i bde bar sprul nas 'dir sems can rnams</text></item>
<item><p>310a1</p><section>mdo sde</section><text>bskal pa 'bum phrag snyed kyi bar du longs spyod par bya bar nus kyang / 'dir sems can rnams kyis longs spyod par mi nus so/ /de ci'i phyir zhe na/ sems can 'di dag ni bsod nams dang bral ba ste/</text></item>
<item><p>310a2</p><section>mdo sde</section><text>longs spyod dang nye bar spyod pa rgya chen po dag la longs spyod pa'i snod ma yin no/ /bdag gis ni sangs rgyas kyi zhing mi mjed 'di thams cad lha'i gzhal med khang rgya chen por sprul pa dang / lha'i gnas mal dang / rgyan</text></item>
<item><p>310a3</p><section>mdo sde</section><text>dang / gos dang / lhab lhub dang / spos dang / me tog dang / phreng ba dang / 'bras bu dang / shing ljon pa dang / rol mo'i sgra dang / sil snyan dang / glu dbyangs dang / rin po che sna tshogs kyis brgyan pa dag du sprul par nus kyang /</text></item>
<item><p>310a4</p><section>mdo sde</section><text>'dir sems can de dag bsod nams dang bral bas snod du ma gyur pa'i phyir longs spyod par mi nus te/ de bzhin gshegs pa dgra bcom pa yang dag par rdzogs pa'i sangs rgyas dang / byang chub sems dpa'</text></item>
<item><p>310a5</p><section>mdo sde</section><text>sems dpa' chen po sa bcu pa de dag dang / dpa' bar 'gro ba'i ting nge 'dzin la dbang thob pa dag longs spyad par spyod pa ni ma gtogs so/ /bdag gis sems can gyi khams ma lus pa dag bsam gtan bzhi</text></item>
<item><p>310a6</p><section>mdo sde</section><text>la snyoms par zhugs par gzhag par nus na/ 'di na klu khro bo zhes bya ba nas lus srul po khro bo zhes bya ba'i bar dag zhi bar bya ba lta smos kyang ci dgos/ 'di ltar bdag ni de bzhin gshegs pas ma gnang bar bdag</text></item>
<item><p>310a7</p><section>mdo sde</section><text>gis rdzu 'phrul gyi yul dag bstan pa ni tshul dang 'thun pa ma yin te/ dper na 'khor los sgyur ba'i rgyal pos ma gnang bar blon po rin po che dang / khyim bdag rin po che dag gis dpung gi tshogs yan lag bzhi pa shom</text></item>
<item><p>310a8</p><section>mdo sde</section><text>pa de ni gnas med do/ /de ci'i phyir zhe na/ byang chub sems dpa' sems pa' chen po ma lus pa de dag thams cad ni de bzhin gshegs pa'i sras thugs las skyes pa/ gsung las skyes pa/ chos las byung zhing</text></item>
<item><p>310b1</p><section>mdo sde</section><text>chos kyis sprul pa ste/ de'i phyir de bzhin gshegs pas ma gnang bar rdzu 'phrul gyi yul bstan par ni sus kyang mi nus so/ /dpal cho ga shes 'on kyang chu klung nor bu'i gzhal med khang zhes bya ba'i gzungs kyi</text></item>
<item><p>310b2</p><section>mdo sde</section><text>tshogs kyi rig sngags dang / gsang sngags kyi tshig mdor bsdus pa dang / dus gsum gyi sangs rgyas bcom ldan 'das de dag thams cad kyi dkon mchog gsum gyi gdung gi byin gyi brlabs kyis rnam par</text></item>
<item><p>310b3</p><section>mdo sde</section><text>'phrul pa dag yod kyis/ dpal cho ga shes da de bzhin gshegs pa de la tshig dag zhus shig dang / da de bzhin gshegs pas khyod la chu klung nor bu'i gzhal med khang zhes bya ba'i gzungs kyi tshogs kyi rig sngags</text></item>
<item><p>310b4</p><section>mdo sde</section><text>dang / gsang sngags kyi tshig mdor bsdus pa dag ston par 'gyur te/ bdag kyang rjes su yi rang ngo / /khyod kyis kyang bsam pa thams cad rdzogs par gyis shig /de nas dpal lha mo chen mo dang / lha mo chen mo</text></item>
<item><p>310b5</p><section>mdo sde</section><text>dbyangs can dang / lha mo chen mo brtan ma dang / lha mo chen mo 'od byed dang / lha mo chen mo gzi brjid can dang / lha mo chen mo dge ldan dang / lha mo chen mo ta ma la'i snying po dang / lha mo chen mo nyi ma bdag dang / lha mo chen mo</text></item>
<item><p>310b6</p><section>mdo sde</section><text>shel can dang / de dag la sogs pa lha gzhan khrag khrig 'bum phrag brgyad bcu snyed kyis yongs su bskor cing mdun du bdar nas stan las langs te/ bcom ldan 'das ga la ba de logs su thal mo sbyar ba btud</text></item>
<item><p>310b7</p><section>mdo sde</section><text>nas dpal lha mo chen mos de'i tshe tshigs su bcad pas gsol pa/ spyod pa rnam dag dri ma'i dri med pa/ /nyi mas nyon mongs rnyog sel bstan du gsol/ /chu klung gzungs kyis bdag cag skom lags na/ /</text></item>
<item><p>310b8</p><section>mdo sde</section><text>bde gshegs gzungs tshogs zhi bgyid bstan du gsol/ /chu klung rig sngags gsang sngags tshig rab mchog /thub pa rin po che yis bstan du gsol/ /des na rnyog ldan klung dag dang 'gyur bas/ /sa yi bcud rnams</text></item>
<item><p>311a1</p><section>mdo sde</section><text>slan chad chab mi 'tshal/ /dus min rlung dang nyi mas gdungs pa dang / /rdul dang than pa chen po zhi bgyid la/ /lo tog 'bras bu sus kyang mdangs mi 'phrog /gang dag srung bar 'gyur ba bstan du gsol/ /</text></item>
<item><p>311a2</p><section>mdo sde</section><text>des na nad med dran dang ldan pa dang / /dge ba dag la spyod par gyur nas kyang / /rgyal ba'i bstan la lta ba ngan pa po/ /ya nga ba dag rnam par spong bar 'gyur/ /rgyal bas bdag gi snying la mya ngan dang / /nyon mongs sel bgyid</text></item>
<item><p>311a3</p><section>mdo sde</section><text>mdangs ni 'grub pa dang / /gang gis bdag ni sems can thams cad dag /yongs smin bgyid par rngo thogs bstan du gsol/ /thub pa'i thad na lha rnams 'di dag gsol 'debs pa/ /theg pa chen po zab mo'i lam la gzhug</text></item>
<item><p>311a4</p><section>mdo sde</section><text>du gsol/ /sems can yon tan phyug po 'bras bcas 'dus pa po/ /phyogs bcu'i byang chub sems dpa' khyod la bsngags pa brjod/ /chu bo legs 'bab lo tog mi nyams bgyi slad du/ /sdig can klu</text></item>
<item><p>311a5</p><section>mdo sde</section><text>rnams bzlog phyir 'di dag bstan du gsol/ /de nas bcom ldan 'das kyis bka' stsal pa/ dpal cho ga shes 'dus pa rnams kyi mdun du de bzhin gshegs pa ni dus su byin gyis rlob par mdzad</text></item>
<item><p>311a6</p><section>mdo sde</section><text>la/ de bzhin gshegs pa da ni 'dus pa rnams kyi nang du dus gsum gyi sangs rgyas bcom ldan 'das de dag thams cad kyis byin gyis brlabs pa/ 'byor byed chu khyim snying po zhes bya ba'i gzungs</text></item>
<item><p>311a7</p><section>mdo sde</section><text>ston to/ /phyogs bcu nas 'dir lhags pa'i byang chub sems dpa' sems dpa' chen po dag gis de thos nas kyang phyogs bcu'i sangs rgyas kyi zhing snyigs ma lnga can stong pa de na sems can rnams</text></item>
<item><p>311b1</p><section>mdo sde</section><text>la 'byor byed chu khyim snying po zhes bya ba'i gzungs 'di rab tu ston par byed do/ /gzungs kyi rgyu des na der dus ma yin pa'i rlung dang / nyi mas gdungs pa dang / grang ba dang / tsha ba dang / char mo che dang / than chen dag rab</text></item>
<item><p>311b2</p><section>mdo sde</section><text>tu zhi bar byed do/ /de nas der 'jig rten pha rol la mi lta ba'i lha dang / gnod sbyin dang / srin po dang / lha ma yin dang / grul bum dang / yi dags dang / sha za dang / srul po dang / lus srul po dang / mi dang / mi ma</text></item>
<item><p>311b3</p><section>mdo sde</section><text>yin pa dang / tha na ri dgas dang / bya ma rungs pa/ gtum pa/ sems can rnams la snying brtse ba med pa dang / snying rje med par zhugs pa dag dad pa can du 'gyur ro/ /sems 'jam par 'gyur ro/ /dge ba dran par</text></item>
<item><p>311b4</p><section>mdo sde</section><text>'gyur ro/ /chos tshol ba la 'dod par 'gyur ro/ /chos srung bar 'gyur ro/ /dkon mchog gsum gyi gdung 'bar ba byed par 'gyur ro/ /gzungs 'di'i mthus de na sems can rnams tshe ring bar 'gyur ro/ /</text></item>
<item><p>311b5</p><section>mdo sde</section><text>kha dog 'phel bar 'gyur ro/ /lo tog 'phel bar 'gyur ro/ /longs spyod 'phel bar 'gyur ro/ /bde ba 'phel bar 'gyur ro/ /nad med pa 'phel bar 'gyur ro/ /grags pa 'phel bar 'gyur ro/ /tshul khrims</text></item>
<item><p>311b6</p><section>mdo sde</section><text>'phel bar 'gyur ro/ /thos pa 'phel bar 'gyur ro/ /byams pa 'phel bar 'gyur ro/ /snying rje 'phel bar 'gyur ro/ /ye shes 'phel bar 'gyur ro/ /thabs 'phel bar 'gyur ro/ /ting nge 'dzin 'phel bar</text></item>
<item><p>311b7</p><section>mdo sde</section><text>'gyur ro/ /gzungs 'phel bar 'gyur ro/ /sa rnam par dpyod pa 'phel bar 'gyur ro/ /rnam par spong ba 'phel bar 'gyur ro/ /sems can yongs su smin par byed pa 'phel bar 'gyur ro/ /theg pa chen po'i</text></item>
<item><p>311b8</p><section>mdo sde</section><text>bsngags pa yongs su 'phel bar 'gyur ro/ /smon lam gyi khyad par 'phel bar 'gyur ro/ /sa nas sar 'phar ba 'phel bar 'gyur ro/ /phung po dang / khams dang / skye mched lhag par mthong ba 'phel bar 'gyur ro/ /</text></item>
<item><p>312a1</p><section>mdo sde</section><text>ngo tsha shes pa dang khrel yod pa 'phel bar 'gyur ro/ /sangs rgyas kyi zhing gi yon tan bkod pa rab tu 'dzin pa 'phel bar 'gyur ro/ /phyogs bcu'i sangs rgyas bcom ldan 'das thams cad rtag</text></item>
<item><p>312a2</p><section>mdo sde</section><text>par dus su dgongs pa 'phel bar 'gyur ro/ /sangs rgyas bcom ldan 'das rnams dang / byang chub sems dpa' sems dpa' chen po dag la rtag tu dge ba'i bshes gnyen yin par 'dzin pa 'phel bar 'gyur ro/ /</text></item>
<item><p>312a3</p><section>mdo sde</section><text>rdzu 'phrul gyi rkang pas rnam par rtse bar 'gyur ro/ /nyon mongs pa thams cad skye zhing 'phel ba dang / las 'phel ba dag las kun nas sgrol bar byed do/ /mya ngan las 'das pa bla na med pa la thug pa'i bar du dge ba'i chos</text></item>
<item><p>312a4</p><section>mdo sde</section><text>thams cad kyis nyams par mi 'gyur ro/ /yongs su nyams par mi 'gyur ro/ /tad ya thA/ swa ra bra te/ na ya bra ti/ biSh+Tha tsha ti/ a na ya bra ti/ shA ra Na bra ti/ ku mu da bra ti/ sa~M tsi ra bra ti/ tshe da sa la bra ti/ sa ra bra te/ sa ra pa</text></item>
<item><p>312a5</p><section>mdo sde</section><text>ri hA re/ sa ra bra ta pa ri hA re/ nA ya na pra ta ba ri hA re/ bi bi d+he ka pa ri hA re/ ya dz+nyA pa ri hA re/ bin+du pa ri hA re/ dza la pa ri hA re/ k+She tra pa ri hA re/ da k+Sha pa ri hA re/ sa na sa pa ri hA re/ shra ba bA ng+rai / go ma ya ba Ne/ ma da sa khe/</text></item>
<item><p>312a6</p><section>mdo sde</section><text>su na yA D+ha dra dzo me la ban de a ra Na dzu She/ kha ra ba dzA b+he/ nA rA ya na bi dza b+he/ u ra ka /a ni mi She/ ku dza ra b+he/ dza ha ni ma b+he/ karma bir le/ shra ma sa li lai/ kha Da ka sha me/ a si nI ma/ ag+ni b+ha dre/ nang+ga tum+bu re/ ba ya be/ ba ru Ne/ kan+tha ni bra/ sha kra</text></item>
<item><p>312a7</p><section>mdo sde</section><text>dz+nyA ye/ aM na tshe bye nr-i na ya/ ni le trai yad+d+ha/ bud+d+ha a d+hiSh+thi te swA hA/ na rA ya ni ni la ye swA hA/ tsakra brta kra me swa hA/ bcom ldan 'das kyis 'byor byed chu khyim snying po zhes bya ba'i gzungs 'di bstan ma thag tu</text></item>
<item><p>312a8</p><section>mdo sde</section><text>de nas de'i mod la sa chen po g.yos par gyur te/ sangs rgyas kyi zhing mi mjed thams cad kyi sa rnam pa drug tu g.yos par gyur to/ /thams cad dang ldan pa'i 'khor ji snyed lhags pa rnams kyang 'dar shig</text></item>
<item><p>312b1</p><section>mdo sde</section><text>shig ste/ 'khrugs shing skyo ba skyes nas sangs rgyas la phyag 'tshal lo/ /sangs rgyas la phyag 'tshal lo zhes 'dzer to/ /de nas bcom ldan 'das kyis dpal lha mo chen mo la 'di skad ces bka' stsal to/ /</text></item>
<item><p>312b2</p><section>mdo sde</section><text>dpal cho ga shes khyod kyis 'byor byed chu khyim snying po zhes bya ba'i gzungs ni de lta bu yin te/ de'i mthus rtsod pa dang / 'thab mo thams cad rab tu zhi bar byed do/ /klu khro bo dang / ma rungs pa thams cad zhi bar byed do/ /</text></item>
<item><p>312b3</p><section>mdo sde</section><text>gnod sbyin nas mi dang / mi ma yin pa dang / tha na ri dgas dang / bya khro bo dang / ma rungs pa thams cad kyang zhi bar byed do/ /dus ma yin pa'i rlung dang / nyi mas gdungs pa dang / grang ba dang / tsha ba dang / than chen thams cad</text></item>
<item><p>312b4</p><section>mdo sde</section><text>rab tu zhi bar byed do/ /lo tog thams cad 'phel zhing 'grub par byed do/ /sems can rnams tshe ring bar byed do/ /longs spyod 'phel bar byed do/ /las 'phel ba sgrol bar byed pa'i bar du byed do/ /mya ngan las 'das</text></item>
<item><p>312b5</p><section>mdo sde</section><text>pa bla na med pa la thug gi bar du dge ba'i chos thams cad kyis nyams par mi 'gyur ro/ /yongs su nyams par mi 'gyur ro/ /la la zhig gzungs chen po 'di nyan tam/ klog gam/ sgrub par byed na de phyis 'gal</text></item>
<item><p>312b6</p><section>mdo sde</section><text>ba med pa'i chos dang / sdom pa gsum la gnas par 'gyur ro/ /de nas byang chub sems dpa' sa'i snying pos gsol pa/ btsun pa bcom ldan 'das 'dir bdag gis kyang mtshon cha'i stobs shes bgyi ba'i</text></item>
<item><p>312b7</p><section>mdo sde</section><text>gzungs chen po bshad par bgyi'o/ /mtshon cha'i stobs shes bgyi ba'i gzungs des sems can rnams kyi longs spyod dang / yongs su spyod pa thams cad kyi ched du sa'i bcud thams cad nyams par mi</text></item>
<item><p>312b8</p><section>mdo sde</section><text>'gyur ro/ /yongs su nyams par mi 'gyur ro/ /sa'i bcud kyi mdangs rnams gang gis kyang dbrog par rngo mi thog lags so/ /dbugs gdug pa gtong ba 'am/ bskam par yang rngo mi thog lags so/ /</text></item>
<item><p>313a1</p><section>mdo sde</section><text>rtsub pa dang / ro ma mchis par bgyi bar rngo mi thog lags so/ /nyams pa dang ma mchis par bgyi bar rngo mi thog lags so/ /dog sa las lo thog mi 'khrung bar bgyi bar rngo mi thog lags so/ /rtsub</text></item>
<item><p>313a2</p><section>mdo sde</section><text>pa dang / ro ma mchis par bgyi bar rngo mi thogs lags so/ /lo tog gi sa bon dang / myu gu dang / 'dab ma dang / me tog dang / 'bras bu dang / 'bru dang / sman rnams kyi mdangs 'phrog par rngo mi thog lags so/ /de la dbugs</text></item>
<item><p>313a3</p><section>mdo sde</section><text>gdug pa gtong ba'am/ bskor bar yang rngo mi thog lags so/ /rtsub pa 'am ro ma mchis par bgyi ba yang rngo mi thog lags so/ /ma smin pa rnams chab stsal bar yang rngo mi thog lags so/ /lhags pa dang / tsha ba dag</text></item>
<item><p>313a4</p><section>mdo sde</section><text>gis tshig pa dang / 'tshal du mi rung bar bgyi bar rngo mi thog lags so/ /'tshal ba tsam gyis sems can la la'i lus la dbugs gdug pa gtang bar rngo mi thog lags so/ /gzhi de lta bu las sems can rnams kyis</text></item>
<item><p>313a5</p><section>mdo sde</section><text>zas 'tshol ba slon nas lto bro 'tshal ba dang / yan lag dang nying lag bro 'tshal cing 'khums par bgyi bar rngo mi thog lags so/ /rims nad dang / brjed byed dang / sems g.yengs pa dang / dran pa nyams par bgyid</text></item>
<item><p>313a6</p><section>mdo sde</section><text>par rngo mi thog lags so/ /phan tshun thab mo dang dmag bgyid par rngo mi thog lags so/ /kha cig srog gcod pa dang / ma byin par len pa dang / sbyor ba nas log par lta ba la mi sbyor ba'i bar gyi chos de dag gis sems</text></item>
<item><p>313a7</p><section>mdo sde</section><text>can rnams kyi sems la sbyor la/ lha dang / klu dang / gnod sbyin dang / srin po dang / grul bum dang / mi'am ci dang / dri za dang / yi dags dang / sha za dang / srul po dang / lus srul po dang / mi 'am mi yin pa dag gis kyang sems</text></item>
<item><p>313a8</p><section>mdo sde</section><text>can rnams la gnod pa de lta bu dag bgyi bar rngo mi thog lags so/ /tad+ya thA/ nA bi ma hA nA bi k+Shu k+Sha ra nA be/ a bing gu nA be/ saM sho Sha na nA be/ ni rA dza kha b+he/ a ba ra mu ni/ ta ru Na ru he/ na rA pad tre/ dza ba pra me/ ma su ra tre/</text></item>
<item><p>313b1</p><section>mdo sde</section><text>ti mi ra pad tre/ khaN Da ni ra ha re/ tsak+Sho b+ha se/ ga Na bi me/ k+Shi ti two ye swA hA/ ang gu rak+Sha swA hA/ puSh+pa ma ye swA hA/ pha la ni ma b+he swA hA/ na mo to ye swA hA/ sha rI ra na ba kra ma ba shi swA hA/ dpal cho ga shes khyod kyi</text></item>
<item><p>313b2</p><section>mdo sde</section><text>mtshon cha'i stobs shes bya ba'i gzungs chen po ni de yin te/ mtshon cha'i stobs shes bya ba'i gzungs chen po'i mthu des ni sems can rnams la de lta bur rgyas par byed do/ /bde ba chen po skyed par byed do/ /</text></item>
<item><p>313b3</p><section>mdo sde</section><text>rgyu des na des sems can rnams myur du 'dul bar 'gyur ro/ /byang chub sems dpa' sems dpa' chen po sa'i snying po de la thams cad dang ldan pa'i 'khor lhags pa rnams kyis kyang legs so zhes bya ba byin</text></item>
<item><p>313b4</p><section>mdo sde</section><text>zhing / bcom ldan 'das kyis kyang legs so zhes bya ba gnang ste/ rigs kyi bu legs so/ /legs so/ /rigs kyi bu khyod ni sems can rnams kyi rtsi sman yin zhing sems can rnams kyi sman par gyur pa'o/ /</text></item>
<item><p>313b5</p><section>mdo sde</section><text>'di ltar gling bzhi pa 'di'i sems can thams cad kyi 'bru dang / rtsi sman yin zhing sdug bsngal thams cad zhi bar byed pa'o/ /bde bar sbyar ba thams cad sbyin par byed do/ /snying rje chen po kun nas slong ba dang</text></item>
<item><p>313b6</p><section>mdo sde</section><text>mtshungs par ldan pa'o/ /mtshon cha'i stobs shes bya ba'i gzungs chen po shin du zab pa de lta bu ston pa yin no/ /gzungs chen po des ni 'di na sems can rnams kyi sa'i bcud kyi mdangs dang / sa bon dang /</text></item>
<item><p>313b7</p><section>mdo sde</section><text>myu gu dang / mdab ma dang / me tog dang / ro dang / 'bru dang / sman rnams mi nyams shing skyon med la 'phel zhing 'byor par byed do/ /sems can gang dag gis zos pa de dag gi rgyud la rtsod pa'i rnyog pa thams cad</text></item>
<item><p>313b8</p><section>mdo sde</section><text>zhi bar byed do/ /'dir sems can rnams dge ba'i chos thams cad la spyod par 'gyur ro/ /gling bzhi pa 'dir dus ma yin pa'i rlung dang / nyi mas gdungs pa dang / tsha ba dang / grang ba dang / char mo che dang /</text></item>
<item><p>314a1</p><section>mdo sde</section><text>than chen dang / zla ba dang / nyi ma dang / gza' dang / rgyu skar dang / nyin mtshan dang / zla ba dang / zla ba phyed pa dang / lo dang / dus tshigs log pa thams cad nye bar zhi bar byed do/ /gzungs chen po bstan pa</text></item>
<item><p>314a2</p><section>mdo sde</section><text>des ni nga'i dkon mchog gsum gyi gdung dang / chos kyi tshul yun ring du gnas par 'gyur ro/ /gal te 'dir mun pa can skal ba chung ba/ rgyags pa dang / dregs pas khengs shing dge ba'i rtsa ba</text></item>
<item><p>314a3</p><section>mdo sde</section><text>ma bskyed pa/ rgyal rigs gdol pa dang / blon po gdol pa dag gis 'di ltar nga'i bstan pa dka' bas bsgrubs pa dang / nga'i dge slong dang / dge slong ma dang / dge bsnyen dang / dge bsnyen ma dag la 'tshe bar byed</text></item>
<item><p>314a4</p><section>mdo sde</section><text>pa nas rgyu des na lha dang / klu dang / gnod sbyin dag 'khrug par mi byed pa'i bar du'o/ /de bzhin du sems can rnams la bde bar sbyar ba thams cad 'byung ba ni sngar ji skad gsungs pa bzhin no/ /</text></item>
<item><p>314a5</p><section>mdo sde</section><text>'dus pa chen po theg pa chen po'i mdo bcwa lnga pa ri'i snying po'i le'u las than chen rab tu zhi bar byed pa'i mtshon pa ste gsum pa rdzogs s+ho// //de nas bcom ldan 'das kyis dpal lha mo chen mo la 'di</text></item>
<item><p>314a6</p><section>mdo sde</section><text>skad ces bka' stsal to/ /dpal lha mo cho ga shes sngon de bzhin gshegs pa dbang po'i tog gi rgyal mtshan rgyal po'i spyan sngar bdag cag gnyis kyis phan tshun dam bcas pa de bzhin du/ bdag cag gnyis kyi</text></item>
<item><p>314a7</p><section>mdo sde</section><text>bsam pa yongs su rdzogs shing grub po/ /de nas dpal lha mo chen mos 'di skad ces gsol to/ /btsun pa bcom ldan 'das de lta lags so/ /btsun pa bde bar gshegs pa de lta lags te/ skol gyi bsam</text></item>
<item><p>314a8</p><section>mdo sde</section><text>pa rdzogs lags so/ /sngon skol gyis de bzhin gshegs pa dbang po'i tog gi rgyal mtshan rgyal po'i spyan sngar phan tshun dam bcas pa bzhin 'di ltar skol gyi bsam pa yongs su grub ste/ da ltar khyod nyid ni</text></item>
<item><p>314b1</p><section>mdo sde</section><text>de bzhin gshegs pa ste 'jig rten du byung la/ da ltar bdag gis ni dpal gyi go 'phang thob pa lags so/ /da ltar bdag gis sems can rnams la sems can yongs su smin par rngo mi thog par gyur pa de ci'i slad du</text></item>
<item><p>314b2</p><section>mdo sde</section><text>zhe na/ 'di na klu glang po che lta bu dang / klu rta lta bu dang / klu sbrul lta bu dang / klu nya lta bu dang / klu sbal pa lta bu de dag dus 'dir yang bsgrub par bgyid lags so/ /bdag gis 'jig rten snang bar byed pa zab mo dag bstan</text></item>
<item><p>314b3</p><section>mdo sde</section><text>pa na gang dag dus ma lags pa'i lhags pa dang / tsha ba dang / sprin dang / khug rna dang / rdzi char dang / char mo che dang / than chen dag 'byung bar bgyid pa/ sems can rnams kyi lo tog dang / lo ma dang / me tog dang / 'bras bu</text></item>
<item><p>314b4</p><section>mdo sde</section><text>dang / 'bru dang / sman rnams ma rung bar bgyid pa'i klu dang / klu chen po de dag ma bskrad lags so/ /btsun pa bcom ldan 'das dus 'dir da ltar gling bzhi pa'i 'jig rten gyi khams 'di na klu dang / klu chen po dang /</text></item>
<item><p>314b5</p><section>mdo sde</section><text>klu'i 'khor dang / skyes pa dang / bud med dang / khye'u dang / bu mo dang / gling bzhi pa 'di na gang kha cig klu'i skye gnas pa de dag thams cad da ltar 'dir mchis pa rnams dang / phyogs bcu'i sangs rgyas kyi zhing thams cad</text></item>
<item><p>314b6</p><section>mdo sde</section><text>nas byang chub sems dpa' sems dpa' chen po de dag da ltar 'dus pa chen po 'dir mchis pa rnams dang / da ltar 'dir lha dang / klu dang / gnod sbyin dang / srin po dang / dri za dang / mi 'am ci dang / lha ma yin dang /</text></item>
<item><p>314b7</p><section>mdo sde</section><text>lto 'phye chen po dang / yi dags dang / sha za dang / srul po dang / lus srul po 'dus pa thams cad dang / bcom ldan 'das kyi nyan thos mi dang mi yin pa de dag da ltar 'dus pa chen po 'dir chos nyan pa'i slad du/</text></item>
<item><p>314b8</p><section>mdo sde</section><text>bcom ldan 'das kyi spyan sngar mchis pa'i sems can de dag thams cad zas bzhi la rten cing 'tsho bar bgyid lags so/ /btsun pa bcom ldan 'das da lta'i dus su klu khro bo phung bar bgyid pa dag zhi bar mdzad du</text></item>
<item><p>315a1</p><section>mdo sde</section><text>gsol/ gang dag klu khro bo rnams ni bcom ldan 'das kyi bka' la mngon par ma dad pas rtag par yang sgrub par bgyid pa/ sems can rnams la tho 'tshams pa/ sems can rnams kyi longs spyod pa dang /</text></item>
<item><p>315a2</p><section>mdo sde</section><text>nye bar longs spyod pa dag ma rung bar bgyid pa/ 'jig rten pha rol la mi lta ba/ sems can rnams la snying brtse ba ma mchis shing snying rje ma mchis par zhugs pa/ sdang ba/ rtsub pa lags te/ bdag sems can</text></item>
<item><p>315a3</p><section>mdo sde</section><text>yongs su smin par bgyid pa la bar chad bgyid pa lags pas/ de dag gi don du bcom ldan 'das kyis thugs rje chen po bskyed du gsol/ bcom ldan 'das kyis de dag gi sdig pa de thams cad zhi bar mdzad du</text></item>
<item><p>315a4</p><section>mdo sde</section><text>gsol/ de nas bcom ldan 'das kyis klu'i gnas na gnas pa byang chub sems dpa' sems dpa' chen po ri'i snying po la bka' stsal pa/ rigs kyi bu khyod kyis de bzhin gshegs pa mar me mdzad kyi spyan</text></item>
<item><p>315a5</p><section>mdo sde</section><text>sngar klu yongs su smin par brtson pas smon lam btab pa ci 'dra zhe na/ sngon dang / da ltar dang / ma 'ongs pa'i dus kyi klu dang / klu chen po klu khro bo skye gnas bzhi pa dag dbugs gdug pa dang / klu rnams kyi</text></item>
<item><p>315a6</p><section>mdo sde</section><text>mig gdug pa dang / reg pa gdug pa dang / lce gdug pa dang / 'dod chags kyi dug dang / zhe sdang gi dug dang / gti mug gi dug dang / klu khro bo rnams kyi sdig pa'i chos dag ci nas kyang chos dang ldan pas bsal</text></item>
<item><p>315a7</p><section>mdo sde</section><text>bar nus par bya'o/ /ci nas kyang klu khro bo de dag gis sems can rnams kyi longs spyod dang / nye bar spyod pa dang / yo byad sna tshogs dang ldan pa rnams la gnod par mi 'gyur bar bya'o/ /dkon mchog</text></item>
<item><p>315a8</p><section>mdo sde</section><text>gsum po de dag la dad pa dang / dga' ba thob par bya'o/ /da 'jig rten pha rol la blta ba dang bcas shing sdig pa'i chos rnams dang 'bral bar 'gyur bar bya'o zhes smon lam btab bo/ /de skad ces bka'</text></item>
<item><p>315b1</p><section>mdo sde</section><text>stsal pa dang / byang chub sems dpa' sems dpa' chen po ri'i snying pos bcom ldan 'das la 'di skad ces gsol to/ /btsun pa bcom ldan 'das bdag gis gang dag klu khro bo de dag ni gnas der zhugs</text></item>
<item><p>315b2</p><section>mdo sde</section><text>te mchis nas klu rnam par bsgyings pa'i gnas shes bgyi ba'i ting nge 'dzin la snyoms par zhugs nas gnas par bgyi lags so/ /ting nge 'dzin gyi mthus bdag gis de dag gi khro ba dang / nga rgyal dang / dregs</text></item>
<item><p>315b3</p><section>mdo sde</section><text>pa dang / 'dod chags de dag nye bar zhi bar bgyi lags so/ /de dag 'jam pa dang / snod du rung ba dang / sems zhi bar 'gyur ba dang / sems 'jig rten pha rol la blta bar 'gyur ba dang / sems can thams cad</text></item>
<item><p>315b4</p><section>mdo sde</section><text>la sems byams pa dang / snying rje ba dang / snying brtse ba dang / sems brtse ba can du 'gyur bar bgyi lags so/ /klu khro bo dang / klu ma rungs pa rnams dad par 'gyur bar bgyi lags so/ /sems can thams cad</text></item>
<item><p>315b5</p><section>mdo sde</section><text>la mi 'tshe zhing snying brtse ba can gyi sems kyi sa la gnas par bgyi lags so/ /gzhan yang gang dag rdzi char dang / char mo che dang / than chen dang / sprin dang / sprin chen dang / lhags pa dang / tsha ba dag gis gnod</text></item>
<item><p>315b6</p><section>mdo sde</section><text>par gyur pa'i sems can de dag gis thal mo sbyar te/ bdag gi ming brjod nas 'di skad du ri'i snying po thugs rje rgya che ba/ klu yongs su smin par mdzad pa/ bdag cag dran lags so/ /bla na med pa'i byang</text></item>
<item><p>315b7</p><section>mdo sde</section><text>chub la spyod par mdzad pa/ thabs dang ye shes sna tshogs la brtson pas mi spyod lags sam/ bdag cag sdug bsngal las thar bar mdzad du gsol/ yongs su bskyab tu gsol zhes smra ba dag gis</text></item>
<item><p>315b8</p><section>mdo sde</section><text>'di skad du brjod par bgyi'o/ /tad+ya thA/ stam b+ha b+hu dza/ bi re Du b+hu dza/ go g+ha bi re dzra b+hu dza/ me ru b+hu dza/ ga tu ba b+hu dza/ hUM hUM/ a ne ba b+hu dza/ sma ra b+hu dza/ sma ra a brta b+hu dza/ ni ma ba b+hu dza swA hA/ btsun</text></item>
<item><p>316a1</p><section>mdo sde</section><text>pa bcom ldan 'das sems can gang kha cig klu khro bo de dag gi rgyus gnod pa dag gis gnod pa bgyis par gyur pa de lta bu de dag gis bdag gi ming nas brjod par bgyi zhing / klu khro ba/ nga rgyal</text></item>
<item><p>316a2</p><section>mdo sde</section><text>can/ dregs pa/ phrag dog dang / 'dod chags kyi sems zhi bar bgyi ba'i slad du gsang sngags 'don pa na bdag gis lha'i rna ba rnam par dag pa mi las 'das pas thos nas skye gnas bzhi pa'i klu dang /</text></item>
<item><p>316a3</p><section>mdo sde</section><text>klu chen po dang / klu rgan po dang / klu'i bu dang / klu'i 'khor rnams dad par ma bgyis sam/ dus ma lags par don ched ya nga ba la zhugs pa dag ma bzlog gam/ de'i tshe dus ma lags pa'i char mo che dang /</text></item>
<item><p>316a4</p><section>mdo sde</section><text>than chen dang / dus ma lags pa'i lhags pa dang / tsha ba dang / rlung dang / sprin dang / 'khrug pa dag rab tu zhi bar ma bgyis sam/ bdag gis bde ba'i yo byad thams cad kyis sems can de dag gi bsam pa</text></item>
<item><p>316a5</p><section>mdo sde</section><text>dag yongs su rdzogs par ma bgyis na/ bdag gis dus gsum gyi sangs rgyas bcom ldan 'das thams cad bslus par gyur cig /bdag nyid kyang bla na med pa yang dag par rdzogs pa'i byang chub tu mngon</text></item>
<item><p>316a6</p><section>mdo sde</section><text>par rdzogs par 'tshang rgya bar ma gyur cig /btsun pa bcom ldan 'das bdag gis sngon 'di ltar de bzhin gshegs pa mar me mdzad 'khor tshogs pa dang bcas pa'i spyan sngar sems can yongs su smin par</text></item>
<item><p>316a7</p><section>mdo sde</section><text>bgyi ba'i slad du smon lam brtan por btab ste/ shin du gnas par gyur lags so/ /de'i 'og du yang sangs rgyas bcom ldan 'das sangs rgyas bye ba khrag khrig 'bum phrag snyed 'tsho zhing gzhes pa 'khor</text></item>
<item><p>316a8</p><section>mdo sde</section><text>tshogs pa dang bcas pa'i spyan sngar smon lam brtan po 'di lta bu dag btab ste/ bdag gis der rtag par sems can yongs su smin par bgyi ba'i slad du pha rol gnon pa'i brtson 'grus chen pos shin</text></item>
<item><p>316b1</p><section>mdo sde</section><text>du brtan par gnas par bgyi'o zhes brtson par bgyis lags so/ /da ltar bcom ldan 'das kyi spyan sngar yang klu khro bo rnams yongs su smin par bgyi ba'i slad du rtsol ba brtan por bgyis la/ bdag</text></item>
<item><p>316b2</p><section>mdo sde</section><text>gis de lta bu'i rtsol ba brtan pos brtson 'grus brtsams pa ni bskal pa grangs ma mchis par skad cig tsam yang gtang ma myong lags so/ /bdag gis rtag par pha rol gnon pa'i rtsol ba dang / brtson</text></item>
<item><p>316b3</p><section>mdo sde</section><text>pa brtan pos sems can yongs su smin par bgyis lags pa rnams kyang yang yongs su smin par bgyi lags so/ /gzhan yang bdag gis klu'i dbang po dag theg pa chen po'i spyod pa la brtson par bgyis</text></item>
<item><p>316b4</p><section>mdo sde</section><text>lags te/ klu glang po che rnams kyi bdag po klu'i rgyal po shin du rab gnas 'di dang / klu sbrul rnams kyi bdag po klu'i rgyal po dga' bo dang / bsnyen dga' bo 'di gnyis dang / klu rta rnams kyi bdag po klu'i</text></item>
<item><p>316b5</p><section>mdo sde</section><text>rgyal po ma dros pa 'di dang / klu nya rnams kyi bdag po klu'i rgyal po chu lha dang / klu sbal pa rnams kyi bdag po klu'i rgyal po yid bzang 'di rnams ste/ klu de lta bu dag ni sems can rnams la gnod</text></item>
<item><p>316b6</p><section>mdo sde</section><text>pa bgyid par rngo thogs pa dag go/ /klu'i rgyal po gzhan de lta bu de dag kyang rang rang gi mthus sems can rnams la de lta bur gnod pa bgyid par rngo thog pa dag go/ /'di ltar theg pa chen po la</text></item>
<item><p>316b7</p><section>mdo sde</section><text>rab tu zhugs pa'i rgyal po chen po de dag thams cad kyis kyang so so rang rang gi 'khor dang / dpung gi tshogs rnams dus ma lags par de lta bur ya nga ba bsgrubs pas rang rang gi 'khor rnams bskyod</text></item>
<item><p>316b8</p><section>mdo sde</section><text>par bgyid lags so/ /'di ltar 'dir bcom ldan 'das kyi bstan pa chos sgron ma dang / dkon mchog gsum gyi gdung myur du mi 'chad par bgyi ba'i slad du 'khor der mchis pa rnams kyis byang chub</text></item>
<item><p>317a1</p><section>mdo sde</section><text>sems dpa' sems dpa' chen po ri'i snying po klu'i drang srong la legs so zhes bgyi ba stsal to/ /de'i tshe klu'i rgyal po shin du rab gnas stan las langs te/ bcom ldan 'das ga la ba de logs</text></item>
<item><p>317a2</p><section>mdo sde</section><text>su thal mo sbyar ba btud nas 'di skad ces gsol to/ /btsun pa bcom ldan 'das bdag la rten pa'i klu dang / klu'i rgyal po gang dag sgo nga las skye ba dang / mngal nas skye ba dang / drod dang gsher las skye</text></item>
<item><p>317a3</p><section>mdo sde</section><text>ba dang / rdzus te skye ba'i klu de dag gang na bcom ldan 'das kyis 'khor nyan thos rnams dang / 'khor byang chub sems dpa' de dag la phan tshun byams pa'i sems dang ldan pa dang / yul 'khor der sha khon</text></item>
<item><p>317a4</p><section>mdo sde</section><text>ma mchis pa'i sems kyis gnas par 'gyur lags so/ /gnod sems ma mchis pa dang / sems mnyam pas gnas par 'gyur lags so/ /gang dag yul 'khor de'i rgyal po de dag kyang bcom ldan</text></item>
<item><p>317a5</p><section>mdo sde</section><text>'das kyi bstan pa la sems shin du dad par 'gyur lags so/ /de dag bcom ldan 'das kyi bstan pa yang 'dzin par 'gyur lags so/ /dbang phyug gis rgyags pa dang dregs pas bcom ldan 'das kyi bstan pa</text></item>
<item><p>317a6</p><section>mdo sde</section><text>'jig par mi 'gyur lags so/ /dge slong dang / dge slong ma dang / dge bsnyen dang / dge bsnyen ma dag la 'tshe bar mi 'gyur lags so/ /btsun pa bcom ldan 'das kyi slad du rab tu byung nas skra bregs te gos</text></item>
<item><p>317a7</p><section>mdo sde</section><text>ngur smrig bgos pa/ snod du gyur pa dang / snod du ma gyur pa lhag pa'i bsam pa can rnams kyang bcom ldan 'das kyi bstan pa 'dzin par bgyid lags so/ /gzhan yang yul 'khor de na gang dag mi rnams</text></item>
<item><p>317a8</p><section>mdo sde</section><text>bcom ldan 'das kyi bstan pa de'i tsher mar gyur pa de dag chos dang ldan pas skrod par bgyid lags so/ /de nas yul 'khor der dge sbyong dang / bram ze bsod snyoms pa rnams la sngon gyi rgyal po dag gis sngon</text></item>
<item><p>317b1</p><section>mdo sde</section><text>lhag pa'i bsam pas sbyin pa phul ba rnams rgyal rigs dge bas 'phrog par mi bgyid la/ rgyal rigs dge ba blon po dang / mdun na 'don dang / skye bo dmag mi rnams dang bcas pas tshogs sbyor</text></item>
<item><p>317b2</p><section>mdo sde</section><text>ba ni don ched la brtson pa lags so/ /snying po blangs pa lags so/ /lag brkyang nas lhug par gtong ba lags te/ rgyal rigs dge ba de yul 'khor dang bcas par srung bar bgyi lags so/ /yongs su</text></item>
<item><p>317b3</p><section>mdo sde</section><text>bskyang bar bgyi lags so/ /de'i yul phyogs na rtsod pa'i rnyog pa thams cad dang / so so'i 'khor dag sngar ji skad bstan pa bzhin bskrad par bgyi lags so/ /de ci'i slad du zhe na/ chos gos ngur smrig kha bsgyur</text></item>
<item><p>317b4</p><section>mdo sde</section><text>ba 'di ni sngon gyi sangs rgyas bcom ldan 'das thams cad kyis byin gyis brlabs pa lags so/ /byang chub sems dpa' rnams kyi rgyal mtshan lags so/ /mya ngan las 'das par mchi ba rnams kyi</text></item>
<item><p>317b5</p><section>mdo sde</section><text>lam lags so/ /nyon mongs pa rnams kyi ral gri lags so/ /mya ngan las 'das pa'i sa bon lags so/ /lam las rab tu nyams pa rnams kyi sgron ma lags so/ /phung po rnams kyi sman lags so/ /</text></item>
<item><p>317b6</p><section>mdo sde</section><text>ma rig pa'i mun pa'i rlung lags so/ /ngan 'gro rnams kyi sgrogs shing lags so/ /nyon mongs pa'i skyon gyis nyams par gyur pa rnams kyi skyug sman lags so/ /dgra rnams kyi rdo rje lags so/ /</text></item>
<item><p>317b7</p><section>mdo sde</section><text>dge ba'i rtsa ba thams cad kyi gter lags so/ /sdig pas gos pa rnams kyi chab lags so/ /nongs pa bgyid pa rnams kyi me long lags so/ /sems g.yengs pa rnams kyi ting nge 'dzin lags so/ /</text></item>
<item><p>317b8</p><section>mdo sde</section><text>ting nge 'dzin rnams kyi za ma tog lags so/ /pha rol tu phyin pa rnams kyi sa gzhi lags so/ /gzungs rnams kyi nor bu lags so/ /bzod pa rnams kyi khyim lags so/ /sa rnams kyi snod lags so/ /</text></item>
<item><p>318a1</p><section>mdo sde</section><text>phas kyi rgol ba rnams kyi mkhar lags so/ /nad pa rnams kyi sman pa lags so/ /bslab pa rnams kyi ri lags so/ /nyon mongs pas kun nas gdungs pa rnams kyi zla ba lags so/ /lta ba ngan</text></item>
<item><p>318a2</p><section>mdo sde</section><text>par ltung ba rnams kyi nyi ma lags so/ /ye shes kyi rgya mtsho lags so/ /byang chub kyi phyogs pa rnams kyi phreng bar gyur pa lags so/ /thams cad mkhyen pa'i ye shes kyi bum pa bzang po lags so/ /</text></item>
<item><p>318a3</p><section>mdo sde</section><text>chos gos ngur smrig 'di ni yid bzhin gyi nor bu rin po che dang 'dra ba lags so/ /chos gos ngur smrig 'di ni sems can rnams la chos kyi char dbab pa'i don gyi slad du sangs rgyas thams cad kyis byin</text></item>
<item><p>318a4</p><section>mdo sde</section><text>gyis brlabs pa lags so/ /btsun pa bcom ldan 'das 'di ltar gang dag rgyal rigs gdol pa de dag ni/ bcom ldan 'das kyi bstan pa 'jig par bgyid cing dge slong dag la tho 'tsham par bgyid pa nas/</text></item>
<item><p>318a5</p><section>mdo sde</section><text>bcom ldan 'das kyi slad du rab tu byung ba snod du gyur pa dang / snod du ma gyur pa'i lus la gnod pa bgyid pa dang / nor 'phrog pa dang / srog gi bar chad dag bgyid pa'i bar du'o/ /yul 'khor der</text></item>
<item><p>318a6</p><section>mdo sde</section><text>gang dag sangs rgyas la dad pa'i lha dang / klu dang / gnod sbyin dang / srin po dang / lha ma yin dang / grul bum dang / yi dags mthu bo che de dag thams cad kyang rgyal rigs gdol pa la gshe bar 'gyur</text></item>
<item><p>318a7</p><section>mdo sde</section><text>te/ de dag gis de'i yul 'khor du thab mo dang / rtsod pa dang / lo nyes dang / nad dang / pha rol gyi dmag tshogs dag 'byung bar bgyid lags/ /dus ma lags pa'i char mo che dang / than chen dang /</text></item>
<item><p>318a8</p><section>mdo sde</section><text>lhags pa dang / tsha ba dang / rlung dang / nyi mas gdungs pa dag gis sa bon dang / myu gu dang / 'dab ma dang / me tog dang / 'bras bu dang / 'bru dang / sman dang / ro rnams ma rung bar bgyid kyang de</text></item>
<item><p>318b1</p><section>mdo sde</section><text>na klu rnams la skyon ni ma mchis lags te/ de na klu rnams rgyu des na grags pa ma lags pas ni gos par 'gyur lags so/ /btsun pa bcom ldan 'das te por bgyi na yul gyi bud med bzang</text></item>
<item><p>318b2</p><section>mdo sde</section><text>mos zas ngan pa 'tshal nas de dbugs dri mi bda' bar 'gyur lags so/ /de bzhin du rgyal rigs gdol pas kyang rgyal rigs kyi chos rnams spangs nas dmangs rigs kyi chos rnams spyod</text></item>
<item><p>318b3</p><section>mdo sde</section><text>par bgyid na/ yul phyogs thams cad srung ba'i lha nas yi dags mthu bo che dag gis bar du khros par 'gyur te/ de dag gis yul 'khor ma rung bar bgyid la/ klu dang klung chen po rnams grags</text></item>
<item><p>318b4</p><section>mdo sde</section><text>pa ma lags pas kyang gos par 'gyur lags so/ /bcom ldan 'das kyis bka' stsal pa/ klu'i bdag po rgyal po rnams rgyal po'i bslab pa'i gzhi gnas par bstan pa de dang de dag mtho ris</text></item>
<item><p>318b5</p><section>mdo sde</section><text>dang / mya ngan las 'das pa'i bde ba la brtson pa yin no/ /gang dag rgyal rigs gdol pa rgyal rigs kyi bslab pa la mi gnas pa de dag ni sems can dmyal ba mnar med pa'i bar la gzhol ba</text></item>
<item><p>318b6</p><section>mdo sde</section><text>yin no/ /klu'i bdag po nga rang gi 'khor bslab pa las mi 'da' bar bstan pa des na de dag da ltar gyi dus dang / ma 'ongs pa'i dus su nga'i bstan pa dang / dkon mchog gsum gyi gdung med par mi</text></item>
<item><p>318b7</p><section>mdo sde</section><text>byed par 'gyur ro/ /gsol pa/ btsun pa bcom ldan 'das de lta lags so/ /btsun pa bde bar gshegs pa de lta lags so/ /btsun pa bcom ldan 'das yul 'khor gang dang gang dag na grong dang /</text></item>
<item><p>318b8</p><section>mdo sde</section><text>grong khyer dang / grong rdal dang / ljongs dang / ri brags kyi gnas yul 'khor de na bcom ldan 'das kyi nyan thos tshul khrims dang ldan zhing thos pa mang po sbyin gnas de lta bu dag gnas shing mchis</text></item>
<item><p>319a1</p><section>mdo sde</section><text>pa der bdag gi 'khor gang dag klu dang / klu mo dang / klu rgan po dang / klu rgan mo dang / klu'i bu pho dang / klu'i bu mo dang / klu'i 'khor pho dang / klu'i 'khor mo rnams dus ma lags par rdzi char</text></item>
<item><p>319a2</p><section>mdo sde</section><text>dang / ser drag dang / char mo che dang / than chen dag gtong bar bgyid dam/ lhags mo che dang / shin du tsha ba dang / nyi mas gdungs pa dag 'byung bar bgyid dam/ sems can rnams kyi lo tog dang /</text></item>
<item><p>319a3</p><section>mdo sde</section><text>me tog dang / 'bras bu dang / 'bru dang / sman gyi ro dang / longs spyod dang / yongs su spyod pa dag chab 'tshal bar bgyid na klu de dag gis bdag bslus pas de'i lus thams cad 'khums par</text></item>
<item><p>319a4</p><section>mdo sde</section><text>gyur cig /de dag rdzu 'phrul dang bral nas 'gro mi nus par gyur cig /rims nad kyis gdungs par gyur cig /longs spyod thams cad dang bral bar gyur cig /spobs pa med par gyur cig /</text></item>
<item><p>319a5</p><section>mdo sde</section><text>don byed mi nus par gyur cig ces mnas bsgag par bgyi'o/ /tad+ya thA/ nA ga dza na du she/ nA ga d+ha ra gU g+h+ra gU g+h+ra/ dza la gU g+h+ra/ a bi mA ra ge/ sa ha sra mu khe/ ka la ti ma pu se/ nA ga stam</text></item>
<item><p>319a6</p><section>mdo sde</section><text>b+ha ri/ dza ya ba pha le/ bi mu sha krai swA hA/ thams cad dang ldan pa'i 'khor kyis de nyid du legs so zhes bya ba byin no/ /de nyid kyi tshe thams cad dang ldan pa'i klu'i 'khor rnams shugs drag por</text></item>
<item><p>319a7</p><section>mdo sde</section><text>'khrugs shing dngangs par gyur to/ /de'i tshe klu'i rgyal po dga' bo dang / bsnyen dga' bo gnyis stan las langs te/ bcom ldan 'das ga la ba de logs su thal mo sbyar ba btud nas 'di</text></item>
<item><p>319a8</p><section>mdo sde</section><text>skad ces gsol to/ /btsun pa bcom ldan 'das da ltar dang / ma 'ongs pa'i dus su rgyal rigs gdol pa de dag gzhan la sbyin par ma dad cing bdag nyid longs spyod par 'tshal la/ 'jungs pa longs</text></item>
<item><p>319b1</p><section>mdo sde</section><text>spyod la sems kun du 'dzin cing lag mi rkyang bas dge sbyong dang / bram ze dang / bkren pa dang / phongs pa dang / 'dron po slong ba rnams kun nas tshim par mi bgyid lags so/ /pho brang 'khor dang / ljongs kyi</text></item>
<item><p>319b2</p><section>mdo sde</section><text>mi dang / 'khor rnams yang dag pa'i bde bas tshim par mi bgyid lags so/ /rgyal rigs gdol pa de dag la yul phyogs srung ba'i lha dang / klu dang / gnod sbyin dang / srin po dang / lha ma yin dang / grul</text></item>
<item><p>319b3</p><section>mdo sde</section><text>bum dang / yi dags mthu bo che de dag thams cad kyang khros par gyur te/ de dag gi yul 'khor du thab mo dang / rtsod pa dang / mu ge dang / nad dang / pha rol gyi dmag tshogs dag kun du 'byung bar bgyid</text></item>
<item><p>319b4</p><section>mdo sde</section><text>lags so/ /'bru dang / sman gyi ro rnams ma rung bar bgyid kyang de na klu dang / klu chen po rnams la skyon ni ma mchis lags te/ de na klu rnams rgyu des na grags pa ma lags pas ni gos par 'gyur</text></item>
<item><p>319b5</p><section>mdo sde</section><text>lags so/ /btsun pa bcom ldan 'das dper bgyi na phyi sa khung gi dri ma bda' ba bser mas 'tshal na dri mi bda' bar 'gyur ba de bzhin du/ btsun pa bcom ldan 'das rgyal rigs gdol pa rnams kyis</text></item>
<item><p>319b6</p><section>mdo sde</section><text>kyang yul phyogs thams cad srung ba dag khros par gyur te/ yul 'khor de ma rung bar bgyid lags so/ /klu rnams kyang grags pa ma lags pas gos par 'gyur lags so/ /</text></item>
<item><p>319b7</p><section>mdo sde</section><text>bam po gsum pa ste tha ma/ yang na klu thams cad bdag gi bslab pa las mi 'da' bar bdag gis lung dbog par bgyi ste/ yul 'khor gang dang gang dag na grong dang / grong khyer dang / grong rdal dang /</text></item>
<item><p>319b8</p><section>mdo sde</section><text>ljongs dang / ri brags kyi gnas yul 'khor de na da ltar dang / ma 'ongs pa'i dus su bcom ldan 'das kyi nyan thos tshul khrims dang ldan zhing thos pa mang po sbyin gnas de lta bu dag gnas shing mchis pa</text></item>
<item><p>320a1</p><section>mdo sde</section><text>der bdag gi 'khor gang dag klu dang / klu mo dang / klu rgan pho dang / klu rgan mo dang / klu'i bu pho dang / klu'i bu mo dang / klu'i 'khor pho dang / klu'i 'khor mo sgo nga las skye ba dang / mngal nas</text></item>
<item><p>320a2</p><section>mdo sde</section><text>skye ba dang / drod gsher las skye ba dang / rdzus te skye ba dag dus ma lags par rdzi char dang / ser drag dang / char mo che dang / than chen dag gtong bar bgyi dam/ lhags mo che dang / shin du tsha ba dang /</text></item>
<item><p>320a3</p><section>mdo sde</section><text>nyi mas gdungs pa dag 'byung bar bgyid dam/ sems can rnams kyi lo tog dang / me tog dang / 'bras bu dang / 'bru dang / sman dang / ro dang / longs spyod dang / yongs su spyod pa dag chab 'tshal</text></item>
<item><p>320a4</p><section>mdo sde</section><text>bar bgyid na klu de dag gis bdag bslus pas de'i lus thams cad 'khums par gyur cig /de dag rdzu 'phrul dang bral nas 'gro mi nus par gyur cig /rims nad kyis gdungs par gyur cig /</text></item>
<item><p>320a5</p><section>mdo sde</section><text>longs spyod thams cad dang bral bar gyur cig /spobs pa med par gyur cig /don byed mi nus par gyur cig ces mnas bsgag par bgyi'o/ /tad+ya thA/ karna gU me/ ku ma b+ha rak+She/ par ma gu Ne/</text></item>
<item><p>320a6</p><section>mdo sde</section><text>A ka la k+She/ bi sha ne/ bi mArga k+She/ ku na bi ra ge/ a ta sa le/ na yan tu ma b+he/ kA la ku she/ nang gu pra b+he/ gan d+ha ra pa se swA hA/ de nas thams cad dang ldan pa'i 'khor des legs so/ /zhes bgyi</text></item>
<item><p>320a7</p><section>mdo sde</section><text>ba stsal lags so/ /de nas klu'i rgyal po ma dros pa zhes bya ba nas sngar ji skad gsungs pa'i bar du'o/ /tad+ya thA/ na ba b+hi she/ na ba na mi b+hi she/ A no k+She/ na ba kunyadza b+hi she/ kha ga bai kha/ sa ra tra na n+ya/</text></item>
<item><p>320a8</p><section>mdo sde</section><text>pA pa ya si le/ na rA ya Na gu Ne/ bi na sta le/ da sha kra mai/ a k+Shu da nye se/ A ni sa be swA hA/ klu'i rgyal po chu lha zhes bya ba nas sngar ji skad gsungs pa'i bar du'o/ /tad+ya thA/ hi ma be me/ pa li k+Shi na</text></item>
<item><p>320b1</p><section>mdo sde</section><text>gu ne/ ru Na bin du tri Nai/ tsa rak+Sha d+ha re/ me g+ha sang gra me/ byA pu Tu ka she/ dru mo de/ ma ye ta na ku se/ tsa ra ma hi ke/ tsa lang ge/ nA na da tre/ ka Tu ka t+ya le swA hA/ sngar ji skad gsungs pa'i bar du'o/ /de'i</text></item>
<item><p>320b2</p><section>mdo sde</section><text>tshe klu'i rgyal po yid bzangs stan las langs te/ bcom ldan 'das ga la ba de logs su thal mo sbyar ba btud nas 'di skad ces gsol to/ /btsun pa bcom ldan 'das bdag la rten pa'i klu dang / klu</text></item>
<item><p>320b3</p><section>mdo sde</section><text>chen po de dag ni sgo nga las skye ba dang / mngal nas skye ba dang / drod gsher las skye ba dang / rdzus te skye ba dag lags so/ /btsun pa bcom ldan 'das da ltar dang ma 'ongs pa'i dus na rgyal rigs</text></item>
<item><p>320b4</p><section>mdo sde</section><text>gdol pa de dag gis rgyal rigs kyi chos spangs nas dmangs rigs kyi chos rnams spyod par bgyid de/ sems can dmyal ba mnar ma mchis pa'i bar dag la gzhol bar gnas so/ /</text></item>
<item><p>320b5</p><section>mdo sde</section><text>rgyal rigs gdol pa de dag gi skyon gyis klu rnams ma nongs bzhin du grags pa ma lags pas gos par 'gyur lags so/ /rgyu des na klu rnams las kyi sgrib pa dag bgyid par</text></item>
<item><p>320b6</p><section>mdo sde</section><text>'gyur lags so/ /de lta lags pas bdag cag gis ni bcom ldan 'das kyi bka' la bkur sti bgyi zhing gzung bar bgyi ste/ dper bgyi na 'khor los sgyur ba'i rgyal po des yul gyi bud med</text></item>
<item><p>320b7</p><section>mdo sde</section><text>bzang mo khrus legs par bgyis te spos kyis byugs nas gos mchog tu bzang ba bskon te/ yan lag gi dam pa mgo bo la rin po che sna bdun las grub pa'i phreng ba mang po dag btags shing dpung</text></item>
<item><p>320b8</p><section>mdo sde</section><text>rgyan dang / gser skud dang / sor gdub dang / lag rgyan dang / rkang rgyan dag gis brgyan nas glang po che'i bzhon pa la bskyon te/ 'khor phal mo che dang lhan cig khrid pa de bzhin du da ltar 'khor</text></item>
<item><p>321a1</p><section>mdo sde</section><text>los sgyur ba'i rgyal po chos dang ldan pa/ de bzhin gshegs pas kyang bdag cag klu rnams dud 'gro'i skye gnas su bsdus pa'i lus ma snad ma nyams la/ mchog tu khro ba dang /</text></item>
<item><p>321a2</p><section>mdo sde</section><text>nga rgyal dang / dregs pa'i dri mas bsgos pa/ bdag cag klu thams cad rgyags pas myos pa ma mchis pa'i chos kyis chus bkrus lags so/ /bdag cag la ngo tsha shes pa dang / khrel yod pa'i gos</text></item>
<item><p>321a3</p><section>mdo sde</section><text>bskon lags so/ /byang chub kyi phyogs kyi chos sum cu rtsa bdun gyi phreng bas bcings lags so/ /bdag cag gi sems dang / yid dang / rnam par shes pa dag bzod pa dang / gzungs dang /</text></item>
<item><p>321a4</p><section>mdo sde</section><text>sa rnam pa sna tshogs kyis legs par brgyan lags so/ /theg pa chen po'i shing rta dag gis bteg lags so/ /gang na sangs rgyas kyi zhing snyigs ma lnga dang bral ba shin du yongs su dag par</text></item>
<item><p>321a5</p><section>mdo sde</section><text>sangs rgyas bcom ldan 'das byang chub sems dpa'i tshogs yongs su dag pas bskor nas theg pa chen po'i chos kyi gtam dag pa dag ston pa der bdag cag mchi lags so/ /de ci'i slad du zhe na/</text></item>
<item><p>321a6</p><section>mdo sde</section><text>da ltar bdag cag bcom ldan 'das kyi bka' la bkur sti bgyid cing 'dzin par bgyid lags so/ /de lta lags pas bdag cag 'khor dang bcas pa/ bcom ldan 'das kyi bka' la</text></item>
<item><p>321a7</p><section>mdo sde</section><text>shin du gnas par bgyid lags so/ /grong dang / grong khyer dang / grong rdal dang / ljongs dang / ri brags kyi gnas gang dang gang na sems can nyan thos kyi theg pa pa dang / rang sangs rgyas</text></item>
<item><p>321a8</p><section>mdo sde</section><text>kyi theg pa pa dang / theg pa chen po pa dag khyim na gnas pa 'am/ rab tu byung ba 'am/ tshul khrims dang ldan pa 'am/ tshul khrims 'chal pa 'am/ thos pa mang ba 'am/ thos pa nyung ba 'am/</text></item>
<item><p>321b1</p><section>mdo sde</section><text>brtson 'grus brtsams pa 'am/ le lo can nam/ mnyam par bzhag pa 'am/ mnyam par ma bzhag pa 'am/ dran pa dang ldan pa 'am/ dran pa nyams pa rnams bcom ldan 'das dang /</text></item>
<item><p>321b2</p><section>mdo sde</section><text>chos dang / dge 'dun dang / 'phags pa dgyes pa'i tshul khrims dag la dga' zhing dang ba dag bkur sti dang / bla mar bgyid pa dang / ri mo bgyid pa dang / byang chub rnam gsum gang yang rung ba</text></item>
<item><p>321b3</p><section>mdo sde</section><text>dag la rab tu zhugs pa/ bcom ldan 'das kyi nyan thos sbyin gnas de lta bu dag gnas shing mchis pa de dang der bdag cag yid kyis dga' zhing dad pa dang / bkur sti dang / bla mar bgyi</text></item>
<item><p>321b4</p><section>mdo sde</section><text>ba dang / ri mo dag gis gnas par bgyi lags so/ /yul 'khor de dang / de'i grong khyer dang / grong rdal dang / ljongs dang / ri brags der bdag gi 'khor klu dang / klu mo dang / klu rgan pho dang /</text></item>
<item><p>321b5</p><section>mdo sde</section><text>klu rgan mo dang / klu'i bu dang / klu'i bu mo dang / klu'i 'khor pho dang / klu'i 'khor mo dag dus ma lags par rdzi char dang / ser drag dang / char mo che dang / than chen dag gtong bar bgyid dam/</text></item>
<item><p>321b6</p><section>mdo sde</section><text>lhags mo che dang / shin du tsha ba dag 'byung bar bgyid dam/ sems can rnams kyi lo tog dang / lo ma dang / me tog dang / 'bras bu dang / 'bru dang / sman gyi ro dang / longs spyod dang / yongs</text></item>
<item><p>321b7</p><section>mdo sde</section><text>su spyod pa dag chab 'tshal bar bgyid na klu de dag gis bdag cag bslus pas de dag thams cad kyi lus 'khums par gyur cig /de dag rdzu 'phrul nyams nas 'gro mi nus par gyur cig /rims</text></item>
<item><p>321b8</p><section>mdo sde</section><text>nad kyis kun du gdungs par gyur cig /dbang po thams cad ma tshang bar gyur cig /longs spyod dang / yongs su spyod pa thams cad dang bral bar gyur cig /las byed mi nus par gyur cig /tad+ya thA/</text></item>
<item><p>322a1</p><section>mdo sde</section><text>bud+ha dza ye/ ba le k+She/ a ma ni me/ b+hu ta sa li le/ a na mad d+h+ya/ pra t+ya ni le/ a ba ni la me/ khi la sho me/ nastu pi pA le/ dzi sa dzi hA/ skan d+ha pA le/ b+ha ra ni kri ye swA hA/ der thams</text></item>
<item><p>322a2</p><section>mdo sde</section><text>cad dang ldan pa'i 'khor ji snyed lhags pa rnams bzhin dang mig yid du 'ong bas shin du dgod cing / thal mo sbyar nas legs so zhes bya ba byin te/ 'di skad du skyes bu dam pa khyod sems can thams cad la phan</text></item>
<item><p>322a3</p><section>mdo sde</section><text>par 'dod pa yin te/ skyes bu dam pa khyod kyis de ltar bya ba ni legs so legs so zhes smras nas/ thams cad dang ldan pa'i klu'i 'khor de dag shugs drag po 'khrugs shing dngangs la kun tu 'gul</text></item>
<item><p>322a4</p><section>mdo sde</section><text>zhing mngon par mi dga' ba dang / kun du 'khor bar gyur to/ /de'i tshe dri za'i drang srong dga' bar 'byung ba zhes bya ba stan las langs te/ bcom ldan 'das ga la ba de logs su thal mo sbyar ba btud</text></item>
<item><p>322a5</p><section>mdo sde</section><text>nas 'di skad ces gsol to/ /thams cad dang ldan pa'i 'khor dang / bcas pa bdag la dgongs su gsol/ da ltar dang ma 'ongs pa'i dus su gang dag rgyal rigs gdol pa blun po mkhas so snyam pa'i</text></item>
<item><p>322a6</p><section>mdo sde</section><text>nga rgyal can/ nga rgyal dang rgyags pas nyams pa/ 'jig rten pha rol la mi lta ba/ g.yo sgyu can/ snying rje ma mchis pa/ dge slong la tho 'tsham par bgyid pa nas tha na bcom ldan 'das kyi slad du skyabs</text></item>
<item><p>322a7</p><section>mdo sde</section><text>su mchis nas nye bar gnas pa/ skra bregs te gos ngur smrig bgos pa la tho 'tsham pa dag 'byung ste/ bcom ldan 'das kyi slad du rab tu byung ba sangs rgyas thams cad kyis byin gyis brlabs pa/ dkon</text></item>
<item><p>322a8</p><section>mdo sde</section><text>mchog gsum gyi gdung 'bar bar bgyid pa dag la tho 'tsham pa'i rgyal rigs gdol pa de dag ting nge 'dzin gyi dbang gis mnas bsgag par bgyi ba ni longs spyod kyis 'khrugs par gyur cig /rgyal phran</text></item>
<item><p>322b1</p><section>mdo sde</section><text>gyis 'khrugs par gyur cig /rgyal pos 'khrugs par gyur cig /nang dmag dang / pha rol gyi dmag tshogs dag gis 'khrugs par gyur cig /chu med pas 'khrugs par gyur cig /nad kyis</text></item>
<item><p>322b2</p><section>mdo sde</section><text>'khrugs par gyur cig /gzas 'khrugs par gyur cig /bya ma rtas 'khrugs par gyur cig /rtse dgas 'khrugs par gyur cig /pha tshan gyis 'khrugs par gyur cig /'khor gyis 'khrugs</text></item>
<item><p>322b3</p><section>mdo sde</section><text>par gyur cig /'byung ba chen pos 'khrugs par gyur cig /yi dags mthu bo ches 'khrugs par gyur cig ces bgyi ba nas/ rgyal rigs kyis 'khrugs par gyur cig /bram ze dang / dmangs</text></item>
<item><p>322b4</p><section>mdo sde</section><text>rigs dang / bud med dang / seng ge dang / stag dang / spyang ki dag gis 'khrugs par gyur cig ces bgyi ba'i bar du rgyal rigs gdol pa de dag mnas bsgags par bgyi lags so/ /tad+ya thA/</text></item>
<item><p>322b5</p><section>mdo sde</section><text>ba ne ya ba na pa le/ ma hA brta na trai/ dru mats+tsha Te/ ku su ma pa ra Te yu ga ta/ sam b+hA k+She/ bi ma dri bi k+She/ sa le pa na ya/ pa ra be rai/ b+hU ma dru kra me/ nai ran ta na/ dza si la me na trai/ bai ma ba ta ma shra ma dz+we/</text></item>
<item><p>322b6</p><section>mdo sde</section><text>na ya na hing ku le/ pi bad tsha/ b+h+ri se/ d+ha na mu tse/ sang ga byo k+Shai/ pa la min d+ha di le/ d+hU mi paSh+Te/ ro ma da lai/ ba na ga dzai/ tU Ta pa Te/ A pa Te D+ha/ na ya driSh+Ti/ dzi hwA kra ne/ u ta rak+She/</text></item>
<item><p>322b7</p><section>mdo sde</section><text>gan d+har b+he si mi swA hA/ gang dag rgyal rigs gdol pa 'jig rten pha rol la mi lta zhing / bcom ldan 'das kyi nyan thos rnams la mtho 'tsham pa de dag de ltar gyur cig /de'i tshe thams</text></item>
<item><p>322b8</p><section>mdo sde</section><text>cad dang ldan pa'i dri za'i 'khor rnams kyis 'di skad ces gsol to/ /bcom ldan 'das kyi bstan pa la tho 'tsham par bgyid pa'i rgyal rigs gdol pa de dag la bdag cag ci dga'</text></item>
<item><p>323a1</p><section>mdo sde</section><text>bgyid du stsal du gsol/ bdag cag rang rang gi gnas na rtsed mo la chags shing yongs su spyod par bgyid dam/ dga' skyid nyams su myong bar bgyid na bdag cag kyang</text></item>
<item><p>323a2</p><section>mdo sde</section><text>mna'i khongs su gtogs par gyur cig /de'i tshe thams cad dang ldan pa'i 'khor ji snyed lhags pa rnams kyis legs so zhes bya ba byin no/ /de'i tshe byang chub sems dpa' sems</text></item>
<item><p>323a3</p><section>mdo sde</section><text>dpa' chen po sa'i snying pos bcom ldan 'das ga la ba de logs su thal mo sbyar ba btud nas 'di skad ces gsol to/ /btsun pa bcom ldan 'das bdag gis kyang ting nge 'dzin</text></item>
<item><p>323a4</p><section>mdo sde</section><text>thams cad la rnam par rtse ba mngon par shes pa'i rgyal mtshan gyi srog shing zhes bya ba'i gzungs kyi sgo chen po bshad par bgyi ste/ rgyal mtshan gyi srog shing zhes bya ba'i gzungs</text></item>
<item><p>323a5</p><section>mdo sde</section><text>chen po'i sgo gang gi rna lam du grag pa de'i rna ba'i nad dag rab tu zhi bar bgyid do/ /de'i 'dod chags dang / zhe sdang dang / gti mug la sogs pa nyon mongs pa rnams rab tu zhi bar bgyid do/ /</text></item>
<item><p>323a6</p><section>mdo sde</section><text>gal te na bsrabs par 'gyur ro/ /rgya mtsho'i shun pa man dza na la gsang sngags kyi tshig 'di lan 'bum bzlas brjod bgyis nas rgyal rigs kyi rnga la bskus nas rnga de'i sgra gang dang gang gi</text></item>
<item><p>323a7</p><section>mdo sde</section><text>rna lam du grag pa de dang de'i 'dod chags dang / zhe sdang dang / gti mug la sogs pa nyon mongs pa rnams bsrabs par 'gyur ro/ /de dang de dag bcom ldan 'das kyi bstan pa la dga'</text></item>
<item><p>323a8</p><section>mdo sde</section><text>zhing bkur sti dang / bla mar byed pa dang / ri mor byed pa dag rab tu 'thob par 'gyur ro/ /chos kyi rjes su 'brang bas 'jug par 'gyur ro/ /'jig rten pha rol la lta ba dang / longs</text></item>
<item><p>323b1</p><section>mdo sde</section><text>spyod dang / yongs su spyod pa dang mi 'bral la sems can thams cad kyi mig tu 'ong ba dang / snying du sdug par 'gyur ro/ /tad+ya thA/ pUrba mArga a ma lo ma ta/ k+Shit+ti li/ b+h+ru bai pa na kha na/ Dai durma</text></item>
<item><p>323b2</p><section>mdo sde</section><text>khi lai/ mat+sa du lai/ gau ra san+d+hai na/ k+Shu ba ra mai/ bud+d+ha rash+mi ping+ga lai g+h+ra ma/ lo ho tA ra b+he/ nang+ga la sUr+ye/ b+ha ga ba ri Na/ an d+harba/ u re/ ka ra hru dze/ ke sha lo he sa mA d+hi d+hu re swA hA/ de nas de nyid du bcom ldan</text></item>
<item><p>323b3</p><section>mdo sde</section><text>'das kyis legs so zhes bya ba gnang ngo / /thams cad dang ldan pa'i 'khor des kyang legs so zhes bya ba byin no/ /de'i tshe byang chub sems dpa' sems dpa' chen po blo gros mi zad pas 'di skad</text></item>
<item><p>323b4</p><section>mdo sde</section><text>ces gsol to/ /bdag gis de bzhin gshegs pa thams cad kyi gsung dbyangs dang / sgra brjod par bgyid pa/ gdugs dang rgyal mtshan gyi smon lam gyi tshul zhes bgyi ba'i gzungs chen po de bshad</text></item>
<item><p>323b5</p><section>mdo sde</section><text>par 'tshal gyis/ bcom ldan 'das de bzhin gshegs pa 'khor dang bcas pa rnams bdag la rjes su yi rang bar mdzad du gsol/ de ni mthu che zhing stobs che la pha rol gnon pa snang bar bgyid</text></item>
<item><p>323b6</p><section>mdo sde</section><text>pa chen po lags te/ bcom ldan 'das kyi nyan thos rnams kyi thos pa yongs su rdzogs par bgyid pa'i gter dang / ye shes yongs su rdzogs par bgyid pa'i gter du 'gyur ba lags so/ /</text></item>
<item><p>323b7</p><section>mdo sde</section><text>btsun pa bcom ldan 'das bcom ldan 'das kyi slad du ji srid 'tsho'i bar du sdom pa la gnas pa 'di lta ste/ dge bsnyen gyi sdom pa dang / dge sbyong gi sdom pa dang / bsnyen par rdzogs pa'i sdom pa la</text></item>
<item><p>323b8</p><section>mdo sde</section><text>gnas pa snod du gyur pa dang / snod du ma gyur pa dag gis gdugs dang rgyal mtshan gyi smon lam gyi tshul zhes bgyi ba'i gzungs chen po 'di lhag mthong gi sbyor bas nyin mtshan bdun gyi bar du klog</text></item>
<item><p>324a1</p><section>mdo sde</section><text>na phyir zhing nye bar len pa'i phung po lnga po dag la rtog par 'gyur ro/ /nyin mtshan bdun 'das nas gdugs dang rgyal mtshan gyi smon lam zhes bgyi ba'i gzungs chen po lan 'bum</text></item>
<item><p>324a2</p><section>mdo sde</section><text>snyed du yang dang yang dran par bgyid pa de ni rgyal rigs rnams dang / bram ze'i rigs rnams dang / rje'u rigs rnams dang / dmangs rigs rnams dad par bgyid pa nas sems can thams</text></item>
<item><p>324a3</p><section>mdo sde</section><text>cad kyi bar du shin du mngon par dad par bgyid pa lags so/ /thams cad longs spyod pa dang / yongs su spyod pa rgya chen po mchog dang mi 'bral zhing mtho ris la gzhol bar 'gyur</text></item>
<item><p>324a4</p><section>mdo sde</section><text>lags so/ /de sangs rgyas bcom ldan 'das bzhugs pa rnams dang / skal ba mnyam par skye bar 'gyur lags so/ /tad+ya thA/ tri na sa nyi ke/ bi tri Na bi ma be/ ka ra prA k+She/ b+hu ta sU me tsa/</text></item>
<item><p>324a5</p><section>mdo sde</section><text>pa ra dzi me/ a b+ha k+She/ a k+Sha ya lo be/ ad+h+ya ma/ ni mi re/ shI ta bista re/ a gu dza d+hA dz+nyA/ dza dza ra No sai/ a na sa shud+d+he/ mri ga g+hi k+She/ ku la ba Te/ ma ga bA bA/ k+She b+hau ba swa re/ a b+hi ti ma b+hu ra/</text></item>
<item><p>324a6</p><section>mdo sde</section><text>sa ra kha dze smri ti mo ni swA hA/ de nas bcom ldan 'das kyis byang chub sems dpa' blo gros mi zad pa la legs so zhes bya ba gnang ste/ skyes bu dam pa khyod kyis gdugs dang rgyal mtshan gyi</text></item>
<item><p>324a7</p><section>mdo sde</section><text>smon lam gyi tshul zhes bya ba'i gzungs chen po 'di bshad pas sems can dpag tu med pa rnams kyis thos pa'i mig kun tu ston par byed la/ nga'i bstan pa yang rton par byed pa ni legs so</text></item>
<item><p>324a8</p><section>mdo sde</section><text>legs so/ /de nas de nyid du thams cad dang ldan pa'i byang chub sems dpa'i 'khor gyis kyang byang chub sems dpa' blo gros mi zad pa la legs so zhes bya ba byin te/ 'di skad du skyes bu</text></item>
<item><p>324b1</p><section>mdo sde</section><text>dam pa khyod kyis gdugs dang rgyal mtshan gyi smon lam zhes bya ba'i gzungs chen po 'di rdzogs par bshad pas da ltar dang ma 'ongs pa'i dus su theg pa chen po la yang dag par zhugs pa'i</text></item>
<item><p>324b2</p><section>mdo sde</section><text>sems can de dag thams cad kyi mos pa mang po'i tshogs rgyas par byed pa dang ston pa ni skyes bu dam pa legs so legs so/ /de'i tshe 'jam dpal gzhon nur gyur pa stan las langs te/</text></item>
<item><p>324b3</p><section>mdo sde</section><text>bcom ldan 'das ga la ba de logs su thal mo sbyar ba btud nas 'di skad ces gsol to/ /btsun pa bcom ldan 'das bdag gis kyang gling bzhi pa 'di'i me tog dang / 'bras bu dang / shing dang /</text></item>
<item><p>324b4</p><section>mdo sde</section><text>'bru dang / sman dang / lo tog dag bsrung bar 'tshal lo/ /sems can rnams kyi longs spyod dang / yongs su spyod pa dang / rtswa dang / 'dab ma dang / lo ma sa la rten pa rnams bsrung bar 'tshal</text></item>
<item><p>324b5</p><section>mdo sde</section><text>lo/ /bcom ldan 'das nang gu dpal gyi rdul zhes bgyi ba'i gzungs chen po de da ltar 'dir gling bzhi pa de dag gis sngon ma thos ma mthong bas 'di ltar ngo mtshar rmad du byung bar gyur te/</text></item>
<item><p>324b6</p><section>mdo sde</section><text>'dus pa chen po de lta bu dag byung bar bgyis lags so/ /nang gu dpal rdul zhes bya ba'i gzungs chen po 'di ni mthu che bas lo tog thams cad 'phel bar bgyid pa lags so/ /sa bon dang / myu gu</text></item>
<item><p>324b7</p><section>mdo sde</section><text>dang / sdong bu dang / 'dab ma dang / me tog dang / 'bras bu dang / shing dang / 'bru dang / sman dang / ro rnams skyed par bgyid pa dang / 'phel bar bgyid pa dang / snum mchis par bgyis pa dang / 'jam</text></item>
<item><p>324b8</p><section>mdo sde</section><text>par bgyid pa dang / mang por bgyid pa lags so/ /sems can thams cad dad par bgyid pa dang / tshul khrims can du bgyid pa dang / thos par bgyid pa dang / shes par bgyid pa dang / byams</text></item>
<item><p>325a1</p><section>mdo sde</section><text>pa dang / snying rje can du bgyid pa dang / thabs dang ldan par bgyid pa nas byang chub kyi phyogs kyi chos thams cad kyi bar du ston par bgyid pa lags so/ /tad+ya thA/ a na N+ya b+ha mi/</text></item>
<item><p>325a2</p><section>mdo sde</section><text>ga ba k+Sha bi dze/ gu lo tsa lo me/ pha ta k+Sha lo me/ shrI ya k+Sha ku su me na/ ba ku mud me De/ rA dza ba ra me/ tsa Ta na ba/ ba ma Te/ bi Shu lang ge/ a ba b+ha su ne ha sa ga bA k+She/ lo ma b+hu dze k+She/ gam b+hi ra ba</text></item>
<item><p>325a3</p><section>mdo sde</section><text>su me/ a no ma ya/ sa re ba la sha to ye swA hA/ btsun pa bcom ldan 'das nang gu dpal rdul zhes bya ba'i gzungs chen po 'di rgyal mtshan gyi rtse mo la btags te sbreng bar bgyid dam/</text></item>
<item><p>325a4</p><section>mdo sde</section><text>skad chen por sgrog gam/ gsang sngags kyi tshig 'di chu la lan stong gi bar du bzlas brjod bgyis nas zhing dang / shing dang / lo tog sna tshogs la gtor tam rnga dang / rdza rnga dang / dung dag</text></item>
<item><p>325a5</p><section>mdo sde</section><text>la bsngags nas de dag gi sgra gang du thos pa'i lo ma dang / me tog dang / 'bras bu dang / 'bru dang / sman gyi ro dang / sa la rten pa'i lo tog thams cad sems can rnams kyi sngon gyi las kyi sgrib pa'i</text></item>
<item><p>325a6</p><section>mdo sde</section><text>rgyu lus pa ma gtogs par lha dang / klu dang / gnod sbyin dang / yi dags mthu bo che dang / bdud dang / bdud kyi bu dang / bdud kyi 'khor gyi tshogs gang gis kyang gnod par bgyi ba 'am/ chud gzan</text></item>
<item><p>325a7</p><section>mdo sde</section><text>pa 'am/ tshig par bgyi ba 'am/ bskam pa 'am/ mdangs 'phrogs pa 'am/ mthu chung bar bgyi ba 'am/ ma mchis par bgyi ba dag tu rngo mi thog na sems can dang / sems can gyi grangs su</text></item>
<item><p>325a8</p><section>mdo sde</section><text>gtogs pa gzhan dag gis lta smos kyang ci 'tshal/ de nas bcom ldan 'das kyis 'jam dpal gzhon nur gyur pa de la legs so zhes bya ba gnang ste/ rigs kyi bu khyod gling bzhi pa 'dir sbyin</text></item>
<item><p>325b1</p><section>mdo sde</section><text>pa chen po'i dpal gyi shing rta la zhon nas/ rigs kyi bu 'dir bla na med pa'i byang chub kyi lam du sems can dpag tu med pa rnams rton par byed pa ni rigs kyi bu khyod legs so legs so/ /de nas</text></item>
<item><p>325b2</p><section>mdo sde</section><text>de nyid du byang chub sems dpa'i 'khor thams cad kyis kyang 'jam dpal gzhon nur gyur pa la legs so zhes bya ba byin te/ rigs kyi bu khyod kyis de ltar byas pa ni legs so legs so/ /</text></item>
<item><p>325b3</p><section>mdo sde</section><text>de'i tshe byang chub sems dpa' sems dpa' chen po spyan ras gzigs dbang phyug gis byang chub sems dpa' byams pa la 'di skad ces smras so/ /byams pa khyod la bdag gis dpal me</text></item>
<item><p>325b4</p><section>mdo sde</section><text>tog gsar pa zhes bya ba'i gzungs chen po sbyin gyis/ gzungs chen po de nas rigs kyi bu khyod kyis byams pa chen po'i go bgos nas/ 'dir sems can rnams la tshig gis chos ston</text></item>
<item><p>325b5</p><section>mdo sde</section><text>na ting nge 'dzin gyi rnam par 'phrul pa'i stobs bskyed pa'i chos de dag sems can gang dag gis thos pa'i sdig pa'i sems dang / sdig pa'i lta ba dag spong bar byed do/ /sdig pa'i grogs po</text></item>
<item><p>325b6</p><section>mdo sde</section><text>dang / sdig pa'i bshes gnyen dag spong bar byed do/ /sems kyis byams pa dang / snying rje dang / dge ba'i rtsa ba dag yid la byed par 'gyur ro/ /sems can thams cad la snying brtse ba dang /</text></item>
<item><p>325b7</p><section>mdo sde</section><text>sems 'jig rten pha rol la lta ba can du 'gyur ro/ /sems mi dge ba bcu'i las kyi lam dag las ldog par 'gyur ro/ /sems dge ba bcu'i las kyi lam dag la rnam par gnas par</text></item>
<item><p>325b8</p><section>mdo sde</section><text>'gyur ro/ /sems sems can thams cad la mngon par dga' bar 'gyur ro/ /gzungs chen po 'di ni sems can thams cad kyi bsam pa yongs su rdzogs par byed pa'i phyir chos kyi char 'bebs</text></item>
<item><p>326a1</p><section>mdo sde</section><text>par byed pa'i dgra thams cad rab tu dad par byed cing bshes gnyen thams cad mngon par 'phel bar byed pa'o/ /tad ya thA/ li ba ta swa re kA shA ya/ bar me sa me bag g+he/ dwa rang ga dza le</text></item>
<item><p>326a2</p><section>mdo sde</section><text>su to k+Sha/ su to k+She su ma ta b+ha k+Share su ha bung ge/ gau a ba lo ka da le/ sid d+hi b+hi ba k+She/ D+ha nan bi ba re/ a bin d+ha lung bi/ so tsa ra tsa la/ a ba b+ha sa re/ ba ra ha shat+t+re/ e ka ha da to ye/ sa mA d+hi ka ra Ni/ ba la</text></item>
<item><p>326a3</p><section>mdo sde</section><text>dza bi ti/ ma hA d+ha b+hu ta ku se/ a ra Na nI le/ ma le ma she me/ nI la ku su me swA hA/ dpal me tog ser po zhes bya ba'i gzungs 'dis ni byang chub sems dpa' sems dpa' chen po khyod kyi byams pa chen</text></item>
<item><p>326a4</p><section>mdo sde</section><text>po'i go bgos nas sems can rnams la chos ston na/ de'i sgra tha na sems can srog chags su gyur pa phra mo chung ngu gang dag gi rna lam du grag pa de dag gi sems kyi rnyog pa nye bar zhi bar byed pa dang /</text></item>
<item><p>326a5</p><section>mdo sde</section><text>de dag gi sems dge ba'i rtsa ba la gnas par yang 'gyur na mir gyur pa rnams la lta smos kyang ci dgos/ sems can la la dag gis char dbab pa'i phyir dri za dang / klu'i gnas dag tu gzungs chen</text></item>
<item><p>326a6</p><section>mdo sde</section><text>po 'di bzlas brjod byas te/ na le sham gyi phye ma dang / e ran da'i mar du bsres pa la des lan stong du bsngags nas/ gos kyi mtha' mar phur ma byas te khron par bcug na/ des na de la klu rnams</text></item>
<item><p>326a7</p><section>mdo sde</section><text>dga' bar 'gyur te/ char gyi rgyun chen po yang 'bebs par byed do/ /de'i tshe yul der 'dus pa'i klu dang / klu chen po rnams kyis dpal me tog sar pa zhes bya ba'i gzungs chen po 'di thos nas</text></item>
<item><p>326a8</p><section>mdo sde</section><text>sems rangs pa dang / sdang sems med pa dang / sems rab tu dga' ba dang / sems byams pa dang ldan pa dang / sems 'jig rten pha rol la lta bar gnas par gyur to/ /sems dkon mchog</text></item>
<item><p>326b1</p><section>mdo sde</section><text>gsum la dad cing bkur sti dang / bla mar byed pa dang / ri mor byed pa dag thob par gyur to/ /sems dud 'gror skye ba'i rang gi sdig pa'i las dag rab tu 'chags pa dang / sems theg pa chen po bla na</text></item>
<item><p>326b2</p><section>mdo sde</section><text>med pa la 'jug par gnas par gyur to/ /klu dang / klu chen po de dag thams cad kyi nang nas mthu ci yod pa dang / ci nas pa dag gis de na bcom ldan 'das la mchod pa bya ba'i phyir kha cig ni</text></item>
<item><p>326b3</p><section>mdo sde</section><text>gser mang po'i char mngon par 'bebs so/ /kha cig ni dngul dang / a ga ru dang / rgya spos dang / gau shiR+Sha dang / tsan dan sbrul gyi snying po'i phye ma dang / ta ma la'i lo ma'i char dag mngon par 'bebs</text></item>
<item><p>326b4</p><section>mdo sde</section><text>pa nis kha cig ni ut+pa la dang / me tog sna tshogs dang / ras bcos bu sna tshogs dang / gdugs dang / rgyal mtshan dang / ba dan sna tshogs dang / gser skud dang / mu tig gi do shal gyi</text></item>
<item><p>326b5</p><section>mdo sde</section><text>bar dag gi char mngon par 'bebs so/ /de nas klu dang / klu chen po de dag thams cad kyis bcom ldan 'das ga la ba de logs su thal mo sbyar ba btud nas tshig 'thun par 'di skad ces</text></item>
<item><p>326b6</p><section>mdo sde</section><text>gsol to/ /btsun pa bcom ldan 'das da ltar bdag cag ni dkon mchog gsum la sems shin du legs par rab tu zhugs pa lags so/ /btsun pa bcom ldan 'das kyi spyan sngar bdag cag</text></item>
<item><p>326b7</p><section>mdo sde</section><text>'di rnams kyis dam bca' bar bgyi ba ni btsun pa bcom ldan 'das grong dang / grong khyer dang / grong rdal dang / ljongs gang dang / gang dag na dpal me tog sar pa zhes bgyi ba'i gzungs chen po 'di</text></item>
<item><p>326b8</p><section>mdo sde</section><text>rab tu sgrogs pa dang / de bzhin du gzungs lhag ma chu khyim snying po zhes bgyi ba dang / mtshon cha'i stobs shes bgyi ba dang / gdugs dang / rgyal mtshan gyi smon lam gyi tshul zhes bgyis ba dang /</text></item>
<item><p>327a1</p><section>mdo sde</section><text>nang gu dpal rdul zhes bgyi ba dang / dpal me tog sar pa zhes bgyi ba'i gzungs chen po rnams dang / rgyal po chen po bzhis bshad pa'i gzungs de dag dang / klu'i snying po bzhi po dag</text></item>
<item><p>327a2</p><section>mdo sde</section><text>grong dang / grong khyer dang / grong rdal dang / ljongs dang / ri brags kyi gnas gang dang gang dag tu re re tsam yang ston tam/ 'chad dam/ rab tu sgrogs sam/ dran par bgyid pa de dang de dag tu</text></item>
<item><p>327a3</p><section>mdo sde</section><text>bdag cag gis dus dus su char 'bebs pa dang / gdugs dang / bser ma dag gtong bar bgyi'o/ /dus ma lags par ni ma lags so/ /de dang der bdag cag gis phyi dgra dang / nang 'khrug dang /</text></item>
<item><p>327a4</p><section>mdo sde</section><text>thab mo dang / rtsod pa dang / gnod sems dang / nad dang / mi ngas dang mu ge dag zhi bar bgyi lags so/ /de dang der bdag cag gis skyid pa dang / lo legs pa dang / dga' bar 'gyur ba dag bsgrub</text></item>
<item><p>327a5</p><section>mdo sde</section><text>par bgyi lags so/ /de dang der sems can rnams kyi sa bon dang / myu gu dang / sdong bu dang / 'dab ma dang / me tog dang / 'bras bu dang / shing dang / 'bru dang / sman dang / ro dag mi nyams par 'phel bar</text></item>
<item><p>327a6</p><section>mdo sde</section><text>bgyi lags so/ /longs spyod dang / yongs su spyod pa phal cher dri zhim pa dang / ro zhim pa dang / snum pa dang / 'jam pa dag tu bsgrub par bgyi lags so/ /bdag cag gis 'dzam bu'i gling 'di'i</text></item>
<item><p>327a7</p><section>mdo sde</section><text>rgyal po rnams kyang gcig la gcig byams pa'i sems dang / phan pa'i sems dang / 'khon ma mchis pa'i sems dang / rtsod pa ma mchis pa'i sems su bsgrub par bgyi lags so/ /</text></item>
<item><p>327a8</p><section>mdo sde</section><text>de bzhin du bram ze'i rigs dang / rje'u rigs dang / dmangs rigs dang / gnod sbyin rnams nas dge bsnyen dag gi bar dag tu byams pa'i sems dang ldan par bsgrub par bgyi lags so/ /</text></item>
<item><p>327b1</p><section>mdo sde</section><text>gang na gzungs chen po 'di rab tu sgrogs pa der ni nang phan tshun sems 'thun par bsgrub par bgyi lags so/ /de nas bcom ldan 'das kyis klu de dag thams cad la legs so legs so zhes bya ba gnang ngo / /thams</text></item>
<item><p>327b2</p><section>mdo sde</section><text>cad dang ldan pa'i 'khor ji snyed lhags pa rnams kyis kyang legs so zhes bya ba byin no/ /de nas byang chub sems dpa' ri'i snying po'i kyang legs so zhes bya ba byin no/ /de nas bcom ldan 'das kyis</text></item>
<item><p>327b3</p><section>mdo sde</section><text>dpal lha mo chen mo la 'di skad ces bka' stsal to/ /dpal cho ga shes khyod la snying brtse ba'i grogs 'di dag yod na 'dir sems can yongs su smin par bya ba'i phyir da dung du ci'i phyir gdul ba'i tshogs</text></item>
<item><p>327b4</p><section>mdo sde</section><text>rnams gzhug par mi nus/ dpal lha mo chen mos gsol pa/ byang chub sems dpa' sems dpa' chen po de ni smon lam gyi khyad par gyis sangs rgyas kyi zhing snyigs ma lnga dang ldan pa thams cad du de lta</text></item>
<item><p>327b5</p><section>mdo sde</section><text>bur skye ba len cing grogs dge ba'i bshes gnyen 'thun pa de lta bu dag dang phrad pa thob lags so/ /da ltar bdag kyang grogs dge ba'i bshes gnyen 'thun pa khyod lta bu dang phrad pa lags so/ /</text></item>
<item><p>327b6</p><section>mdo sde</section><text>bla na med pa yang dag par rdzogs pa'i byang chub kyang de'i lag tu thob ste/ de'i pha rol tu phyin pa drug kyang brjod par bgyi lags so/ /byang chub sems dpa' sems dpa' chen po dge ba'i bshes</text></item>
<item><p>327b7</p><section>mdo sde</section><text>gnyen gyis yongs su zin pa/ brtson 'grus brtsams pa ni thams cad mkhyen pa'i ye shes la shin tu gnas par blta bar bgyi lags so/ /bcom ldan 'das kyis bka' stsal pa/ dpal cho ga shes</text></item>
<item><p>327b8</p><section>mdo sde</section><text>khyod kyis ji skad smras pa de ltar yin te/ byang chub sems dpa' sems dpa' chen po de ni smon lam gyi khyad par gyis sems can yongs su smin par bya ba'i phyir sangs rgyas kyi zhing snyigs ma lnga dang ldan</text></item>
<item><p>328a1</p><section>mdo sde</section><text>pa thams cad du de lta bur skye ba len la/ bsdu ba'i dngos po bzhi po dag la brtson zhing der brtson pa brtan pa dang / brtson 'grus brtsams pa yin no/ /grogs dge ba'i bshes gnyen de</text></item>
<item><p>328a2</p><section>mdo sde</section><text>lta bus yongs su zin pa yin no/ /rnam pa thams cad mkhyen pa'i ye shes de'i lag tu thob pa yin te/ de'i pha rol tu phyin pa drug yongs su rdzogs pa yang brjod par bya'o/ /des rnam par gnon pa</text></item>
<item><p>328a3</p><section>mdo sde</section><text>yang brjod par bya'o/ /mngal gyi skyon las thar bar yang brjod par bya'o/ /mi slob pa'i sa la gnas pas zag pa zad par yang brjod par bya'o/ /de sangs rgyas bcom ldan 'das thams cad</text></item>
<item><p>328a4</p><section>mdo sde</section><text>kyis dgongs pa dang / byin gyis brlabs par yang brjod par bya'o/ /'dod chags dang bral ba'i sa la shin du gnas par brjod par bya'o/ /de nas brgya byin gzi brjid dri ma med pa/ bcom ldan</text></item>
<item><p>328a5</p><section>mdo sde</section><text>'das ga la ba de logs su thal mo sbyar ba btud nas 'di skad ces gsol to/ /btsun pa bcom ldan 'das ci'i slad du 'tsho ba'i 'jig rten 'dir klu dang / klu chen po rnams sems can rnams kyi</text></item>
<item><p>328a6</p><section>mdo sde</section><text>longs spyod dang / yongs su spyod pa dag la gnod par bgyid lags/ bka' stsal pa/ lha'i dbang po rgyu dang rkyen gnyis kyis 'tsho ba'i 'jig rten 'dir klu dang / klu chen po rnams sems can</text></item>
<item><p>328a7</p><section>mdo sde</section><text>rnams kyi longs spyod dang / yongs su spyod pa dag la gnod par byed do/ /gnyis gang zhe na/ 'dod chags kyi dbang dang / khro ba'i dbang gis dus ma yin pa'i sprin dag 'byung bar byed cing rdzi'i char dang /</text></item>
<item><p>328a8</p><section>mdo sde</section><text>ser drag dag 'bebs par byed do/ /lhags pa dang / tsha ba dag 'byung bar byed do/ /des na 'dir sems can rnams kyi sa bon dang / myu gu dang / 'dab ma dang / me tog dang / 'bras bu dang / 'bru dang /</text></item>
<item><p>328b1</p><section>mdo sde</section><text>sman dang / ro dag tshig par byed do/ /skems par byed do/ /'brul bar byed do/ /ma rungs par byed do/ /des na sems can rnams longs spyod dang / yongs su spyod pa dang / mi ldan pas lus</text></item>
<item><p>328b2</p><section>mdo sde</section><text>dang / ngag dang / yid kyi sdig pa'i las mi bzad pa rnam pa sna tshogs dag kun du spyod par byed do/ /las kyi sgrib pa mi bzad pa des na sngon dge ba'i rtsa ba bskyed pa thams cad kyang sreg par byed do/ /</text></item>
<item><p>328b3</p><section>mdo sde</section><text>skems par byed do/ /thal bar rlog par byed do/ /dge ba'i bshes gnyen dag spong zhing ngan song gsum po dag la gzhol bar byed do/ /kha cig gos dang / bza' ba dang / btung ba tsam gyi phyir tshe gcig gis</text></item>
<item><p>328b4</p><section>mdo sde</section><text>de lta bur sdig pa'i las mtshams med pa dag gi bar du kun du spyod par byed de/ de bskal pa mang po zhig gi bar phyis mir skye ba 'thob par mi 'gyur ro/ /gal te de dag yun ring po 'das nas brgya la brgya</text></item>
<item><p>328b5</p><section>mdo sde</section><text>lam na mi'i lus thob na yang kha cig ni yan lag nyams par 'gyur ro/ /kha cig ni dran pa nyams par 'gyur ro/ /gdol pa'i rigs su yang skye bar 'gyur ro/ /g.yung po'i rigs dang / smyug ma mkhan gyi</text></item>
<item><p>328b6</p><section>mdo sde</section><text>rigs dang / bkren pa dbul po'i rigs rnams su yang skye bar 'gyur ro/ /bza' ba dang btung ba'i longs spyod dang / yongs su spyod pa dag dang yang bral bar 'gyur la/ yang rgyu des na dge ba'i bshes gnyen</text></item>
<item><p>328b7</p><section>mdo sde</section><text>dang bral nas lus dang / ngag dang / yid kyi las kyi sgrib pa mi bzad pa dag kun du spyod par byed do/ /yang kha cig ngan song gsum po dang / mnar med pa dag tu yang gzhol bar 'gyur ro/ /rigs kyi bu de ltar</text></item>
<item><p>328b8</p><section>mdo sde</section><text>longs spyod dang / nye bar spyod pa dang mi ldan pa'i sems can rnams 'khor bar yun ring du nyam thag par 'gyur ro/ /ngan song gsum po dag tu sdug bsngal mi bzad pa sna tshogs dag nyams su myong bar</text></item>
<item><p>329a1</p><section>mdo sde</section><text>'gyur ro/ /gsol pa/ sdug bsngal gang cung zad ci byung ba thams cad ni zas kyi rkyen las gyur pa lags te/ zas ma mchis na sdug bsngal 'byung ba yang ma mchis lags so/ /de nas</text></item>
<item><p>329a2</p><section>mdo sde</section><text>de'i tshe brgya byin gzi brjid dri ma med pas tshigs su bcad de 'di skad ces gsol to/ /sred pa'i dug gis bsgyur bas na/ /ngu ba dang ni rgod par bgyid/ /nye bar gnas shing ltung bar bgyid/ /kun du spyod</text></item>
<item><p>329a3</p><section>mdo sde</section><text>cing rnam par rgyug /sa gzhi dag la til brdungs ltar/ /sdug bsngal 'khrul 'khor gnod par bgyid/ /lhar bcas 'jig rten thams cad la/ /de ltar sred pas gnod par bgyid/ /kye ma srid pa'i</text></item>
<item><p>329a4</p><section>mdo sde</section><text>zhags pa yis/ /srid pa'i rtse mo'i mthar gtugs pas/ /de ltar zhags 'di rgya che ba/ /kha zas dag gi rgyu las byung / /so so'i skye bo rgyu gnyis kyi/ /sred pa'i rdul gyis yan lag bcings/ /ri dgas</text></item>
<item><p>329a5</p><section>mdo sde</section><text>zhags pas bcings pa ltar/ /'bros pa dag tu nus ma lags/ /lhar bcas 'jig rten sems can dag /sred pas gar bgyid rtsol ba ltar/ /gar gzhung dag la gar mkhan brgyas/ /de nas gar</text></item>
<item><p>329a6</p><section>mdo sde</section><text>bgyid rtsol mi nus/ /sred pa'i dug gis bsgyur bas na/ /ji ltar skye bo myos pa ltar/ /btung ba myos bgyid bslad pa yis/ /myos pa dag tu mi bgyid do/ /sred pa'i gnod sbyin gdon dag gis/ /skye bo</text></item>
<item><p>329a7</p><section>mdo sde</section><text>brlams nas 'khyal ba ltar/ /'byung po'i gdon gyis myos pa dag /'khyal ba dag du mi bgyid do/ /nor 'dzin de dag 'dzin pa btang / /sred pa'i 'jigs pa rnam par spongs/ /gang gis sred pa</text></item>
<item><p>329a8</p><section>mdo sde</section><text>bskams nas kyang / /de dag 'khor bar mi gnas so/ /byang chub sems dpa' spyan ras gzigs dbang phyug gis kyang 'di skad ces gsol to/ /zhe sdang khro bas skye dgu brlams/ /sems</text></item>
<item><p>329b1</p><section>mdo sde</section><text>kyang g.yeng 'gyur de yis na/ /dge ba thams cad mi 'tshal zhing / /bzod rlag las la spyod par bgyid/ /mi dge ba la gnas bgyid pa/ /pha ma dag la rim gro chung / /gang dag mtshams ma mchis bgyis pa/ /</text></item>
<item><p>329b2</p><section>mdo sde</section><text>dkon mchog gsum la brnyas par bgyid/ /snying brtse snying rje ma mchis pa/ /'jigs bgyid gtum po drag shul can/ /khro sems dbang gis de dag ni/ /sems dmyal mnar ma mchis par gnas/ /sems</text></item>
<item><p>329b3</p><section>mdo sde</section><text>can 'di dag khro ba'i rgyus/ /gcig la gcig ni za bar bgyid/ /yang dang yang ni ngan song du/ /sdug bsngal du mas rab tu gzir/ /sdig pa'i sems kyis brid gyur cing / /dge ba'i bshes gnyen spangs</text></item>
<item><p>329b4</p><section>mdo sde</section><text>nas kyang / /srid pa'i mtshor ni ltung ba ste/ /mun pa mun gnag gzhol ba po/ /de 'dra'i sems can don slad du/ /byang chub sems dpa' snying brtse ba'i/ /bsam pas bdag bde btang nas kyang / /sems can</text></item>
<item><p>329b5</p><section>mdo sde</section><text>sdig pa bsal slad du/ /byang chub spyad pa spyod pa na/ /bsod nams bgyi ba'i dngos sum gyis/ /sdig pa'i sems can grol bgyid cing / /chos kyi rgyal mtshan bsgreng bar bgyid/ /sems can 'ga'i don</text></item>
<item><p>329b6</p><section>mdo sde</section><text>slad du/ /lus dang srog dag btang nas kyang / /dka' thub brtul zhugs spyad ldan pa/ /dka' ba dag ni mang du spyad/ /gang tshe sems can 'ga' slad du/ /bskal brgyar sdug</text></item>
<item><p>329b7</p><section>mdo sde</section><text>bsngal sel bgyid na/ /sems can rnams slad yun ring du/ /'khor bar sdug bsngal bzod par bgyi/ /sems can yongs su smin slad gnas/ /de 'dra'i bsam dang ldan pa yis/ /</text></item>
<item><p>329b8</p><section>mdo sde</section><text>sems can srid pa'i bsam pa can/ /sems ni byang chub mngon bgyid stsal/ /de nas dpal lha mo chen mos/ byang chub sems dpa' sems dpa' chen po spyan ras gzigs dbang</text></item>
<item><p>330a1</p><section>mdo sde</section><text>phyug la bre bo lo tog gis bkang ba de phul nas smras pa/ gling bzhi pa 'di'i sems can rnams kyi longs spyod dang / yongs su spyod pa dag gi rgyur sa</text></item>
<item><p>330a2</p><section>mdo sde</section><text>bon dang / lo tog thams cad 'phel bar bgyi ba dang / grub par bgyi ba'i slad du skyes bu dam pa khyod la lhung bzed dbul lo/ /des na dge ba'i rtsa ba yang dag par chad</text></item>
<item><p>330a3</p><section>mdo sde</section><text>pa/ ma rungs pa/ gtum po/ drag shul can kun du sdug bsngal thams cad las bsgral ba dang / byang chub kyi sa bon la bzhag par rngo thog go/ /de nas</text></item>
<item><p>330a4</p><section>mdo sde</section><text>byang chub sems dpa' sems dpa' chen po 'phags pa spyan ras gzigs dbang phyug gis bre bo lo tog gis bkang ba de blangs nas phyogs bcur bltas te 'di skad ces smras so/ /</text></item>
<item><p>330a5</p><section>mdo sde</section><text>sangs rgyas bcom ldan 'das byang chub sems dpa' sems dpa' chen po 'khor dang bcas pa thams cad dgongs su gsol/ gang gis gling bzhi pa 'dir sa bon</text></item>
<item><p>330a6</p><section>mdo sde</section><text>dang / myu gu dang / 'dab ma dang / me tog dang / 'bras bu dang / 'bru dang / sman dang / ro dang / sa'i bcud dang / gzi byin dang / sems</text></item>
<item><p>330a7</p><section>mdo sde</section><text>can gyi gzi byin dang / dam pa'i chos kyi ro dang / snying ku dang / gzi byin dag mi nyams shing 'phel bar bgyid pa dang / dam pa'i chos kyi sgron ma dang /</text></item>
<item><p>330a8</p><section>mdo sde</section><text>dkon mchog gsum gyi gdung rgyun mi gcad par bgyid pa dang / gang gi de longs spyod pa dang / nye bar spyod pa thams cad kyis sems can rnams yongs su</text></item>
<item><p>330b1</p><section>mdo sde</section><text>smin par bgyid pa dang / sdig pa las zlog par bgyid pa dang / byang chub kyi sems la dgod par rngo thog pa dang / gang gis 'dir sems can de dag thams cad</text></item>
<item><p>330b2</p><section>mdo sde</section><text>kyis ngan song rnams yongs su spangs nas mtho ris la gzhol bar 'gyur ba dang / gang gis dpal lha mo chen mo de'i bsam pa yongs su rdzogs par 'gyur ba de ltar</text></item>
<item><p>330b3</p><section>mdo sde</section><text>phyogs bcu na gang dag de bzhin gshegs pa ma lus par bzhugs shing 'tsho la gzhes pa thams cad 'dir dgongs su gsol/ tad+ya thA/ mu ni shi ba/</text></item>
<item><p>330b4</p><section>mdo sde</section><text>mu ni na tre/ mu ni pa la/ mu ni sa le/ san ta u sa k+Shi ti/ k+Sha nu pra Na nI la ba ya sarba bi dza ba stil li swA hA/ de nas bcom ldan</text></item>
<item><p>330b5</p><section>mdo sde</section><text>'das kyis legs so/ /zhes bya ba gnang nas dpal lha mo chen mo la 'di skad ces bka' stsal to/ /dpal cho ga shes khyod kyis gling bzhi pa 'dir sa bon</text></item>
<item><p>330b6</p><section>mdo sde</section><text>dang / myu gu dang / lo tog 'phel bar bya ba dang / sems can yongs su smin par bya ba'i phyir khyod ni sangs rgyas bcom ldan 'das 'khor tshogs pa dang bcas pa</text></item>
<item><p>330b7</p><section>mdo sde</section><text>ma lus pa thams cad kyis byin gyis brlabs so/ /de nas lha'i dbang po brgya byin kau shi kas bcom ldan 'das la 'di skad ces gsol to/ /bcom</text></item>
<item><p>330b8</p><section>mdo sde</section><text>ldan 'das chos kyi rnam grangs 'di'i ming ci lags/ chos kyi rnam grangs 'di ji ltar gzung bar bgyi lags/ bcom ldan 'das kyis bka' stsal pa/</text></item>
<item><p>331a1</p><section>mdo sde</section><text>de bzhin gshegs pa'i dpal gyi dam tshig ces bya'o/ /ri'i snying pos zhus pa zhes bya'o/ /gzungs kyi za ma tog ces bya'o/ /</text></item>
<item><p>331a2</p><section>mdo sde</section><text>sa'i bcud 'phel bar byed pa zhes bya'o/ /ting nge 'dzin gyi rnal 'byor sems can yongs su smin par byed pa zhes bya'o/ /bcom ldan 'das kyis de skad ces</text></item>
<item><p>331a3</p><section>mdo sde</section><text>bka' stsal nas/ dpal lha mo chen mo dang / byang chub sems dpa' sems dpa' chen po ri'i snying po dang / thams cad dang ldan pa'i 'khor rnams</text></item>
<item><p>331a4</p><section>mdo sde</section><text>bcom ldan 'das kyis gsungs pa la yi rangs te mngon par bstod do/ /'dus pa chen po theg pa chen po'i mdo sde las de bzhin gshegs pa'i dpal gyi</text></item>
<item><p>331a5</p><section>mdo sde</section><text>dam tshig ces bya ba theg pa chen po'i mdo rdzogs so// // // rgya gar gyi mkhan po sarba dz+nyA de ba dang / zhu chen gyi lo ts+tsha ba ban</text></item>
<item><p>331a6</p><section>mdo sde</section><text>de dpal brtsegs kyis bsgyur cing zhus nas gtan la phab pa/ /ye d+hArmA he tu pra b+ha bA he tun+te ShAn+ta thA ga to h+ya ba drata/ te ShAny+tsa yo ni ro d+ha e ba~M bA dI ma hA shra maNaH//</text></item>
<item><p>331a7</p><section>mdo sde</section><text>// // // //</text></item>
<item><p>331a8</p><section>mdo sde</section><text>// // // //</text></item>
</list>