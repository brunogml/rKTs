<list>
<item><p>1a1</p><section>'dul ba</section><text>(da) @#/ ! /'dul ba lung bzhugs so/ /</text></item>
<item><p>1a2</p><section>'dul ba</section><text>(黃) 律師戒行經第十一部</text></item>
<item><p>1b1</p><section>'dul ba</section><text>'dul ba phran tshegs kyi gzhi/ bam po nyi shu brgyad pa/ khyod kyi 'dod pa gnas bzang por skyes</text></item>
<item><p>1b2</p><section>'dul ba</section><text>te/ rgyal po rgyal rigs spyi bo nas dbang bskur ba dang phrad par bdag gis bya'o/ /des de rgyal po</text></item>
<item><p>1b3</p><section>'dul ba</section><text>shar pa dang lhan cig phrad par byas te/ nor lhas byin de dang lhan cig shin tu chags par gyur pa dang /</text></item>
<item><p>1b4</p><section>'dul ba</section><text>gser phreng can gyis sbyor ba 'chang la lha ni gson te/ rgyal po gtum po rab snang gi sras mo nor lhas byin</text></item>
<item><p>1b5</p><section>'dul ba</section><text>la glang po che'i cho ga slob po zhes spring ngo / /des kyang rgyan lnga mi mngon par byas nas bdag nyid gos hrul po</text></item>
<item><p>1b6</p><section>'dul ba</section><text>bgos te ming dpyid ldan zhes bya bar btags nas smyon pa'i cha lugs kyis 'phags rgyal du song ngo / /de</text></item>
<item><p>1b7</p><section>'dul ba</section><text>der lam po che dang / srang dang / bzhi mdo dang / sum mdo dag tu rgyug mchong rgal zhing dpyid ldan dga'o</text></item>
<item><p>1b8</p><section>'dul ba</section><text>zhes smyon tshig kyang smra'o/ /gang dag gis 'di sbyor ba 'chang ba yin no zhes de ngo shes pa de dag la ni des</text></item>
<item><p>2a1</p><section>'dul ba</section><text>rgyan byin pa dang / de dag gis de blangs nas cang mi zer bar 'gro'o/ /gang dag mi shes pa de dag ni 'di smyon pa zhig go zhes yal bar gtong ste/ de rgyal po'i pho brang 'khor dang khyim bzang po gang du zhugs pa der bza' ba dang / me tog dang</text></item>
<item><p>2a2</p><section>'dul ba</section><text>gos dag kyang rnyed cing shar pa dang lhan cig gsang ste gros gcig go/ /ji tsam dus gzhan zhig na nor lhas byin gyis rgyal po shar pa'i bu la smras pa/ lha gal te na bdag gi phas tshor du mchis tshur spyon 'bros so/ /des smras pa/</text></item>
<item><p>2a3</p><section>'dul ba</section><text>lha mo gal te de lta na song la pha la 'di skad ces yab bdag gis glang po che'i cho ga ni lobs na 'on kyang las su bgyi ba ma mthong ste/ de'i slad du lhas bdag la glang po che mo bzang ldan ci bder bgyid du stsol cig dang de la 'tshal</text></item>
<item><p>2a4</p><section>'dul ba</section><text>nas las dag blta bar bgyi'o zhes gyis shig /de song nas rgyal po la de bzhin smras pa dang / rgyal po gtum po rab snang gis kyang glang po che'i rdzi rnams la shes ldan dag glang po che mo bzang ldan bu mo nor lhas byin la ci bder</text></item>
<item><p>2a5</p><section>'dul ba</section><text>gyis la/ de la zhon nas las dag ltar chug shig ces bsgo'o/ /de dag gis de la glang po che mo bzang ldan ci bder byas pa dang / de rgyal po shar pa'i bu dang lhan cig de la zhon nas 'bros pa'i thabs shom par rtsom ste/ res 'ga'</text></item>
<item><p>2a6</p><section>'dul ba</section><text>ni snga dro song zhing nyi ma phyed na slar 'ong / res 'ga' ni nyi ma phyed na song zhing phyi dro slar 'ong / res 'ga' ni phyi dro song nas rgongs su slar 'ong / res 'ga' ni rgongs song nas mtshan mo nam phyed na slar 'ong / res 'ga' ni 'jing la slar</text></item>
<item><p>2a7</p><section>'dul ba</section><text>'ong / res 'ga' ni lnga tshigs la slar 'ong / res 'ga' ni nam chung na slar 'ong / res 'ga' ni skya reng shar na slar 'ong ngo / /shar pas sbyor ba 'chang la 'bros pa'i thabs smras pa dang / des glang po che'i lci ba dag phyir dbyung bar</text></item>
<item><p>2a8</p><section>'dul ba</section><text>brtsams so/ /chab sgo ba dag gis smras pa/ dpyid ldan 'di ci yin/ des smras pa/ shes ldan dag rgyal po'i bshos su byas te 'di dag der la dur 'gyur ro zhes byas pa dang / de dag gis bgad nas 'di ni smyon pa'o snyam</text></item>
<item><p>2b1</p><section>'dul ba</section><text>nas cang mi smra bar 'dug go/ /des kyang de dag khyer te kau sham+bi'i lam gyi bar bar du shing gi yal ga la spyangs so/ /yang glang po che'i gcin dag gis bum pa bkang ste bkur bar brtsams pa dang / sgo ba dag gis de bzhin du dris pa</text></item>
<item><p>2b2</p><section>'dul ba</section><text>dang / des smras pa/ shes ldan dag rgyal po'i bshos su byas te 'di ni der skyems su 'gyur ro zhes byas pa dang / de dag de bzhin du 'di ni smyon pa yin no snyam nas bgad de 'khod do/ /des kyang de khyer te kau'u sham+bi'i lam gyi bar bar du</text></item>
<item><p>2b3</p><section>'dul ba</section><text>shing gi yal ga la spyangs so/ /rgyal po shar pa dang / sbyor ba 'chang dang / gser phreng can gyis nyi ma che ge mo zhig la phyogs che ge mo zhig tu thams cad 'du bar bya'o zhes dus btab nas rgyal po shar pa'i bu dang / nor</text></item>
<item><p>2b4</p><section>'dul ba</section><text>lhas byin glang po che mo bzang ldan la zhon nas phyogs der song ste/ sbyor ba 'chang dang / gser phreng can yang de nyid la zhon te/ de rnams pi bang snyan pa len zhing dong ba na/ rgyal po shar pa'i bus pi bang snyan pa</text></item>
<item><p>2b5</p><section>'dul ba</section><text>blangs pa dang / sbyor ba 'chang dga' ba skyes te glu blangs pa/ bzang ldan ma dang byangs snyan dang / /nor lhas byin dang shar pa dang / /gser phreng can dang dpyid ldan dang / /'di dag don 'thun 'dong ba yin/ /dus gang du de dag</text></item>
<item><p>2b6</p><section>'dul ba</section><text>slar 'ong ba'i dus de yang myur du thal/ dus tha ma gang yin pa de yang thal nas rgyal po gtum po rab snang gis gsos pa la smras pa/ gsos pa nor lhas byin deng thogs na 'di ci las gyur ces byas pa dang / gsos pas btsal</text></item>
<item><p>2b7</p><section>'dul ba</section><text>bar brtsams pa las ma rnyed nas/ des rgyal po la smras pa/ rgyal po shar pa'i bus glang po che mo bzang ldan la 'tshal te nor lhas byin khrid nas bros lags so/ /rgyal po sngangs nas smras pa/ gsos pa myur du song la glang po</text></item>
<item><p>2b8</p><section>'dul ba</section><text>che 'dam bu'i ri la zhon te shar pa dang / nor lhas byin khrid de shog shig /de rings pa rings par glang po che 'dam bu'i ri la zhon nas bsnyags so/ /des bsnyags te slebs la thug nas sbyor ba 'chang gis glang po che'i lci ba'i thum po</text></item>
<item><p>3a1</p><section>'dul ba</section><text>bshig pa dang / 'dam bu'i ris de bsnam par brtsams so/ /ji srid snom pa de'i bar du glang po che mo bzang ldan gyis dpag tshad bcu 'das so/ /yang 'dam bu'i ris slebs la thug nas sbyor ba 'chang gis gcin gyi bum pa gcag pa dang</text></item>
<item><p>3a2</p><section>'dul ba</section><text>'dam bu'i ris de bsnams par brtsams so/ /ji srid snom pa de'i bar du glang po che mo bzang ldan gyis dpag tshad gzhan bcu 'das te/ gzhan gyi yul du phyin par gyur pa dang / gsos pas bsams pa 'di ni gzhan gyi yul yin pas glang po</text></item>
<item><p>3a3</p><section>'dul ba</section><text>che 'dam bu'i ri yang shor du 'ong gis ldog go snyam nas de re thag chad de slar log go/ /rgyal po gtum po rab snang gis smras pa/ gsos pa ci grag /des smras pa/ lha ci zhig gda' bros lags mod ces byas pa dang / rgyal po lag</text></item>
<item><p>3a4</p><section>'dul ba</section><text>pa 'gram pa la gtad nas sems khongs su chud cing 'dug go/ /rgyal po shar pa'i bu yang srog stor ba las slar rnyed de/ kau sham+bir 'ongs nas dge sbyong dang / bram ze dang / bkren pa dang / phongs pa dang / mdza' bo dang / phu nu dang / gnyen rnams</text></item>
<item><p>3a5</p><section>'dul ba</section><text>la sbyin pa dag byin zhing dga' ston chen po byas nas nor lhas byin dang lhan cig rtse bar byed/ dga' bar byed/ dga' mgur spyod par byed do/ /dus gzhan zhig na khang bzangs kyi thog tu byung nas nor lhas byin dang lhan cig tu bre mo gtam dag</text></item>
<item><p>3a6</p><section>'dul ba</section><text>zer zhing 'khod pa las smras pa/ lha mo khyod kyang ngas de ltar sgyus phrogs pa yin no/ /des smras pa/ lha khyod kyang de bzhin du bdag gi phas thabs kyis bzung ste bzhag pa lags so/ /des smras pa/ lha mo ci ste khyod kyi pha 'dir bkug ste</text></item>
<item><p>3a7</p><section>'dul ba</section><text>tha ga pa'i las slob du ma bcug na/ nga rgyal po shar pa'i bu ma yin du zad ces byas pa dang / de khros bzhin du cang mi smra bar 'dug go/ /rgyal po shar pas sbyor ba 'chang la smras pa/ nga'i mi dga' ba khyod kyis bsal bar nus sam/ lha ci zhig bgyi/ rgyal</text></item>
<item><p>3a8</p><section>'dul ba</section><text>po gtum po rab snang mgul pa nas thogs te 'dir khug la tha ga pa'i las slob tu chug shig /des smras pa/ lha gang gi tshe khyod kyis nor lhas byin dang glang po che mo bzang ldan phrogs pa'i tshe don gyis na khyod kyi mi dgyes pa bstsal</text></item>
<item><p>3b1</p><section>'dul ba</section><text>lags mod kyi/ 'on kyang gal te rngo thog kyang gdas bsams te bgyi'o zhes byas te/ des 'phags rgyal du 'gro ba'i zong dag sta gon byas nas ded dpon spro ba bskyed de/ smad 'tshong ma gzugs dang na tshod dang ldan pa rgyan sna tshogs kyis brgyan pa</text></item>
<item><p>3b2</p><section>'dul ba</section><text>zhig kyang ded dpon gyi chung mar byas nas de rim gyis grong dang / grong khyer dang / yul 'khor dang / rgyal po'i pho brang rnams su tshong dus dag lta zhing 'phags rgyal du phyin to/ /rgyal po gtum po rab snang gis nor mang po dang ldan pa'i ded dpon</text></item>
<item><p>3b3</p><section>'dul ba</section><text>zhig 'ongs so zhes thos so/ /des thos nas kyang bdag nyid nor rtsir song ste des 'dron po de dag la dris pa/ shes ldan dag ded dpon gyi khyim gang yin/ de dag gis ded dpon gyi khyim ni 'di yin no zhes byas pa dang / rgyal po der song ste sgor</text></item>
<item><p>3b4</p><section>'dul ba</section><text>'dug nas ded dpon gang na 'dug ces dris pa dang / de rnams kyis smras pa/ sgor byung ste song ngo / /des smras pa/ 'di na su 'dug de rnams kyis smras pa/ ded dpon gyi chung ma mchis so/ /des sgo gtan phye ste nang du zhugs pa dang ji tsam na ded dpon gyi</text></item>
<item><p>3b5</p><section>'dul ba</section><text>chung ma gzugs dang na tshod bzang bas 'phags rgyal na gnas pa'i bud med thams cad zil gyis gnon pa zhig mthong ngo / /des de mthong nas kyang rab tu chags par gyur te smras pa/ bzang mo nga dang lhan cig dga' mgur spyad na ded dpon gyi sho</text></item>
<item><p>3b6</p><section>'dul ba</section><text>gam gtang ngo / /des smras pa/ gal te de lta na mal 'dir 'dug shig ces byas pa dang / 'dod chags kyis log par gyur pas ni mi bya ba ci yang med pa'i phyir de der 'dug pa dang / rgyal po'i mi rnams kyis sgo bcad de khyogs su bcug nas</text></item>
<item><p>3b7</p><section>'dul ba</section><text>mi bzhis bteg ste glu len cing sgo cig nas 'phags rgyal du zhugs so/ /de na kha cig ni thal mo rdob/ kha cig ni rgod/ kha cig ni 'di skad du glu len te/ sbrang ma dag gis zla ba zos/ /rnam thos bu ni gnyer pas ded/ /sa gzhi nags</text></item>
<item><p>3b8</p><section>'dul ba</section><text>bcas mkha' la 'phags/ /smad 'tshong mas ni rab snang khrid/ /ces byas pa dang / 'phags rgyal na gnas pa rnams kyis bsams pa/ ci'i phyir tshong pa 'di dag de skad ces zer snyam pa las/ de rnams sgo gzhan du byung ste/ smyags bcad</text></item>
<item><p>4a1</p><section>'dul ba</section><text>de bros te song ngo / /gsos pa yang phan tshun du rgyal po tshol zhing de rim gyis kau sham+bir song ngo / /blon po dag gis rgyal po shar pa la smras pa/ lha dgyes par mdzad du gsol/ rgyal po rab snang ni 'dir khugs lags so zhes byas pa dang /</text></item>
<item><p>4a2</p><section>'dul ba</section><text>rgyal po shar pas smras pa/ shes ldan dag deng la de thogs te tha ga pa'i las slob tu chug shig /rgyal po rab snang 'dir 'ongs par nor lhas byin la su yang ma zer cig par khrims su yang chos shig ces bsgo'o/ /ji tsam dus gzhan zhig na</text></item>
<item><p>4a3</p><section>'dul ba</section><text>rgyal po shar pa'i bu nor lhas byin dang lhan cig tu khang bzangs kyi steng du byung ste 'dug pa na rgyal po gtum po rab snang thags kyi gra khang nas bya ba zhig gi phyir sgor byung ba dang rgyal po shar pas de mthong nas/ des nor lhas byin la smras pa/ mi</text></item>
<item><p>4a4</p><section>'dul ba</section><text>'o ni su yin khyod kyis shes sam/ des kyang ring zhig du brtags pa dang / rgyal po de spyi gcer yin pas ngo shes nas de mchi mas brnangs bzhin du 'dug ste des bsams pa/ rgyal po ngan pa 'dis nga'i pha 'di 'dra ba'i gnas skabs</text></item>
<item><p>4a5</p><section>'dul ba</section><text>su byas kyis gal te rgyal po ngan pa 'di ma bsad na nor lhas byin ma yin du zad/ ji ltar bsad pa yang bdag nyid kyis mi tshor ba de ltar gsad do snyam mo/ /rgyal po de yang yid rno ba zhig pas de khros par shes nas des sbyor ba 'chang la</text></item>
<item><p>4a6</p><section>'dul ba</section><text>bsgo ba/ sbyor ba 'chang dgra la sha lon zin gyis song la rgyal po gtum po rab snang khrol te khrus gyis zan byin la bkur sti chen pos 'phags rgyal du skyol cig ces bsgo ba dang / des kyang ji ltar bsgo ba bzhin du 'phags rgyal du</text></item>
<item><p>4a7</p><section>'dul ba</section><text>bskyal to/ /nor lhas byin gyis bsams pa/ gal te bdag gis 'di nga nyid gsad pa'i thabs brtsams na g.yon can 'dis 'phrigs par 'ong bas dus chung zhig gis bar du brid do snyam nas/ des de la re shig cung zad cig rgad pa dang /</text></item>
<item><p>4a8</p><section>'dul ba</section><text>dga' ba dang / rtse ba dang / dga' mgur spyad pa dag gis brid do/ /de nas de gos dri ma can gyon te khri'u dra ba can la nyal zhing 'dug pa dang / rgyal po shar pa'i bus smras pa/ lha mo 'di ci'i tha tshig /des smras pa/ lha lha rnams 'khrugs lags so/ /</text></item>
<item><p>4b1</p><section>'dul ba</section><text>des smras pa/ lha mo mi bdog gam/ ci ji ltar dam bcas pa gzhan gyis shig /des smras pa/ lha gang bdag gis dam bcas pa de mi 'grub lags mod/ rgyal pos smras pa/ khyod kyis dam ci bcas/ gang gis na khyod mi dga' bar gyur pa smros shig</text></item>
<item><p>4b2</p><section>'dul ba</section><text>dang thams cad yongs su rdzogs par byas/ khyod mi dga' bar ma byed cig /des smras pa/ gang gi tshe bdag gi phas lha bzung ste bzhag pa de'i tshe bdag gis lha la 'di skad du ci ste lha dang bdag lhan cig bde legs su kau sham+bir phyin na/ der lha dang bdag lhan</text></item>
<item><p>4b3</p><section>'dul ba</section><text>cig nyin zhag bdun gyi bar du zas mi bza' zhing zhag bdun 'das nas/ lha ni me tog gi phreng bas rkang pa'i rtse mo nas spyi bo'i bar du dkris te ra ba'i khar 'dug par bya'o/ /bdag ni dka' thub rdzogs nas bram ze stong la zan byin la mchod pa dang bkur sti</text></item>
<item><p>4b4</p><section>'dul ba</section><text>cher bya'o zhes dam bcas na da lta btsun mo'i 'khor rgya che bar gyur pas ci'i slad du 'di lta bu mdzad par 'gyur snyam du bdag de sems shing mchis te/ mdor na gum lags su bas so/ /rgyal pos smras pa/ lha mo khyod kyis lha la gsol ba btab</text></item>
<item><p>4b5</p><section>'dul ba</section><text>pa yang don gyis na nga'i ched kho na yin pas longs shig dang thams cad bsgrub par bya'o zhes byas pa dang / de langs te des khyi gu gnyis shig ra ba'i drung du btags te bzhag nas/ de ji tsam mi tsam gyi sha za nus pa de tsam du sha gong nas gong du bskyed de</text></item>
<item><p>4b6</p><section>'dul ba</section><text>byin no/ /gang gi tshe khyi gu de gnyis sha de tsam za nus pa de'i tshe rgyal po dang lhan cig nyin zhag bdun gyi bar du 'dug cing de ni mtshan mo za/ rgyal po shar pa ni chung ma de la chags pas nyin zhag bdun gyi bar du ma zos pas de lus skya bo bseng bseng por</text></item>
<item><p>4b7</p><section>'dul ba</section><text>gyur cing sha bri ngan pa dang / nyam chung ba dang / rmya bar gyur to/ /zhag bdun lon pa dang nor lhas byin gyis me tog phreng rgyud mkhan rnams la yang rgyus pa dag gis me tog dri zhim po dag rgyus la myur du khyer te shog shig ces bsgo'o/ /sbyor ba 'chang la</text></item>
<item><p>4b8</p><section>'dul ba</section><text>yang deng du lha'i dka' thub rdzogs kyis khyod kyis grong khyer mdzes par gyis la bram ze stong dang / rgyal po btsun mo'i 'khor dang / gzhon nu dang / blon po dang / grong khyer gyi skye bo'i tshogs dang bcas pa'i zan sbyor cig ces bsgo'o/ /blon po gzhan</text></item>
<item><p>5a1</p><section>'dul ba</section><text>dag ni mi tshor bar bya ba'i phyir gnas gzhan dang gzhan dag tu las su bskos so/ /sbyor ba 'chang yang rgyal po la snying nye zhing rjes su chags pas grong khyer de rdo dang / gseg ma dang / gyo mo ni med par byas/ tsan dan gyi chus ni chag chag btab/ bdug pa</text></item>
<item><p>5a2</p><section>'dul ba</section><text>dri zhim po'i pog phor ni bzhag /rgyal mtshan dang / ba dan dag ni sgreng / mu tig dang / dar gyi chun po dang / lda ldi ni spyangs/ me tog rnam pa sna tshogs ni bkram ste lha rnams kyi bskyed mos tshal dga' ba'i tshal bzhin du dga' dga' ltar byas nas gnas</text></item>
<item><p>5a3</p><section>'dul ba</section><text>deng gnas rnams su rol mo'i sgra sna tshogs ni bsgrags/ gar mkhan dang / snyan dngags mkhan dang / 'jo tshar can gyi bro mkhan rnams kyis ni bro gar bya bar brtsams so/ /ca co chen po byung ba de'i tshe nor lhas byin gyis rgyal po shar ba'i bu ra ba'i khar</text></item>
<item><p>5a4</p><section>'dul ba</section><text>rkang pa'i rtse mo nas spyi bo'i bar du me tog gis dkris nas bsnyal lo/ /de nas ra ba'i kha nas phul nas lhung ma thag tu gson por khyi dag gis rus gong 'ba' shig lus par byas te/ bya rog dang / bya rgod dang / wa dang / mi ro la za ba'i srog chags gzhan</text></item>
<item><p>5a5</p><section>'dul ba</section><text>dag kyang 'thab par gyur to/ /kau sham+bir lha ra ba'i kha nas grong khyer mdzes pa lta ba las lhung ste/ khyi dag gis zos so zhes ku co'i sgra cher gyur pa dang / de na kha cig ni ngu / kha cig ni dga'/ kha cig ni tha mal par 'dug /kha cig ni 'phrog rlom byed</text></item>
<item><p>5a6</p><section>'dul ba</section><text>par gyur to/ /ku co chen po byung ba de'i tshe kau sham+bi na gnas pa'i dge slong dag so sor bros nas kha cig ni mnyan yod du song ngo / /kha cig ni gnas gzhan dang gzhan du song ngo / /skabs der sbyor ba 'chang ba dang / blon po gzhan rnams dang / kau sham+bi na gnas</text></item>
<item><p>5a7</p><section>'dul ba</section><text>pa'i mi'i gtso bo dang / bram ze dang / khyim bdag rnams kyis ku cho zhi bar byas te de nas sbyor ba 'chang gis ji ltar rgyal po ra ba'i khar song ngo / /ji ltar ra ba'i drung na khyi 'dug par gyur ces kun tu brtag par brtsams so/ /des de ltar brtags pa dang / nor</text></item>
<item><p>5a8</p><section>'dul ba</section><text>lhas byin gyis ji ltar thabs kyis bsad pa rtsad chod de de khros nas nor lhas byin rgya skyegs kyi khang par bcug ste bsregs so/ /dge slong dag the tshom skyes nas the tshom thams cad gcod par mdzad pa sangs rgyas bcom ldan 'das la zhus pa/ btsun</text></item>
<item><p>5b1</p><section>'dul ba</section><text>pa rgyal po shar ba'i bus las ci zhig bgyis na/ las de'i rnam par smin pas khyi dag gis 'tshal te dus las 'das lags/ bcom ldan 'das kyis bka' stsal pa/ dge slong dag rgyal po shar ba'i bu nyid kyis las tshogs rnyed pa/ rkyen yongs su bsgyur</text></item>
<item><p>5b2</p><section>'dul ba</section><text>ba 'od pa bzhin du nye bar gnas pa gdon mi za bar 'byung bar 'gyur ba dag byas shing bsags te/ dge slong dag rgyal po shar ba'i bus las byas shing bsags pa dag gzhan sus so sor nyams su myong bar 'gyur/ dge slong dag las byas shing bsags pa</text></item>
<item><p>5b3</p><section>'dul ba</section><text>rnams ni phyi rol gyi sa'i khams la smin par mi 'gyur/ chu'i khams la ma yin/ me'i khams la ma yin/ rlung gi khams la ma yin gyi/ 'on kyang dge ba dang mi dge ba'i las byas pa dag ni zin pa'i phung po dang / khams dang / skye mched dag kho na la rnam par</text></item>
<item><p>5b4</p><section>'dul ba</section><text>smin par 'gyur te/ bskal pa brgya phrag rnams su yang / /las rnams chud zar mi 'gyur te/ /tshogs shing dus la bab pa na/ /lus can rnams la 'bras bur smin/ /dge slong dag sngon byung ba ri 'or zhig na bram ze mdun na 'don zhig 'dug go/ /sangs rgyas 'byung ba</text></item>
<item><p>5b5</p><section>'dul ba</section><text>med pa na rang sangs rgyas phongs pa dang / dman pa la thugs brtse ba/ bas mtha'i gnas mal dag la dga' ba/ sbyin gnas gcig pur gyur pa dag 'jig rten du 'byung bas rang sangs rgyas shig ljongs rgyu ba rgyu zhing ri 'or der phyin pa dang / phyogs zhig tu nub mo gnas so/ /</text></item>
<item><p>5b6</p><section>'dul ba</section><text>de phyi de nyin snga dro sham thabs dang chos gos bgos lhung bzed thogs nas ri 'or gyi grong der bsod snyoms la zhugs pa dang / mdun na 'don de yang khyi khrid nas phyir byung ste/ des rang sangs rgyas bdag nyid chen po nyes pa med cing gnod pa mi byed pa de la khyi sbad do/ /</text></item>
<item><p>5b7</p><section>'dul ba</section><text>dge slong dag ji snyam du sems/ mdun na 'don gang yin pa de ni rgyal po shar ba'i bu 'di yin te/ 'dis de'i tshe de'i dus na rang sangs rgyas nyes pa med cing gnod pa mi byed pa la khyi sbad pa gang yin pa de'i las kyi rnam par smin pas tshe rabs lnga brgyar khyis zos</text></item>
<item><p>5b8</p><section>'dul ba</section><text>nas dus las 'das te/ da ltar gyi bar du yang khyis zos te dus las 'das par gyur to/ /dge slong dag de lta bas na las gcig tu gnag pa rnams kyi rnam par smin pa yang gcig tu gnag gcig tu dkar ba rnams kyi yang gcig tu dkar/ 'dren ma</text></item>
<item><p>6a1</p><section>'dul ba</section><text>rnams kyi yang 'dren ma ste/ dge slong dag de lta bas na las gcig tu gnag pa dang / 'dren ma rnams spangs nas las gcig tu dkar ba dag kho na la brtsal bar byas te/ dge slong dag khyed kyis de ltar bslab par bya'o/ /bcom ldan 'das kyis de skad</text></item>
<item><p>6a2</p><section>'dul ba</section><text>ces bka' stsal nas/ dge slong de dag bcom ldan 'das kyis gsungs pa la yi rangs te mngon par bstod do/ /rgyal po shar ba'i bu dus las 'das nas rgyal po gtum po rab snang 'gran zla med par rgyal po byed par gyur to/ /de dus gzhan zhig na khang</text></item>
<item><p>6a3</p><section>'dul ba</section><text>bzangs kyi steng du byung nas blon po'i tshogs kyis bskor te gtam bzang po ma yin pa dag zer zhing 'khod de/ shes ldan dag grong dang grong khyer dang gnas gang na smad 'tshong ma bzang mo yod/ blon po rnams kyis smras pa/ lha rdo 'jog na smad 'tshong ma bzang</text></item>
<item><p>6a4</p><section>'dul ba</section><text>mo zhes bgyi ba gzugs dang na tshod dang ldan pa sgyu rtsal drug bcu rtsa bzhi la mkhas pa zhig mchis te/ mthong ma thag tu chags par mi 'gyur ba'i mi gang lags pa de ni sa'i steng na 'ga' yang ma mchis so/ /rgyal po gtum po rab snang gis de'i</text></item>
<item><p>6a5</p><section>'dul ba</section><text>gzugs dang na tshod dang ldan pa thos nas thos ma thag tu chags par gyur te smras pa/ gsos pa ci byas kyang mi phan de lta bu'i bud med la dga' mgur spyad dgos pas rdo 'jog tu song ste de dang lhan cig dga' mgur spyad par bya'o/ /des smras</text></item>
<item><p>6a6</p><section>'dul ba</section><text>pa lha rgyal po pad ma'i snying po can ni yun ring po nas khyod kyi gshed mar gyur pa/ phyir rgol bar gyur pa/ mi mdza' bar gyur pa lags la/ de ni rtag tu rdo 'jog na mchis lags pas ci ste lha rdo 'jog tu gshegs na gdon mi 'tshal bar des lha brlag</text></item>
<item><p>6a7</p><section>'dul ba</section><text>par bgyid lags so/ /des smras pa/ mi rnams kyi nang na mi gzu lums can dag lta yod mod kyi/ 'on kyang khyod ni 'di la 'dug shig /nga ni 'gro'o/ /des smras pa/ ci ste lha de lta bur dgyes na lha nyid mkhyen mod kyi/ 'on kyang bag mdzad pa'i rigs so/ /</text></item>
<item><p>6a8</p><section>'dul ba</section><text>rgyal po rab snang bud med la brkam chags can yin pas des de'i tshig ma mnyan nas glang po che'i gtso bo 'dam bu'i ri la zhon te rdo 'jog tu song ngo / /de rim gyis song nas gtun shing ri la phyin pa dang / des der glang po che'i gtso bo 'dam bu'i ri bzhag nas rdo 'jog</text></item>
<item><p>6b1</p><section>'dul ba</section><text>tu song ngo / /de nas mu tig gi do shal srang brgya stong ri ba mgul nas bkrol te bzang mo gzugs kyis 'tsho ba'i gan du song nas de de dang lhan cig rtse bar byed/ dga' bar byed/ dga' mgur spyod par byed do/ /'phags rgyal na gnas pa'i bram ze dang khyim bdag</text></item>
<item><p>6b2</p><section>'dul ba</section><text>dag shes ldan dag rgyal po mi snang na gar bzhud ces dpyod pa la zhugs pa dang / de na kha cig gis smras pa/ de ci mi phal pa yin nam/ des na mi mngon mngon par 'gyur du zad kyi/ de gar yang ni ma bzhud do/ /gzhan dag gis smras pa/ de ni btsun mo'i 'khor rgya che</text></item>
<item><p>6b3</p><section>'dul ba</section><text>ba yin pas ci'i phyir phyi rol tu 'byung ste/ btsun mo'i 'khor nyid na dga' ba dang rtsed mo so sor nyams su myong bar byed do/ /kha cig gis smras pa/ 'di la the tshom byar ci yod/ tshur sheg gsos pa la 'drir 'dong ngo / /kha cig gis legs kyis de ltar bya'o zhes</text></item>
<item><p>6b4</p><section>'dul ba</section><text>smras nas de dag thams cad 'dus te gsos pa'i drung du dong nas smras pa/ gsos pa lha mi snang na ga shed du ma bzhud grang / des smras pa/ shes ldan dag ci rings mthong bar 'gyur ro/ /de dag gis smras pa/ gsos pa ji srid na mthong bar 'gyur/ des smras pa/ lo</text></item>
<item><p>6b5</p><section>'dul ba</section><text>bcu gnyis lon nas so/ /de dag khros nas smras pa/ gsos pa gang gi phyir de skad smra ba las na gdon mi za bar khyod kyis lha bsad nas bdag nyid rgyal srid byed par 'dod do/ /de'i phyir re shig gal te zhag bdun na lha ltar yod na de lta na legs ji ste med na ni nged</text></item>
<item><p>6b6</p><section>'dul ba</section><text>kyis gzhan zhig rgyal por dbang bskur bar bya'o zhes byas pa dang / de cang mi zer bar lag pa 'gram pa la gtad de sems khongs su chud cing 'dug pa ba lang skyong gi ma zhi bas thos nas bos te dris pa/ gsos pa khyod ci'i phyir lag pa 'gram pa la gtad de</text></item>
<item><p>6b7</p><section>'dul ba</section><text>sems khongs su chud cing 'dug /des smras pa/ lha mo bram ze dag 'di skad ces mchi na ji ltar sems khongs su chud cing mi mchis/ des smras pa/ gsos pa gal te de lta na song la nas kyi chas mar dang sbrang rtsis bskus pa gser snod kyi nang du lugs</text></item>
<item><p>6b8</p><section>'dul ba</section><text>te/ rta mang lag la rgyus pa gang yin pa de'i mdun du zhog la 'di skad ces gang zhig nged nyid rdo 'jog tu 'gro bar spro ba de nas kyi chas mar dang sbrang rtsis bskus pa 'di dag zo shig ces smros la de ltar bya ste rta bzang po gang gis zos pa nged la sbron</text></item>
<item><p>7a1</p><section>'dul ba</section><text>cig /gsos pas ji ltar bsgo ba bzhin du byas na 'ga' yang za bar spro ba med do/ /phyogs gzhan zhig na rta rid rke ba lus rmya bar gyur pa/ ngan ma za ba/ dbugs rgod pa/ rna ba chag pa zhig 'dug pa de'i drung du de song ste mdun du 'dug nas/ gang</text></item>
<item><p>7a2</p><section>'dul ba</section><text>zhig nged nyid rdo 'jog tu 'gro bar spro ba de nas kyi chas mar dang sbrang rtsis bskus pa 'di dag zo shig ces smras pa dang / des de dag zos so/ /gsos pa song nas/ ba lang skyong gi ma zhi ba la ji ltar gyur pa smras pa dang / des smras pa/ gsos pa song</text></item>
<item><p>7a3</p><section>'dul ba</section><text>la stod cig /gal te stod pa'i tshe mi srun byed na khyod kyis ma 'jigs par spungs skyed cig /sems stobs dang ldan pa la ni sus kyang mi rdzi'o/ /de song nas de bstad par brtsams pa dang / de stod pa'i tshe rab tu 'jigs pa chen po'i gzugs su</text></item>
<item><p>7a4</p><section>'dul ba</section><text>bdag nyid sprul nas/ kwa'i mi khyod kyis sngon chad 'di lta bu'i rta mthong ba 'ga' yod dam zhes smras so/ /des ral gri shubs nas phyung ste bsdigs nas kwa'i rta'i srin po khyod kyis sngon chad rta zhon pa su la yang lcag 'di lta bu mthong ba yod</text></item>
<item><p>7a5</p><section>'dul ba</section><text>dam zhes smras pa dang / des smras pa/ kye mi sngon ma mthong ngo / /des kye rta'i srin po gal te re shig mi srun mi byed na de lta na legs/ ci ste byed na mgo drungs nas bcad de sa la dor bar bya'o/ /des smras pa/ kye mi ci ste de lta na gal te bdag</text></item>
<item><p>7a6</p><section>'dul ba</section><text>phyir 'dir khrid de mi 'ong bar dam 'cha' na 'gro'o/ /des smras pa/ legs kyis de bzhin dus byas 'dong ngo zhes smras nas/ des de la zhon te song nas rim gyis rdo 'jog tu phyin to/ /rgyal po gtum po rab snang gis mthong nas smras pa/ gsos pa</text></item>
<item><p>7a7</p><section>'dul ba</section><text>'ongs sam/ des smras pa/ lha mchis so/ /dgos pa ci zhig gi phyir zhes byas pa dang / des ji ltar gyur pa rnams brjod do/ /rgyal pos smras pa/ gsos pa re shig zhag bdun gyi bar du rtses la zhag bdun 'das pa dang dus shes par bya'o/ /</text></item>
<item><p>7a8</p><section>'dul ba</section><text>zhes byas nas zhag bdun gyi bar du gzugs kyis 'tsho ba bzang mo dang lhan cig dga' mgur spyad de zhag bdun 'das nas song ngo / /gtun shing rir phyin nas bdag nyid kyis glang po che'i gtso bo 'dam bu'i ri bstad par brtsams pa dang /</text></item>
<item><p>7b1</p><section>'dul ba</section><text>des bstad pa na skad phyung ba/ de dang mi ring ba zhig na bram ze ltas mkhan long ba zhig gnas pa des thos nas/ des smras pa/ glang po che'i gtso bo 'di'i skad dang sbyar na/ 'di ni 'di nas dpag tshad brgyar song nas lho phyogs kyi rgya mtsho chen po</text></item>
<item><p>7b2</p><section>'dul ba</section><text>las chu 'thung bar 'gyur ro/ /de nas rgyal po rab snang dang gsos pa glang po che'i gtso bo 'dam bu'i ri la zhon te song ngo / /re shig cig na phyogs shig na rdza mkhan zhig 'dug pa de'i snod so ma btang ba dag cig 'dam bu'i ri'i rkang pas brdzis nas rdza</text></item>
<item><p>7b3</p><section>'dul ba</section><text>mkhan gyis mya ngan bya bar brtsams pa dang / gsos pas smras pa/ gang dag sas 'tsho ba de dag ni 'di ltar 'gyur ro/ /rgyal po rnams ni khwa bzhin khu 'phrig za ba yin pas rgyal po rab snang gis bsams pa/ gsos pa 'di bdag la zur za ste/</text></item>
<item><p>7b4</p><section>'dul ba</section><text>de ci bdag gcig pu sas 'tsho ba yin nam mjal to snyam du bsams nas cang mi zer bar song ngo / /yang phyogs shig na thing ril gyis lam kar tshang bcas pa de'i sgo nga dag 'dam bu'i ri'i rkang pas bcom nas des kyang mya ngan bya bar brtsams</text></item>
<item><p>7b5</p><section>'dul ba</section><text>pa dang / gsos pas smras pa/ gang dag spyod yul ma yin par spyod pa de dag ni 'di ltar 'gyur ro/ /rgyal po rab snang de bzhin du rtogs pa skyes nas bsams pa/ yang 'di bdag la zur za ste/ ci smad 'tshong ma bdag gi spyod yul ma yin nam mjal</text></item>
<item><p>7b6</p><section>'dul ba</section><text>to snyam du bsams nas cang mi zer bar song ngo / /yang 'dam bu'i ri shing drung na mar song ba dang / shing de'i yal ga la sbrul zhig gnas pa des bsnyabs nas rgyal po rab snang bza' bar brtsams so/ /re shig na gsos pas mthong nas des de ral</text></item>
<item><p>7b7</p><section>'dul ba</section><text>gri shubs nas phyung ste dum bu dum bur gtubs nas sa la bor ba dang g.yo zhing 'gul ba gsos pas bltas te smras pa/ gang dag don du gnyer bar bya ba ma yin pa don du gnyer ba de dag ni 'di ltar 'gyur ro/ /rgyal po rab snang de kho na bzhin du</text></item>
<item><p>7b8</p><section>'dul ba</section><text>rtog pa skyes nas bsams pa/ 'di bdag la lan gsum gyi bar du zur za ste/ ci smad 'tshong ma bdag gis don du gnyer bar bya ba ma yin nam mjal to snyam du bsams nas cang mi zer bar song ngo / /dus gzhan zhig na 'dam bu'i ri bang</text></item>
<item><p>8a1</p><section>'dul ba</section><text>theg ste song nas/ rgyal pos de bzung ba dang ma thub nas gsos pas smras pa/ lha bram ze ltas mkhan gyis 'di dpag tshad brgyar song nas lho phyogs kyi rgya mtsho chen po las chu 'thung bar 'gyur ro zhes lung bstan gyi de'i slad du myur du</text></item>
<item><p>8a2</p><section>'dul ba</section><text>shing gi yal ga la 'jus te glang po che thong shig ces byas pa dang / des myur ba myur bar shing gi yal ga la 'jus so/ /gsos pas kyang shing gi yal ga la 'jus pa dang 'dam bu'i ri 'das te song ngo / /rgyal pos gsos pa la smras pa/</text></item>
<item><p>8a3</p><section>'dul ba</section><text>gsos pa song la ma tshor bar zhi ba la lha ni byon nas bskyed mos tshal na bzhugs so zhes gyis shig /de song nas de la brjod pa dang / de dga' ba skyes nas cang mi zer bar 'dug go/ /rgyal pos kyang stor khung nas 'dzul bar brtsams pa</text></item>
<item><p>8a4</p><section>'dul ba</section><text>las/ re shig na bu mo gnyis shig bshang sar byung ba dang / de na gcig gis smras pa/ grogs mo lha 'ongs so zhes grag go/ /gcig shos kyis de stor khung nas 'dzul lo zhes smras pa dang / rgyal pos thos nas des bsams pa/ gsos pa</text></item>
<item><p>8a5</p><section>'dul ba</section><text>la bdag gis khyod kyis ma tshor bar zhi ba la smros shig ces bsgo na des khyim na 'dug pa ril la smras so snyam du bsams te de khros nas des gsos pa la ji ltar gyur pa dran par byas nas glan ka btsal ba/ gsos pa khyod ko nga la gnod pa</text></item>
<item><p>8a6</p><section>'dul ba</section><text>byed par zhugs pa lta nga gcig pu sas 'tsho ba yin nam/ ci na gang gi phyir khyod nga la phyogs che ge mo zhig tu gang dag sas 'tsho ba de dag ni 'di ltar 'gyur ro zhes zur za/ smad 'tshong ma nga'i spyod yul ma yin nam ci na yang phyogs shig tu gang dag</text></item>
<item><p>8a7</p><section>'dul ba</section><text>spyod yul ma yin par spyod pa de dag ni 'di ltar 'gyur ro zhes zur za/ smad 'tshong ma ngas don du gnyer bar bya ba ma yin nam ci na yang phyogs shig tu yang gang dag don du gnyer bar bya ba ma yin pa don du gnyer ba de dag 'di ltar 'gyur ro zhes zur za/</text></item>
<item><p>8a8</p><section>'dul ba</section><text>da gzod kyang nga skyed mos tshal na 'dug pas khyod song la ma tshor bar zhi ba la lha byon te skyed mos tshal na bzhugs so zhes gyis shig ces bsgo bsgo na/ khyod kyis khyim na 'dug pa ril la smras pas khyod ni nga la gnod pa byed par zhugs so/ /de dogs shing</text></item>
<item><p>8b1</p><section>'dul ba</section><text>mi dga' nas yid ches par bya ba'i phyir smras pa/ lha sdig pas ni brlag ste bdag gis lha la zur bgyis pa ma mchis so/ /bdag gis lha la ji ltar zur bgyis/ lha 'di skad du gnas che ge mo zhig tu khyod kyis nga la gang dag sas 'tsho ba de dag ni 'di</text></item>
<item><p>8b2</p><section>'dul ba</section><text>ltar 'gyur ro zhes zur byas so zhes gsung ba gang lags pa ni phyogs der rdza mkhan gyi snod so ma btang ba dag cig 'dam bu'i ri'i rkang pas brdzis nas rdza mkhan des mya ngan bgyi bar brtsams pa dang / bdag gis de las bsams nas/ 'di skad</text></item>
<item><p>8b3</p><section>'dul ba</section><text>du gang dag sas 'tsho ba de dag ni 'di ltar 'gyur ro zhes bgyis par bas so/ /phyogs che ge mo zhig tu khyod kyis nga la gang dag spyod yul ma yin par spyod pa de dag ni 'di ltar 'gyur ro zhes zur byas so zhes gsung ba gang lags pa ni phyogs der srog</text></item>
<item><p>8b4</p><section>'dul ba</section><text>chags thing ril gyi sgo nga dag cig 'dam bu'i ri'i rkang pas bcom nas de yang mya ngan byed par brtsams pa dang / bdag gis de las bsams nas 'di skad du gang dag spyod yul ma yin par spyod pa de dag ni 'di ltar 'gyur ro zhes bgyis par bas so/ /</text></item>
<item><p>8b5</p><section>'dul ba</section><text>phyogs che ge mo zhig tu khyod kyis nga la gang dag don du gnyer ba ma yin pa don du gnyer ba de dag ni 'di ltar 'gyur ro zhes zur byas so zhes gsung ba gang lags pa ni phyogs der shing gi yal ga la sbrul zhig gnas pa des bsnyabs nas lha bza'</text></item>
<item><p>8b6</p><section>'dul ba</section><text>bar brtsams pa dang / bdag gis ral gri shubs nas phyung ste dum bu dum bur bcad nas de sa la lhung ba dang / bdag gis de las bsams nas/ 'di skad du gang dag don du gnyer bar bya ba ma yin pa don du gnyer ba de dag ni 'di ltar 'gyur ro zhes</text></item>
<item><p>8b7</p><section>'dul ba</section><text>bgyis par bas so/ /ngas khyod la ma tshor bar zhi ba la lha skyed mos tshal na bzhugs so zhes gyis shig ces byas na khyod kyis khyim na gnas pa ril la smras so zhes gsung ba gang lags pa de yang bdag gis ma tshor ba kho nar zhi ba la</text></item>
<item><p>8b8</p><section>'dul ba</section><text>bgyis na bdag ji ltar lha la gnod pa bgyid par zhugs pa lags/ rgyal pos smras pa/ gsos pa khyod kyis nga la lan thams cad legs par glan na/ da gzod nga stor khung nas 'dzul ba na nga bdag nyid kyis bud med gnyis shig</text></item>
<item><p>9a1</p><section>'dul ba</section><text>las gcig gis grogs mo lha byon to zhes grag go zhes byas pa dang / gcig shos na re de stor khung nas 'dzul lo zhes zer ba thos na de sus byas zhig gu lha de dag ni phra men ma lags na lags kyang 'tshal mod/ der yang bdag gis lha</text></item>
<item><p>9a2</p><section>'dul ba</section><text>la gnod pa ma bgyis so/ /rgyal pos smras pa/ gsos pa khyod kyis ji skad smras pa de de lta yin mod kyi ngas khyod bgams par zad kyis mi dga' bar ma byed cig /'on kyang nga rdo 'jog tu song ba'i tshe bram ze gang dag gis gzhan zhig rgyal por dbang</text></item>
<item><p>9a3</p><section>'dul ba</section><text>bskur bar brtsams pa de dag thag gzhug pa'i dus 'di yin pas de rnams gsad par bya'o/ /des smras pa/ lha bram ze rnams re shig gzhag tu gsol/ phra men ma de rnams je dgum par bgyi'o/ /rgyal pos smras pa/ gsos pa de rnams ji</text></item>
<item><p>9a4</p><section>'dul ba</section><text>ltar gsad par nus/ lha bdag gis de rnams khums pa'i thabs shig bgyi'o/ /gsos pa legs kyis de bzhin du gyis shig ces byas pa dang / gsos pas mdun na 'don gyi khye'u rig sngags smra ba mkhas pa zhig yod pa de'i drung du song</text></item>
<item><p>9a5</p><section>'dul ba</section><text>nas bu phra men ma 'di dag skye bo mang po gsod par byed na/ de dag gzung bar bya ba'i thabs de 'ga' yod dam zhes smras pa dang / des smras pa/ yab ci bgyir mchis bdag gis gzung bar bas so/ /bu legs so zhes byas pa dang / des mi'i</text></item>
<item><p>9a6</p><section>'dul ba</section><text>lag pa las ut+pal 'dra bar bsgyur nas mi'i lag tu bskur te smras pa/ kye mi khyod song la srang du phyin nas 'dug la/ su rin gyis nyo ba de la ma sbyin par gang zhig mthong na rgod pa de'i ming dris te glegs bu la bris shig /des de thogs te 'dug</text></item>
<item><p>9a7</p><section>'dul ba</section><text>nas gang zhig rin gyis nyo ba de la mi ster/ gang zhig mthong nas dgod pa de'i ming ni dris nas glegs bu la 'bri bar byed de/ des de ltar 'phags rgyal gyi phra men ma lnga brgya'i ming dris nas bris so/ /de nas gsos pa la bstan nas gsos</text></item>
<item><p>9a8</p><section>'dul ba</section><text>pas kyang rgyal po la bstan pa dang / rgyal pos smras pa/ gsos pa phra men ma mang po 'di dag ci ltar kha btag /des smras pa/ lha de rnams ji ltar dgum pa'i thabs bdag la 'tshal gyis lha thugs khral bskyung du gsol/ des</text></item>
<item><p>9b1</p><section>'dul ba</section><text>smras pa/ gsos pa legs te khyod nyid shes so/ /des 'phags rgyal gyi phyogs shig tu 'khor gyi khyams shig byas nas/ des lha ni ma'i dam tshig la 'jug gis 'phags rgyal na srin mo ji snyed gnas pa thams cad 'khor gyi khyams su 'du bar</text></item>
<item><p>9b2</p><section>'dul ba</section><text>gyis shig ces dril bsgrags pa dang / de dag gis bsams pa/ lha 'khor gyi khyams su ma'i dam tshig la 'jug pa der bdag cag la rdzas bzang po mang du ster gyis 'gro bar bya'o snyam nas gang dag mi mngon par 'dug 'dug pa de dag kyang rnyed pa la chags</text></item>
<item><p>9b3</p><section>'dul ba</section><text>pas bdag nyid nye bar bstan te srin mo lnga brgya lhag tsam 'khor gyi khyams su lhags so/ /de nas mdun na 'don gyi bu des de dag thams cad rig sngags kyi zhags pas bcings pa dang / gsos pas kyang de rnams kha btag go/ /rgyal pos</text></item>
<item><p>9b4</p><section>'dul ba</section><text>'phags rgyal na gnas pa'i bram ze rnams bos nas shes ldan dag gis phra men ma 'di snyed cig bsad pas bsod nams ma yin pa mang po bskyed kyis/ khyod kyis bdag 'khor ba'i dgon pa de las dbyung ba'i phyir nyin cig bzhin 'khor gyi</text></item>
<item><p>9b5</p><section>'dul ba</section><text>khyams su 'du zhing zan zo shig ces bsgo ba dang / de rnams kyis shis pa brjod pa byas nas khas blangs so/ /rgyal po rab snang gis sgo ba la bsgo ba/ kye skyes bu bram ze ji snyed cig 'khor gyi khyams su zan zos nas 'gro ba de dag thams</text></item>
<item><p>9b6</p><section>'dul ba</section><text>cad khyod kyis legs par grongs te nga la snyod cig /des smras pa/ lha de ltar bgyi ste gsol bar 'tshal lo/ /rgyal pos blon po rnams la yang bsgo ba shes ldan dag 'phags rgyal na gnas pa'i bram ze ji snyed cig 'khor gyi khyams</text></item>
<item><p>9b7</p><section>'dul ba</section><text>su zan za ba thams cad la kha zas bsod pa phal cher byin cig /bram ze rnams ni phal cher lto mdun can yin pas rgyal po des de ltar byed du bcug go zhes thos nas thams cad lhags nas zan bza' bar brtsams so/ /de rnams</text></item>
<item><p>9b8</p><section>'dul ba</section><text>zan zos nas 'khor gyi khyams nas phyir byung ba dang / sgo bas bgrangs na lhag chad med par bram ze brgyad khri byung ste/ des rgyal po la lha lhag chad ma mchis par bram ze brgyad khri mchis so zhes gsol to/ /rgyal pos gang gis na 'di</text></item>
<item><p>10a1</p><section>'dul ba</section><text>rnams dus gcig tu mgo bcad pa'i thabs de gang yin snyam du bsams nas des zho shas 'tsho ba rnams la bsgo ba/ bram ze zan za ba re re'i rgyab tu gshed ma mi ral gri thogs pa re re zhog la/ gang gi tshe ngas zho 'on cig ces smras pa de'i tshe</text></item>
<item><p>10a2</p><section>'dul ba</section><text>thams cad kyi mgo chod cig /rgyal po gtum po rab snang gis de ltar byas pa dang / 'phags rgyal na gnas pa'i bram ze rnams las 'chi bdag gi zhags pas zin pa brgyad khri tham pa 'khor gyi khyams su 'dus pa de dag sbyor ba des gcig car</text></item>
<item><p>10a3</p><section>'dul ba</section><text>mgo bcad do/ /de na 'phags rgyal na gnas pa'i bram ze las bram ze brgyad khri rgyal po rab snang gis bsad do/ /des de dag bsad nas nub mo mal chen por nyal ba na rmi lam du sa bla'i sgra drug dang / bar snang gi sgra drug ni thos/ rmi lam</text></item>
<item><p>10a4</p><section>'dul ba</section><text>rnam pa brgyad ni mthong ngo / /sa bla'i sgra drug gang zhe na/ 'di lta ste/ drug /med/ bdag /ngan/ sems/ bdag cag 'di rnams shes bya ba ste/ 'di dag ni 'dir tshigs su bcad pa drug gi yi ge dang po yin no/ /de la drug ces bya ba</text></item>
<item><p>10a5</p><section>'dul ba</section><text>las tshigs su bcad pa ni/ lo ni stong phrag drug bcu dang / /lo ni brgya phrag drug bcu ru/ /sems can dmyal bar 'tshed rnams kyi/ /nam zhig mthar ni phyin par 'gyur/ /med ces bya ba las tshigs su bcad pa ni/ mtha' med</text></item>
<item><p>10a6</p><section>'dul ba</section><text>mtha' lta ga la yod/ /nga dang khyed cag nyid kyis ni/ /mtha' nyid dmigs par mi 'gyur ba/ /de ltar sdig pa'i las byas so/ /bdag ces bya ba las tshigs su bcad pa ni/ bdag cag gis ni longs spyod dag /'thun dang mi 'thun pas</text></item>
<item><p>10a7</p><section>'dul ba</section><text>bsgrubs pa/ /gzhan dag bde bas dga' byed kyi/ /bdag cag sdug bsngal skal can gyur/ /ngan zhes bya ba las tshigs su bcad pa ni/ 'di na bdag cag 'tsho ba ngan/ /bdag cag gang bdog de ma btang / /longs spyod dag ni yod</text></item>
<item><p>10a8</p><section>'dul ba</section><text>pa'i tshe/ /bdag nyid la ni phan ma byas/ /sems shes bya ba las tshigs su bcad pa ni/ sems kyis su ni bslus gyur cing / /mi shes pas ni bdas gyur pa/ /sems can dmyal bar skyes rnams kyis/ /gnya' ni su zhig</text></item>
<item><p>10b1</p><section>'dul ba</section><text>byed par gyur/ /bdag cag 'di rnams shes bya ba las tshigs su bcad pa ni/ bdag cag 'di rnams bde 'gro ru/ /song ste dge ba mang byas nas/ /de nas bsod nams byas gyur cing / /shis pas byas rnams mtho ris 'dong / /bar snang</text></item>
<item><p>10b2</p><section>'dul ba</section><text>gi sgra drug gang zhe na/ 'di lta ste/ thams cad/ su/ gang / da ni/ de rnams/ 'di dag ces bya ba ste/ 'di dag ni tshigs su bcad pa drug gi yi ge dang po yin no/ /de la thams cad ces bya ba las tshigs su bcad pa ni/ thams cad</text></item>
<item><p>10b3</p><section>'dul ba</section><text>gsog tu phyung zin te/ /'di la snying po tsam zhig lus/ /rgyal po srin te snying po la/ /dga' ba med pas re ba bor/ /su zhes bya ba las tshigs su bcad pa ni/ su zhig gnyer len tshul ngan po'i/ /mig ya gcig kyang 'jor byed pa/ /des ni</text></item>
<item><p>10b4</p><section>'dul ba</section><text>bdag gi bu tsha dang / /bdag kyang sdug bsngal las thar byas/ /gang zhes bya ba las tshigs su bcad pa ni/ rdzing 'di nya dang rus sbal ni/ /mang po dag gis gang ba las/ /da ni sbal bas 'tsho mod kyi/ /bdag gis gnas ni mi 'dor ro/ /</text></item>
<item><p>10b5</p><section>'dul ba</section><text>da ni zhes bya ba las tshigs su bcad pa ni/ gang zhig ri bo gtum ldan la/ /bdag la rkang pas nom byed pa'i/ /long ba nyon mongs de dag ni/ /da ni mgon yang med par gyur/ /de rnams shes bya ba las tshigs su bcad pa ni/ de</text></item>
<item><p>10b6</p><section>'dul ba</section><text>rnams mtsho ni bzang po las/ /chu ni bsil zhing zhim pa dag /bde blag nyid du rnyed par 'gyur/ /bdag kyang da ltar der dga'o/ /'di dag ces bya ba las tshigs su bcad pa ni/ 'di dag khrus byas zos nas ni/ /phyogs dang phyogs su 'gro bar</text></item>
<item><p>10b7</p><section>'dul ba</section><text>byed/ /bdag ni snyi yis bzung gyur pa/ /sngon go sdig pa ci zhig byas/ /rmi lam brgyad ces bya ba gang zhe na/ 'di lta ste/ tsan dan dkar pos lus byugs pa dang / tsan dan dmar pos gtor ba dang / glad la me 'bar ba dang / mchan khung</text></item>
<item><p>10b8</p><section>'dul ba</section><text>gnyis nas sbrul gnyis 'phyang ba dang / rkang pa gnyis la nya khar ba gnyis ldag pa dang / ngang pa gnyis nam mkha' la 'phur ba dang / ri nag po zhig mdun na tshur 'ong ba dang / chu skyar dag mgo la rtug pas 'thor ba mthong ngo / /de</text></item>
<item><p>11a1</p><section>'dul ba</section><text>gnyid sad nas 'jigs par gyur/ bag tsha bar gyur cing spu zing zhes byed nas gzhi 'di las bdag rgyal srid las nyams pa 'am/ srog gi bar chad du mi 'gyur grang snyam mo/ /des rmi lam de dag bram ze rmi lam gyi dpyad shes pa gang</text></item>
<item><p>11a2</p><section>'dul ba</section><text>dag yin pa de dag bos te bsnyad pa dang / de dag gis bsams pa/ lhas rmi lam de dag bzang po zhig mthong mod kyi 'on kyang bsngags par ni mi bya ste/ gal te bsngags na 'di ji lta ba ngan par gyur nas bram ze lhag ma gang dag yin pa de dag kyang ma lus par byed</text></item>
<item><p>11a3</p><section>'dul ba</section><text>par 'ong ngo snyam du rig nas gros byas te smras pa/ lha rmang lam ni mi bzang ba dag cig go/ /des smras pa/ shes ldan dag 'bras bu cir 'gyur/ de dag gis smras pa/ gzhi de las lha rgyal srid las nyams pa 'am/ srog gi bar chad du 'gyur ro/ /rgyal pos</text></item>
<item><p>11a4</p><section>'dul ba</section><text>smras pa/ shes ldan dag gang gis nga rgyal srid las kyang nyams par mi 'gyur zhing srog gi bar chad du yang mi 'gyur ba'i thabs de lta 'ga' yod dam/ de dag gis smras pa/ lha khyod kyis sdig chen po byas te bram ze brgyad khri bsad pas de'i slad du gal te</text></item>
<item><p>11a5</p><section>'dul ba</section><text>spyod na thabs gcig cig mchis so/ /de bram ze bsad pa dran nas snying kun tu 'dar te smras pa/ shes ldan dag ci bya smros shig /de dag gis smras pa/ lha bskyed mos tshal du rdzing bu rkor stsal te/ brkos nas rdo thal gyi nyug tu stsol cig /</text></item>
<item><p>11a6</p><section>'dul ba</section><text>de nas der yan lag gi mchog lnga po gsos pa dang / mdun na 'don dang / ba lang skyong gi ma zhi ba dang / skya bseng gi bu mo sgrol ma dang / gzhon nu ba lang skyong rnams bsad de bcug la de rnams kyi khrag gis khrus mdzad de rdzing bu nas byung la pus</text></item>
<item><p>11a7</p><section>'dul ba</section><text>mo gnyis sa la btsugs nas bram ze rnams kyi rkang pa la lces ldags nas/ de lta na khyod rgyal srid las kyang nyams par mi 'gyur zhing / srog gi bar chad du yang mi 'gyur ro/ /rgyal pos bsams pa/ gal te bdag gis yan lag gi</text></item>
<item><p>11a8</p><section>'dul ba</section><text>mchog gsos pa dang / mdun na 'don dang / ba lang skyong gi ma zhi ba dang / skya seng gi bu mo sgrol ma dang / gzhon nu ba lang skyong rnams bsad na bdag rgyal po byas te yang ci rung snyam du bsams nas bram ze rnams la smras pa/ shes ldan dag khyed</text></item>
<item><p>11b1</p><section>'dul ba</section><text>kyis gang smras pa de ngas thos kyis deng shig dang re shig bsams te bya'o/ /bram ze rnams dong ba dang de lag pa 'gram pa la gtad nas sems khongs su chud cing 'dug pa ba lang skyong gi ma zhi bas mthong ste des smras pa/ lha ci'i slad du phyag 'gram pa la</text></item>
<item><p>11b2</p><section>'dul ba</section><text>gtad de sems khongs su chud cing bzhugs/ des ji ltar gyur pa thams cad de la snyad pa dang / des smras pa/ lha bram ze de dag ni rtag tu mi rigs pa bsten pa lags pas de dag ci 'tshal/ bzhud la 'phags pa kA t+yA'i bu chen po la zhus shig /des</text></item>
<item><p>11b3</p><section>'dul ba</section><text>smras pa/ zhi ba legs so legs so/ /khyod kyis dus su 'phags pa kA t+yI bu chen po la gtad pas 'gro'o zhes tshe dang ldan pa kA t+yA'i bu ga la ba der song ngo / /der song ste song nas tshe dang ldan pa kA t+yI bu chen po'i rkang pa la mgo bos phyag 'tshal te phyogs</text></item>
<item><p>11b4</p><section>'dul ba</section><text>gcig tu 'dug go/ /phyogs gcig tu 'dug nas rgyal po gtum po rab snang gis tshe dang ldan pa kA t+yI bu chen po la 'di skad ces smras so/ /slob dpon kA t+yI bu chen po 'di na bdag mtshan mo mal chen po zhig na nyal zhing mchis pa'i tshe rmi lam du sa bla'i</text></item>
<item><p>11b5</p><section>'dul ba</section><text>sgra drug dang / bar snang gi sgra drug ni thos/ rmi lam brgyad ni mthong ste/ sa bla'i sgra drug gang zhe na/ 'di lta ste/ drug /med/ bdag /ngan/ sems/ bdag cag /'di rnams shes bya ba ste/ 'di dag ni 'dir tshigs su bcad pa drug gi yi ge dang po</text></item>
<item><p>11b6</p><section>'dul ba</section><text>lags so/ /de la drug ces bya ba las tshigs su bcad pa ni/ lo ni stong phrag drug bcu dang / /lo ni brgya phrag drug bcu ru/ /sems can dmyal bar 'tshed rnams kyi/ /nam zhig mthar ni phyin par 'gyur/ /med ces bya ba las tshigs su bcad pa</text></item>
<item><p>11b7</p><section>'dul ba</section><text>ni/ mtha' med mtha' lta ga la yod/ /nga dang khyed cag nyid kyis ni/ /mtha' nyid dmigs par mi 'gyur ba/ /de ltar sdig pa'i las byas so/ /bdag ces bya ba las tshigs su bcad pa ni/ bdag cag gis ni longs spyod dag /'thun dang mi 'thun pas</text></item>
<item><p>11b8</p><section>'dul ba</section><text>bsgrubs pa/ /gzhan dag bde bas dga' byed kyi/ /bdag cag sdug bsngal skal can gyur/ /ngan zhes bya ba las tshigs su bcad pa ni/ 'di na bdag cag 'tsho ba ngan/ /bdag cag gang bdog de ma btang / /longs spyod dag ni yod pa'i tshe/ /bdag nyid la ni phan ma</text></item>
<item><p>12a1</p><section>'dul ba</section><text>byas/ /sems shes bya ba las tshigs su bcad pa ni/ sems kyis su ni bslus gyur cing / /mi shes pas ni bdas gyur pa/ /sems can dmyal bar skyes rnams kyi/ /gnya' ni su zhig byed par 'gyur/ /bdag cag 'di rnams shes bya ba las</text></item>
<item><p>12a2</p><section>'dul ba</section><text>tshigs su bcad pa ni/ bdag cag 'di rnams bde 'gro ru/ /song ste dge ba mang byas nas/ /de nas bsod nams byas gyur cing / /shis pa byas rnams mtho ris 'dong / /bar snang gi sgra drug gang zhe na/ 'di lta ste/ thams cad/ su/ gang / da ni/ de rnams/ 'di dag</text></item>
<item><p>12a3</p><section>'dul ba</section><text>ces bya ba ste/ 'di dag ni tshigs su bcad pa drug gi yi ge dang po lags so/ /de la thams cad ces bya ba las tshigs su bcad pa ni/ thams cad gsog tu phyung zin te/ /de la snying po tsam zhig lus/ /rgyal po srin te snying po la/ /dga' ba med pas re ba</text></item>
<item><p>12a4</p><section>'dul ba</section><text>bor/ /su zhes bya ba las tshigs su bcad pa ni/ su zhig gnyer len tshul ngan po'i/ /mig ya gcig kyang 'jor byed pa/ /des ni bdag gi bu tsha dang / /bdag kyang sdug bsngal las thar byas/ /gang zhes bya ba las tshigs su bcad pa ni/ rdzing 'di nya dang ru</text></item>
<item><p>12a5</p><section>'dul ba</section><text>sbal ni/ /mang po dag gis gang ba las/ /da ni sbal bas 'tsho mod kyi/ /bdag gis gnas ni mi 'dor ro/ /da ni zhes bya ba las tshigs su bcad pa ni/ gang zhig ri bo gtum ldan la/ /bdag la rkang pas nom byed pa'i/ /long ba nyon mongs de dag ni/ /da ni mgon yang</text></item>
<item><p>12a6</p><section>'dul ba</section><text>med par 'gyur/ /de rnams shes bya ba las tshigs su bcad pa ni/ de rnams mtsho ni bzang po las/ /chu ni bsil zhing zhim pa dag /bde blag nyid du rnyed par 'gyur/ /bdag kyang da ltar der dga'o/ /'di dag ces bya ba las tshigs su bcad pa ni/ 'di dag</text></item>
<item><p>12a7</p><section>'dul ba</section><text>khrus byas zos nas ni/ /phyogs dang phyogs su 'gro bar byed/ /bdag ni snyi yis bzung gyur pa/ /sngon go sdig pa ci zhig byas/ /rmi lam brgyad ces bya ba gang zhe na/ 'di lta ste/ tsan dan dkar pos lus byugs pa dang / tsan dan dmar pos gtor ba dang /</text></item>
<item><p>12a8</p><section>'dul ba</section><text>glad la me 'bar ba dang / mchan khung gnyis nas sbrul gnyis 'phyang ba dang / rkang pa gnyis la nya khar ba gnyis ldag pa dang / ngang pa gnyis nam mkha' la 'phur ba dang / ri nag po zhig mdun nas tshur 'ong ba dang / chu skyar dag mgo la rtug pas 'thor ba</text></item>
<item><p>12b1</p><section>'dul ba</section><text>mthong ste/ gnyid sad nas 'jigs par gyur/ bag tsha bar gyur cing spu zing zhes bgyid nas/ gzhi 'di las bdag rgyal srid las nyams pa 'am/ srog gi bar chad du mi 'gyur grang snyam bgyid do/ /'phags pa kA t+yI bu chen po la bdag don 'di zhu na/ gzhi</text></item>
<item><p>12b2</p><section>'dul ba</section><text>'di las bdag rgyal srid las nyams pa 'am/ srog gi bar chad du mi 'gyur ba lags grang / tshe dang ldan pa kA t+yI bu chen pos smras pa/ rgyal po chen po khyod kyis sgra de dag dang / rmi lam de dag gzhan 'ga' zhig la bsnyad dam/ des smras pa/ 'phags</text></item>
<item><p>12b3</p><section>'dul ba</section><text>pa bsnyad do/ /su zhig la/ bram ze rnams la'o/ /de dag gis khyod la ji skad du lung bstan/ des ji ltar gyur pa rgyas par bsnyad pa dang / des smras pa/ rgyal po chen po de dag ni rtag tu 'dod pa la longs spyod pa dang / lha'i 'jig rten mngon par 'dod pa yin te/</text></item>
<item><p>12b4</p><section>'dul ba</section><text>de dag ci shes/ khyod kyis sgra bzang po dag cig kyang thos/ rmi lam bzang po dag cig kyang mthong gis/ khyod ma 'jigs shig dang / gzhi de las khyod rgyal srid las nyams par yang mi 'gyur/ srog gi bar chad du yang mi 'gyur ro/ /de ci'i phyir zhe na/</text></item>
<item><p>12b5</p><section>'dul ba</section><text>rgyal po chen po khyod kyis rmi lam na sa bla'i sgra drug thos pa gang yin pa de gang gi ltas yin zhe na/ khyod kyi mdun rol gyi rgyal po drug cig gis chos dang chos ma yin pas rgyal srid byed du bcug pas lus zhig nas sems can dmyal ba rnams kyi nang du skyes</text></item>
<item><p>12b6</p><section>'dul ba</section><text>so// //'dul ba phran tshegs kyi gzhi/ bam po nyi shu dgu pa/ de na gcig gis sems can dmyal ba'i sdug bsngal gyis nyen nas tshigs su bcad pa/ lo ni stong phrag drug bcu dang / /lo ni brgya phrag drug bcu ru/ /sems can dmyal</text></item>
<item><p>12b7</p><section>'dul ba</section><text>bar 'tshed rnams kyi/ /nam zhig mthar ni phyin par 'gyur/ /zhes bya ba smras so/ /gnyis pas tshigs su bcad pa/ mtha' med mtha' lta ga la yod/ /nga dang khyed cag gnyis kyis ni/ /mtha' nyid dmigs par mi 'gyur ba/ /de ltar</text></item>
<item><p>12b8</p><section>'dul ba</section><text>sdig pa'i las byas so/ /zhes bya ba smras so/ /gsum pas tshigs su bcad pa/ bdag cag gis ni longs spyod dag /'thun dang mi 'thun pas bsgrubs pa/ /gzhan dag bde bas dga' byed kyi/ /bdag cag sdug bsngal skal can gyur/ /ces bya ba</text></item>
<item><p>13a1</p><section>'dul ba</section><text>smras so/ /bzhi pas tshigs su bcad pa/ 'di na bdag cag 'tsho ba ngan/ /bdag cag gang bdog de ma btang / /longs spyod dag ni yod pa'i tshe/ /bdag nyid la ni phan ma byas/ /zhes bya ba smras so/ /lnga pas tshigs su bcad pa/ sems kyis su ni</text></item>
<item><p>13a2</p><section>'dul ba</section><text>bslus gyur cing / /mi shes pas ni bdas gyur pa/ /sems can dmyal bar skyes rnams kyi/ /gnya' ni su zhig byed par 'gyur/ /zhes bya ba smras so/ /drug pas tshigs su bcad pa/ bdag cag 'di rnams bde 'gro ru/ /song ste dge ba mang byas nas/ /</text></item>
<item><p>13a3</p><section>'dul ba</section><text>de nas bsod nams byas gyur cing / /shis pa byas rnams mtho ris 'dong / /zhes bya ba smras te/ de dag ni de'i ltas yin no/ /rgyal po chen po khyod kyis bar snang las sgra drug thos pa gang yin pa de gang gi ltas yin zhe na/ khyod kyi khyim gyi gdung ma de la</text></item>
<item><p>13a4</p><section>'dul ba</section><text>srin bu zhig gnas pa des de'i snying po ma yin pa thams cad zos nas snying po nyi tshe lus pa dang / de der mngon par mi dga' nas tshigs su bcad pa/ thams cad gsog tu phyung zin te/ /'di la snying po tsam zhig lus/ /rgyal po srin de snying po la/ /dga'</text></item>
<item><p>13a5</p><section>'dul ba</section><text>ba med pas re ba bor/ /zhes smras so/ /nam mkha'i sgra dang po ni de yin te/ de bas na khyod kyis phyung la gdung gzhan zhig chug shig /rgyal po chen po gzhan yang khyod kyi rta rdzi gnyer len zhes bya ba des bya rog mo'i sgo nga byung zhing byung ba rnams</text></item>
<item><p>13a6</p><section>'dul ba</section><text>bcom pa dang / de bu dang bral bas yid mi bde ba skyes te/ snying rje rje skad du ngu zhing dal bus tshigs su bcad pa/ su zhig gnyer len tshul ngan po'i/ /mig ya gcig kyang 'jor byed pa/ /des ni bdag gi bu tsha dang / /bdag kyang sdug bsngal</text></item>
<item><p>13a7</p><section>'dul ba</section><text>las thar byas/ /shes bya ba smras te/ nam mkha'i sgra gnyis pa ni de yin gyis/ khyod kyis de 'joms su ma gzhug shig /gzhan yang khyod kyi khyim na rtse ba'i rdzing bu bya rog gis btung slebs tsam du chus kha da chad du gang ba nya dang / ru</text></item>
<item><p>13a8</p><section>'dul ba</section><text>sbal dang / sbal ba mang po gnas pa de na chu skyar gcig cig nya dag za zhing 'dug pa las deng skams te chu med par gyur pa dang / chu skyar des de lta bu de mthong nas mi dga' ste tshigs su bcad pa/ rdzing 'di nya dang rus sbal ni/ /mang po dag gis gang ba las/ /</text></item>
<item><p>13b1</p><section>'dul ba</section><text>da ni sbal bas 'tsho mod kyi/ /bdag gis gnas ni mi 'dor ro/ /zhes bya ba smras te/ nam mkha'i sgra gsum pa ni de yin gyis khyod kyis de chus khong shig /gzhan yang khyod kyi yul na ri bo gtum ldan zhes bya ba de la glang po che dang glang po che mo dmus long</text></item>
<item><p>13b2</p><section>'dul ba</section><text>zhig gnas te/ de gnyis la bu gcig yod pa de de dag gi rim gro byed do/ /de de gnyis kyi zas kyi phyir song ba na glang po che mo zhig dang lhan cig 'dus par gyur pa las/ de khyod kyis thabs kyis brongs te khrid de 'ongs nas btags te bzhag pa dang / de ma dang pha'i</text></item>
<item><p>13b3</p><section>'dul ba</section><text>rjes su mya ngan byed cing rtswa yang mi za chu yang mi 'thung bar de dag rjes su dran zhing mi dga' bar gyur nas tshigs su bcad pa/ gang zhig ri bo gtum ldan la/ /bdag la rkang pas nom byed pa'i/ /long ba nyon mongs de dag ni/ /da ni mgon yang med par gyur/ /</text></item>
<item><p>13b4</p><section>'dul ba</section><text>ces bya ba smras te/ nam mkha'i sgra bzhi pa ni de yin gyis/ pha ma'i grogs byed pa shi na mi rung bas khyod kyis de thong shig /gzhan yang khyod kyi khyim na ri dgas shig bzung ste 'dug pa de khyu dang bral bas dgon pa'i ri dgas rnams dran nas tshigs su bcad pa/</text></item>
<item><p>13b5</p><section>'dul ba</section><text>de rnams mtsho ni bzang po las/ /chu ni bsil zhing zhim pa dang / /bde blag nyid du rnyed par 'gyur/ /bdag kyang da ltar der dga'o/ /zhes bya ba smras te/ bar snang gi sgra lnga pa ni de yin gyis khyod kyis de thong shig /gzhan yang khyod kyi khyim na ngang pa dag cig bzung ste</text></item>
<item><p>13b6</p><section>'dul ba</section><text>'dug pa de dag gis ngang pa gnam la 'phur ba dag mthong nas mi dga' ste tshigs su bcad pa/ 'di dag khrus byas zos nas ni/ /phyogs dang phyogs su 'gro bar byed/ /bdag ni snyi yis bzung gyur pa/ /sngon go sdig pa ci zhig byas/ /zhes bya ba smras te/ nam</text></item>
<item><p>13b7</p><section>'dul ba</section><text>mkha'i sgra drug pa ni de yin pas de dag kyang khyod kyis gtang bar bya ste de ni de dag gi ltas yin no/ /rgyal po chen po khyod kyis rmyi lam brgyad mthong ba gang yin pa de ci'i snga ltas yin zhe na/ re shig tsan dan dkar pos lus byugs par mthong ba gang yin pa ni</text></item>
<item><p>13b8</p><section>'dul ba</section><text>khyod la lus 'phags kyi rgyal pos gos be'u ras yug po che zhig skyes su bskur ba lam du zhugs shing 'dug ste de zhag bdun na phyin par 'gyur bas khyod kyi rmi lam dang po ni de'i snga ltas yin no/ /khyod kyis lus la tsan dan dmar pos</text></item>
<item><p>14a1</p><section>'dul ba</section><text>gtor bar mthong ba gang yin pa ni khyod la sa 'dzin gyi rgyal pos la ba rin po che zhig skyes su bskur ba lam du zhugs shing 'dug ste/ de yang zhag bdun na phyin par 'gyur bas rmi lam gnyis pa ni de'i snga ltas yin no/ /khyod kyis glad pa la me 'bar</text></item>
<item><p>14a2</p><section>'dul ba</section><text>bar mthong ba gang yin pa ni khyod la yul ya ba na'i rgyal pos gser gyi phreng ba zhig skyes su bskur ba lam du zhugs shing 'dug ste/ de yang zhag bdun na phyin par 'gyur bas rmi lam gsum pa ni de'i snga ltas yin no/ /khyod kyis mchan khung gnyis nas</text></item>
<item><p>14a3</p><section>'dul ba</section><text>sbrul gnyis 'phyang ba mthong ba gang yin pa ni khyod la rgya'i rgyal pos ral gri zung cig skyes su bskur ba lam du zhugs shing 'dug ste/ de yang zhag bdun na phyin par 'gyur bas khyod kyi rmi lam bzhi pa ni de'i snga ltas yin no/ /khyod kyis rkang pa gnyis la nya</text></item>
<item><p>14a4</p><section>'dul ba</section><text>khar ba gnyis ldag pa mthong ba gang yin pa ni khyod la sing ga la'i rgyal pos nor bu'i lham zung cig skyes su bskur ba lam du zhugs shing 'dug ste de yang zhag bdun na phyin par 'gyur bas khyod kyi rmi lam lnga pa ni de'i snga ltas yin no/ /khyod kyis ngang pa gnyis</text></item>
<item><p>14a5</p><section>'dul ba</section><text>nam mkha' la 'phur ba mthong ba gang yin pa ni khyod la b+ha~M ga la'i rgyal pos rta gnyis shig skyes su bskur ba lam du zhugs shing 'dug ste de yang zhag bdun na phyin par 'gyur bar khyod kyi rmi lam drug pa ni de'i snga ltas yin no/ /khyod kyis ri nag po zhig</text></item>
<item><p>14a6</p><section>'dul ba</section><text>mdun nas tshur 'ong ba mthong ba gang yin pa ni khyod la ka ling ka'i rgyal pos glang po che'i gtso bo zhig skyes su bskur ba lam du zhugs shing 'dug ste de yang zhag bdun na phyin par 'gyur bas khyod kyi rmi lam bdun pa ni de'i snga ltas yin no/ /khyod kyis</text></item>
<item><p>14a7</p><section>'dul ba</section><text>chu skyar dag mgo la rtug pas 'thor ba mthong ba gang yin pa de ni khyod dang ba lang skyong gi ma zhi ba shes par 'gyur ro/ /khyod kyis bram ze rnams la yang ngan sems bskyed par mi bya'o/ /de skad ces smras pa dang / rgyal po rab snang srog stor ba las</text></item>
<item><p>14a8</p><section>'dul ba</section><text>phyir rnyed pa bzhin du dga' ba dang / mgu ba dang / rab tu dga' ba dang / rangs pa dang / bde ba dang / yid bde ba skyes nas tshe dang ldan pa kA t+yI bu chen pos bshad pa la rjes su yi rang nas rkang pa la mgo bos phyag 'tshal te stan las langs te song ngo / /de rang gi</text></item>
<item><p>14b1</p><section>'dul ba</section><text>khyim du song nas tshe dang ldan pa kA t+yI bu chen pos ji skad smras pa de thams cad bsgrubs te gdung ma yang gzhan zhig bcug /rta rdzi gnyer len yang de ltar byed du ma bcug /rdzing bu yang chus bkang / glang po che dang / ri dgas dang / ngang pa rnams kyang btang ngo / /zhag bdun na</text></item>
<item><p>14b2</p><section>'dul ba</section><text>de'i skyes ji skad bstan pa thams cad kyang phyin nas de nor rnyed pas yid bde ba skyes nas/ tshe dang ldan pa kA t+yI bu chen po la je sems mngon par dad par gyur te bsams pa/ bdag gi khyim na dpal dang dbang thang phun sum tshogs pa gang cung zad yod pa de thams cad ni</text></item>
<item><p>14b3</p><section>'dul ba</section><text>'phags pa kA t+yI bu chen po la brten nas byung ba yin no/ /de'i phyir re shig gos be'u ras yug po che 'di bskur la phyis rgyal srid bstabs par bya'o snyam du rig nas mi zhig la smras pa/ kye skyes bu khyod tshur gos be'u ras yug po che 'di khyer la 'phags</text></item>
<item><p>14b4</p><section>'dul ba</section><text>pa kA t+yI bu chen po la phul cig ces byas pa dang / des gos be'u ras yug po che de khyer nas 'phags pa kA t+yI bu chen po la byin no/ /de nas ba lang skyong gi ma zhi ba dang / skya bseng gi bu mo sgrol ma dang / gzhon nu ba lang skyong dang / gsos pa dang / mdun na</text></item>
<item><p>14b5</p><section>'dul ba</section><text>'don la smras pa/ shes ldan dag nga la yul sna tshogs la dbang ba'i rgyal po rnams kyis skyes 'di dag bskur gyis khyed gang ji ltar 'dod pa bzhin khyer cig /de nas ba lang skyong gi ma zhi bas ni gser gyi phreng ba khyer/ skya bseng gi bu mo sgrol mas ni</text></item>
<item><p>14b6</p><section>'dul ba</section><text>la ba rin po che/ gzhon nu ba lang skyong gis ni rta gnyis/ gsos pas ni ral gri zung cig /mdun na 'don gyis ni nor bu'i lham zung cig khyer te glang po che'i gtso bo lus pa de rgyal pos khyer ro/ /de nas rgyal po rab snang yan lag gi mchog lnga la rin po che</text></item>
<item><p>14b7</p><section>'dul ba</section><text>dag gi bgo bsha' byas nas tshe dang ldan pa kA t+yI bu chen po ga la ba der song ste phyin nas tshe dang ldan pa kA t+yI bu chen po'i rkang pa la mgo bos phyag 'tshal te phyogs gcig tu 'dug go/ /phyogs gcig tu 'dug nas rgyal po rab snang gis tshe dang ldan pa kA t+yI bu</text></item>
<item><p>14b8</p><section>'dul ba</section><text>chen po la 'di skad ces smras so/ /'phags pa sman 'dogs shing gces spras mdzad pa lags te/ de'i slad du bdag 'phags pa la rgyal srid stobs na thugs brtse ba nye bar bzung ste rgyal srid bzhes su gsol/ tshe dang ldan pa kA t+yI bu</text></item>
<item><p>15a1</p><section>'dul ba</section><text>chen pos smras pa/ rgyal po chen po bcom ldan 'das gyis dge slong la rgyal srid byed pa bkag go/ /rgyal pos smras pa/ 'phags pa gal te de ltar na 'dod pa thams cad stobs na/ 'dod pa thams cad yongs su spyad du gsol/ des smras pa/</text></item>
<item><p>15a2</p><section>'dul ba</section><text>rgyal po chen po bcom ldan 'das kyis 'dod pa thams cad kyang bkag go/ /rgyal pos smras pa/ 'phags pa gal te de lta na longs spyod dang / longs spyod kyi mchog rnams stobs na yongs su spyad du gsol/ des smras pa/ rgyal po chen po re shig bcom</text></item>
<item><p>15a3</p><section>'dul ba</section><text>ldan 'das la zhus te bya'o/ /rgyal pos smras pa/ 'phags pa de ltar mdzod cig de'i tshe na bcom ldan 'das ni mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /skabs de lta bu la sangs rgyas bcom ldan 'das</text></item>
<item><p>15a4</p><section>'dul ba</section><text>rnams la mi mkhyen pa dang / mi gzigs pa dang / mi rig pa dang / rnam par mi rig pa cung zad kyang mi mnga' ste/ bcom ldan 'das kyis dgongs pa/ dge slong kA t+yA'i bu chen po longs spyod dang longs spyod kyi mchog rnams don du gnyer ba ma yin mod kyi 'on</text></item>
<item><p>15a5</p><section>'dul ba</section><text>kyang skye bo phyi ma rnams la phan gdags so snyam du dgongs nas 'jig rten pa'i thugs bskyed pa mdzad do/ /chos nyid kyis gang gi tshe sangs rgyas bcom ldan 'das rnams kyis 'jig rten pa'i thugs bskyed pa de'i tshe/ srog chags grog spur rnams</text></item>
<item><p>15a6</p><section>'dul ba</section><text>kyis kyang bcom ldan 'das kyi thugs sems kyis shes so/ /gang gi tshe 'jig rten las 'das pa'i thugs bskyed pa de'i tshe ni nyan thos dang / rang sangs rgyas rnams kyis kyang bcom ldan 'das kyi thugs sems kyis mi shes na/ byol song gi</text></item>
<item><p>15a7</p><section>'dul ba</section><text>skye gnas su song ba rnams kyis lta smos kyang ci dgos/ don 'di la ni bcom ldan 'das dang / tshe dang ldan pa kA t+yI bu chen po'i thugs dang sems su 'phrod pa'i 'jig rten pa'i thugs bskyed do/ /de nas bcom ldan 'das dang / tshe dang ldan pa kA t+yI bu</text></item>
<item><p>15a8</p><section>'dul ba</section><text>chen pos lha'i mig dang lha'i rna ba mngon par bsgrubs nas phan tshun lta ba dang nyan par yang zhugs so/ /de nas bcom ldan 'das la tshe dang ldan pa kA t+yI bu chen pos 'di skad ces gsol to/ /btsun pa dge slong gis dge 'dun gyi ched du longs spyod dang longs</text></item>
<item><p>15b1</p><section>'dul ba</section><text>spyod kyi mchog dag blang du rung lags sam/ bcom ldan 'das kyis bka' stsal pa/ kA t+yI bu chen po skye bo phyi ma rnams la snying brtse ba'i phyir dang / sbyin pa po rnams kyi longs spyod 'phel bar byed pa'i phyir rung ste/ de lta bas na dge 'dun la longs spyod dang</text></item>
<item><p>15b2</p><section>'dul ba</section><text>longs spyod kyi mchog rnams gnang gi gang zag la ni ma yin no/ /de la longs spyod ni 'di dag yin te/ grong dang / zhing rnams so/ /longs spyod kyi mchog ni ba lang dang / ma he dang / ra dang / lug rnams so/ /de nas tshe dang ldan pa kA t+yI bu chen pos bcom ldan 'das</text></item>
<item><p>15b3</p><section>'dul ba</section><text>la zhus nas rgyal po rab snang la 'di skad ces smras so/ /rgyal po chen po bcom ldan 'das kyis skye bo phyi ma rnams la snying brtse ba'i phyir dang / sbyin bdag rnams kyi longs spyod 'phel bar bya ba'i phyir dge 'dun la longs spyod dang longs spyod kyi mchog rnams</text></item>
<item><p>15b4</p><section>'dul ba</section><text>gnang ngo / /de nas rgyal po rab snang gis tshe dang ldan pa kA t+yI bu chen po las brten nas yo byad thams cad phun sum tshogs pa'i gtsug lag khang byed du bcug ste/ phyogs bzhi'i dge slong gi dge 'dun la phul nas longs spyod dang longs spyod kyi mchog</text></item>
<item><p>15b5</p><section>'dul ba</section><text>rnams kyang phul lo/ /de nas bcom ldan 'das kyis dge slong rnams la bka' stsal pa/ dge slong dag nga'i dge bsnyen nga'i nyan thos dge 'dun la thog mar 'dod pa thams cad stobs pa rnams kyi nang na mchog ni 'di lta ste/ 'phags rgyal gyi rgyal</text></item>
<item><p>15b6</p><section>'dul ba</section><text>po rab snang 'di yin no/ /dge slong dag nga'i dge bsnyen nga'i nyan thos dge 'dun la thog mar bshos 'bul ba rnams kyi nang na mchog ni 'di lta ste/ rgyal po'i khab kyi rgyal po bzo sbyangs gzugs can snying po 'di yin no/ /dge slong dag nga'i dge</text></item>
<item><p>15b7</p><section>'dul ba</section><text>bsnyen nga'i nyan thos dge 'dun la thog mar gnas mal 'bul ba rnams kyi nang na mchog ni 'di lta ste/ mnyan yod kyi khyim bdag mgon med zas sbyin 'di yin no/ /dge slong dag nga'i dge bsnyen nga'i nyan thos dge 'dun la thog mar gtsug</text></item>
<item><p>15b8</p><section>'dul ba</section><text>lag khang byed pa rnams kyi nang na mchog ni 'di lta ste/ yul bA rA Na sI'i khyim bdag bzang ldan 'di yin no/ /bar sdom ni/ 'dod pa kun gyi rab snang ste/ /dge 'dun bshos kyi bzo sbyangs yin/ /gnas mal mgon med zas sbyin te/ /</text></item>
<item><p>16a1</p><section>'dul ba</section><text>gtsug lag khang gi bzang ldan no/ /rgyal po rab snang btsun mo'i 'khor du res kyis zan za ste/ nyi ma gcig ni ba lang skyong gi ma zhi ba'i drung du/ gcig ni skya bseng gi bu mo sgrol ma'i drung du'o/ /de dus gzhan zhig na dgongs pa/ ba</text></item>
<item><p>16a2</p><section>'dul ba</section><text>lang skyong gi ma zhi ba'i thad du zan za ba na rgyal po de zho la dga' bas ba lang skyong gi ma zho'i phor ba thogs te de zan za ba'i mdun na 'dug go/ /ji tsam na phyogs der skya bseng gi bu mo sgrol ma song ste/ des la ba rin po che bgos pa dang /</text></item>
<item><p>16a3</p><section>'dul ba</section><text>des glog byung ba lta bur rgyal po de ba lang skyong gi ma zhi ba dang bcas te snang bar byas so/ /zhi bas snang ba de mthong nas ya mtshan skyes te smras pa/ lha 'di ci lags/ glog cig glo bur du byung ngam/ 'ga' zhig gis zhugs mar 'tshal/ des</text></item>
<item><p>16a4</p><section>'dul ba</section><text>smras pa/ zhi ba 'di ni glog gi 'od kyang ma yin/ mar me'i yang ma yin gyi/ 'on kyang skya bseng gi bu mo sgrol ma phyogs 'di nas song ste/ des la ba rin po che bgos pas 'di ni de'i 'od yin no/ /khyod kyis la ba rin po che de lta bu btang ste gser gyi</text></item>
<item><p>16a5</p><section>'dul ba</section><text>phreng ba blangs pa ni khyod blun no/ /ji bdag gi khyim na gser gyi phreng ba med dam/ nyis na rigs ngan pa las skyes pa de the gi'o/ /des smras pa/ lha de la de lta bu'i shes rab ga la mchis/ gdon ma 'tshal bar khyod nyid kyis la ba rin po che long</text></item>
<item><p>16a6</p><section>'dul ba</section><text>shig ces bstan te des na des blangs lags mod/ rgyal pos smras pa/ ngas de la ma smras te des rang gi blos blangs so/ /khyod kyis smras so/ /ngas ma smras so zhes de gnyis 'thabs par gyur nas/ zhi bas de'i mgor zho'i phor bas bsnun pa</text></item>
<item><p>16a7</p><section>'dul ba</section><text>dang / rgyal po de spyi gcer zhig pas de'i glad pa zhom mo/ /des lag pas mnams te bsams pa/ bdag gi glad pa yang zhom/ bdag gi glad rgyas kyang lug pas 'dis ye bdag bsad kyis ji srid srog dang ma bral gyi bar du je 'di bsad do snyam</text></item>
<item><p>16a8</p><section>'dul ba</section><text>nas/ des gsos pa la bsgo ba/ gsos pa ngas ba lang skyong gi ma zhi ba yongs su btang gis sod cig /gsos pas bsams pa/ de 'di la shin du 'phangs na 'di khros pa'i kun nas dkris pas 'di skad du zer bar zad pas 'phral la gsad</text></item>
<item><p>16b1</p><section>'dul ba</section><text>par mi bya'i kun nas dkris pa dang bral nas bsam pa shes par bya ste gsad kyis re shig gnas dben pa zhig tu gzhag go snyam du rig nas/ smras pa/ lha de ltar 'tshal te dgum mo zhes byas nas/ des de gnas dben pa zhig tu bzhag go/ /rgyal pos</text></item>
<item><p>16b2</p><section>'dul ba</section><text>kun nas dkris pa dang bral nas smras pa/ gsos pa ba lang skyong gi ma zhi ba ga re/ des smras pa/ lha khyod kyis ngas ba lang skyong gi ma zhi ba yongs su btang gis gsod cig ces bka' stsal pas bdag gis de lha'i bka' bzhin du bkum lags so/ /</text></item>
<item><p>16b3</p><section>'dul ba</section><text>des smras pa/ gsos pa legs so/ /da ni nga dang / skya bseng gi bu mo sgrol ma dang / gzhon nu ba lang skyong dang / mdun na 'don kyang song la khyod nyid cod pan chings te rgyal srid byed la rag go/ /ngas ko des nga la ma gus pa byas pas ngas de nan thur byas la</text></item>
<item><p>16b4</p><section>'dul ba</section><text>phyis dga' bar bya'o snyam du bsam bsam na khyod kyis mod kho na la bsad pa lta zhig /des smras pa/ lha 'di na skyes bu mkhas pa kha cig smras pa'i don dpes kyang kun 'tshal bar 'gyur bas re shig dpe gsan du gsol/ bsdus pa'i</text></item>
<item><p>16b5</p><section>'dul ba</section><text>sdom ni/ khra bo dang ni sgren mo dang / /rnyed par dka' dang slu ba dang / /mi ngoms pa dang gnyid gtogs par/ /bsdus pa'i sdom du yang dag bsdus/ /sdom ni/ khra bo spre'u dang 'jig rten na/ /long ba dag ste tha ma yin/ /rgyal po chen po</text></item>
<item><p>16b6</p><section>'dul ba</section><text>sngon byung ba ri'i phyogs mi 'du ba dang 'jigs pa ma mchis pa shing sna tshogs kyi tshal gyis brgyan pa/ seng ge dang / stag dang / dred dang / byi la dang / ri dgas dang / phag rgod rgyu ba/ bya'i tshogs sna tshogs kyis bsten pa gcig cig tu srog</text></item>
<item><p>16b7</p><section>'dul ba</section><text>chags thi bas shing chen po zhig gi khar tshang bcas te/ des de 'bras bu smin pa rnams kyis bkang nas chung ma la smras pa/ bzang mo khyod kyis 'bras bu 'di dag bza' bar mi bya ste/ da lta ni gang yang rung bas bdag nyid 'tsho bar bya'o/ /nam rlung dang /</text></item>
<item><p>16b8</p><section>'dul ba</section><text>yul ngan byung ba de'i tshe 'di dag bza' bar bya'o/ /des smras pa/ legs te de bzhin bya'o/ /ji tsam na rlung dang nyi mas phog pas 'bras bu rnams skams te tshang de 'gribs par gyur pa dang / thi bas smras pa/ bzang mo ngas khyod la khyod kyis 'bras bu 'di dag</text></item>
<item><p>17a1</p><section>'dul ba</section><text>bza' bar mi bya ste/ rlung ngam yul ngan byung ba'i tshe bza' bar bya'o zhes ma bkag gam/ 'o na ci'i phyir khyod kyis zos/ des smras pa/ bdag gis ma zos so/ /des smras pa/ ngas tshang 'di bkang ste bzhag na/ gal te khyod kyis ma zos na 'o na tshang</text></item>
<item><p>17a2</p><section>'dul ba</section><text>'di ci'i phyir 'gribs par gyur/ des smras pa/ tshang 'di ci'i phyir 'gribs ma shes/ bdag gis ni 'di las 'bras bu cig kyang ma zos so/ /khyod kyis zos so ngas ma zos so zhes de gnyis lan dang yang lan 'debs pa na thab mo byung ste des thi ba mo de</text></item>
<item><p>17a3</p><section>'dul ba</section><text>mchus bsnun nas srog dang bral te de de nyid na 'phyang zhing 'dug go/ /re shig cig na dus ma yin pa'i char chen po bab pa dang / yang tshang de de kho na bzhin du 'bras bu de dag gis gang nas des bsams pa/ tshang 'di 'bras bu dag gis yang gang ba las na des 'di dag</text></item>
<item><p>17a4</p><section>'dul ba</section><text>ma zos so snyam nas/ des de la bzod pa gsol bar brtsams pa/ khra mo sdug pa longs shig /'di dag khyod kyis ma zos te bdag gi tshang 'di gang gis nyes pa cig bzod par mdzod cig ces byas pa dang / lhas tshigs su bcad de smras pa/ nags tshal rgyu ba'i thi</text></item>
<item><p>17a5</p><section>'dul ba</section><text>ba ni/ /'dab ma khra bo mig dmar ba/ /rang gis sdug ma bsad nas ni/ /blo ngan ci zhig mya ngan byed/ /ji ltar thi ba bab col spyod pa yis/ /'di na sdug pa nyes med bsad nas ni/ /blo rmongs mya ngan byed cing bzang mo zhes/ /de la bzhams te nyes cig bzod</text></item>
<item><p>17a6</p><section>'dul ba</section><text>gsol ba/ /de bzhin rgyal po gzu lums spyod pa yis/ /zhi ba yid dang 'thad pa 'dir bsad nas/ /blo rmongs mya ngan byed cing bzang mo zhes/ /de la bzhams te nyes cig bzod pa gsol zhes bgyi ba lags te/ lha khyod kyis gsungs pa'i don ni bdag dpe de</text></item>
<item><p>17a7</p><section>'dul ba</section><text>dang 'dra ba snyam bgyid do/ /lha gzhan yang khyim bdag cig dbyar 'das pa dang ston gyi dus su sran ma'i khur 'tshal nas zhing thog tu chas so/ /des sran ma'i khur de shing drung zhig tu bzhag nas pha zad du bshang ba'i sar mchis pa dang / ji tsam na spre'u zhig shing</text></item>
<item><p>17a8</p><section>'dul ba</section><text>de las babs nas sran ma las spar gang blangs te yang shing de las 'dzegs so/ /de 'dzeg pa na sran ma 'brum bu cig shor de sa la lhung nas des sran ma spar gang po de bor te/ sran ma 'brum bu cig po de btsal bar brtsams pa na/ khyim bdag des de la bong ba cig</text></item>
<item><p>17b1</p><section>'dul ba</section><text>bsnun te de dus las 'das pa dang lhas tshigs su bcad de smras pa/ sran ma spar gang bor nas su/ /gang zhig 'bras bu gcig tshol ba/ /shin tu tshogs mang ldan pa yi/ /spre'u 'di kye ma re mi mdzangs/ /shes bgyi ba lags te lhas gsungs pa'i don gang zhig ba</text></item>
<item><p>17b2</p><section>'dul ba</section><text>lang skyong gi ma bkum nas/ yang bzod pa gsol bar bzhed pa ni bdag dpe de dang 'dra ba snyam bgyid do/ /rgyal pos smras pa/ gsos pa khyod kyis tshig cig kho na'i kha la ba lang skyong gi ma zhi ba bsad do/ /des smras pa/ lha ston pa gang zag zla med pa/ /</text></item>
<item><p>17b3</p><section>'dul ba</section><text>gcig pu tshig ni gcig gsung ste/ /gsung ba de ni nges lags pas/ /'di la bdag blo 'gyur ma mchis/ /zhes bgyi ba khyod kyis ma gsan tam/ rgyal pos smras pa/ gsos pa khyod kyis gang gi phyir ba lang skyong gi ma zhi ba bsad pas nga long bar byas so/ /</text></item>
<item><p>17b4</p><section>'dul ba</section><text>des smras pa/ lha/ lha dang mir bcas 'jig rten 'dir/ /long ba gnyis ni nges grub pa/ /rang bzhin gyis ni dmus long dang / /gang yang chos la mi gnas pa'o/ /'jig rten 'di dang pha rol du/ /gzhan yang long ba gnyis lags te/ /gang la sdig lta</text></item>
<item><p>17b5</p><section>'dul ba</section><text>de yod dam/ /gang zhig khrims la mi brten pa'o/ /zhes bgyi ba khyod kyis ma gsan tam/ sdom ni/ sgren mo cir yang mi rung dang / /ma spyad gtun dang lan gcig dang / /nad dang bag tsha brnyas pa dang / /de bzhin du ni bags kyis so/ /byis pa dang ni bshes dag</text></item>
<item><p>17b6</p><section>'dul ba</section><text>dang / /skyes bu tha shal nyid dang ni/ /shing rta yis ni 'khor lo dang / /g.yo gtogs par ni yongs su rdzogs/ /rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas nga sgren mor byas so/ /des smras pa/ lha sgren mo gsum</text></item>
<item><p>17b7</p><section>'dul ba</section><text>gyi mi mdzes pa khyod kyis ma gsan tam/ rgyal pos smras pa/ gsos pa gsum gang yin/ lha/ klung ni chu med sgren mo ste/ /yul 'khor 'dren med sgren mo'o/ /gal te ming po bcu yod kyang / /khyo med bud med sgren mo'o/ /zhes bgyi ba lags so/ /rgyal pos smras pa/</text></item>
<item><p>17b8</p><section>'dul ba</section><text>gsos pa gang gi phyir khyod kyis ba lang skyong gi ma zhi ba bsad pas nga cir yang mi rung bar byas so/ /des smras pa/ lha 'jig rten na cir yang mi rung ba gsum mchis par khyod kyis ma gsan tam/ des smras pa/ gsos pa gsum gang yin/ lha/ rta bo thal kar bang bul dang / /</text></item>
<item><p>18a1</p><section>'dul ba</section><text>ston mo bya na med pa dang / /bud med gang zhig khyim sun 'byin/ /'di gsum cir yang mi rung ba'o/ /rgyal pos smras pa/ gsos pa ba lang skyong gi ma zhi ba longs ma spyad par khyod kyis bsad do/ /des smras pa/ lha/ sol ba byed pa'i gos dang ni/ /bkru bshal</text></item>
<item><p>18a2</p><section>'dul ba</section><text>byed pa'i lham dag dang / /rgyal po'i btsun mo'i 'khor rnams ni/ /longs ma spyad par dengs par 'gyur/ /zhes bgyi ba khyod kyis ma gsan tam/ lha de dag 'ba' shig tu ma bas gzhan yang gsum ste/ nags kyi shing gi me tog dang / /dka' thub can gyi lang</text></item>
<item><p>18a3</p><section>'dul ba</section><text>tsho dang / /shing rta mkhan gyi chung ma dag /longs ma spyad par dengs par 'gyur/ /rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas khyod ni gtun gyis brdeg pa'i rgyu'o/ /des smras pa/ lha/ shing mkhan rtsang rtsing 'jog pa dang / /</text></item>
<item><p>18a4</p><section>'dul ba</section><text>bzang mkhan skud pa ring po dang / /kha lo sgyur ba mig rgyang thung / /de gsum gtun gyis brdeg rgyu'o/ /zhes bgyi ba khyod kyis ma gsan tam/ lha de dag 'ba' shig tu ma bas/ gzhan yang gsum ste/ pho nya'i pho nya gang yin dang / /mngag gzhug pa yi mngag gzhug dang / /</text></item>
<item><p>18a5</p><section>'dul ba</section><text>bud med 'phyon ma byed pa gang / /de gsum btun gyis brdeg rgyu'o/ /lha de dag 'ba' shig tu ma bas gzhan yang gsum ste/ gnag rdzi grong na rgyu ba dang / /'dreg mkhan nags na rgyu ba dang / /mag pa rtag tu 'ong byed pa/ /de gsum gtun gyis brdeg rgyu'o/ /</text></item>
<item><p>18a6</p><section>'dul ba</section><text>rgyal pos smras pa/ gsos pa khyod kyis ba lang skyong gi ma zhi ba lan gcig gis bsad do/ /des smras pa/ lha/ rgyal po smra ba lan gcig ste/ /bu mo sbyin pa lan gcig go/ /'phags pa'i gzigs pa lan gcig ste/ /de gsum lan re lan re 'o/ /zhes bgyi ba khyod kyis</text></item>
<item><p>18a7</p><section>'dul ba</section><text>ma gsan tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas khyod ni rang gis nad bslangs so/ /des smras pa lha sdar ma sna tshogs go gyon dang / /rtswa mjing chung ngu nor mang dang / /rgan po chung ma gzhon len pa/ /de dag rang gis nad</text></item>
<item><p>18a8</p><section>'dul ba</section><text>bslangs so/ /zhes bgyi ba khyod kyis ma gsan tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas nga ni khyod la bag tsha'o/ /des smras pa/ lha/ dka' thub can ni blun mthong dang / /dpa' bo rma mtshan med pa dang / /bu mo chen mo mthong nas</text></item>
<item><p>18b1</p><section>'dul ba</section><text>ni/ /snying la bag tsha skye bar 'gyur/ /zhes bgyi ba khyod kyis ma gsan tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas nga brnyas so/ /des smras pa/ lha/ cal le col le smra ba dang / /gnyis pa gos ngan gyon pa dang / /rku</text></item>
<item><p>18b2</p><section>'dul ba</section><text>zhing za ba gang yin pa/ /de gsum brnyas par bya ba yin/ /zhes bgyi ba khyod kyis ma gsan tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas ngas khyod dgra zhig bags kyis spel to/ /des smras pa/ lha/ nya ni bags kyis</text></item>
<item><p>18b3</p><section>'dul ba</section><text>bza' bar bya/ /ri bo la ni bags kyis gzeg /don rnams bags kyis bsgrub bya ste/ /'di gsum bags kyis bags kyis bya/ /zhes bgyi ba khyod kyis ma gsan tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas</text></item>
<item><p>18b4</p><section>'dul ba</section><text>khyod ni byis pa'o/ /des smras pa/ lha/ ma 'dris pa la yid rton dang / /ma rungs pa la sten pa dang / /gya tsom du ni yongs gtong ba/ /byis pa'i mtshan nyid rnam gsum mo/ /zhes bgyi ba khyod kyis ma gsan tam/ rgyal pos smras pa/ gsos pa gang gi phyir khyod kyis</text></item>
<item><p>18b5</p><section>'dul ba</section><text>ba lang skyong gi ma zhi ba bsad pas khyod ni bshes pa 'byed pa yin no/ /des smras pa/ lha/ bshes rnams la ni mi sten dang / /gnyis pa ha cang sten pa dang / /dus ma yin par slong byed pa/ /des ni bshes rnams 'byed par byed/ /ces bgyi ba khyod kyis ma gsan</text></item>
<item><p>18b6</p><section>'dul ba</section><text>tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas khyod ni skyes bu tha shal yin no/ /des smras pa/ lha/ rtag tu gzhan gyi nor dang ni/ /bdag nyid 'dod pa rnog byed dang / /de bzhin sdug bsngal la dga' ba/ /de gsum skyes bu</text></item>
<item><p>18b7</p><section>'dul ba</section><text>tha shal yin/ /zhes bgyi ba khyod kyis ma gsan tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas khyod ni shing rta'i 'khor los gsad rgyu yin no/ /des smras pa/ lha/ ri mo mkhan ni tshon gtong mi shes dang / /'khrul 'khor mkhan</text></item>
<item><p>18b8</p><section>'dul ba</section><text>ni 'byor ka mi shes dang / /gyad gyi bu ni dor thabs mi shes pa/ /gsad bya gsad par rtag tu bzlog pa med/ /ces bgyi ba lhas ma gsan tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas khyod ni g.yo can yin no/ /des</text></item>
<item><p>19a1</p><section>'dul ba</section><text>smras pa/ lha/ bud med khyo gsum brgyud pa dang / /dge slong phyir ni 'ongs pa dang / /bya ni rgya las shor dang gsum/ /g.yo can nang na de g.yo ngan/ /zhes bgyi ba khyod kyis ma gsan tam/ sdom ni/ rnyed par dka' dang gzhan dang gcig /bsags dang</text></item>
<item><p>19a2</p><section>'dul ba</section><text>de bzhin mi mthun dang / /brdungs dang med pa nyid dang ni/ /mi 'tsham pa ni don med do/ /gsos pa khyod kyis ba lang skyong gi ma rnyed dka' ba bsad do/ /des smras pa/ lha/ ri bong rwa can rnyed par dka'/ /ru sbal spu can rnyed par dka'/ /smad 'tshong gcig pu 'dug</text></item>
<item><p>19a3</p><section>'dul ba</section><text>pa dang / /gzu bo drang por smra rnyed dka'/ /zhes bgyi ba khyod kyis ma gsan tam/ rgyal pos smras pa/ gsos pa khyod kyis gzhan gyi ched du ba lang skyong gi ma zhi ba bsad do/ /des smras pa/ lha/ gtams pa len dang gnya' bo dang / /g.yon can gyi ni che bzhi dang / /smyan byed blo</text></item>
<item><p>19a4</p><section>'dul ba</section><text>zhan bzhi po dag /gzhan gyi don du ma rung 'gyur/ /zhes bgyi ba khyod kyis ma gsan tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas nga gcig pur byas so/ /des smras pa/ lha/ skye ba na yang 'di gcig skye bar 'gyur/ /</text></item>
<item><p>19a5</p><section>'dul ba</section><text>de bzhin 'chi ba na yang 'di gcig 'chi/ /skye bo gcig pus 'di na sdug bsngal myong / /'khor ba la ni grogs yod ma yin no/ /zhes bgyi ba khyod kyis ma gsan tam/ rgyal pos smras pa/ gsos pa khyod kyis ba lang skyong gi ma zhi ba tshogs bsags pa bsad</text></item>
<item><p>19a6</p><section>'dul ba</section><text>do/ /des smras pa/ lha/ nya sgong a mra'i me tog dang / /sdug bsngal gyur pa'i don gnyer ba/ /dper na ston ka'i sprin bzhin du/ /bsags pa rnams kyang don med 'gyur/ /zhes bgyi ba khyod kyis ma gsan tam/ rgyal pos smras pa/ gsos pa gang gi phyir khyod</text></item>
<item><p>19a7</p><section>'dul ba</section><text>kyis ba lang skyong gi ma zhi ba bsad pas khyod ni mi mthun pa yin no/ /des smras pa/ lha/ nyi ma grib mar mi mthun zhing / /snang ba dang ni mun pa dang / /nyin par mtshan mor mi mthun te/ /chos dang chos min rtag mi 'thun/ /zhes bgyi ba khyod kyis ma gsan tam/ rgyal pos</text></item>
<item><p>19a8</p><section>'dul ba</section><text>smras pa/ gsos pa gang gi phyir khyod kyis ba lang skyong gi ma zhi ba bsad pas khyod ni brdung rgyu'o/ /des smras pa/ lha/ gos rnams brdungs na 'jam po dag tu 'gyur/ /bong bu brdungs na de dag mgyogs par 'gyur/ /bud med rnams ni brdungs na dbang du 'gyur/ /</text></item>
<item><p>19b1</p><section>'dul ba</section><text>rnga dag ma brdungs sgra 'byin mi 'gyur ro/ /zhes bgyi ba khyod kyis ma gsan tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas khyod ni med par bya ba yin no/ /des smras pa/ lha/ rlung gis sbun pa med par byed/ /skye bo'i sgra yis</text></item>
<item><p>19b2</p><section>'dul ba</section><text>glu de bzhin/ /skyes bu ngan pa bsten pa dang / /mi mdzes yon tan med par byed/ /ces bgyi ba khyod kyis ma gsan tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas khyod ni 'tsham pa ma yin no/ /des smras pa/ lha/ rgyal po brdzun</text></item>
<item><p>19b3</p><section>'dul ba</section><text>du smra ba dang / /sman pa gsung dang dge sbyong 'khrug /blo dang ldan pa kun mongs pa/ /bzhi ni 'tsham pa ma yin no/ /zhes bgyi ba khyod kyis ma gsan tam/ rgyal pos smras pa/ gsos pa khyod kyis don med par ba lang skyong gi ma zhi ba bsad do/ /des smras pa/ lha/ nyin par</text></item>
<item><p>19b4</p><section>'dul ba</section><text>mar me bus pa don med do/ /rgya mtshor char pa bab pa don med do/ /'drangs la ston mo byin pa don med do/ /skyes bu ngan pa bsten pa don med do/ /zhes bgyi ba khyod kyis ma gsan tam/ sdom ni/ slu dang blta dang ma legs dang / /bskrad dang 'jigs dang mi dga' gtang / /</text></item>
<item><p>19b5</p><section>'dul ba</section><text>sred dang ma bsams mya ngan gtogs/ /de ni tshogs su yang dag bsgrags/ /rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas khyod ni slu ba yin no/ /des smras pa/ lha/ slu ba bzhi mchis par khyod kyis ma gsan tam/ bzhi gang</text></item>
<item><p>19b6</p><section>'dul ba</section><text>yin/ lha/ mi 'dod pa la 'doms pa dang / /gnyid kyis dub la 'chad pa dang / /don du gnyer min don gnyer dang / /stobs dang ldan rnams 'gyed pa'o/ /rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas khyod ni blta bar bya ba yin no/ /</text></item>
<item><p>19b7</p><section>'dul ba</section><text>des smras pa/ lha/ g.yul ngor dpa' bo blta bya ste/ /mi bzad dug la gsang sngags blta/ /bza' btung tshe na nye du ste/ /don rtogs bya la mkhas pa blta/ /zhes bgyi ba khyod kyis ma gsan tam/ /rgyal pos smras pa/ gsos pa gang gi phyir khyod kyis ba lang skyong gi ma zhi ba</text></item>
<item><p>19b8</p><section>'dul ba</section><text>bsad pas ma legs pa byas so/ /des smras pa/ lha/ khyim pa le lo ma legs chags ma legs/ /rab byung yang dag sdom pa min ma legs/ /rgyal po gzu lums spyod pa'ang ma legs te/ /mkhas gang 'khrug byed de yang ma legs so/ /zhes bgyi ba khyod</text></item>
<item><p>20a1</p><section>'dul ba</section><text>kyis ma gsan tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas khyod ni bskrad par bya ba yin no/ /des smras pa/ lha/ mi mkhas shing rta gcog pa dang / /khal chen 'gel bas glang gsod dang / /ha cang bzhos pas be'u gsod dang / /</text></item>
<item><p>20a2</p><section>'dul ba</section><text>nye du'i khyim 'dug chung ma bskrad/ /ces bgyi ba khyod kyis ma gsan tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas khyod mthong na nga 'jigs so/ /des smras pa/ lha/ 'ur pa dang ni chu skyar dang / /gsum pa phyag dar srin bu dang / /bzhi</text></item>
<item><p>20a3</p><section>'dul ba</section><text>pa lham bu chu gsher ni/ /'jigs bya min la 'jigs par byed/ /ces bgyi ba khyod kyis ma gsan tam/ rgyal pos smras pa/ gsos pa ba lang skyong gi ma zhi ba med pas mi dga'o/ /des smras pa/ lha/ spre'u ni grong na mi dga' ste/ /chu srin byis pa gsod ri la/ /chom rkun</text></item>
<item><p>20a4</p><section>'dul ba</section><text>dge sbyong khyim du ste/ /byi po rang gi khyim mi dga'/ /zhes bgyi ba khyod kyis ma gsan tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas khyod ni gtang bar bya ba yin no/ /des smras pa/ lha/ rigs kyi phyir ni gcig gtang ste/ /</text></item>
<item><p>20a5</p><section>'dul ba</section><text>grong gi phyir ni rigs gtang ngo / /yul gyi phyir ni grong gtang ste/ /bdag gi phyir ni yul gtang ngo / /zhes bgyi ba khyod kyis ma gsan tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas nga'i sred pa 'chad du mi btub po/ /des smras pa/</text></item>
<item><p>20a6</p><section>'dul ba</section><text>lha/ rtsa med gzhan gyi bud med dang / /lag pa gcig gis chu 'thung dang / /gzhan gyis chang blud gang yin pa/ /de dag sred pa 'chad pa med/ /ces bgyi ba khyod kyis ma gsan tam/ rgyal pos smras pa/ gsos pa khyod kyis ma bsams pa kho nar ba lang skyong gi ma zhi ba bsad do/ /des</text></item>
<item><p>20a7</p><section>'dul ba</section><text>smras pa/ lha/ rgyal po rgyal po'i mdzod ni ma bsams par/ /lam du zhugs la chom por ma bsams par/ /khyim na bud med thab mo ma bsams par/ /rab tu byung ba'i rnyed pa ma bsams par/ /zhes bgyi ba khyod kyis ma gsan tam/ rgyal pos smras pa/</text></item>
<item><p>20a8</p><section>'dul ba</section><text>gsos pa gang gi phyir khyod kyis ba lang skyong gi ma zhi ba bsad pas mya ngan bya ba yin no/ /des smras pa/ lha/ chags can rgas pa'ang mya ngan bya ba ste/ /mi bzang por mo 'ang mya ngan bya ba yin/ /smad 'tshong rgas pa 'ang mya ngan bya ba ste/ /rab byung gtum po'ang</text></item>
<item><p>20b1</p><section>'dul ba</section><text>mya ngan bya ba yin/ /sdom ni/ blta bas mi ngoms yid 'thad dang / /brtse bar mi bya nor dang ni/ /smra bar mi bya rab sdang dang / /mgon med bshes dang yid brtan pa'o/ /rgyal pos smras pa/ gsos pa khyod kyis nga'i ba lang skyong gi ma zhi ba blta bas mi</text></item>
<item><p>20b2</p><section>'dul ba</section><text>ngoms pa bsad do/ /des smras pa/ lha/ glang po'i gtso dang rgyal po dang / /rgya mtsho dang ni ri rab dang / /sangs rgyas smra ba rnams kyi mchog /blta ba yis ni mi ngoms yin/ /zhes bgyi ba khyod kyis ma gsan tam/ rgyal pos smras pa/ gsos pa khyod kyis</text></item>
<item><p>20b3</p><section>'dul ba</section><text>ba lang skyong gi ma zhi ba nga'i yid dang 'thad pa bsad do/ /des smras pa/ lha/ gzugs bzang mo dang rigs ldan dang / /des dang rigs ni 'phel byed pa/ /dar la bab dang bud med lnga/ /rgyal chen yid dang 'thad pa yin/ /zhes bgyi ba khyod kyis ma gsan tam/</text></item>
<item><p>20b4</p><section>'dul ba</section><text>rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas khyod dang lhan cig rtse bar mi bya ba yin no/ /des smras pa/ lha/ byis pa sbrul dang sbal ba dang / /gang gi ma ni g.yem pa dang / /mi gang mdza' ni mi rtag dang / /lhan</text></item>
<item><p>20b5</p><section>'dul ba</section><text>cig rtse bar mi bya'o/ /zhes bgyi ba khyod kyis ma gsan tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas khyod kyis nor 'phrog pa byas so/ /des smras pa/ lha/ rol mo mkhan dang dmag mi dang / /sman pa</text></item>
<item><p>20b6</p><section>'dul ba</section><text>chom rkun btson rdzi ste/ /de dag nyam thag gyur pa la'ang / /nor ni 'phrog par byed pa yin/ /zhes bgyi ba khyod kyis ma gsan tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas khyod ni smra bar bya ba ma yin</text></item>
<item><p>20b7</p><section>'dul ba</section><text>no/ /des smras pa/ lha/ ha cang phyug dang ha cang dbul/ /dma' dang ha cang mtho gang dang / /ha cang ring dang ha cang nye/ /de drug smra bar bya ba min/ /zhes bgyi ba khyod kyis ma gsan tam/ rgyal pos smras pa/ gsos pa gang gi phyir khyod kyis ba lang skyong</text></item>
<item><p>20b8</p><section>'dul ba</section><text>gi ma zhi ba bsad pas khyod ni sems rab tu sdang ba yin no/ /des smras pa/ lha/ sbyin pa mi snang mi mthun byed pa dang / /mthun par mi byed nyes spyod sgrogs pa dang / /sbyin pa byin nas rim gyis ldog byed pa/ /de dag rab tu sdang ba'i rtags yin no/ /</text></item>
<item><p>21a1</p><section>'dul ba</section><text>zhes bgyi ba khyod kyis ma gsan tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas nga mgon med par gyur to/ /des smras pa/ lha/ gnas brtan rgyal po rgan po dang / /tshul med bka'</text></item>
<item><p>21a2</p><section>'dul ba</section><text>blo mi bde dang / /bla ma la ni gnod byed gang / /de drug mgon ni med par bshad/ /ces bgyi ba khyod kyis ma gsan tam/ rgyal pos smras pa/ gsos pa khyod kyis gang gi phyir ba lang skyong gi ma zhi ba bsad pas khyod dang lhan cig bshes par bya</text></item>
<item><p>21a3</p><section>'dul ba</section><text>ba ma yin no/ /des smras pa/ lha/ bzhad rgad mkhan dang gar mkhan dang / /pho nya smad 'tshong chang dad can/ /ma ning de bzhin gzhung ngan pa/ /de dag dang ni bshes mi bya/ /zhes bgyi ba khyod kyis ma gsan tam/ rgyal pos smras pa/ gsos pa gang gi phyir khyod</text></item>
<item><p>21a4</p><section>'dul ba</section><text>kyis ba lang skyong gi ma zhi ba bsad pas khyod ni yid brtan par bya ba ma yin no/ /des smras pa/ lha/ ske tsam nub pa'i chu dang rta dang ni/ /glang po che dang spre'u dang sbrul nag dang / /spu 'greng ba dang gdong gnyer gang ba dang / /kha spu nyung la yid ni brtan mi bya/ /zhes</text></item>
<item><p>21a5</p><section>'dul ba</section><text>bgyi ba khyod kyis ma gsan tam/ sdom ni/ gnyid med 'dod pa ma yin dang / /kun nas mnar sems dngos po dang / /de bzhin snying rje khwa dang ni/ /zlog thab tha ma stobs yin no/ /rgyal pos smras pa/ gsos pa gang gi phyir khyod kyis ba lang skyong gi ma zhi</text></item>
<item><p>21a6</p><section>'dul ba</section><text>ba bsad pas nga gnyid med do/ /des smras pa/ lha/ g.yem dang skem nad can dang ni/ /cham pas thebs dang sdug bsngal dang / /don sems khros dang brtson pa dang / /'jigs pa de ni rnam kun tu/ /gnyid mi 'ong ste 'jig rten na/ /brgyad ni rang bzhin sdug</text></item>
<item><p>21a7</p><section>'dul ba</section><text>bsngal lo/ /zhes bgyi ba khyod kyis ma gsan tam/ rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas nga 'dod pa ma yin no/ /des smras pa/ lha/ 'dod pa ma yin pa'i dngos po brgyad ces bgyi ba khyod kyis ma gsan</text></item>
<item><p>21a8</p><section>'dul ba</section><text>tam/ gsos pa brgyad gang yin/ na dang rga dang 'chi ba dang / /sdug bral mi sdug phrad pa dang / /ser ba thog tog mi rtag nyid/ /brgyad ni 'jig rten 'dod min rab/ /rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas</text></item>
<item><p>21b1</p><section>'dul ba</section><text>nga khyod la kun nas mnar sems skyes so/ /des smras pa/ lha/ kun nas mnar sems dgu 'dul ba zhes bgyi ba khyod kyis ma gsan tam/ gsos pa dgu gang yin/ lha 'di ni bdag la gnod par 'dod pa phan pa ma yin par 'dod pa bde ba ma yin</text></item>
<item><p>21b2</p><section>'dul ba</section><text>par 'dod pa reg pa ma yin par 'dod pa/ grub pa dang bde ba ma yin par 'dod pa ste/ 'dis bdag la 'dod pa byas so byed do byed par 'gyur ro snyam mo/ /yang de 'di snyam du sems te/ gzhan las bdag gi 'di ltar gyur na mi rung bas bdag gi 'di</text></item>
<item><p>21b3</p><section>'dul ba</section><text>kho na ltar 'gyur bar bya'o zhes bya ba 'di 'grub par ga la 'gyur snyam nas/ de de la kun nas mnar sems skyes pa sel bar byed do/ /'di ni gang zhig bdag la gnod par 'dod pa phan pa ma yin par 'dod pa/ bde ba ma yin par 'dod pa/ rig pa ma</text></item>
<item><p>21b4</p><section>'dul ba</section><text>yin par 'dod pa/ grub pa dang bde ba ma yin par 'dod pa/ de la gnod par 'dod pa/ phan pa ma yin par 'dod pa/ bde ba ma yin par 'dod pa/ reg pa ma yin par 'dod pa/ grub pa dang bde ba ma yin par 'dod pa ste/ 'dis de la gnod pa byas so byed do</text></item>
<item><p>21b5</p><section>'dul ba</section><text>byed par 'gyur ro snyam mo/ /yang de 'di snyam du sems te/ gzhan las bdag gi 'di ltar gyur na mi rung bas bdag gis 'di kho na ltar 'gyur bar bya'o zhes bya ba 'di 'grub par ga la 'gyur snyam nas/ de de la kun nas mnar sems skyes pa sel</text></item>
<item><p>21b6</p><section>'dul ba</section><text>bar byed do/ /'di ni gang zhig bdag la gnod par 'dod pa/ phan pa ma yin par 'dod pa/ bde ba ma yin par 'dod pa/ reg pa ma yin par 'dod pa/ grub pa dang bde ba ma yin par 'dod pa/ de la don du 'dod pa/ phan par 'dod pa/ bde bar 'dod pa/</text></item>
<item><p>21b7</p><section>'dul ba</section><text>reg par 'dod pa/ grub pa dang bde bar 'dod pa ste/ 'dis de la phan par byas so byed do byed par 'gyur ro snyam mo/ /yang de 'di snyam du sems te/ gzhan las bdag gis 'di ltar gyur na mi rung bas bdag gis 'di kho na ltar 'gyur bar</text></item>
<item><p>21b8</p><section>'dul ba</section><text>bya'o zhes bya ba 'di grub par ga la 'gyur snyam nas/ de de la kun nas mnar sems skyes pa sel bar byed do/ /rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas khyod ni snying rje med pa yin no/ /des smras pa/</text></item>
<item><p>22a1</p><section>'dul ba</section><text>lha/ khyod kyis snying rje med pa bcu po shan pa dang / bya gag 'tshong ba dang / phag 'tshong ba dang / nya pa dang / ri dgas kyi rngon pa dang / bya ba dang / bong bu rgyas 'chor ba dang / chom rkun pa dang / gshed ma pa dang / ba lang gsod pa lags par ma gsan tam/</text></item>
<item><p>22a2</p><section>'dul ba</section><text>rgyal pos smras pa/ gsos pa gang gi phyir khyod kyis ba lang skyong gi ma zhi ba bsad pas khyod ni khwa lta bu yin no/ /des smras pa/ lha/ yan lag bcu dang ldan na khwa lta bu lags so zhes bgyi ba khyod kyis ma gsan tam/ gsos pa bcu gang yin/</text></item>
<item><p>22a3</p><section>'dul ba</section><text>lha/ gcor ba dang / mu cor smra ba dang / thub chod byed pa dang / 'khu ba dang / byas pa mi gzo ba dang / snying rje med pa dang / ma byin par len pa dang / bsogs pa dang / dgang dka' ba dang / 'chal pa lags so/ /rgyal pos smras pa/ gsos pa gang gi phyir</text></item>
<item><p>22a4</p><section>'dul ba</section><text>khyod kyis ba lang skyong gi ma zhi ba bsad pas khyod ni zlog thabs can yin no/ /des smras pa/ lha/ zlog thabs can bcu zhes bgyi ba khyod kyis ma gsan tam/ gsos pa bcu gang yin/ lha/ nyi ma zlog thabs can dang / zla ba zlog thabs can dang / me</text></item>
<item><p>22a5</p><section>'dul ba</section><text>zlog thabs can dang / chu zlog thabs can dang / gzhon nu ma zlog thabs can dang / bud med zlog thabs can dang / bram ze zlog thabs can dang / gcer bu pa zlog thabs can dang / dge slong zlog thabs can dang / slad sa zlog thabs can lags so/ /</text></item>
<item><p>22a6</p><section>'dul ba</section><text>de la nyi ma zlog thabs can ni nyi ma ni dgun glo nas mchi na dro bar yang mi 'gyur la/ so ga thag ring po nas mchi na 'on kyang dro bar 'gyur te/ 'di ni nyi ma zlog thabs can zhes bgyi'o/ /zla ba zlog thabs can gang zhe na/ zla ba ni gang gi tshe shas chung ba de'i tshe skye</text></item>
<item><p>22a7</p><section>'dul ba</section><text>bo thams cad kyis phyag bya bar 'gyur la/ gang gi tshe rnam pa thams cad yongs su rdzogs par gyur pa de'i tshe su yang phyag mi 'tshal te/ 'di ni zla ba zlog thabs can zhes bgyi'o/ /me zlog thabs can gang zhe na/ me ni tshig pa me nyid du sreg ste/ 'di ni</text></item>
<item><p>22a8</p><section>'dul ba</section><text>me zlog thabs can zhes bgyi'o/ /chu zlog thabs can gang zhe na/ chu ni dgun rdzing na bsil na 'on kyang btung du mi rung gi/ khron pa na dro na 'on kyang btung du rung la/ so gar rdzing na dro na 'on kyang btung du rung la/ khron pa na bsil na 'on kyang btung du mi rung ste/</text></item>
<item><p>22b1</p><section>'dul ba</section><text>'di ni chu zlog thabs can zhes bgyi'o/ /gzhon nu ma zlog thabs can gang zhe na/ gzhon nu ma ni gang gi tshe ma byin pa de'i tshe gyos po'i khyim la dga' la/ gang gi tshe gyos po'i khyim du khyer ba de'i tshe khyim la khong du yang dga' la ngu bar byed de/ 'di ni gzhon nu ma zlog thabs can</text></item>
<item><p>22b2</p><section>'dul ba</section><text>zhes bgyi'o/ /bud med zlog thabs can gang zhe na/ bud med ni gang gi tshe gzhon zhing blta na yid du 'ong ba de'i tshe lus bkab ste 'gro la/ gang gi tshe rgas shing yid du mi 'ong ba de'i tshe phye nas 'gro ste/ 'di ni bud med zlog thabs can zhes bgyi'o/ /bram ze zlog thabs can</text></item>
<item><p>22b3</p><section>'dul ba</section><text>gang zhe na/ bram ze ni gang gi tshe byis pa ste 'dod pa'i 'dod chags ma skyes pa de'i tshe tshangs par spyad pa spyod pa la gang gi tshe dar la bab ste 'dod pa'i 'dod chags skyes pa de'i tshe 'dod pa dag sten par byed de/ 'di ni bram ze zlog thabs can zhes bgyi'o/ /gcer bu pa</text></item>
<item><p>22b4</p><section>'dul ba</section><text>zlog thabs can gang zhe na/ gcer bu pa ni gang gi tshe khyim na 'dug pa de'i tshe gos gyon zhing 'dug la gang gi tshe spyod yul du 'gro ba de'i tshe ni gcer bur 'gro ste/ 'di ni gcer bu pa zlog thabs can zhes bgyi'o/ /dge slong zlog thabs can gang zhe na/ dge slong ni gang gi</text></item>
<item><p>22b5</p><section>'dul ba</section><text>tshe gzhon nu lang tsho la bab cing zos pa dang 'thungs pa dang / 'chos pa dang myangs pa rnams 'ju bar nus pa de'i tshe de dag mi rnyed la/ gang gi tshe rgas te zos pa dang / 'thungs pa dang / 'chos pa dang / myangs pa rnams 'ju bar mi nus pa de'i tshe de dag rnyed de/ 'di ni dge</text></item>
<item><p>22b6</p><section>'dul ba</section><text>slong zlog thabs can zhes bgyi'o/ /slad sa zlog thabs can gang zhe na/ slad sa ni gang gi tshe gsher ba de'i tshe chu'i steng na 'phyo la/ gang gi tshe skams pa de'i tshe 'bying ste/ 'di ni slad sa zlog thabs can zhes bgyi'o// //</text></item>
<item><p>22b7</p><section>'dul ba</section><text>'dul ba phran tshegs kyi gzhi/ bam po sum bcu pa/ rgyal pos smras pa/ gsos pa thams cad go ste chog go/ /'di dris drang por smros shig /khyod kyis stobs gang gis ba lang skyong gi ma zhi ba bsad des smras pa/ lha bdag la gang gis na ba lang</text></item>
<item><p>22b8</p><section>'dul ba</section><text>skyong gi ma khums pa'i stobs ga la mchis/ lha 'on kyang 'phags pa kA t+yI bu chen po 'di gang gi nyan thos lags pa de ni de bzhin gshegs pa dgra bcom pa yang dag par rdzogs pa'i sangs rgyas rig pa dang / zhabs su ldan pa/</text></item>
<item><p>23a1</p><section>'dul ba</section><text>bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa lags te/ de bzhin gshegs pa dgra bcom pa yang dag par rdzogs pa'i sangs rgyas ye shes thogs pa mi mnga' ba'i</text></item>
<item><p>23a2</p><section>'dul ba</section><text>stobs kyis 'khor los sgyur ba de la gang dag dang ldan na de khyu mchog gi gnas rlabs po che zhal gyis 'che zhing tshangs pa'i 'khor lo bskor bar mdzad/ 'khor gyi nang du seng ge'i sgra yang dag par sgrogs par mdzad pa stobs bcu mnga'o/ /bcu gang lags she na/</text></item>
<item><p>23a3</p><section>'dul ba</section><text>lha de ni gnas la yang gnas su/ gnas ma yin pa la yang gnas ma yin par yang dag par ji lta ba bzhin du rab tu mkhyen to/ /lha 'di ni de'i stobs dang po lags te/ stobs de dang ldan pas de khyu mchog gi gnas rlabs po che zhal gyis 'che zhing tshangs pa'i</text></item>
<item><p>23a4</p><section>'dul ba</section><text>'khor lo bskor bar mdzad/ 'khor gyi nang du seng ge'i sgra yang dag par sgrogs par mdzad do/ /lha gzhan yang des sems can rnams kyi las dang chos yang dag par blangs pa 'das pa dang / ma 'ongs pa dang / da ltar byung ba rnams la gnas dang / gzhi dang / rgyu dang /</text></item>
<item><p>23a5</p><section>'dul ba</section><text>rnam par smin par yang dag pa ji lta ba bzhin du rab tu mkhyen to/ /des sems can rnams kyi las dang chos yang dag par blangs pa 'das pa dang / ma 'ongs pa dang / da ltar byung ba rnams gnas dang / gzhi dang / rgyu dang / rnam par smin par yang dag par ji lta ba bzhin du</text></item>
<item><p>23a6</p><section>'dul ba</section><text>rab tu mkhyen pa gang lags pa 'di ni lha de'i stobs gnyis pa lags te/ stobs de dang ldan pas de khyu mchog gi gnas rlabs po che zhal gyis 'che zhing tshangs pa'i 'khor lo bskor bar mdzad/ 'khor gyi nang du seng ge'i sgra yang dag par sgrogs par mdzad do/ /lha/</text></item>
<item><p>23a7</p><section>'dul ba</section><text>gzhan yang des bsam gtan dang / rnam par thar pa dang / ting nge 'dzin dang / snyoms par 'jug pa rnams kyi kun nas nyon mongs pa dang / rnam par byang ba rnam par gzhag pa dang / rnam par dag pa yang dag pa ji lta ba bzhin du rab tu mkhyen to/ /des bsam gtan dang /</text></item>
<item><p>23a8</p><section>'dul ba</section><text>rnam par thar pa dang / ting nge 'dzin dang / snyoms par 'jug pa rnams kyi kun nas nyon mongs pa dang / rnam par byang ba rnam par gzhag pa dang / rnam par dag pa yang dag pa ji lta ba bzhin du mkhyen pa gang lags pa 'di ni lha de'i stobs gsum pa lags te/ stobs</text></item>
<item><p>23b1</p><section>'dul ba</section><text>de dang ldan pas khyu mchog gi gnas rlabs po che zhal gyis 'che zhing tshangs pa'i 'khor lo bskor bar mdzad/ 'khor gyi nang na seng ge'i sgra yang dag par sgrogs par mdzad do/ /lha gzhan yang des sems can gzhan rnams dang gang zag gzhan rnams kyi dbang po mchog</text></item>
<item><p>23b2</p><section>'dul ba</section><text>dang / mchog ma yin pa nyid yang dag pa ji lta ba bzhin du rab tu mkhyen to/ /des sems can gzhan rnams dang gang zag gzhan rnams kyi dbang po mchog dang / mchog ma yin pa nyid yang dag pa ji lta ba bzhin du rab tu mkhyen pa gang lags pa 'di ni de'i stobs</text></item>
<item><p>23b3</p><section>'dul ba</section><text>bzhi pa lags te/ stobs de dang ldan pas de khyu mchog gi gnas rlabs po che zhal gyis 'che zhing tshangs pa'i 'khor lo bskor bar mdzad/ 'khor gyi nang du seng ge'i sgra yang dag par sgrogs par mdzad do/ /lha gzhan yang des sems can gzhan rnams dang / gang</text></item>
<item><p>23b4</p><section>'dul ba</section><text>zag gzhan rnams kyis mos pa sna tshogs nyid yang dag pa ji lta ba bzhin du rab tu mkhyen to/ /des sems can gzhan rnams dang / gang zag gzhan rnams kyi mos pa sna tshogs nyid yang dag pa ji lta ba bzhin du rab tu mkhyen pa gang lags pa 'di ni lha</text></item>
<item><p>23b5</p><section>'dul ba</section><text>de'i stobs lnga pa lags te/ stobs de dang ldan pas de khyu mchog gi gnas rlabs po che zhal gyis 'che zhing tshangs pa'i 'khor lo bskor bar mdzad/ 'khor gyi nang du seng ge'i sgra yang dag par sgrogs par mdzad do/ /lha gzhan yang des 'jig rten</text></item>
<item><p>23b6</p><section>'dul ba</section><text>khams sna tshogs pa dang / khams du ma pa'o zhes bgyi bar yang dag pa ji lta ba bzhin rab tu mkhyen to/ /des 'jig rten khams sna tshogs pa dang / khams du ma pa'o zhes bya bar yang dag pa ji lta ba bzhin rab tu mkhyen pa gang lags</text></item>
<item><p>23b7</p><section>'dul ba</section><text>pa 'di ni lha de'i stobs drug pa lags te/ stobs de dang ldan pas de khyu mchog gi gnas rlabs po che zhal gyis 'che zhing tshangs pa'i 'khor lo bskor bar mdzad/ 'khor gyi nang du seng ge'i sgra yang dag par sgrogs par mdzad do/ /lha gzhan</text></item>
<item><p>23b8</p><section>'dul ba</section><text>yang des kun du 'gro ba'i lam yang dag pa ji lta ba bzhin rab tu mkhyen to/ /des kun du 'gro ba'i lam yang dag pa ji lta ba bzhin du rab tu mkhyen pa gang lags pa 'di ni lha de'i stobs bdun pa lags te/ stobs</text></item>
<item><p>24a1</p><section>'dul ba</section><text>de dang ldan pas de khyu mchog gi gnas rlabs po che zhal gyis 'che zhing tshangs pa'i 'khor lo bskor bar mdzad/ 'khor gyi nang du seng ge'i sgra yang dag par sgrogs par mdzad do/ /lha gzhan yang des sngon gyi gnas rnam pa du ma rjes su dgongs</text></item>
<item><p>24a2</p><section>'dul ba</section><text>te/ 'di lta ste/ tshe gcig kyang dgongs/ tshe gnyis dang / gsum dang / bzhi dang / lnga dang / drug dang / bdun dang / brgyad dang / dgu dang / bcu dang / nyi shu dang / sum bcu dang / bzhi bcu dang / lnga bcu dang / tshe brgya dang / tshe stong dang / tshe brgya stong dang / tshe brgya phrag</text></item>
<item><p>24a3</p><section>'dul ba</section><text>du ma dang / tshe stong phrag du ma dang / tshe brgya stong phrag du ma dang / 'jig pa'i bskal pa dang / 'chags pa'i bskal pa dang / 'jig pa dang 'chags pa'i bskal pa dang / 'jig pa'i bskal pa du ma dang / 'chags pa'i bskal pa du ma dang / 'jig pa dang 'chags</text></item>
<item><p>24a4</p><section>'dul ba</section><text>pa'i bskal pa du ma yang rjes su dgongs te/ gang du bdag gi ming ni 'di zhes bya/ rigs ni 'di lta bu/ rus ni 'di lta bu/ kha zas ni 'di lta bu za za/ bde ba dang sdug bsngal ni 'di lta bu zhig nyams su myong / tshe ni 'di tsam thub/ yun ni 'di srid cig gnas</text></item>
<item><p>24a5</p><section>'dul ba</section><text>gnas/ tshe'i mtha' ni 'di srid cig yin par gyur pa na sems can ni de dag byung ngo / /bdag gnas de nas shi 'phos nas ni che ge mo zhig tu skyes so/ /de nas kyang shi 'phos nas ni 'dir skyes so zhes sngon gyi gnas rnam pa du ma rnam pa dang bcas/</text></item>
<item><p>24a6</p><section>'dul ba</section><text>yul phyogs dang bcas par rjes su dgongs so/ /des sngon gyi gnas rnam pa du ma rjes su dgongs te/ 'di lta ste/ tshe gcig kyang dgongs pa nas/ 'dir skyes shes bya ba'i bar sngon gyi gnas rnam pa du ma rnam pa dang bcas/ yul phyogs dang bcas par rjes su</text></item>
<item><p>24a7</p><section>'dul ba</section><text>dgongs pa gang lags pa 'di ni lha de'i stobs brgyad pa lags te/ stobs de dang ldan pas de khyu mchog gi gnas rlabs po che zhal gyis 'che zhing tshangs pa'i 'khor lo bskor bar mdzad/ 'khor gyi nang du seng ge'i sgra yang dag par sgrogs par</text></item>
<item><p>24a8</p><section>'dul ba</section><text>mdzad do/ /lha gzhan yang des lha'i spyan rnam par dag pa mi'i las 'das pas sems can 'chi 'pho ba dang / skye ba dang / kha dog bzang po dang / kha dog ngan pa dang / dman pa dang / gya nom pa rnams kyang gzigs la sems can las ji lta ba bzhin</text></item>
<item><p>24b1</p><section>'dul ba</section><text>du nye bar 'gro ba bde 'gro dang / ngan 'gror 'gro ba yang yang dag pa ji lta ba bzhin du rab tu mkhyen to/ /sems can 'di dag ni lus kyi nyes par spyod pa dang ldan pa/ ngag dang / yid kyi nyes par spyod pa dang ldan pa/ 'phags pa rnams la skur pa 'debs pa/ log par</text></item>
<item><p>24b2</p><section>'dul ba</section><text>lta ba can yin te log par lta ba'i las dang chos yang dag par blangs pa'i phyir rgyu de dang rkyen des lus zhig ste shi ba'i 'og tu ngan song ngan 'gro log par ltung ba sems can dmyal ba dag gi nang du skye bar 'gyur ro/ /sems can 'di dag ni lus kyi legs</text></item>
<item><p>24b3</p><section>'dul ba</section><text>par spyod pa dang ldan pa/ ngag dang yid kyi legs par spyod pa dang ldan pa/ 'phags pa rnams la skur pa mi 'debs pa/ yang dag pa'i lta ba can te/ yang dag pa'i lta ba'i las dang chos yang dag par blangs pa'i rgyus rgyu dang rkyen des lus zhig nas bde 'gro</text></item>
<item><p>24b4</p><section>'dul ba</section><text>mtho ris su lha dag gi nang du skye bar 'gyur ro zhes bya bar yang dag pa ji lta ba bzhin du rab tu mkhyen to/ /lha'i spyan zhes bya ba nas/ bde 'gro mtho ris su lha dag gi nang du skye bar 'gyur ro zhes bya ba'i bar snga ma bzhin no/ /'di ni lha de'i stobs dgu pa</text></item>
<item><p>24b5</p><section>'dul ba</section><text>lags te/ stobs de dang ldan pas de khyu mchog gi gnas rlabs po che zhal gyis 'che zhing tshangs pa'i 'khor lo bskor bar mdzad/ 'khor gyi nang du seng ge'i sgra yang dag par sgrogs par mdzad do/ /lha gzhan yang de zag pa rnams zad pa'i phyir mthong ba'i</text></item>
<item><p>24b6</p><section>'dul ba</section><text>chos kho na la zag pa med pa'i sems rnam par grol ba dang / shes rab rnam par grol ba rang gi mngon par shes pas mngon sum du byas nas rdzogs par byas te/ bdag gi zag pa zad do/ /tshangs par spyod pa bstan to/ /bya ba byas so/ /'di las srid</text></item>
<item><p>24b7</p><section>'dul ba</section><text>pa gzhan mi shes so zhes gsung ngo / /de zag pa rnams zad pa'i phyir mthong ba'i chos kho na la zag pa med pa'i sems rnam par grol ba dang / shes rab rnam par grol ba zhes bya ba nas/ 'di las srid pa gzhan mi shes so zhes bya ba'i bar</text></item>
<item><p>24b8</p><section>'dul ba</section><text>snga ma bzhin no/ /lha 'di ni de'i stobs bcu pa lags te/ stobs de dang ldan pas de khyu mchog gi gnas rlabs po che zhal gyis 'che zhing tshangs pa'i 'khor lo bskor bar mdzad/ 'khor gyi nang du seng ge'i sgra yang dag par sgrogs par mdzad do/ /</text></item>
<item><p>25a1</p><section>'dul ba</section><text>de skad ces smras pa dang / rgyal po rab snang spobs pa med nas cang mi zer bar 'dug go/ /gsos pas bsams pa/ lha ni spobs pa med de cang mi zer bar 'dug na 'di dang ba lang skyong gi ma zhi ba ji srid tho brtsam snyam nas des de ngom zung gnag</text></item>
<item><p>25a2</p><section>'dul ba</section><text>bzhin khrid nas rgyal po'i rkang pa gnyis la phyag 'tshal te/ rgyal po la bzod pa gsol bar zhugs pa/ lha/ mi yi dbang pos 'dir rtag chos kyi tshul/ /bgrod cing rjes su bgrod pa yang dag gzigs/ /bzod pa rgyal po rnams kyi chos gtso lha/ /ba lang skyong</text></item>
<item><p>25a3</p><section>'dul ba</section><text>gi ma yi nongs bzod mdzod/ /'jig rten blta bya legs gsungs rin po che/ /ji ste gzigs par ma gyur gsan ma gyur/ /khyod kyis glang po che yang gdul bar spyod lags na/ /chu tshad nongs bgyid bud med smos ci 'tshal/ /khyod las mi 'phyo gzugs dang</text></item>
<item><p>25a4</p><section>'dul ba</section><text>yon tan ldan/ /sngon dang phyis kyang de bzhin btsun mo lags/ /rje slad kho nar lha gcig ba lang ma'i/ /thams cad gzod pa mdzod ces de skad mchi'o/ /rgyal pos kyang gsos pa la tshigs su bcad de slar smras pa/ rab smras legs par smras 'di khyod</text></item>
<item><p>25a5</p><section>'dul ba</section><text>kyis ni/ /nga la snying nye bskyed de smras pa yin/ /de ltas khyod la kan n+ya kub dza sbyin/ /nga yis zhi ba la yang snying nas bzod/ /gsos pa'i lan rdzogs s+ho// // sdom ni/ drag shul can gyis gser snod dang / /'od bzangs ma dang dgon pa pa/ /'tsho</text></item>
<item><p>25a6</p><section>'dul ba</section><text>byed dang ni 'bras sman dang / /'khor ni mang po sun byed pa'o/ /sangs rgyas bcom ldan 'das yangs pa can gyi spre'u rdzing gi 'gram na khang pa brtsegs pa'i khang bzangs na bzhugs so/ /de'i tshe bram ze dang khyim bdag mang po dpong sa na 'dus shing</text></item>
<item><p>25a7</p><section>'dul ba</section><text>'khod pa dag bar skabs kyi gtam 'di lta bu dag gleng ste/ shes ldan dag dge sbyong gau ta ma dang de'i nyan thos rnams kyang 'dod chen che ba'o/ /mu stegs can dag ni de lta ma yin no zhes zer ro/ /de'i tshe khyim bdag drag shul can 'khor de nyid du 'dus nas</text></item>
<item><p>25a8</p><section>'dul ba</section><text>'dug par gyur to/ /de nas khyim bdag drag shul gyis yangs pa can gyi bram ze dang khyim bdag mang po rnams la 'di skad ces smras so/ /shes ldan dag re shig sdod cig dang / ngas bcom ldan 'das 'dod chen che 'am/ 'dod chen chung ba dang / de'i nyan thos</text></item>
<item><p>25b1</p><section>'dul ba</section><text>'dod chen che 'am/ 'dod chen chung ba dag khyed kyis mngon sum du bya'o zhes byas nas/ de gser dang / dngul dang / bai dUr+ya dang / shel gyi snod dag bsdogs nas/ sangs rgyas bcom ldan 'das ga la ba der song ste phyin nas bcom ldan 'das dang lhan cig mngon sum du</text></item>
<item><p>25b2</p><section>'dul ba</section><text>yang dag par dga' ba dang / yang dag par mgu ba'i gtam rnam pa sna tshogs byas nas phyogs gcig tu 'dug go/ /phyogs gcig tu 'dug pa dang / bcom ldan 'das kyis khyim bdag drag shul can la chos kyi gtam gyis yang dag par ston par mdzad/ yang dag</text></item>
<item><p>25b3</p><section>'dul ba</section><text>par len du 'jug par mdzad/ yang dag par gzeng stod par mdzad/ yang dag par rab tu dga' bar mdzad do/ /rnam grangs du mar chos dang 'thun pa'i gtam gyis yang dag par bstan/ /yang dag par len du bcug /yang dag par gzeng bstod/ yang dag par</text></item>
<item><p>25b4</p><section>'dul ba</section><text>rab tu dga' bar mdzad nas cang mi gsung bar bzhugs so/ /de nas khyim bdag drag shul can stan las langs te bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces bcom</text></item>
<item><p>25b5</p><section>'dul ba</section><text>ldan 'das dge slong gi dge 'dun dang thabs gcig tu bdag gi sdum par sang gdugs tshod gsol bar ci gnang zhes gsol pa dang / bcom ldan 'das kyis khyim bdag drag shul can la cang mi gsung bas gnang ngo / /de nas khyim bdag drag shul can gyis</text></item>
<item><p>25b6</p><section>'dul ba</section><text>bcom ldan 'das cang mi gsung bar gnang bar rig nas/ bcom ldan 'das kyis gsungs pa la mngon par bstod cing rjes su yi rang nas stan las langs te song ngo / /des mu stegs can rnams la yang shes ldan dag sang bdag gi khyim du sangs rgyas</text></item>
<item><p>25b7</p><section>'dul ba</section><text>bcom ldan 'das nyan thos kyi dge 'dun dang bcas pa gdugs tshod la spyan drangs kyis khyed kyang de nyid du zan la shog shig ces mgron du bos so/ /yangs pa can gyi bram ze dang khyim bdag rnams la yang shes ldan dag bdag gis sangs rgyas</text></item>
<item><p>25b8</p><section>'dul ba</section><text>bcom ldan 'das nyan thos kyi dge 'dun dang bcas pa dang / mu stegs can rnams sang bdag gis khyim du gdugs tshod la spyan drangs kyis khyed kyang de'i tshe grogs byed du shog shig ces bsgo'o/ /de nas rang gi khyim du song ste zho shas 'tsho ba rnams la</text></item>
<item><p>26a1</p><section>'dul ba</section><text>bsgo ba shes ldan dag zhal zas gtsang zhing bsod pa mang po dag sta gon gyis shig /de dag gis zhal zas gtsang zhing bsod pa mang po dag sta gon byas so/ /de nas khyim bdag drag shul can nang par sngar langs te gdan bshams nas chu ra bzhag ste/</text></item>
<item><p>26a2</p><section>'dul ba</section><text>bcom ldan 'das la spyan 'dren gyis btsun pa gdugs tshod sbyar lags te/ da de'i dus la bab na bcom ldan 'das kyis de'i dus la bab par dgongs su gsol zhes gdugs tshod gdas par gsol to/ /de nas bcom ldan 'das snga dro'i dus kyi tshe sham thabs</text></item>
<item><p>26a3</p><section>'dul ba</section><text>dang chos gos mnabs lhung bzed bsnams te/ khyim bdag drag shul can gyi bkad sa gang na ba der gshegs te byon nas dge slong gi dge 'dun gyi gung la gdan bshams pa nyid la bzhugs so/ /de nas khyim bdag drag shul can yul yangs pa can gyi bram ze</text></item>
<item><p>26a4</p><section>'dul ba</section><text>dang khyim bdag rnams dang lhan cig tu gser dang / dngul dang / bai dUr+ya dang / shel gyi snod rnams sangs rgyas la sogs pa dge slong gi dge 'dun rnams la 'drim par zhugs so/ /de nas bcom ldan 'das kyis tshe dang ldan pa kun dga' bo la bka' stsal pa/ kun</text></item>
<item><p>26a5</p><section>'dul ba</section><text>dga' bo song la dge slong rnams la khyim bdag drag shul can ni brtag pa'i bsam pas gser dang / dngul dang / bai dUr+ya dang / shel gyi snod rnams 'drim gyis dge slong khyed cag su yang ma len cig bar sgo shig ces bka' stsal pa dang / tshe dang ldan</text></item>
<item><p>26a6</p><section>'dul ba</section><text>pa kun dga' bos btsun pa de ltar 'tshal lo zhes bcom ldan 'das kyi ltar mnyan nas dge slong rnams la tshe dang ldan pa dag bcom ldan 'das kyis khyim bdag drag shul can bgam pa'i bsam pas/ gser dang / dngul dang / bai dUr+ya dang /</text></item>
<item><p>26a7</p><section>'dul ba</section><text>shel gyi snod rnams 'drim gyis dge slong khyed cag su yang ma len cig ces bka' stsal to/ /zhes bsgo ba dang / btsun pa kun dga' bo bcom ldan 'das kyis ji skad bka' stsal pa de bzhin du mi blang bar bgyi'o zhes smras nas de dag gis ma blangs so/ /</text></item>
<item><p>26a8</p><section>'dul ba</section><text>de nas khyim bdag drag shul can gyis zangs las byas pa dang / khar ba las byas pa'i snod rnams brims te/ sangs rgyas la sogs pa dge slong gi dge 'dun rnams bde bar bzhugs par rig nas rang gis lag dar te bza' ba dang bca'</text></item>
<item><p>26b1</p><section>'dul ba</section><text>ba gtsang zhing bsod pas yang dag par tshim par byed/ yang dag par stobs par byed do/ /rnam grangs du mar rang gis lag dar te bza' ba dang bca' ba gtsang zhing bsod pas yang dag par tshim par byas/ yang dag par bstabs nas/ bcom ldan 'das</text></item>
<item><p>26b2</p><section>'dul ba</section><text>bshos gsol te phyag bcabs lhung bzed gyu bar rig nas stan ches dma' ba zhig bting nas chos mnyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis khyim bdag drag shul can la chos dang 'thun pa'i gtam</text></item>
<item><p>26b3</p><section>'dul ba</section><text>gyis yang dag par ston par mdzad/ yang dag par len du 'jug par mdzad/ yang dag par gzeng bstod par mdzad/ yang dag par rab tu dga' bar mdzad do/ /rnam grangs du mar chos dang 'thun pa'i gtam gyis yang dag par ston par mdzad/</text></item>
<item><p>26b4</p><section>'dul ba</section><text>yang dag par len du 'jug par mdzad/ yang dag par gzeng bstod par mdzad/ yang dag par rab tu dga' bar mdzad nas yon bsngo ba brjod nas gdan las bzhengs te gshegs so/ /de nas mu stegs can ma dul ba'i cha byad can dag bab bab</text></item>
<item><p>26b5</p><section>'dul ba</section><text>tu ca co zer zhing 'dug pa dang / khyim bdag drag shul can gyis sgo ba'i mi la/ kye nang rje gal te mu stegs can 'ga' zhig gser las byas pa dang / dngul las byas pa dang / bai dUr+ya las byas pa dang / shel las byas pa'i snod rnams khyer</text></item>
<item><p>26b6</p><section>'dul ba</section><text>te sgor 'gro na ma sbyin cig /ji ste nged la khyim bdag gis byin no zhes zer dang / kye khyed la khyim bdag gis zan gyi phyir yin gyi gtan ni ma byin no zhes byos shig /de ste yang mi ster na rgyob la phrogs shig ces bsgo ba dang / khyim bdag</text></item>
<item><p>26b7</p><section>'dul ba</section><text>de ltar 'tshal lo zhes mi des khyim bdag drag shul can gyi ltar mnyan no/ /de nas khyim bdag drag shul can gyis mu stegs can rnams la gser dang / dngul dang / bai dUr+ya las byas pa'i snod rnams brim par brtsams pa dang / sgra mthon po dang /</text></item>
<item><p>26b8</p><section>'dul ba</section><text>sgra mang po bton nas la la na re khyim bdag bdag la gser las byas pa byin cig ces zer/ la la ni bdag la dngul las byas pa byin cig ces zer zhing de ltar de dag ku cho'i 'don pa de'i tshe thab mo byung nas phan tshun du khu tshur dang / thal lcag dang / dbyug pa</text></item>
<item><p>27a1</p><section>'dul ba</section><text>dang / ltag dbyug dang / rdog pas rdeg par brtsams pa dang / de dag khyim bdag drag shul can gyis bsdigs pa dang / gzham pa dang / dbye ba'i sbyor bas nan gyi zan zar bcug go/ /gang gis snod gang du zan zos pa des de nyid khyer</text></item>
<item><p>27a2</p><section>'dul ba</section><text>te 'gro bar brtsams pa dang / sgo bas gzung bar brtsams so/ /de rnams kyis smras pa/ kye nang rje khyim bdag gis nged la byin na ci'i phyir gzung / des smras pa/ khyim bdag gis khyed cag zan gyi phyir byin gyi gtan ni ma byin no zhog la deng shig /</text></item>
<item><p>27a3</p><section>'dul ba</section><text>de dag gis ma bzhag pa dang / sgo bas de dag brdegs nas ku co rab tu che bar gyur pa dang / yangs pa can na gnas pa'i skyes pa dang / bud med dang / khye'u dang / bu mo zhes bya ba skye bo'i tshogs chen po thams cad 'dus par gyur to/ /khyim bdag drag shul</text></item>
<item><p>27a4</p><section>'dul ba</section><text>can gyis mi sdug pa de dag mthong nas yangs pa can gyi bram ze dang khyim bdag rnams la 'di skad ces smras so/ /shes ldan dag khyed kyis bcom ldan 'das nyan thos kyi dge 'dun dang bcas pa dang de dag gi khyad par mthong ngam/ de dag gis smras pa/</text></item>
<item><p>27a5</p><section>'dul ba</section><text>khyim bdag mthong ngo / /des smras pa/ shes ldan dag de ltar na bcom ldan 'das kyang bzhed chen chung la/ de'i nyan thos dag kyang 'dod chen chung gis mu stegs can nyes par bshad pa'i chos 'dul ba can 'di dag ni de lta ma yin no/ /de nas</text></item>
<item><p>27a6</p><section>'dul ba</section><text>bcom ldan 'das nyan thos kyi dge 'dun dang bcas pa la mngon par ma dad pa mang po ni mngon par dad par gyur to/ /bar ma rnams las kyang kha cig ni bcom ldan 'das la dad par gyur to/ /de nas bcom ldan 'das gtsug lag</text></item>
<item><p>27a7</p><section>'dul ba</section><text>khang du gshegs nas zhabs bkrus te/ dge slong gi dge 'dun gyi gung la gdan bshams pa nyid la bzhugs so/ /bzhugs nas kyang bcom ldan 'das kyis dge slong rnams la bka' stsal pa/ dge slong dag de lta</text></item>
<item><p>27a8</p><section>'dul ba</section><text>bas na/ tshod rig pa la phan yon de dang gzhan dag kyang yod pas de'i phyir dge slong gis gser dang / dngul dang / bai dUr+ya dang / shel las byas pa la sogs pa rin po che'i snod du bza' bar mi bya ste/ za na 'gal tshabs</text></item>
<item><p>27b1</p><section>'dul ba</section><text>can du 'gyur ro/ /bcom ldan 'das kyis dge slong gis gser dang / dngul dang / bai dUr+ya dang / shel la sogs te rin po che'i snod du bza' bar mi bya'o zhes bka' stsal pa dang / dge slong skyon dang bral ba gzhan dag cig yod</text></item>
<item><p>27b2</p><section>'dul ba</section><text>pa de dag gi dbang gis so so'i skye bo dag lha'i gnas dang / klu'i gnas su song ba las der de dag zan la bos pa dang / de dag gi khyim na rang gi bsod nams las grub pa'i gser dang / dngul dang / bai dUr+ya dang / shel gyi snod yod</text></item>
<item><p>27b3</p><section>'dul ba</section><text>kyi gzhan med pas de dag der 'gyod de zan ma zos so/ /skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag de lta bas na gang du snod gzhan rnyed pa med pa der ni</text></item>
<item><p>27b4</p><section>'dul ba</section><text>gser dang / dngul dang / bai dUr+ya dang / shel la sogs pa'i snod du za bar gnang gis 'di la 'gyod par mi bya'o/ /sangs rgyas bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /</text></item>
<item><p>27b5</p><section>'dul ba</section><text>mnyan yod na khyim bdag phyug pa/ nor mang ba/ longs spyod che ba/ yongs su gzung ba yangs shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des rigs mnyam pa las chung ma</text></item>
<item><p>27b6</p><section>'dul ba</section><text>blangs nas de de dang lhan cig rtse bar byed/ dga' bar byed/ dga' mgur spyod par byed do/ /de dang rtse bar byed/ dga' bar byed/ dga' mgur spyod par byed pa las dus gzhan zhig na chung ma de la sems can zhugs par gyur to/ /</text></item>
<item><p>27b7</p><section>'dul ba</section><text>gang gi nyin mo de sems can zhugs par gyur pa de nyid kyi nyin mo nas mdangs bzang bar gyur to/ /de zla ba brgyad dam dgu 'das nas bu mo gzugs bzang ba/ mdzes pa/ blta na sdug pa/ yan lag dang nying lag thams cad dang</text></item>
<item><p>27b8</p><section>'dul ba</section><text>ldan pa zhig btsas so/ /de btsas pa'i tshe de'i khyim nyi ma'i 'od bzhin du snang bar gyur nas mnyan yod kun tu khyim bdag che ge mo zhig gi bu mo gzugs bzang ba/ mdzes pa/ blta na sdug pa/ yan lag dang nying lag thams cad dang ldan pa zhig</text></item>
<item><p>28a1</p><section>'dul ba</section><text>btsas so/ /de btsas pa'i tshe de'i khyim nyi ma'i 'od bzhin du snang bar gyur to zhes sgra de grags pa dang / srog chags brgya stong phrag mang po ngo mtshar du gyur nas khyim bdag de'i khyim du 'dus so/ /re shig na bram ze ltas mkhan</text></item>
<item><p>28a2</p><section>'dul ba</section><text>zhig yul gzhan nas 'ongs pa de yang ngo mtshar gyi phyir de nyid du 'dus te des de la phan tshun du bltas nas skye bo'i tshogs la smras pa/ shes ldan dag khyed kyis bu mo 'di mthong ngam/ de dag gis smras pa mthong ngo / /shes ldan dag bu mo</text></item>
<item><p>28a3</p><section>'dul ba</section><text>'di ni ci nas kyang skyes bu lnga brgya dang lhan cig dga' mgur spyod par 'gyur ro/ /de dag gis smras pa/ bram ze 'di'i gzugs 'di ltar mdzes pa dang sbyar na 'di ni gdon mi za bar skyes pa lnga brgya dang dga' mgur spyod par 'gyur ro/ /</text></item>
<item><p>28a4</p><section>'dul ba</section><text>mnyan yod thams cad du yang khyim bdag cig gi bu mo gzugs bzang ba/ mdzes pa/ blta na sdug pa/ yan lag dang nying lag thams cad dang ldan pa zhig btsas te/ de btsas pa'i tshe de'i khyim de nyi ma'i 'od</text></item>
<item><p>28a5</p><section>'dul ba</section><text>bzhin du snang bar gyur to/ /de la mtshan mkhan gyis bu mo 'di ni skyes pa lnga brgya dang lhan cig dga' mgur spyod par lung bstan to zhes sgra grags nas gang gis sgra thos pa de yang der 'ong bar gyur to/ /zhag bdun gsum</text></item>
<item><p>28a6</p><section>'dul ba</section><text>nyi shu rtsa gcig tu de btsas pa'i btsas ston rgya chen po byas nas ming 'dogs par byed de/ bu mo 'di'i ming ji skad du gdags/ nye du dag gis smras pa/ bu mo 'di btsas pa'i tshe khyim nyi ma'i 'od bzhin du snang bar</text></item>
<item><p>28a7</p><section>'dul ba</section><text>gyur pas/ de'i phyir bu mo'i ming 'od bzang ma zhes gdags so zhes de'i ming 'od bzang ma zhes bya bar btags so/ /'od bzang ma ma ma brgyad po pang na 'tsho ba'i ma ma gnyis dang / nu zho ldud pa'i ma ma gnyis dang /</text></item>
<item><p>28a8</p><section>'dul ba</section><text>dri ma 'phyi ba'i ma ma gnyis dang / rtsen grogs kyi ma ma gnyis la gtad de/ de ma ma brgyad kyis 'o ma dang / zho dang / mar sar dang / mar kar dang / mar gyi snying gu dang / gzhan yang yo byad kyi khyad par gtso bo gtso bo dag gis</text></item>
<item><p>28b1</p><section>'dul ba</section><text>bskyed bsrings te rdzing gi pad ma bzhin du skye drag par gyur to/ /de gang gi tshe chen mor gyur pa de'i tshe gzugs dang / lang tsho mdzes pa dang / g.yer ba dang / sgyu rtsal gyi yon tan gyi khyad par dang ldan pas nags tshal me tog rgyas pa'i nang na nags tshal gyi</text></item>
<item><p>28b2</p><section>'dul ba</section><text>lha bzhin du khyim de na mdzes so/ /de'i gzugs dang / lang tsho dang / kha dog dang rgyu ba dang / gnas pa'i khyad par gyis 'jig rten pa'i lam gyis 'dod chags dang bral ba'i drang srong dag kyang sems 'phrog par byed na thog ma med pa'i dus nas nyon</text></item>
<item><p>28b3</p><section>'dul ba</section><text>mongs pa kun tu spyod pa bsags pa rigs dang / gzugs dang / lang tsho dang / dbang phyug gi dregs pas rgyags pa'i mi rnams lta smos kyang ci dgos/ khyim bdag de yang nang mi'i skye bo'i 'khor dang bcas te de srung ba lhur len cing gnyid kyang mi log</text></item>
<item><p>28b4</p><section>'dul ba</section><text>go/ /yul ko sa la'i rgyal po gsal rgyal btsun mo'i 'khor dang / gzhon nu dang / blon po dang / pho brang 'khor gyi mi dang bcas pa dang / gzhan yang 'dab chags na gnas pa'i rgyal po dang / blon po'i bu dang / mdun na 'don gyi bu la sogs pas</text></item>
<item><p>28b5</p><section>'dul ba</section><text>bslang bar bsams kyang bu mo 'od bzangs ma skyes bu lnga brgya dang lhan cig dga' mgur spyod par mtshan mkhan gyis lung bstan pas na 'jig rten gyi dpyas su dogs pa'i phyir sus kyang ma bslangs so/ /de yang de'i khyim gyi skar khung</text></item>
<item><p>28b6</p><section>'dul ba</section><text>dra ba can dang / skar khung dang / stegs bu dang / khang thog tu 'dug nas su slong snyam zhing skyes pa dag la lta bar byed do/ /khyim bdag des de'i spyod pa mthong nas rang gi rigs rgyud dang 'thun pa gzhan dag la mi slong yang de bzhin du</text></item>
<item><p>28b7</p><section>'dul ba</section><text>sbyin par brtsams na 'ga' yang len tu ma btub po/ /de nas khyim bdag de de su yang ma 'dod pas yid mi bde ba skyes te bya ba thams cad kyi blo btang nas de sbyin pa'i thabs sems pas lus skya bo bseng bseng po sha bri ngan pa rke</text></item>
<item><p>28b8</p><section>'dul ba</section><text>ba shig shig po zhig tu gyur to/ /de'i tshe mnyan yod na khyim bdag phyug pa/ nor mang ba/ longs spyod che ba zhig gnas pa des rigs mnyam pa las chung ma blangs kyang de rang gi las kyis shi bar gyur to/ /de bzhin du gnyis pa dang / gsum pa nas bdun pa'i bar</text></item>
<item><p>29a1</p><section>'dul ba</section><text>blangs kyang de yang rang gi las kyis shi bar gyur to/ /de dag gis kyang tshe thung bar 'gyur ba'i las byas la des kyang dpya bar 'gyur ba'i las byas pas de'i ming chung ma gsod pa chung ma gsod pa zhes bya bar chags so/ /des gzhan du</text></item>
<item><p>29a2</p><section>'dul ba</section><text>bslangs pa dang / de dag gis smras pa/ nged kyi bu mo ci ste gsad ces zer ro/ /des yug sa mo dag kyang bslang bar brtsams pa dang / de dag kyang nged kyi lus ci'i phyir dor zhes zer nas de la thams cad kyis kyang ma ster ba dang / chung ma med kyang bla</text></item>
<item><p>29a3</p><section>'dul ba</section><text>zhes chung ma 'dod pa'i re thag bcad nas dge sbyong dang / bram ze dang / spyod pa ba dang / kun tu rgyu rnams dang lhan cig bsten par brtsams so/ /de'i pha sangs rgyas pa'i dge bsnyen zhig pas des bsams pa/ bdag gi pha sangs rgyas pa'i dge</text></item>
<item><p>29a4</p><section>'dul ba</section><text>bsnyen yin na/ bdag la dge sbyong dang / bram ze dang / spyod pa ba dang / kun tu rgyu ba rnams kyis ci zhig bya/ bcom ldan 'das kyi nyan thos pa rnams la bsnyen bkur bya zhing de dag la bya ba byas nas de nyid du rab tu 'byung ngo snyam nas de yang dang</text></item>
<item><p>29a5</p><section>'dul ba</section><text>yang du rgyal byed kyi tshal du 'gro bar gyur to/ /ji tsam dus gzhan zhig na mdza' bo zhig gis mthong nas/ des smras pa/ grogs po khyod rgyal byed kyi tshal du yang dang yang du 'gro na rab tu 'byung bar mi rtsol grang / grogs po bdag rab</text></item>
<item><p>29a6</p><section>'dul ba</section><text>tu byung zin na yang rab tu 'byung ci dgos/ bdag gis chung ma cig blangs kyang rang gi las kyis shi bar gyur/ de bzhin du gnyis pa dang / gsum pa nas bdun pa'i bar yang rang gi las kyis shi bar gyur te/ de dag gis kyang tshe thung bar 'gyur</text></item>
<item><p>29a7</p><section>'dul ba</section><text>ba'i las byas/ kho bos kyang dpya bar 'gyur ba'i las byas pas kho bo'i ming chung ma gsod pa chung ma gsod pa zhes bya bar chags nas bdag yi chad do dge slong dag la nges par bsnyen bkur bya ba ni bdag gi pha'i lugs yin te 'di mi bya na gzhan su la</text></item>
<item><p>29a8</p><section>'dul ba</section><text>bsnyen bkur bya/ des smras pa/ grogs po de yang bden na 'on kyang gdon mi za bar bu bskyed dgos te gzhan du na rabs 'chad par 'gyur na ci ste gzhan gyi bu mo slong bar mi byed/ des smras pa/ grogs po ci phan gang la bslangs pa de nged kyi bu mo ci</text></item>
<item><p>29b1</p><section>'dul ba</section><text>ste gsad ces zer ro/ /des smras pa/ grogs po gal te de lta na yug sa mo dag bslangs na ci nyes/ des smras pa/ grogs po bdag gis bslangs na de dag kyang nga'i lus ci'i phyir yongs su dor zhes zer ro/ /des smras pa/ grogs po gal te de lta na 'od</text></item>
<item><p>29b2</p><section>'dul ba</section><text>bzangs ma ci'i phyir mi bslang / des smras pa/ grogs po 'jig rten kun tu grags pa des ji smad 'tshong ma'i khyim du bya 'am/ des smras pa/ grogs po khyod dad pa can yin pas khyod kyis khyim du dge slong las su zhig 'ong slongs shig /des smras pa/ grogs po</text></item>
<item><p>29b3</p><section>'dul ba</section><text>gal te de yang mi ster mod/ grogs po slongs shig dang / de'i pha yang skyo zhing 'dug pas ster bar 'gyur ro/ /de khyim bdag de'i khyim du song ste des smras pa/ bde legs su gyur cig /bde legs su gyur cig /khyim bdag des smras pa/ ci zhig 'dod/ 'od bzangs</text></item>
<item><p>29b4</p><section>'dul ba</section><text>ma'o/ /sbyin no/ /des de dpal gyi 'byor pa chen pos bag mar blangs te lde mig dang / lde mig kyag po dag byin nas khyim gyi bdag mor bcug ste smras pa/ bzang mo kho bo cag gi rigs kyi lugs kyis ni ston pa sangs rgyas dang / dge slong dag sbyin gnas yin pas</text></item>
<item><p>29b5</p><section>'dul ba</section><text>khyod kyis kyang de dag la bya ba byos shig /des smras pa/ jo bo legs kyis de bzhin du bgyi'o/ /khyim bdag de'i khyim du dge slong dag nyin gcig bzhin du zan za ba la 'od bzangs ma rang gis lag dar te 'drim mo/ /de na dge slong gang dag kha dog dang / dbyibs dang / lang tsho'i khyad</text></item>
<item><p>29b6</p><section>'dul ba</section><text>par phun sum tshogs pa de dag des mthong nas rnam par rtog pa skyes par gyur to/ /de de dag la rtog pa 'phel bas yid bde ba skyes par gyur to/ /khyim bdag de yang ri 'or zhig tu don zhig yod nas des bzang mo kho bo ni ri 'or che ge mo zhig tu don cig yod de/</text></item>
<item><p>29b7</p><section>'dul ba</section><text>bdag der 'gros khyod kyis yon gnas dag de bzhin du bshos gsol cig ces bsgo ba dang / des smras pa/ rje'i sras legs kyis de bzhin du bgyis bzhud cig /des dge slong rnams la yang 'phags pa bdag ni ri 'or che ge mo zhig tu bgyi ba zhig byung nas bdag</text></item>
<item><p>29b8</p><section>'dul ba</section><text>der mchi'i khyed cag de bzhin du bdag gi sdum par bshos gsol cig ces smras pa dang / de dag gis smras pa/ khyim bdag song shig nad med par gyur cig /zan bza' bar bya'o zhes byas pa dang / de yang ri 'or gyi grong du song ngo / /dge slong dag kyang de bzhin du de'i khyim du</text></item>
<item><p>30a1</p><section>'dul ba</section><text>zan bza' bar brtsams pa dang / 'od bzangs ma bdag gi khyo med do snyam nas/ bud med kyi g.yo dang / bud med kyi sgyu dang / bud med kyi tshul 'chos pa gang dag yin pa de dag dge slong rnams la ston par rtsom pa dang / dge slong rnams kyis gcig la gcig nyes dmigs</text></item>
<item><p>30a2</p><section>'dul ba</section><text>byung na 'di la ji ltar bsgrub par bya zhes bgros pa dang / de na kha cig gis smras pa/ 'di la bsgrub tu ci yod/ sang nas mi 'ong du zad mod/ gzhan dag gis smras pa/ tshe dang ldan pa bdag cag ni bsod snyoms pa yin pas sang nas bsod</text></item>
<item><p>30a3</p><section>'dul ba</section><text>snyoms la 'dong du zad mod/ gzhan dag gis kye legs kyis de bzhin du bya'o zhes smras nas/ de dag phyi de nyin nas bsod snyoms la zhugs so/ /ji tsam dus gzhan zhig na khyim bdag de slar 'ongs nas 'od bzangs ma la dris pa/ 'od bzangs ma yon gnas dag</text></item>
<item><p>30a4</p><section>'dul ba</section><text>bshos gsol tam/ des smras pa/ nyin gcig byon nas de phan chad ye ma byon to/ /des bsams pa/ nges par 'dis de dag gi mdun du bud med kyi g.yo dag bstan te bkur sti ma byas pas 'dzem nas de dag ma 'ongs so snyam ste/ des de dag gi drung du song</text></item>
<item><p>30a5</p><section>'dul ba</section><text>nas yang spyan drangs pa dang / de dag gis smras pa/ khyim bdag bdag cag ni bsod snyoms pa yin pas bsod snyoms la rgyu'o/ /des smras pa/ 'phags pa bdag gis 'tshal gyis gshegs dang de lta bu'i nyes dmigs mi mchi'o/ /de dag</text></item>
<item><p>30a6</p><section>'dul ba</section><text>gis khas blangs pa dang / de dag gi rkang pa la phyag 'tshal nas song ngo / /dge slong dag phyi de nyin de'i khyim du 'ongs pa dang / khyim bdag des 'od bzangs ma khyim du bcug nas phyi sgo bcad de bzhag nas de nas de dag la rang gis lag dar te 'drim par</text></item>
<item><p>30a7</p><section>'dul ba</section><text>brtsams pa na 'od bzangs ma khyim gyi nang na 'dug bzhin du dge slong zan za ba de dag la rnam par rtog pa skyes par gyur te 'phags pa che ge mo zhig gi rkang pa ni 'di 'dra/ byin pa ni 'di 'dra/ brla ni 'di 'dra/ rked pa dang / rtsib logs dang / rgyab dang /</text></item>
<item><p>30a8</p><section>'dul ba</section><text>lto dang / bzhin dang / so dang / mchu dang / sna dang / mig dang / dpral ba dang / mgo ni 'di 'dra'o zhes de de ltar rnam par rtog pa nas bcu pa'i 'dod chags kyi me byung bar gyur pa rnam par rtog pa'i rlung gi shugs bdo ba des spar bas rtul te de nyid du 'chi ba'i dus</text></item>
<item><p>30b1</p><section>'dul ba</section><text>byas so/ /dge slong dag zan zos te yon bshad pa byas nas dong ba dang / khyim bdag des sgo phye nas smras pa/ 'od bzangs ma tshur shog zan zo zhes byas na de dus las 'das pas su zhig lan 'dabs/ des nang du zhugs na ci tsam na sa la 'gyel</text></item>
<item><p>30b2</p><section>'dul ba</section><text>ba mthong ngo / /des bsams pa gdon mi za bar 'di gnyid kyis log gis bslang ngo snyam nas des de bsgul bar brtsams pa dang / re shig na dus las 'das par mthong nas de ngom zung gnag cing sma bab nas nang mi dag la smras pa/ shes ldan</text></item>
<item><p>30b3</p><section>'dul ba</section><text>dag bdag lta byur ngan pa chung ma rin po che 'di lta bu dang bral bar gyur gyis mdza' grogs dang / phu nu dang / gnyen dag la 'od bzangs ma dus las 'das so zhes sbron cig ces byas pa dang / de dag gis ku cho bton te/ kha cig ni sa la</text></item>
<item><p>30b4</p><section>'dul ba</section><text>sgyel nas ngu zhing 'dug /kha cig ni khyim bdag ngu ba'i lag pa dang rkang pa nas 'dzin par byed/ mdza' bshes dang / phu nu dang / gnyen kha cig ni ngud mo'i sgra 'byin par byed do/ /khyim bdag de rang gi skye bo dang bshes kyi 'khor rgya che ba zhig pas de</text></item>
<item><p>30b5</p><section>'dul ba</section><text>rnams ji srid du ngu ba de'i bar du nyi ma nub nas de dag gos sngon po dang / ser po dang / dmar po dang / dkar po dag gis khyogs brgyan te/ bkur sti chen pos de dur khrod du khyer ro/ /re shig cig na mi rgod lnga brgya tsam zhig ri 'or zhig tu song nas</text></item>
<item><p>30b6</p><section>'dul ba</section><text>rnyed pa dang khe phyin nas dur khrod de dang ha cang mi ring bar 'ongs pa grong khyer na gnas pa'i mi zhig gis mthong nas des bsams pa/ skye bo'i tshogs chen po grong khyer nas byung ste 'od bzangs ma skyel bar dur khrod du song ba rnams mi rgod de dag gis</text></item>
<item><p>30b7</p><section>'dul ba</section><text>tshul ma yin par gnod pa byas na mi rung gis sbran to snyam nas de mgyogs par song ste/ skye bo'i tshogs chen po de dag la shes ldan dag mi rgod lnga brgya tsam ha cang mi ring ba zhig na 'dug gis bros shig ces sbran pa dang / de dag gis kyang sang rim gro bya'o zhes</text></item>
<item><p>30b8</p><section>'dul ba</section><text>srung ma gzhag ste/ 'od bzangs ma ji ltar rgyan sna tshogs kyis klubs pa dang / dri dang / bdug pa dang / gos dang / phye ma dang / gdugs dang / rgyal mtshan dang / ba dan dag gis mdzes par byas te phyung nas bsnyal ba bzhin du bor te 'bros bslang nas grong khyer du zhugs so/ /ci tsam na mi rgod</text></item>
<item><p>31a1</p><section>'dul ba</section><text>de dag phyogs der phyin pa dang / srungs ma rnams bros so/ /mi rgod rnams kyis rab tu brgyan pa de mthong nas mchog tu ngo mtshar skyes so/ /de nas 'od bzangs ma'i gos rnams bshus nas bltas pa dang / de dag gis de'i gzugs gzhon la mdzes pa</text></item>
<item><p>31a2</p><section>'dul ba</section><text>mthong nas rab tu chags te shes ldan dag gar bskor kyang bud med 'di lta bu dang lhan cig dga' mgur spyad par zad do zhes smras nas de dag gis de dang lhan cig dga' mgur spyad de kAr ShA pa Na lnga brgya bzhag pa dang / 'od bzangs ma'i ro la yang skyes bu</text></item>
<item><p>31a3</p><section>'dul ba</section><text>lnga brgyas kAr ShA pa Na lnga brgya byin te dga' mgur spyod do zhes kun tu sgra grags so/ /dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa khyim bdag gi mchis brang 'od bzangs mas las</text></item>
<item><p>31a4</p><section>'dul ba</section><text>ci zhig bgyis na las de'i rnam par smin pas 'od dang ldan par gyur cing btsas ma thag tu khyim thams cad 'od kyis snang bar bgyis pa dang / gum nas kyang mi rgod lnga brgyas kAr ShA pa Na lnga brgya stsal nas dga' mgur spyad lags/ bcom ldan 'das kyis bka'</text></item>
<item><p>31a5</p><section>'dul ba</section><text>stsal pa/ dge slong dag khyim bdag gi chung ma 'od bzangs ma nyid kyis las byas shing bsags pa/ tshogs rnyed pa/ rkyen yongs su bsgyur ba/ dba' rgal bzhin du nye bar gnas pa nges par gyur pa yin te/ 'od bzangs mas las byas shing</text></item>
<item><p>31a6</p><section>'dul ba</section><text>bsags pa dag gzhan su zhig gis myong bar 'gyur/ dge slong dag las byas shing bsags pa rnams ni phyi rol gyi sa'i khams la rnam par smin par mi 'gyur/ chu'i khams la ma yin/ me'i khams la ma yin/</text></item>
<item><p>31a7</p><section>'dul ba</section><text>rlung gi khams la ma yin gyi/ 'on kyang dge ba dang mi dge ba'i las byas shing bsags pa rnams ni zin pa'i phung po dang khams dang skye mched dag kho na la rnam par smin par 'gyur te/ bskal pa brgya phrag rnams su yang / /</text></item>
<item><p>31a8</p><section>'dul ba</section><text>las rnams chud zar mi 'gyur te/ /tshogs shing dus la bab pa na/ /lus can rnams la 'bras bur smin/ /dge slong dag sngon byung ba bskal pa bzang po 'di nyid la skye dgu'i tshe lo nyi khri thub pa na ston pa 'od srung zhes bya ba rig pa dang zhabs su ldan pa/</text></item>
<item><p>31b1</p><section>'dul ba</section><text>bde bar gshegs pa 'jig rten mkhyen pa skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'jig rten du byung ste/ bA rA Na sI'i grong khyer na nye bar rten cing drang srong smra ba ri dgas kyi nags na bzhugs</text></item>
<item><p>31b2</p><section>'dul ba</section><text>so/ /de'i tshe de'i dus na bA rA Na sI'i grong khyer na rgyal po kri k-i zhes bya ba rgyal srid byed du 'jug ste/ rgyal srid 'byor pa dang / rgyas pa dang / bde ba dang / lo legs pa dang / skye bo dang / mi mang pos gang ba dang / 'thab pa dang / rtsod pa dang /</text></item>
<item><p>31b3</p><section>'dul ba</section><text>nang 'khrug dang / 'khrug glong rab tu zhi ba/ nad med pa/ sa lu dang / bu ram shing dang / ba lang dang / ma he phun sum tshogs pa chos kyi rgyal pos chos bzhin byed du 'jug go/ /ji tsam na yang dag par rdzogs pa'i sangs rgyas 'od srung sangs rgyas</text></item>
<item><p>31b4</p><section>'dul ba</section><text>kyi mdzad pa mtha' dag mdzad nas bud shing zad pa'i me bzhin du phung po lhag ma med pa'i dbyings su yongs su mya ngan las 'das pa dang / rgyal po kri ki btsun mo dang / gzhon nu dang / blon po dang / pho brang 'khor gyi mi dang bcas pas de'i sku gdung</text></item>
<item><p>31b5</p><section>'dul ba</section><text>la bkur sti chen pos sku gdung gi mchod pa byas nas rin po che sna bzhi'i mchod rten kho ra khor yug tu dpag tshad gcig pa phang du dpag tshad phyed pa gcig brtsigs so/ /de na tshong dpon gyi bu mo zhig dad pa skyes nas srog shing la me long</text></item>
<item><p>31b6</p><section>'dul ba</section><text>cig btags so/ /dge slong dag ji snyam du sems/ yang dag par rdzogs pa'i sangs rgyas 'od srung gi mchod rten la dad pa skyes nas srog shing la me long btags pa gang yin pa'i tshong dpon gyi bu mo de ni khyim bdag gi chung ma</text></item>
<item><p>31b7</p><section>'dul ba</section><text>'od bzangs ma 'di nyid yin te/ de'i tshe de'i dus na gang 'dis yang dag par rdzogs pa'i sangs rgyas 'od srung gi mchod rten gyi srog shing la me long btags pa de'i las kyi rnam par smin pas 'od dang ldan bzhin du skyes la skyes ma thag tu yang khyim thams cad 'od</text></item>
<item><p>31b8</p><section>'dul ba</section><text>kyis snang bar gyur pa yin no/ /gang yang shi nas skyes bu lnga brgyas kAr ShA pa Na lnga brgya byin nas dga' mgur spyad pa de yang nyon cig /dge slong dag sngon byung ba bA rA Na sI'i grong khyer na rgyal po tshangs byin zhes bya ba rgyal srid byed du 'jug ste/ rgyal srid 'byor pa</text></item>
<item><p>32a1</p><section>'dul ba</section><text>dang / rgyas pa dang / bde ba dang / lo legs pa/ skye bo dang mi mang pos gang ba/ thab mo dang / rtsod pa dang / nang 'khrug dang / 'khrug glong rab tu zhi ba/ chom rkun dang nad dang bral ba sa lu dang / bu ram shing dang / ba lang dang / ma he phun sum tshogs pa/ chos kyi rgyal</text></item>
<item><p>32a2</p><section>'dul ba</section><text>pos chos bzhin byed du 'jug go/ /de'i tshe de'i dus na bA rA Na sI na gzugs kyis 'tsho ba bzang mo zhes bya ba gzugs bzang ba/ mdzes pa/ blta na sdug pa/ skyes pa'i yid du 'ong ba/ sngon rgyal po tshangs byin gyi zhang pos yongs su spyad pa zhig</text></item>
<item><p>32a3</p><section>'dul ba</section><text>'dug go/ /re shig dus gzhan zhig na dga' 'dun pa lnga brgya bza' ba dang bca' ba mang po dag sbyar te skyed mos tshal du dong nas phan tshun shes ldan dag bdag cag gis skyed mos tshal gyi longs spyod thams cad ni bshams na bud med med kyis dong la smad 'tshong 'ga' zhig dgug</text></item>
<item><p>32a4</p><section>'dul ba</section><text>go zhes smras pa dang / legs kyis de bzhin du bya na su zhig dgug /bzang mo'o/ /de dag bzang mo'i drung du song ste bzang mo tshur shog /skyed mos tshal du 'dong ngo / /des smras pa/ gal te kAr ShA pa Na stong byin na 'gro'i gzhan du ni ma yin no/ /de dag gis smras pa/</text></item>
<item><p>32a5</p><section>'dul ba</section><text>kAr ShA pa Na lnga brgya je khyer cig /lnga brgya ni dga' mgur spyad nas sbyin no/ /des smras pa/ legs kyis de bzhin du byas byin cig /de dag gis kAr ShA pa Na lnga brgya byin nas/ des smras pa/ deng shig dri dang / phreng ba dang / gos dag bgos la 'ong ngo zhes byas pa dang /</text></item>
<item><p>32a6</p><section>'dul ba</section><text>de dag dong ngo / /de 'gyod pa skyes nas gal te bdag dga' 'dun pa lnga brgya dang lhan cig dga' mgur spyad na bdag gi gnas skabs ci 'dra bar 'gyur/ bdag gis kAr ShA pa Na lnga brgya zhig kyang blangs na da ji ltar bya snyam pa las/ des bdag rgyal po'i zhang pos</text></item>
<item><p>32a7</p><section>'dul ba</section><text>yongs su spyad pas de kho na la skyabs 'tshal gyi gzhan du ni ma yin no snyam pa'i blo skyes nas des de'i gan du bran mo mngag gzhug ma mngags te/ bu mo rgyal po'i zhang po'i drung du song la/ song nas 'di skad ces bdag ngan te dga' 'dun pa las kAr ShA pa Na</text></item>
<item><p>32a8</p><section>'dul ba</section><text>lnga brgya blangs na dga' 'dun pa de dag lnga brgya yod de/ ji ste bdag dga' 'dun pa lnga brgya dang lhan cig dga' mgur spyad par gyur na bdag gi gnas skabs ci 'dra bar 'gyur/ khyod kyis sngon bdag yongs su bzung bas de'i slad du khyod kyis bdag de dag las</text></item>
<item><p>32b1</p><section>'dul ba</section><text>yongs su bskyab pa'i rigs zhes smros shig /bu mo des de'i drung du song ste smras pa dang / de yang rgyal po la rten pa yin pas de dag las de phrogs so/ /sangs rgyas rnams 'byung ba med pa na rang sangs rgyas dman pa dang / phongs pa la thugs brtse ba/ bas</text></item>
<item><p>32b2</p><section>'dul ba</section><text>mtha'i gnas mal la dga' ba 'jig rten gyi sbyin gnas gcig pur gyur pa dag 'jig rten du byung ngo / /de nas rang sangs rgyas shig ljongs rgyu zhing bA rA Na sIr phyin te/ bdag nyid chen po zhi ba'i bdag nyid can rab tu dben par gnas pa de rab tu dben par</text></item>
<item><p>32b3</p><section>'dul ba</section><text>gnas tshol zhing skyed mos tshal der phyin pa dang / dga' 'dun pa de dag gis lus mdzes pa dang / sems mdzes pa mthong nas de dag gis bsams pa/ gar bskor kyang yon gnas kyi zhing 'di lta bu la bya ba bya dgos so snyam nas de dag gis gcig</text></item>
<item><p>32b4</p><section>'dul ba</section><text>la gcig dris te/ de la gtsang zhing bsod pa'i bza' ba dang bca' ba dag gis lhung bzed bkang ste phul lo/ /bdag nyid chen po de dag ni ngag gis chos mi ston gyi lus kyis chos ston pa yin pas steng gi nam mkha' la mngon par 'phags te 'bar ba dang / gsal</text></item>
<item><p>32b5</p><section>'dul ba</section><text>ba dang / char 'bab pa dang / glog 'gyu ba la sogs pa'i cho 'phrul bya bar brtsams pa dang / so so'i skye bo ni rdzu 'phrul gyis dad par 'gyur bas shing rtsa ba nas bcad pa bzhin du zhabs la gtugs nas gang bdag cag gis yang dag pa'i sbyin</text></item>
<item><p>32b6</p><section>'dul ba</section><text>gnas 'di lta bu la bya ba byas pa'i dge ba'i rtsa ba 'dis bdag cag gzugs kyis 'tsho ba la tha na shi na yang kAr ShA pa Na lnga brgya byin nas dga' mgur spyod par shog shig ces smon lam btab bo/ /dge slong dag ji snyam du sems/</text></item>
<item><p>32b7</p><section>'dul ba</section><text>gzugs kyis 'tsho ba bzang mo zhes bya ba gang yin pa de ni khyim bdag gi chung ma 'od bzangs ma 'di nyid yin no/ /de'i tshe de'i dus kyi dga' 'dun pa lnga brgya po de dag ni mi rgod lnga brgya po 'di dag nyid yin te/ de'i tshe de'i dus na gang 'di dag gis</text></item>
<item><p>32b8</p><section>'dul ba</section><text>rang sangs rgyas la bsod snyoms phul nas smon lam btab pa de'i las kyi rnam par smin pas 'di dag gis 'khor bar 'khor ba na tshe rabs lnga brgyar kAr ShA pa Na lnga brgya byin zhing dga' mgur spyad de da ltar khyim bdag gi chung mar gyur pa las</text></item>
<item><p>33a1</p><section>'dul ba</section><text>shi ba'i bar du yang kAr ShA pa Na lnga brgya byin nas dga' mgur spyad pa yin no/ /de ltar na dge slong dag las gcig tu gnag pa rnams kyi rnam par smin pa yang gcig tu gnag pa yin/ gcig tu dkar ba rnams dang / 'dren ma rnams kyi</text></item>
<item><p>33a2</p><section>'dul ba</section><text>yang 'dren ma rnams yin no/ /de lta bas na dge slong dag gcig tu gnag pa'i las rnams dang / 'dren ma rnams spangs te gcig tu dkar ba'i las kho na la brtsal bar bya ste/ dge slong dag khyed kyis de ltar bslab par bya'o/ /bcom ldan 'das kyis</text></item>
<item><p>33a3</p><section>'dul ba</section><text>dgongs pa nyes dmigs gang cung zad byung ba ni dge slong dag de lta bu'i khyim du 'gro ba las gyur kyis/ de'i phyir dge slong dag de lta bu'i khyim du 'gro bar mi bya bar mkhyen nas dge slong rnams la bka' stsal pa/ dge slong dag khyim bdag gi</text></item>
<item><p>33a4</p><section>'dul ba</section><text>chung ma 'od bzangs ma dge slong mthong nas rtog pa skyes te srog dang bral bar gyur gyis de lta bas na dge slong dag dge slong gis gang 'di lta bu'i nyes dmigs 'byung bar 'gyur ba de lta bu'i khyim du 'gro bar mi bya'o/ /dge slong de lta bu'i khyim du</text></item>
<item><p>33a5</p><section>'dul ba</section><text>'gro na 'gal tshabs can du 'gyur ro/ /gleng gzhi ni rgyal po'i khab na'o/ /dge slong spong ba pa zhig yod pa yang dang yang dgon pa'i gnas su song nas bsam gtan byed do/ /der de la bdud kyi ris kyi lha mo zhig gis tshul ma yin par spyad pa bsgugs</text></item>
<item><p>33a6</p><section>'dul ba</section><text>pa las de ma btub pa dang / des 'phags pa khyod ma btub dang gnod par bya'o/ /des smras pa/ sring mo nga ni dge slong tshul khrims can yin na khyod kyis nga la gnod pa byar ci yod/ des mjal zhes byas nas de la glags tshol ba lhur len cing 'dug go/ /</text></item>
<item><p>33a7</p><section>'dul ba</section><text>des dus gzhan zhig na snam sbyar pus khyud ltar mdud pa bor nas gnyid log par gyur pa dang / lha mo des bsams pa/ 'di la sha glan pa'i dus ni 'di yin no snyam nas des de blangs te/ rgyal po gzugs can snying po steng gi khang bzangs kyi steng na gnyid</text></item>
<item><p>33a8</p><section>'dul ba</section><text>kyis log pa'i steng du bor ro/ /de sngangs nas gnyid sad de de mthong nas khyod su zhes dris pa dang / des smras pa/ dge sbyong ngo / /dge sbyong gi nang na gang zhig /shAkya'i bu'i dge sbyong ngo / /'phags pa khyod ji ltar 'dir 'ong / des de la ji ltar gyur pa smras pa dang / des smras pa/</text></item>
<item><p>33b1</p><section>'dul ba</section><text>'phags pa khyod ci'i phyir de lta bu'i gdug pa mang po can gyi gnas mal du gnas/ ji ste bdag bcom ldan 'das la dad par ma gyur na bdag gis khyod bsad par 'gyur ba 'am/ bstan pa dang bral bar 'gyur ro zhes byas pa dang / de cang mi zer bar 'dug go/ /</text></item>
<item><p>33b2</p><section>'dul ba</section><text>skabs de dge slong rnams kyis bcom ldan 'das la gsol pa dang / bcom ldan 'das kyis dgongs pa/ nyes dmigs gang cung zad byung ba ni dge slong dag de lta bu'i gdug pa mang po can gyi gnas mal na gnas pa las gyur gyis/ de'i phyir dge slong</text></item>
<item><p>33b3</p><section>'dul ba</section><text>gis de lta bu'i gdug pa mang po can gyi gnas mal du gnas par mi bya bar mkhyen nas dge slong rnams la bka' stsal pa/ dge slong dag rgyal po gzugs can snying po 'phya ba ni thog tu bab bo/ /de bas na dge slong gis de lta bu'i gdug pa mang</text></item>
<item><p>33b4</p><section>'dul ba</section><text>po can gyi gnas mal du gnas par mi bya'o/ /dge slong de lta bu'i gdug pa mang po can gyi gnas mal du gnas na 'gal tshabs can du 'gyur ro/ /gleng gzhi ni rgyal po'i khab na'o/ /de'i tshe dge slong gzhon nu zhig kha zas dang spyod lam</text></item>
<item><p>33b5</p><section>'dul ba</section><text>nyes pa las 'bras shes bya ba'i nad kyis thebs nas/ de nad kyis gzer bas mkhun 'byin cing dge slong rnams kyis de bskor nas 'dug go/ /ji tsam na sman pa'i rgyal po 'tsho byed 'ongs te/ des 'phags pa dag 'di ci zhig</text></item>
<item><p>33b6</p><section>'dul ba</section><text>ces dris pa dang / dge slong dag gis smras pa/ 'tsho byed dge slong gzhon nu 'di nad cig gis thebs na nad ci yin pa dang / dpyad ci bya ba ltos shig /des bltas nas smras pa/ 'phags pa 'bras yin pas brtol na phan no/ /dge slong</text></item>
<item><p>33b7</p><section>'dul ba</section><text>rnams kyis smras pa/ gal te de lta na rtol cig /des de la brtol ba dang / de bya ba cung zad cig byung nas des der glan pa ma byas par song ngo / /de rab tu na bar gyur nas dge slong dag gis tshe dang ldan pa dag gang mkhas pa des klan pa gyis shig ces</text></item>
<item><p>33b8</p><section>'dul ba</section><text>smras pa dang / de la dge slong gzhon nu gzhan zhig gis klan pa byas so/ /'tsho byad kyis bsams pa/ bdag gis 'phags pa de'i klan pa ma byas par slar 'gro'o snyam nas de slar log ste dris pa 'phags pa dag /'phags pa gang zhig bdag gis 'bras brtol ba de ga re/ dge slong rnams</text></item>
<item><p>34a1</p><section>'dul ba</section><text>kyis smras pa/ de ci zhig bya/ 'phags pa klan par bgyi'o/ /'tsho byed de klan pa byas zin no/ /'phags pa sus bgyis/ gzhon nu 'dis so/ /'phags pa ji ltar bgyis blta'o/ /zhes de de'i drung du song ste bltas na legs</text></item>
<item><p>34a2</p><section>'dul ba</section><text>par klan pa mthong nas des smras pa/ 'phags pa klan pa legs lags kyis bdag ma mchis na yang slan chad de bzhin du mdzod cig /des smras pa/ 'tsho byad 'di yang re shig bdag gis gnang ba med par byas na yang bya ba lta smos kyang</text></item>
<item><p>34a3</p><section>'dul ba</section><text>ci dgos te/ bcom ldan 'das kyis gnang ngam mi gnang gi gtol med do/ /des smras pa/ 'phags pa bcom ldan 'das ni thugs rje can lags pas ci'i phyir gnang bar mi 'gyur/ skabs de dge slong rnams kyis bcom ldan 'das</text></item>
<item><p>34a4</p><section>'dul ba</section><text>la gsol pa dang / bcom ldan 'das kyis bka' stsal pa/ de lta bas na dge slong gang mkhas pa des glon du gnang ngo / /bcom ldan 'das kyis dge slong gang mkhas pa des klon du gnang ngo zhes bka' stsal pa dang / de dag gis khyams</text></item>
<item><p>34a5</p><section>'dul ba</section><text>dang / rdzing drung dang / sgo khang dang / bang rim dag tu klan pa dang / bcom ldan 'das kyis bka' stsal pa/ dben pa'i phyogs su gyis shig /gzhan du byas na 'gal tshabs can du 'gyur ro/ /gleng gzhi ni mnyan yod na'o/ /bram ze dang khyim bdag</text></item>
<item><p>34a6</p><section>'dul ba</section><text>dad pa can dag gtsug lag khang du 'ongs nas dge slong rnams la 'phags pa bdag nad 'di lta bu dang 'di lta bus thebs na bdag gis g.yar zas ni ji lta bu zhig 'tshal bar bgyi/ sman ni ji lta bu zhig bsten par bgyi zhes zas kyi</text></item>
<item><p>34a7</p><section>'dul ba</section><text>cho ga dris pa dang / de na dge slong gang dag mi shes pa de dag ni ci yang mi smra'o/ /shes pa rnams ni the tshom du gyur nas ma smras pa dang / bram ze dang khyim bdag dad pa can rnams mi dga' bzhin du dong ba'i skabs de dge slong rnams kyis</text></item>
<item><p>34a8</p><section>'dul ba</section><text>bcom ldan 'das la gsol pa dang / bcom ldan 'das kyis bka' stsal pa/ de lta bas na dge slong gang mkhas pa des kha zas kyi cho ga dang / sman dpyad rnams ston par gnang gis 'di la 'gyod par mi bya'o/ /gleng gzhi ni mnyan yod</text></item>
<item><p>34b1</p><section>'dul ba</section><text>na'o/ /gang gi tshe bcom ldan 'das kyis cho 'phrul chen po bstan pas mu stegs can rnams ni thag bcug /lha dang mi rnams ni kun dga' bar mdzad/ skyes bu dam pa rnams ni mgu bar mdzad pa de'i tshe yul tha dad pa na gnas pa'i mi ma</text></item>
<item><p>34b2</p><section>'dul ba</section><text>yin pa dag grong dang / grong rdal dang / yul 'khor dang / rgyal po'i pho brang de dang de dag dang / 'jig rten gyi khams gzhan nas kyang mnyan yod du 'ongs so/ /bcom ldan 'das la mngon par dad pa'i lha dang / klu dang / gnod sbyin dang / ko sa</text></item>
<item><p>34b3</p><section>'dul ba</section><text>la'i rgyal po gsal rgyal dang / btsun mo phreng ldan ma dang / rgyal rigs dbyar tshul ma dang / phya mkhan drang srong byin dang / rnying pa dag dang / ri dgas 'dzin gyi ma sa ga dang / gzhan yang dad pa can mang po mnyan yod du 'ongs nas der zang</text></item>
<item><p>34b4</p><section>'dul ba</section><text>zing gi rnyed pa dang mchod pa'i bkur stis skye bo'i tshogs mang po yongs su tshim par byas so// //'dul ba phran tshegs kyi gzhi/ bam po sum bcu rtsa gcig pa/ de lta bu'i 'byor pa mchog mthong nas mi ma yin</text></item>
<item><p>34b5</p><section>'dul ba</section><text>pa kha cig ni de nyid du mngon par dga'o/ /kha cig ni rang gi yul gyi gnas nyid du dong ngo / /gang dag der mngon par dga' ba de dag gang gi tshe sems 'dod pa'i 'dod chags kyis kun nas dkris par gyur pa de'i tshe bud med gang dag gi</text></item>
<item><p>34b6</p><section>'dul ba</section><text>khyo phyi rol du don gnyer du song ba de'i cha lugs su bdag nyid mngon par sprul nas de dag dang lhan cig tu dga' mgur spyod par byed do/ /de nas bud med de dag las rgyu 'thun pa las skye ba'i khye'u dang bu mo dag rkang lag dang mig dang lus mi sdug par skyes</text></item>
<item><p>34b7</p><section>'dul ba</section><text>te/ kha cig ni gnag la mig dmar/ kha cig ni mgo che la lus chung / kha cig ni mgo ser/ kha cig ni skra ljang gu'o/ /de dag ma de dag gis mthong ba dang sngangs nas khyim gyi bar dang / tshang tshing gi phyogs dag tu bor ba dang / de dag mi ma yin pa'i mdangs kyis gso bar byed do/ /</text></item>
<item><p>34b8</p><section>'dul ba</section><text>kha cig ni mi'i gzugs su mi gsal bar skye zhing / gang gi tshe cher skyes pa de'i tshe 'gyur bar ston par byed do/ /de dag kyang mas lam po che'i khar bor ba dang / de yang mi ma yin pa'i mdangs kyis gso bar byed do/ /drug sde rnams kyi kun tu spyod pa ni de dag ji snyed rab tu</text></item>
<item><p>35a1</p><section>'dul ba</section><text>'byin/ bsnyen par rdzogs par byed pa de dag dang ji srid du gnas ngan len kun tu spyod par mi shes pa de srid du lhan cig gnas so/ /gang gi tshe yongs su shes pa de'i tshe rang bzhin du gnas pa'i dge slong dag dang lhan cig tu gnas te gzhan du na</text></item>
<item><p>35a2</p><section>'dul ba</section><text>ston pa'i bkas dus gsum du ni ltar 'gro'o/ /re shig tshe dang ldan pa nye dga' snga dro sham thabs bgos lhung bzed dang chos gos thogs te mnyan yod du bsod snyoms la zhugs so/ /de bsod snyoms la rgyu ba na srang na skra ljang gu can zhig mthong nas des</text></item>
<item><p>35a3</p><section>'dul ba</section><text>bsams pa/ 'di ni lhung bzed nag po can dag gis phrogs par mi 'gyur bas gal te rab tu 'byung na 'di rab tu dbyung ngo snyam du bsams nas de'i drung du song ste dris pa/ bzhin bzangs khyod su'i/ des smras pa/ 'phags pa bdag la</text></item>
<item><p>35a4</p><section>'dul ba</section><text>su yang ga las mchis/ bdag mgon med pa zhig lags so/ /des smras pa/ bzhin bzangs gal te de lta na ci'i phyir rab tu mi 'byung / des smras pa/ 'phags pa skra ljang gu can bdag su zhig rab tu 'byin/ bzhin bzangs bcom ldan 'das</text></item>
<item><p>35a5</p><section>'dul ba</section><text>kyis bstan pa ni snying rjes rab tu phye ba yin pas gal te sus kyang rab tu ma byung na tshur shog ngas rab tu byung gis 'dong zhes byas pa dang / de yid bde ba skyes te rgyal byed kyi tshal du song nas des de rab tu phyung bsnyen par rdzogs par byas so/ /de nas nyin zhag mi</text></item>
<item><p>35a6</p><section>'dul ba</section><text>mang ba zhig tu kun tu spyad par bya ba'i chos rnams bslabs te bsgo ba/ bzhin bzangs ri dgas kyis ri dgas mi gsos kyis mnyan yod rang gi spyod yul yangs pa yang yin la pha'i yul yang yin pas slongs mo la rgyu bas 'tsho bar gyis shig /de mi dga' nas</text></item>
<item><p>35a7</p><section>'dul ba</section><text>phyi de nyin snga dro sham thabs bgos chos gos dang lhung bzed thogs nas mnyan yod du bsod snyoms la zhugs so/ /re shig na bud med gcig bsod snyoms khyer te phyir byung ba las des de mthong ba dang brang brdungs nas smras pa/ 'phags pa khyod skra ljang gu can na sus</text></item>
<item><p>35a8</p><section>'dul ba</section><text>rab tu phyung / des smras pa/ sring mo mkhan po nye dgas snying rjes bdag rab tu phyung ngo / /des smras pa/ gnas ngan len kun tu spyod pa de ma yin pa gzhan su zhig bcom ldan 'das kyi bstan pa kun nas mdzes pa sun par byed ces byas pa dang / gzhan dag kyang de bzhin</text></item>
<item><p>35b1</p><section>'dul ba</section><text>du 'phya ste/ ma dad pa kha zer ba rnams srang dang / bzhi mdo dang / sum mdo dag tu dge sbyong shAkya'i bu pa rnams kyi dge sbyong gi tshul ni tshig go/ /tshangs pa'i tshul yang tshig ste/ da ni skra ljang gu can dag kyang rab tu 'byin to zhes mi snyan pa smra ba'i skabs de dge slong rnams kyis</text></item>
<item><p>35b2</p><section>'dul ba</section><text>bcom ldan 'das la gsol pa dang / bcom ldan 'das kyis dgongs pa/ nyes dmigs gang cung zad byung ba ni dge slong rnams de lta bu dag kyang rab tu 'byin pa las gyur gyis/ de'i phyir dge slong gis de lta bu dag rab tu dbyung bar mi bya'o snyam du mkhyen nas dge</text></item>
<item><p>35b3</p><section>'dul ba</section><text>slong rnams la bka' stsal pa/ dge slong dag bram ze dang khyim bdag rnams 'phya ba ni thog tu bab bo/ /de lta bas na dge slong gis 'khor sun par byed pa'i 'khor nye bar gzhag par mi bya'o/ /dge slong gis 'khor sun par byed pa'i 'khor nye bar bzhag na 'gal tshabs can</text></item>
<item><p>35b4</p><section>'dul ba</section><text>du 'gyur ro/ /bcom ldan 'das kyis dge slong gis 'khor sun par byed pa'i 'khor nye bar gzhag par mi bya'o zhes bka' stsal pa dang / dge slong rnams kyis 'khor sun par byed pa ji lta bu ma shes nas/ bcom ldan 'das kyis bka' stsal pa/ dge slong</text></item>
<item><p>35b5</p><section>'dul ba</section><text>dag 'khor gyis 'khor sun par byed pa ni rgyu gnyis kyis te/ gang dag gis shes na rigs dang / mtshan mas so/ /de la rigs kyis ni rigs gang yang rung bas te/ ma rabs/ dman pa/ phongs pa/ dkos thag pa/ bkren pa/ bza' ba dang / btung ba</text></item>
<item><p>35b6</p><section>'dul ba</section><text>chen po mi bdog pa de lta bu'i rigs dag las so sor skyes par gyur pa de dag dge slong rnams rab tu 'byin par byed na de lta bu ni rigs kyis yin no/ /mtshan mas ji lta bu zhe na/ skra ser dang ni skra ljang gu/ /de bzhin du ni skra dmar dang / /mi rnams skra ni dkar ba dang / /</text></item>
<item><p>35b7</p><section>'dul ba</section><text>glang chen skra dang skra med pa/ /'di lta bu yi mi dag ni/ /drang srong chen pos spangs pa yin/ /'bar 'bur mgo dang glang po che/ /mgo smyung dang ni mgo leb dang / /bong bu phag gi mgo dang ni/ /mi gang mgo ni gnyis yod pa/ /de lta bu yi mi dag ni/ /drang srong chen pos spangs pa</text></item>
<item><p>35b8</p><section>'dul ba</section><text>yin/ /glang po'i rna dang rta rna dang / /ba lang rna dang spre'u rna dang / /bong bu phag gi rna ba dang / /rna gcig dang ni rna med pa/ /de lta bu yi mi dag ni/ /drang srong chen pos spangs pa yin/ /mig dmar ha cang mig che dang / /mig chung mig ni ha cang ser/ /shel mig dang ni</text></item>
<item><p>36a1</p><section>'dul ba</section><text>mig 'bur dang / /mig gcig dang ni mig med pa/ /de lta bu yi mi dag ni/ /drang srong chen pos spangs pa yin/ /glang po'i sna dang rta sna dang / /ba lang dang ni spre'u sna dang / /bong bu phag gi sna dag dang / /sna sbubs gcig dang sna med pa/ /de lta bu yi</text></item>
<item><p>36a2</p><section>'dul ba</section><text>mi dag ni/ /drang srong chen pos spangs pa yin/ /rta dang glang chen ko sko dang / /ba lang spre'u'i ko sko dang / /bong bu phag gi ko sko dang / /kos gcig pa dang kos med pa/ /de lta bu yi mi dag ni/ /drang srong chen pos spangs pa yin/ /glang chen so dang rta so</text></item>
<item><p>36a3</p><section>'dul ba</section><text>dang / /ba lang spre'u yi so dang ni/ /bong bu phag gi so dag dang / /so gcig pa dang so med pa/ /de lta bu yi mi dag ni/ /drang srong chen pos spangs pa yin/ /'jing bu thung dang ske rings dang / /phag mig dang ni sgur po dang / /mtshan rdum pa ni rlig</text></item>
<item><p>36a4</p><section>'dul ba</section><text>rlugs dang / /rlig gcig dang ni rlig med pa/ /de lta bu yi mi dag ni/ /drang srong chen pos spangs pa yin/ /ha cang ring dang ha cang thung / /skem dang ngal skyen ha cang tsho/ /sha mdog kha dog bzhi pa dang / /gyol po grum po so sto ba/ /de lta</text></item>
<item><p>36a5</p><section>'dul ba</section><text>bu yi mi dag ni/ /drang srong chen pos spangs pa yin/ /lag rdum dang ni rkang rdum dang / /lag sar zlum por 'jas pa dang / /mchu med lus ni ri mo can/ /ha cang rgan dang ha cang gzhon/ /de lta bu yi mi dag ni/ /drang srong chen pos spangs</text></item>
<item><p>36a6</p><section>'dul ba</section><text>pa yin/ /theng po smad 'chal zhar ba dang / /sor rdum sgur po mi'u thung dang / /lba ba can dang lkug pa dang / /'on pa rten 'phye rkang 'bam pa/ /de lta bu yi mi dag ni/ /drang srong chen pos spangs pa yin/ /mdze can 'bras can phol</text></item>
<item><p>36a7</p><section>'dul ba</section><text>mig can/ /gta' gam shu ba g.yan pa dang / /nad ni gzhan can thams cad kyang / /drang srong chen pos spangs pa yin/ /bud med lam dang khur gyis dub/ /ya za ma lug gta' gam dang / /de dag dang gzhan yan lag nyams/ /de kun 'khor sun</text></item>
<item><p>36a8</p><section>'dul ba</section><text>byed pa yin/ /mdzes pa rab tu dbyung ba dang / /yongs su dag pa bsnyen rdzogs par/ /rdzogs sangs rgyas kyis rab mkhyen te/ /bden pa'i mtshan gyis bka' stsal to/ /nye dgas skra ljang gu can de'i skra dag kyang gar mkhan gyi lag tu btsongs pa'i skabs de</text></item>
<item><p>36b1</p><section>'dul ba</section><text>dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ de lta bas na dge slong gis skra btsong bar mi bya'o/ /byed na nyes pa sbom por 'gyur ro/ / sdom la/ bran can dang ni skyong ba dang / /gleng gzhi dang ni zhu ba dang / /cho 'phrul che dang</text></item>
<item><p>36b2</p><section>'dul ba</section><text>snyan ldan dang / /dmag kun dang ni srin bu ri/ /sangs rgyas bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /tshe dang ldan pa nye ba 'khor gyis dge tshul gnyis po bran can dang / skyong ba ste/ de dag</text></item>
<item><p>36b3</p><section>'dul ba</section><text>phan tshun gtam 'dres pa/ phebs par smra ba/ smos 'drin/ 'grogs bshes yin no/ /de gnyis las gcig gis khyod bsnyen par rdzogs shig dang ngas mkhan po dang khyod kyi rim gro bya'o zhes smras pa dang / gcig shos kyis kyang de kho na bzhin du smras</text></item>
<item><p>36b4</p><section>'dul ba</section><text>te/ de dag phan tshun stangs byed pas gnyi ga yang bsnyen par ma rdzogs par gyur to/ /de nas tshe dang ldan pa nye ba 'khor bcom ldan 'das gang na ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig</text></item>
<item><p>36b5</p><section>'dul ba</section><text>tu 'dug nas/ tshe dang ldan pa nye bar 'khor gyis bcom ldan 'das la 'di skad ces gsol to/ /btsun pa mkhan po gcig dang / slob dpon gcig dang / gsol ba'i las gcig gis gnyis bsnyen par rdzogs su rung lags sam/ nye ba 'khor</text></item>
<item><p>36b6</p><section>'dul ba</section><text>rung ngo / /de gnyis gang rgan lags/ gang yang ma yin no/ /btsun pa mkhan po gcig dang / slob dpon gcig dang / gsol ba'i las gcig gis gsum bsnyen par rdzogs su rung lags sam/ nye ba 'khor rung ngo / /de dag las gang rgan pa</text></item>
<item><p>36b7</p><section>'dul ba</section><text>lags/ gang yang ma yin no/ /btsun pa mkhan po gcig dang / slob dpon gcig dang / gsol ba'i las gcig gis bzhi bsnyen par rdzogs su rung lags sam/ nye ba 'khor mi rung ngo / /de ci'i phyir zhe na/ nye ba 'khor tshogs kyis tshogs kyi las dag</text></item>
<item><p>36b8</p><section>'dul ba</section><text>mi bya bas dge 'dun gyis dge 'dun bsnyen par rdzogs par 'gal te/ dge 'dun gyis dge 'dun bsnyen par rdzogs par byed na 'gal tshabs can du 'gyur ro/ /tshe dang ldan pa nye ba 'khor gyis de gnyis gsol ba'i las gcig gis bsnyen par rdzogs par byas pa</text></item>
<item><p>37a1</p><section>'dul ba</section><text>dang / de gnyis gang la phyag bya ba dang / las su ji ltar bsko bar bya ba dang / rnyed pa ji ltar blang ba mi shes pa'i skabs de tshe dang ldan pa nye ba 'khor gyis bcom ldan 'das la rgyas par gsol pa dang / bcom ldan 'das kyis bka' stsal pa/ gnyis</text></item>
<item><p>37a2</p><section>'dul ba</section><text>kyis cig la gcig phyag ni mi bya'o/ /rnyed pa ni gang sngar 'ongs pas blang bar bya'o/ /phyis 'ongs pa de ni sngar las su bsko zhing rnyed pa phyis sbyin par bya'o/ /gleng gzhi ni mnyan yod na'o/ /sangs rgyas bcom ldan 'das la tshe dang ldan pa nye ba 'khor gyis zhus pa/</text></item>
<item><p>37a3</p><section>'dul ba</section><text>btsun pa ma 'ongs pa'i dus na dge slong dran pa nyams pa dran pa zhan pa dag 'byung ste/ de dag gis gnas dang / grong dang / grong rdal gang dang / gang du mdo sde gang bshad pa dang / bslab pa'i gzhi gang bcas pa ma 'tshal bar gyur na de dag gis ji ltar bsgrubs par bgyi/</text></item>
<item><p>37a4</p><section>'dul ba</section><text>gzhan yang mdo sde dang / 'dul ba dang / chos mngon par bskyud par gyur na de dag gis ji ltar bsgrub par bgyi/ gzhan yang rgyal po dang / khyim bdag dang / dge bsnyen rnams kyi sngon gyi bka' mchid dag la gnas dang / rgyal po dang / grong khyer dang / grong rdal dang /</text></item>
<item><p>37a5</p><section>'dul ba</section><text>khyim bdag dang / dge bsnyen rnams kyis ming bskyud par gyur na de dag gis ji ltar bsgrub par bgyi/ bcom ldan 'das kyis bka' stsal pa/ nye bar 'khor gang gis gnas la sogs pa'i ming brjed par gyur pa de dag gis grong khyer chen po</text></item>
<item><p>37a6</p><section>'dul ba</section><text>drug las gang yang rung ba 'am/ yang na de bzhin gshegs pa gang du lan mang du zhugs pa brjod par bya'o/ /ji ste rgyal po'i ming brjed na ni gsal rgyal lo/ /khyim bdag gi ming ni mgon med zas sbyin no/ /dge bsnyen ma ni ri dgas 'dzin gyi ma sa</text></item>
<item><p>37a7</p><section>'dul ba</section><text>ga'o/ /sngon gyi gtan gyi gnas ni bA rA Na si'o/ /rgyal po ni tshangs sbyin no/ /khyim bdag ni khyim bdag sdums byed do/ /dge bsnyen ma ni khyim bdag gso sbyong skyes kyi chung ma brjod par bya'o/ /mdo sde dang / 'dul ba dang / chos mngon pa rnams</text></item>
<item><p>37a8</p><section>'dul ba</section><text>brjed par gyur na glegs bu la bris nas bcang bar bya ste/ 'di la 'gyod par mi bya'o/ /sangs rgyas bcom ldan 'das rgyal po'i khab 'od ma'i tshal bya ka lan da ka gnas pa na bzhugs so/ /rgyal po dang / blon po dang / bram ze dang / khyim bdag</text></item>
<item><p>37b1</p><section>'dul ba</section><text>dang / grong mi dang / ljongs kyi mi dang / phyug po dang / tshong dpon dang / ded dpon rnams kyis rim gror byas/ bla mar byas/ phu dud du byas/ mchod pa byas pas bcom ldan 'das kyis chos gos dang / bsod snyoms dang / gzims cha dang / snyun gsos kyi</text></item>
<item><p>37b2</p><section>'dul ba</section><text>rkyen sman dang / yo byad rnams kyang brnyes so/ /mu stegs rnams ni rgyal po dang / blon po dang / bram ze dang / khyim bdag dang / grong mi dang / ljongs kyi mi dang / phyug po dang / tshong dpon dang / ded dpon rnams kyis rim gro ma byas/ bla mar ma byas/</text></item>
<item><p>37b3</p><section>'dul ba</section><text>phu dud ma byas/ mchod pa ma byas pas chos gos dang / bsod snyoms dang / mal stan dang / nad gsos kyi rkyen sman dang / yo byad rnams kyang ma rnyed par gyur to/ /de nas bdud sdig can 'di snyam du bdag gis yun ring po nas dge sbyong gau ta ma la</text></item>
<item><p>37b4</p><section>'dul ba</section><text>rnam par tho brtsams na glags ma rnyed kyis ma la bdag gis mu stegs rnams la rnam par tho brtsam mo snyam mo/ /de'i tshe rdzogs byed la sogs pa ston pa drug po thams cad mkhyen pa ma yin par thams cad mkhyen par nga rgyal byed pa rnams rgyal</text></item>
<item><p>37b5</p><section>'dul ba</section><text>po'i khab na rten cing 'khod do/ /de nas bdud sdig can gyis bdag nyid rdzogs byed kyi cha byad du mngon par sprul nas kun tu rgyu gnag lhas kyi bu ga la ba der song ste phyin pa dang / kun tu rgyu gnag lhas kyi bu'i mdun du 'bar ba dang / snang ba dang / char 'bab</text></item>
<item><p>37b6</p><section>'dul ba</section><text>pa dang / glog 'gyu ba'i cho 'phrul dag bstan pa dang / kun tu rgyu gnag lhas kyi bus smras pa/ rdzogs byed khyod kyis 'di lta bu'i yon tan gyi tshogs rnams thob bam/ thob bo/ /de bzhin du smra 'dod kyi bu mo'i bu yang dag rgyal ba can dang / mi pham</text></item>
<item><p>37b7</p><section>'dul ba</section><text>skra'i la ba can dang / kA t+yI bu nog can dang / gnyen gyi bu gcer bu pa'i mdun du 'bar ba dang / snang ba dang / char 'bab pa dang / glog 'gyu ba'i cho 'phrul rnams bstan pa dang / des kyang smras pa/ rdzogs byed khyod kyis 'di lta bu'i yon tan gyi</text></item>
<item><p>37b8</p><section>'dul ba</section><text>tshogs rnams thob bam/ thob bo/ /de bzhin du bdag nyid kun tu rgyu gnag lhas kyi bu'i cha byad du mngon par sprul nas thams cad kyi drung du song ba nas de bzhin du bdag nyid mi pham skra'i la ba can du mngon par sprul nas thams cad kyi drung du song</text></item>
<item><p>38a1</p><section>'dul ba</section><text>nas 'di lta bu'i yon tan gyi tshogs rnams khyod kyis thob bam/ thob bo zhes bya ba'i bar snga ma bzhin no/ /de bzhin du bdag nyid smra 'dod kyi bu mo'i bu yang dag rgyal ba can gyi cha byad du mngon par sprul nas thams cad kyi drung du song nas zhes</text></item>
<item><p>38a2</p><section>'dul ba</section><text>bya ba'i bar snga ma bzhin no/ /de bzhin du bdag nyid kA t+yI bu nog can gyi cha byad tu mngon par sprul nas thams cad kyi drung du song nas zhes bya ba'i bar snga ma bzhin no/ /de bzhin du bdag nyid gcer bu pa gnyen gyi bu'i cha byad du mngon par sprul</text></item>
<item><p>38a3</p><section>'dul ba</section><text>nas thams cad kyi drung du song nas zhes bya ba'i bar snga ma bzhin te/ de rnams so so nas bsams pa/ bdag gcig pu ma gtogs pa 'di dag thams cad ni mthu che ba rdzu 'phrul che ba'o snyam mo/ /de nas dus gzhan zhig na rdzogs byed la sogs</text></item>
<item><p>38a4</p><section>'dul ba</section><text>pa ston pa drug po rnams rtog khang du 'dus shing 'khod pa na bar skabs kyi gtam 'di lta bu dag gleng ste/ shes ldan dag sngon ni bdag cag rgyal po dang / blon po dang / bram ze dang / khyim bdag dang / grong mi dang / ljongs kyi mi dang / phyug po dang / tshong dpon dang / ded</text></item>
<item><p>38a5</p><section>'dul ba</section><text>dpon rnams kyis bkur stir byas/ ri mor byas/ mchod par byas pas chos gos dang / bsod snyoms dang / mal stan dang / na ba'i rkyen sman dang / yo byad rnams kyang rnyed par gyur to/ /da ni bdag cag la bkur sti mi byed/ rim gro mi byed/</text></item>
<item><p>38a6</p><section>'dul ba</section><text>bla mar mi byed/ mchod par mi byed ces bya ba nas chos gos dang / bsod snyoms dang / mal stan dang / na ba'i gsos kyi rkyen sman dang / yo byad rnams mi rnyed do zhes bya ba'i bar snga ma bzhin no/ /shes ldan dag dge sbyong gau ta ma de la ni bkur stir</text></item>
<item><p>38a7</p><section>'dul ba</section><text>byas/ ri mor byas shes bya ba nas/ dge sbyong gau ta mas ni chos gos dang / bsod snyoms dang / mal stan dang / nad gsos kyi rkyen sman dang / yo byad rnams kyang rnyed do zhes bya ba'i bar snga ma bzhin no/ /shes ldan dag de lta bas na bdag cag gis</text></item>
<item><p>38a8</p><section>'dul ba</section><text>dge sbyong gau ta ma mi'i chos bla ma'i rdzu 'phrul gyi cho 'phrul la dgug par bya zhing / gal te dge sbyong gau ta mas mi'i chos bla ma'i rdzu 'phrul gyi cho 'phrul gcig bstan na bdag cag gis gnyis/ dge sbyong gau ta mas gnyis na bdag cag gis bzhi/</text></item>
<item><p>38b1</p><section>'dul ba</section><text>dge sbyong gau ta mas bzhi na bdag cag gis brgyad/ dge sbyong gau ta mas brgyad na bdag cag gis bcu drug /dge sbyong gau ta mas bcu drug na bdag cag gis sum bcu rtsa gnyis te/ dge sbyong gau ta mas mi'i chos bla ma'i rdzu 'phrul gyi cho 'phrul ji snyed bstan pa</text></item>
<item><p>38b2</p><section>'dul ba</section><text>las bdag cag gis mi'i chos bla ma'i rdzu 'phrul gyi cho 'phrul nyis gyur sum gyur du bstan par bya'o/ /de nas rdzogs byed la sogs pa ston pa drug po rnams rgyal po gzugs can snying po gang na ba der song ste phyin nas rgyal po gzugs can snying po la</text></item>
<item><p>38b3</p><section>'dul ba</section><text>rgyal ba dang tshe spel ba byas nas 'di skad ces smras so/ /lha bdag cag ni rdzu 'phrul dang ldan pa/ ye shes can du smra ba lags/ dge sbyong gau ta ma yang bdag nyid rdzu 'phrul dang ldan pa/ ye shes can du smra ba lags par sems na de'i slad du ye shes</text></item>
<item><p>38b4</p><section>'dul ba</section><text>dang ldan par smra ba dang / ye shes dang ldan par smra ba lhan cig tu mi'i chos bla ma'i rdzu 'phrul gyi cho 'phrul ston du stsal ba'i rigs so/ /gal te dge sbyong gau ta mas mi'i chos bla ma'i rdzu 'phrul gyi cho 'phrul gcig bstan na bdag cag gis gnyis</text></item>
<item><p>38b5</p><section>'dul ba</section><text>shes bya ba nas bdag cag gis mi'i chos bla ma'i cho 'phrul nyis gyur sum gyur du bstan par bgyi'o zhes bya ba'i bar snga ma bzhin no/ /dge sbyong gau ta ma yang shul gyi phyed du dgug tu gsol/ /bdag cag kyang shul gyi phyed du mchi'o/ /</text></item>
<item><p>38b6</p><section>'dul ba</section><text>de nas ma ga d+ha'i rgyal po bzo sbyangs gzugs can snying pos rdzogs byed la sogs pa ston pa drug po rnams la 'di skad ces smras so/ /kye ro dang 'dra ba khyed kyis kyang bcom ldan 'das mi'i chos bla ma'i rdzu 'phrul gyi cho 'phrul la dgug gam rgyal</text></item>
<item><p>38b7</p><section>'dul ba</section><text>pos de skad ces smras pa dang / de dag dong ngo / /ji tsam dus gzhan zhig na ma ga d+ha'i rgyal po bzo sbyangs gzugs can snying po rgyal po'i khab nas phyung ste/ bcom ldan 'das la blta ba dang / bsnyen bkur bya ba'i phyir bcom ldan 'das kyi</text></item>
<item><p>38b8</p><section>'dul ba</section><text>spyan sngar song ba dang / de dag de'i lam kar song nas/ rgyal po la rgyal ba dang tshe spel ba byas nas 'di skad ces smras so/ /lha bdag cag ni rdzu 'phrul dang ldan pa ye shes can du smra ba lags zhes byas nas/ mi'i chos bla ma'i rdzu 'phrul gyi</text></item>
<item><p>39a1</p><section>'dul ba</section><text>cho 'phrul nyis gyur sum gyur tu bstan par bgyi na dge sbyong gau ta ma shul gyi phyed du dgug tu gsol/ bdag cag kyang shul gyi phyed du mchi'o zhes bya ba'i bar snga ma bzhin no/ /rgyal pos smras pa/ kye 'di'i tshe ni der zad/ gal te</text></item>
<item><p>39a2</p><section>'dul ba</section><text>khyed don 'di lan gsum gyi bar du zer na khyed spyugs te btang ngo zhes des de dag thag bcug pa dang slar song ngo / /rang gi gnas su phyin pa dang / yang bgros pa/ shes ldan dag ma ga d+ha'i rgyal po bzo sbyangs gzugs can snying po ni dge sbyong</text></item>
<item><p>39a3</p><section>'dul ba</section><text>gau ta ma phyogs byed pas mnyan yod na ko sa la'i rgyal po gsal rgyal gzu bo lta bu zhig yod ces grag gis/ gang gi tshe dge sbyong gau ta ma mnyan yod du 'ongs pa de'i tshe bdag cag gis dge sbyong gau ta ma mi'i chos bla ma'i rdzu 'phrul gyi cho 'phrul la</text></item>
<item><p>39a4</p><section>'dul ba</section><text>dgug par bya'o/ /ci tsam dus gzhan zhig na bcom ldan 'das rgyal po'i khab tu ji srid dgyes kyi bar du bzhugs nas mnyan yod gang na bar ljongs rgyu zhing gshegs so/ /rim gyis ljongs rgyu zhing gshegs pa las mnyan yod du byon nas/ mnyan</text></item>
<item><p>39a5</p><section>'dul ba</section><text>yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de nas rdzogs byed la sogs pa ston pa drug po rnams kyang bcom ldan 'das kyi rjes bzhin mnyan yod du dong ngo / /de nas rim gyis mnyan yod du phyin pa</text></item>
<item><p>39a6</p><section>'dul ba</section><text>dang / de dag lam gyis dub pa ngal bso nas ko sa la'i rgyal po gsal rgyal ga la ba der song ste phyin pa dang / ko sa la'i rgyal po gsal rgyal la rgyal ba dang tshe spel ba byas nas smras pa/ lha bdag cag ni rdzu 'phrul dang ldan pa/ ye shes can du</text></item>
<item><p>39a7</p><section>'dul ba</section><text>smra ba lags/ dge sbyong gau ta ma yang bdag nyid rdzu 'phrul dang ldan pa/ ye shes can du smra ba lags par sems na/ de'i slad du ye shes can du smra ba dang / ye shes can du smra ba lhan cig mi'i chos bla ma'i rdzu 'phrul gyi cho 'phrul ston du stsal ba'i</text></item>
<item><p>39a8</p><section>'dul ba</section><text>rigs so/ /gal te dge sbyong gau ta mas mi'i chos bla ma'i rdzu 'phrul gyi cho 'phrul gcig bstan na bdag cag gis gnyis/ dge sbyong gau ta mas gnyis na bdag cag gis bzhi/ dge sbyong gau ta mas bzhi na bdag cag gis brgyad/ dge sbyong gau ta mas brgyad</text></item>
<item><p>39b1</p><section>'dul ba</section><text>na bdag cag gis bcu drug /dge sbyong gau ta mas bcu drug na bdag cag gis sum bcu rtsa gnyis te/ dge sbyong gau ta mas mi'i chos bla ma'i rdzu 'phrul gyi cho 'phrul ji snyed bstan pa las bdag cag gis nyis gyur sum gyur tu mi'i chos bla ma'i rdzu 'phrul gyi cho 'phrul</text></item>
<item><p>39b2</p><section>'dul ba</section><text>bstan par bgyis/ dge sbyong gau ta ma shul gyi phyed du dgug tu gsol/ bdag cag kyang shul phyed du mchi'o/ /ko sa la'i rgyal po gsal rgyal gyis smras pa/ shes ldan dag gal te de lta na bdag gis bcom ldan 'das la zhus te byas re shig sdod</text></item>
<item><p>39b3</p><section>'dul ba</section><text>cig /de rnams kyis smras pa/ lha legs kyis de ltar mdzad du gsol sdod do/ /de nas yul ko sa la'i rgyal po gsal rgyal bcom ldan 'das gang na ba der song ste phyin nas bcom ldan 'das kyi zhabs la mgo bos phyag 'tshal te phyogs gcig</text></item>
<item><p>39b4</p><section>'dul ba</section><text>tu 'dug go/ /phyogs gcig tu 'dug nas bcom ldan 'das la ko sa la'i rgyal po gsal rgyal gyis 'di skad ces gsol to/ /btsun pa mu stegs can de rnams bcom ldan 'das mi'i chos bla ma'i rdzu 'phrul gyi cho 'phrul la spyan 'dren na de'i slad</text></item>
<item><p>39b5</p><section>'dul ba</section><text>du bcom ldan 'das kyis mi'i chos bla ma'i rdzu 'phrul gyi cho 'phrul bstan du gsol/ mu stegs can rnams thag stsal du gsol/ lha dang mi rnams dga' bar bgyir gsol/ skyes bu dam pa rnams glo ba rangs par bgyir gsol/ de skad ces</text></item>
<item><p>39b6</p><section>'dul ba</section><text>gsol pa dang / bcom ldan 'das kyis ko sa la'i rgyal po gsal rgyal la 'di skad ces bka' stsal to/ /rgyal po chen po nga ni nyan thos rnams la 'di skad du dge slong dag khyed tshur bram ze dang khyim bdag 'ongs shing 'ongs pa rnams la mi'i chos</text></item>
<item><p>39b7</p><section>'dul ba</section><text>bla ma'i rdzu 'phrul gyi cho 'phrul ston cig ces chos ston par mi byed kyi/ 'on kyang nga ni nyan thos rnams la 'di skad du dge slong dag dge ba ni ma spyoms shig /sdig pa ni shogs te gnos shig ces chos ston to/ /ko sa la'i rgyal po gsal rgyal gyis</text></item>
<item><p>39b8</p><section>'dul ba</section><text>lan gnyis lan gsum gyi bar du bcom ldan 'das la 'di skad ces gsol to/ /btsun pa mu stegs can de rnams bcom ldan 'das mi'i chos bla ma'i rdzu 'phrul gyi cho 'phrul la spyan 'dren na de'i slad du bcom ldan 'das kyis mi'i chos bla ma'i rdzu 'phrul</text></item>
<item><p>40a1</p><section>'dul ba</section><text>gyi cho 'phrul bstan du gsol/ mu stegs can rnams thag stsal du gsol/ lha dang mi rnams dga' bar bgyir gsol/ skyes bu dam pa rnams glo ba rangs par bgyir gsol/ bcom ldan 'das kyis ko sa la'i rgyal po gsal</text></item>
<item><p>40a2</p><section>'dul ba</section><text>rgyal la lan gnyis lan gsum gyi bar du 'di skad ces bka' stsal to/ /rgyal po chen po nga ni nyan thos rnams la 'di skad du dge slong dag khyed tshur bram ze dang khyim bdag 'ongs shing 'ongs pa rnams la mi'i chos bla ma'i rdzu 'phrul gyi cho 'phrul ston</text></item>
<item><p>40a3</p><section>'dul ba</section><text>cig ces chos ston par mi byed kyi/ 'on kyang nga ni nyan thos rnams la 'di skad du dge slong dag dge ba ni ma spyoms shig /sdig pa ni shogs te gnos shig ces chos ston to/ /sangs rgyas bcom ldan 'das rnams kyi nges par mdzad pa ni lnga yin</text></item>
<item><p>40a4</p><section>'dul ba</section><text>te/ lnga gang zhe na/ snga phyi med pa'i sems can bla na med pa yang dag par rdzogs pa'i byang chub tu sems bskyed par mdzad pa dang / nyan thos dge ba'i rtsa ba bsags pa rgyal tshab tu dbang bskur bas dbang bskur bar mdzad pa dang / yab dang yum</text></item>
<item><p>40a5</p><section>'dul ba</section><text>bden pa la 'god par mdzad pa dang / mnyan yod du cho 'phrul chen po bstan par mdzad pa dang / sangs rgyas kyis gdul bar bya ba thams cad 'dul ba'o/ /bcom ldan 'das kyis sngon gyi yang dag par rdzogs pa'i sangs rgyas rnams</text></item>
<item><p>40a6</p><section>'dul ba</section><text>kyi cho 'phrul chen po gang du bstan ces dgongs na mnyan yod du yin par gzigs so/ /yang skye bo'i tshogs chen pos dus ji tsam na khong du chud par 'gyur zhes dgongs na zhag bdun lon nas 'gyur bar mkhyen nas ko sa la'i</text></item>
<item><p>40a7</p><section>'dul ba</section><text>rgyal po gsal rgyal la 'di skad ces bka' stsal to/ /rgyal po chen po song la de bzhin byas ci rigs par sgrubs shig ces gyis shig /bcom ldan 'das dus ji tsam na/ rgyal po chen po zhag bdun na'o/ /de nas ko sa la'i</text></item>
<item><p>40a8</p><section>'dul ba</section><text>rgyal po gsal rgyal bcom ldan 'das kyi zhabs la mgo bos phyag 'tshal nas bcom ldan 'das kyi spyan snga nas song ste/ mu stegs can rnams la smras pa/ kye bcom ldan 'das ni zhag bdun na rdzu 'phrul gyi cho 'phrul chen po ston par mdzad</text></item>
<item><p>40b1</p><section>'dul ba</section><text>kyis khyed cag gis bya zhing bsham dgos pa ci yod pa de gyis shig /mu stegs can rnams kyis bgros pa/ shes ldan dag yang na ni dge sbyong gau ta ma 'bros par 'gyur ro/ /yang na ni grogs tshol bar 'gyur na de la ji ltar bsgrub/ de dag 'di skad ces kye</text></item>
<item><p>40b2</p><section>'dul ba</section><text>dge sbyong gau ta ma ni gdon mi za bar grogs tshol bar 'gyur bas ji ste de ltar gyur na bdag cag gis kyang grogs btsal lo/ /de'i tshe ku sha'i grong khyer na kun du rgyu shin tu bzang po zhes bya ba rgas pa/ 'khogs pa/ gtugs pa/ ku sha'i grong khyer gyi</text></item>
<item><p>40b3</p><section>'dul ba</section><text>gyad rnams kyis dgra bcom par bkur zhing rim gro byas/ bkur stir byas/ bla mar byas/ mchod par byas pa zhig 'dug go/ /de rnams kyis gros bcas nas de'i drung du song ste smras pa/ shin tu bzang po khyod dang bdag cag tshangs pa mtshungs par</text></item>
<item><p>40b4</p><section>'dul ba</section><text>spyod pa yin te/ bdag cag gis dge sbyong gau ta ma mi'i chos bla ma'i rdzu 'phrul gyi cho 'phrul la bos kyis grogs gyis shig /des smras pa/ kye khyed kyis dge sbyong gau ta ma mi'i chos bla ma'i rdzu 'phrul gyi cho 'phrul la bos pa ni ma legs pa</text></item>
<item><p>40b5</p><section>'dul ba</section><text>zhig byas so/ /de ci'i phyir zhe na/ de ni rdzu 'phrul che ba/ mthu che ba yin no/ /ji ltar shes/ 'thad pa lags so/ /'di la gtan tshigs ci yod/ shes ldan dag gang gi tshe dge sbyong gau ta ma 'jig rten du ma byung ba de'i tshe kho bo dal gyis</text></item>
<item><p>40b6</p><section>'dul ba</section><text>'bab pa zhes bya ba'i mtsho 'gram na nyin mo gnas shing kho bo bsod snyoms blangs nas mtsho chen po ma dros par song ste za'o/ /de na kho bo phyogs gcig na 'dug pa la ma dros pa na gnas pa'i lha rnams kyis chu bcus shing sbyin par byed do/ /</text></item>
<item><p>40b7</p><section>'dul ba</section><text>gang gi tshe dge sbyong gau ta ma 'jig rten du byung ba de'i tshe de'i nyan thos kyi mchog shA ri'i bu zhes bya ba de'i dge sbyong skul byed ces bya ba des phyag dar khrod pa khyer nas mtsho chen po ma dros par 'ongs pa dang / ma dros pa na gnas pa'i lha de</text></item>
<item><p>40b8</p><section>'dul ba</section><text>rnams de'i phyag dar khrod pa de dag bkrus nas 'bul bar byed la/ bkrus pa'i chu des kyang bdag nyid kyi mgo bor 'debs par byed do/ /de lta bas na bdag cag gang gi yang slob ma dang yang mi mnyam pa de khyed kyis mi'i chos bla ma'i rdzu 'phrul gyi cho 'phrul la</text></item>
<item><p>41a1</p><section>'dul ba</section><text>bos pa ni ma legs par byas so/ /de rnams phan tshun du kye 'di yang de'i phyogs shig yin pas bdag cag gzhan tshol du 'dong ngo zhes smras nas de rnams kyis de la g.yo'i kun tu spyod pas bkur sti bya ba ltar byas te dong nas sa</text></item>
<item><p>41a2</p><section>'dul ba</section><text>phyogs dben pa gzhan zhig tu 'dug nas bgros pa/ kye bdag cag gis grogs gzhan ji ltar btsal bar bya smros shig /de las kha cig gis smras pa/ grong khyer skyed mos tshal gyi nags shes bya ba 'di na lnga mngon par shes pa che ge mo zhig</text></item>
<item><p>41a3</p><section>'dul ba</section><text>gnas pas de'i gan du dong dang / de bdag cag gi grogs byed par 'gyur ro/ /kha cig gis smras pa/ des mi nus kyi 'on kyang dka' thub kyi nags tshal che ge mo zhes bya ba na dka' thub can lnga mngon par shes pa che ge mo zhes bya ba gnas pa</text></item>
<item><p>41a4</p><section>'dul ba</section><text>de'i drung du dong na de bdag cag gi grogs byed par 'gyur ro/ /de'i tshe gangs ri'i sul shing sna tshogs kyi nags tshal gyis brgyan pa/ chu mig dang / me tog dang / 'bras bu dang / rtsa ba phun sum tshogs pa/ 'bab chu dang mtshe 'us mdzes par</text></item>
<item><p>41a5</p><section>'dul ba</section><text>byas pa na drang srong lnga brgya tsam zhig gnas te phal cher mngon par shes pa lnga dang ldan pa'o/ /de'i nang nas drang srong mngon par shes pa lnga dang ldan pa gcig grong khyer gyi nye 'khor du 'ongs nas de phan tshun 'phyan pa las de rnams kyi drung du</text></item>
<item><p>41a6</p><section>'dul ba</section><text>'ongs pa dang / de rnams kyis de la byon pa legs so zhes bya ba kun tu spyad nas khyod gang nas 'dir 'ongs shes dris pa dang / des ji ltar gyur pa rnams brjod do/ /de rnams yid bde ba skyes nas de dag gi drung du song ngo / /de nas phan</text></item>
<item><p>41a7</p><section>'dul ba</section><text>tshun yang dag par dga' bar byas nas lam gyis dub pa ngal bso ste/ kye khyed dang bdag cag tshangs pa mtshungs par spyod pa yin te/ bdag cag gis dge sbyong gau ta ma mi'i chos bla ma'i rdzu 'phrul gyi cho 'phrul la bos na khyed kyis kyang grogs</text></item>
<item><p>41a8</p><section>'dul ba</section><text>gyis shig /de dag gis smras pa/ kye legs te de bzhin du bya na 'on kyang nged la mtshan ma ston cig /de rnams yid bde ba skyes nas de dag la gus par smra bas mgu bar byas te dong ngo / /re shig na ko sa la'i rgyal po gsal rgyal gyi mas dben gyi nu bo</text></item>
<item><p>41b1</p><section>'dul ba</section><text>rgyal bu gzhon nu na gu zhes bya ba de dri dang me tog gi phreng bas brgyan nas rgyal po'i pho brang gi drung na mar song ba las de'i btsun mo zhig steng gi khang bzangs kyi thog nas me tog gi phreng ba bor ba dang / de'i lus la phog pa gzhan zhig gis mthong ngo / /</text></item>
<item><p>41b2</p><section>'dul ba</section><text>'jig rten na mdza' ba dang mi mdza' ba dang tha mal pa yin pas des kyang blon po la byas so/ /blon pos kyang rgyal po la lha rgyal bu gzhon nu na gu ni lha'i btsun mo dang khri'o zhes gsol to/ /rgyal po rnams ni ma brtags par byed pa yin pas des blon po</text></item>
<item><p>41b3</p><section>'dul ba</section><text>rnams la shes ldan dag ngas rgyal bu gzhon nu na gu yongs su btang gis deng la rkang lag med par gyis shig ces bsgo ba dang / de dag gis de srang du khrid nas rkang lag med par byas te bzhag nas de'i gnyen mig mchi mas gang ba rnams dang / skye bo'i</text></item>
<item><p>41b4</p><section>'dul ba</section><text>tshogs chen po gzhan dag gis kyang yongs su bskor cing 'dug go/ /ci tsam na mu stegs can rnams kyang phyogs der 'ongs pa dang / de dag la de'i gnyen rnams kyis 'phags pa rgyal bu gzhon nu na gu'i yan lag dang nying lag dag ji ltar snga</text></item>
<item><p>41b5</p><section>'dul ba</section><text>mkho bzhin du 'gyur ba'i bden pa'i tshig mdzad du gsol zhes smras pa dang / de dag spobs pa med nas cang mi zer bar langs te dong ngo / /ji tsam na tshe dang ldan pa kun dga' bo bsod snyoms la rgyu ba las phyogs der phyin pa dang / de dag</text></item>
<item><p>41b6</p><section>'dul ba</section><text>gis de la smras pa/ 'phags pa rgyal bu gzhon nu na gu yan lag dang nying lag ji ltar snga mkho bzhin du 'gyur bar bden pa'i tshig mdzad du gsol/ des smras pa/ shes ldan dag bcom ldan 'das la zhus te 'ong ngo zhes byas pa dang / de dag 'di da ni sos</text></item>
<item><p>41b7</p><section>'dul ba</section><text>zin to zhes dbugs phyin par gyur to/ /de nas tshe dang ldan pa kun dga' bo rings pa rings par mnyan yod du song ste bsod snyoms bzhag nas bcom ldan 'das kyi spyan sngar song ste skabs de bcom ldan 'das la rgya cher gsol pa dang /</text></item>
<item><p>41b8</p><section>'dul ba</section><text>bcom ldan 'das kyis bka' stsal pa/ kun dga' bo song la rgyal bu gzhon nu na gu'i gnyen gyis yan lag dang nying lag dag gnas ji lta ba bzhin du 'jog tu chug la bden pa'i tshig 'di ltar gyis shig /bden pa dang bden pa'i tshig gang gis sems</text></item>
<item><p>42a1</p><section>'dul ba</section><text>can rkang pa med pa dang / rkang gnyis dang / rkang bzhi pa dang / rkang mangs dang / gzugs can dang / gzugs med pa dang / 'du shes yod pa dang / 'du shes med pa dang / 'du shes med 'du shes med min gang su yang rung de dag gi nang na de bzhin gshegs</text></item>
<item><p>42a2</p><section>'dul ba</section><text>pa dgra bcom pa yang dag par rdzogs pa'i sangs rgyas mchog tu gsungs pa dang / 'dus byas dang / 'dus ma byas kyi chos gang ci yang rung ba de dag gi nang na 'dod chags dang bral ba'i chos mchog tu gsungs pa dang / 'dus pa 'am/ mang po 'am/ tshogs</text></item>
<item><p>42a3</p><section>'dul ba</section><text>pa 'am/ 'khor gang su yang rung de dag gi nang na de bzhin gshegs pa'i nyan thos kyi dge 'dun mchog tu gsungs pa dang / tshul khrims dang / brtul zhugs dang / dka' thub dang / tshangs par spyod pa la gnas pa gang ci yang rung ba de dag gi nang na</text></item>
<item><p>42a4</p><section>'dul ba</section><text>'phags pa dgyes pa'i tshul khrims mchog tu gsungs pa'i bden pa dang bden pa'i tshig 'dis rgyal bu gzhon nu na gu'i yan lag dang nying lag dag sngon gyi ji lta ba bzhin du gyur cig ces byos shig dang snga mkho bzhin du 'gyur ro/ /tshe dang ldan pa kun dga' bos btsun</text></item>
<item><p>42a5</p><section>'dul ba</section><text>pa de ltar 'tshal lo zhes bcom ldan 'das kyi ltar mnyan nas de'i gnyen rnams kyis yan lag dang nying lag gnas ji lta ba bzhin du bzhag nas 'di ltar bden pa'i tshig bya bar brtsams te/ bden pa dang bden pa'i tshig gang gis sems can rkang pa</text></item>
<item><p>42a6</p><section>'dul ba</section><text>med pa dang zhes bya ba nas/ gang su yang rung de dag gi nang na 'phags pa dgyes pa'i tshul khrims mchog tu gsungs pa'i bden pa dang bden pa'i tshig des de yan lag dang nying lag snga mkho bzhin du gyur cig ces bya ba'i bar snga ma bzhin du byas pa dang /</text></item>
<item><p>42a7</p><section>'dul ba</section><text>bden pa'i tshig gis de'i yan lag dang nying lag ji ltar snga ma bzhin du gnas par gyur nas skye bo'i tshogs kyis ngo mtshar du gyur pa'i mig phye ste/ a la la 'phags pa kun dga' bos mu stegs can pham par byas so zhes sgra bo che bton to/ /de nas tshe dang ldan pa</text></item>
<item><p>42a8</p><section>'dul ba</section><text>kun dga' bos rgyal bu gzhon nu na gu khrid nas bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas tshe dang ldan pa kun dga' bos bcom ldan 'das la 'di</text></item>
<item><p>42b1</p><section>'dul ba</section><text>skad ces btsun pa rgyal bu gzhon nu na gu de ni 'di lags so zhes gsol pa dang / de nas rgyal bu gzhon nu na gus bcom ldan 'das kyi zhabs la mgo bos phyag 'tshal te phyogs gcig tu 'dug go/ /bcom ldan 'das kyis de'i bsam pa dang / bag la nyal dang /</text></item>
<item><p>42b2</p><section>'dul ba</section><text>khams dang / rang bzhin thugs su chud nas de dang 'tsham pa'i chos bstan pa mdzad do/ /rgyal bu gzhon nu na gus de thos ma thag tu bden pa mngon par rtogs te phyir mi 'ong ba'i 'bras bu mngon du byas shing rdzu 'phrul yang thob par gyur to/ /ko sa la'i rgyal po</text></item>
<item><p>42b3</p><section>'dul ba</section><text>gsal rgyal gyis 'phags pa kun dga' bos bden pa'i tshig ji lta ba bzhin du byas pas rgyal bu gzhon nu na gu'i yan lag dang nying lag snga mkho bzhin du gyur to zhes thos so/ /thos nas kyang rgyal bu gzhon nu na gu gang na ba der song ste phyin nas/</text></item>
<item><p>42b4</p><section>'dul ba</section><text>rgyal bu gzhon nu na gu la 'di skad ces smras so/ /gzhon nu tshur shog khyim du 'dong / des smras pa/ lha bdag ni bcom ldan 'das la bsnyen bkur 'tshal zhing 'di nyid du mchis so/ /legs kyis de bzhin du gyis shig ces des kun dga'i ra ba'i nang der</text></item>
<item><p>42b5</p><section>'dul ba</section><text>'chag sa byas so/ /de de na 'dug pa na de'i yan lag dang nying lag dum bu slar 'byor pas de'i ming dum bu'i kun dga' ra ba pa dum bu'i kun dga' ra ba pa zhes bya bar chags so/ /de nas ko sa la'i rgyal po gsal rgyal gyis bcom ldan 'das ga la ba der song</text></item>
<item><p>42b6</p><section>'dul ba</section><text>ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas ko sa la'i rgyal po gsal rgyal gyis bcom ldan 'das la 'di skad ces gsol to/ /gal te bcom ldan 'das kyis gnang na</text></item>
<item><p>42b7</p><section>'dul ba</section><text>bdag gis mnyan yod nas rgyal byed kyi tshal ji srid pa de'i bar du cho 'phrul chen po bstan pa'i mdun khang bgyi'o/ /bcom ldan 'das kyis bka' stsal pa/ rgyal po chen po legs kyis gyis shig dang der gdon mi za bar skye bo'i tshogs chen po</text></item>
<item><p>42b8</p><section>'dul ba</section><text>'du bar 'gyur ro zhes bka' stsal pa dang / ko sa la'i rgyal po gsal rgyal gyis mnyan du yod pa dang / rgyal byed kyi tshal ji srid pa de'i bar du sa gzhi yongs su sbyangs nas cho 'phrul chen po bstan pa'i mdun khang bshams te mdun khang gos brgya</text></item>
<item><p>43a1</p><section>'dul ba</section><text>stong ri bas g.yogs pa/ tsan dan gyi chus chag chag btab pa/ dri zhim po'i bdug pa'i snod bzhag pa/ ba dan dang rgyal mtshan bsgreng ba/ dar gyi chun 'phyang gi tshogs sbyangs pa/ me tog sil ma sna tshogs bkram pa/ lha rnams kyi dga' tshal</text></item>
<item><p>43a2</p><section>'dul ba</section><text>gyi skyed mos tshal bzhin du nyams dga' bar byas nas der bcom ldan 'das kyi phyir rdo rje dang / bai dUr+ya dang / margad dang / byu ru dang / nor bu dang / mu tig dang / an da rnyil dang / mthon ka chen po dang / pad ma ral gyis brgyan cing spras pa'i</text></item>
<item><p>43a3</p><section>'dul ba</section><text>gser gyi seng ge'i khri yang bshams so/ /mu stegs can gyi dge bsnyen rnams kyis kyang rang gi 'byor pa dang 'thun pa'i gos kyis g.yogs pa'i mdun khang drug kyang byas/ stan drug kyang bshams nas de dag tu mu stegs can rnams rang gi</text></item>
<item><p>43a4</p><section>'dul ba</section><text>'khor gyis bskor nas sngar 'ongs te 'dug nas rgyal po la lha bdag cag ni mchis lags na dge sbyong gau ta ma dgug tu gsol zhes pho nya btang ngo / /rgyal pos thos nas kyang btsun mo dang / gzhon nu dang / pho brang 'khor gyi mi dang bcas</text></item>
<item><p>43a5</p><section>'dul ba</section><text>te cho 'phrul chen po'i mdun khang du song nas des bram ze'i khye'u bla ma la bram ze'i khye'u khyod tshur shog /bcom ldan 'das gang na bzhugs pa der song la phyin pa dang / bcom ldan 'das kyi zhabs la mgo bos phyag 'tshal te bdag</text></item>
<item><p>43a6</p><section>'dul ba</section><text>gi mchid nas gnod pa chung ngam/ nyam nga ba nyung ngam/ bskyod pa yang ngam/ 'tsho 'am/ stobs dang bde ba la reg par gnas sam/ kha na ma tho ba mi mnga' 'am zhes snyun gsol la 'di skad ces btsun pa mu stegs can de rnams tshogs</text></item>
<item><p>43a7</p><section>'dul ba</section><text>shing mchis lags na/ bcom ldan 'das kyis de'i dus la bab par dgongs su gsol zhes kyang gsol cig /lha de ltar 'tshal lo zhes bram ze'i khye'u bla ma ko sa la'i rgyal po gsal rgyal gyi ltar mnyan nas bcom ldan 'das ga la ba der</text></item>
<item><p>43a8</p><section>'dul ba</section><text>song ste phyin pa dang / bcom ldan 'das dang lhan cig phan tshun yang dag par dga' ba dang / yang dag par mgu bar gyur pa'i gtam rnam pa sna tshogs byas te phyogs gcig tu 'dug go/ /phyogs gcig tu 'dug nas bram ze'i khye'u bla mas bcom ldan</text></item>
<item><p>43b1</p><section>'dul ba</section><text>'das la 'di skad ces gsol to/ /kyai gau ta ma ko sa la'i rgyal po gsal rgyal gau ta ma'i zhabs la phyag 'tshal nas gnod pa chung ngam/ nyam nga ba nyung ngam/ bskyod pa yang ngam/ 'tsho 'am/ stobs dang bde ba la reg par gnas sam/ kha na ma tho</text></item>
<item><p>43b2</p><section>'dul ba</section><text>ba mi mnga' 'am zhes snyun gsol zhing mchis shes gsol pa dang / bram ze'i khye'u bla ma ko sa la'i rgyal po gsal rgyal dang / khyod bde bar gyur cig /ko sa la'i rgyal po gsal rgyal gyi mchid nas kye gau ta ma mu stegs can rnams cho 'phrul</text></item>
<item><p>43b3</p><section>'dul ba</section><text>chen po'i mdun khang du lhags nas 'dus shing mchis na bcom ldan 'das kyis de'i dus la bab par dgongs su gsol zhes mchi'o/ /bcom ldan 'das kyis bla ma song shig nga yang 'ong ngo zhes bka' stsal pa dang / bram ze'i khye'u bla ma</text></item>
<item><p>43b4</p><section>'dul ba</section><text>song ngo / /bcom ldan 'das kyis ji ltar ngang pa'i rgyal po 'dab ma brkyang ba de ltar byin gyis brlabs nas nam mkha'i dkyil du 'phags te srog chags brgya stong du ma ngo mtshar gyi mig phye nas a la la zhes ca co dang ga zha'i sgra bton te lta</text></item>
<item><p>43b5</p><section>'dul ba</section><text>bzhin du nam mkha' las cho 'phrul chen po'i mdun khang du gshegs so/ /ko sa la'i rgyal po gsal rgyal gyis 'byor pa de dag mthong nas ya mtshan gyis yid dad par gyur te mu stegs can rnams la 'di skad ces smras so/ /kye</text></item>
<item><p>43b6</p><section>'dul ba</section><text>bcom ldan 'das kyis mi'i chos bla ma'i rdzu 'phrul gyi cho 'phrul bstan zin te/ da ni khyed kyi res la bab kyis khyed kyis ston cig /de rnams kyis smras pa/ lha gzhes shig skye bo'i tshogs chen po 'dir 'dus lags na cho 'phrul chen po</text></item>
<item><p>43b7</p><section>'dul ba</section><text>'di ci dge sbyong gau ta ma lags sam/ 'on te bdag cag gi lags sam gang gi lags sus 'tshal/ de nas de'i mod la dum bu'i kun dga' ra ba pa'i rdzu 'phrul gyis ri spos kyi ngad ldang las shing a mra yal ga dang / lo ma dang / 'dab ma dkar po</text></item>
<item><p>43b8</p><section>'dul ba</section><text>du mas klubs pa/ bya'i tshogs du ma skad 'byin pa blangs nas cho 'phrul chen po'i mdun khang gi byang phyogs su bzhag pa dang / de yang rgyal pos mthong nas yid bde ba skyes te lan gnyis kyi bar du mu stegs can rnams la 'di skad ces smras so/ /</text></item>
<item><p>44a1</p><section>'dul ba</section><text>bcom ldan 'das kyis mi'i chos bla ma'i rdzu 'phrul gyi cho 'phrul bstan zin te/ da ni khyed kyi res la bab kyis khyed kyis ston cig /de dag gis smras pa/ lha bdag cag gis khyod la sngar ma gsol tam/ lha skye bo'i tshogs chen po</text></item>
<item><p>44a2</p><section>'dul ba</section><text>'dir 'dus lags na cho 'phrul chen po 'di ci dge sbyong gau ta ma'i lags sam/ 'on te bdag cag gi lags sam/ su'i lags sus 'tshal/ de nas de'i mod la khyim bdag ngan legs sbyin gyis rdzu 'phrul gyis sum bcu rtsa gsum gyi lha'i</text></item>
<item><p>44a3</p><section>'dul ba</section><text>dpag bsam gyi shing blangs nas cho 'phrul chen po'i mdun khang gi lho phyogs kyi ngos su bzhag pa dang / de yang ko sa la'i rgyal po gsal rgyal gyis mthong nas yang shin tu dga' ba dang mgu ba skyes nas lan gsum gyi bar du mu stegs can rnams</text></item>
<item><p>44a4</p><section>'dul ba</section><text>la 'di skad ces smras so/ /kye bcom ldan 'das kyis mi'i chos bla ma'i rdzu 'phrul gyi cho 'phrul bstan zin te/ da ni khyed kyi res la bab kyis khyed kyis ston cig /de dag gis smras pa/ bdag cag gis gsol lags mod kyi/ 'on kyang lan gsum gyi bar du</text></item>
<item><p>44a5</p><section>'dul ba</section><text>gsol ba bgyi ste/ lha skye bo'i tshogs chen po 'dir 'dus lags na cho 'phrul chen po 'di ci dge sbyong gau ta ma'i lags sam/ 'on te bdag cag gi lags sam/ su'i lags sus 'tshal/ de nas bcom ldan 'das kyi cho 'phrul chen po lta bar spro ba'i</text></item>
<item><p>44a6</p><section>'dul ba</section><text>srog chags brgya stong du ma yang 'dus/ lha brgya stong du ma yang nam mkha'i dkyil du 'dus par gyur pa dang / bcom ldan 'das kyis gtsug lag khang gi phyi rol du zhabs bkrus te gtsug lag khang du gshegs nas gdan bshams pa nyid la bzhugs</text></item>
<item><p>44a7</p><section>'dul ba</section><text>te me'i khams la snyoms par zhugs so/ /de nas sgo 'phar gyi gseb nas 'od zer byung bas cho 'phrul chen po'i mdun khang thams cad bsreg par brtsams pa dang / mu stegs can rnams kyis smras pa/ lha da ni dge sbyong gau ta ma cho 'phrul chen po'i</text></item>
<item><p>44a8</p><section>'dul ba</section><text>khang pa tshig cing mchis na gal te dge sbyong gau ta mas rngo thog na 'dir mchis la zhi bar bgyid grang zhes byas pa dang / rgyal po cang mi zer bar sems khongs su chud cing 'dug go/ /de bzhin du btsun mo phreng ldan ma dang / rgyal rigs dbyar tshul ma dang /</text></item>
<item><p>44b1</p><section>'dul ba</section><text>phya mkhan drang srong byin dang / rnying pa dang / khyim bdag mgon med zas sbyin dang / ri dgas dgra'i ma sa ga dang / gzhan yang dad pa can mang po dang / bar mar gnas pa kha cig kyang cang mi zer bar 'dug go/ /mu stegs can rnams dang / de'i slob ma</text></item>
<item><p>44b2</p><section>'dul ba</section><text>rnams ni rab tu dga' bar gyur to/ /de nas me des cho 'phrul chen po'i mdun khang gi dri ma thams cad bsregs nas rang nyid zhi bar gyur te/ 'di ltar sangs rgyas rnams kyi sangs rgyas kyi mthu dang / lha rnams kyi lha'i mthus cho 'phrul chen po'i</text></item>
<item><p>44b3</p><section>'dul ba</section><text>mdun khang dri ma med cing gsal la mdzes par gyur cing 'dug go/ /de nas yang rgyal po srog shor ba las rnyed pa lta bur dga' ba dang yid bde ba skyes nas mu stegs can rnams la 'di skad ces smras so/ /kye bcom ldan 'das kyis mi'i chos bla</text></item>
<item><p>44b4</p><section>'dul ba</section><text>ma'i rdzu 'phrul gyi cho 'phrul bstan zin te/ da ni khyed kyi res la bab kyis khyed kyis ston cig ces byas pa dang / de dag spobs pa med nas cang mi zer bar 'dug go/ /de nas bcom ldan 'das kyis mngon par 'du bya ba dang bcas par zhabs</text></item>
<item><p>44b5</p><section>'dul ba</section><text>g.yas pa dri gtsang khang gi nang du bsnun pa dang sa rnam pa drug tu g.yos par gyur nas sa chen po 'di g.yos/ kun du g.yos/ kun du rab tu g.yos/ 'gul/ kun tu 'gul/ kun du rab tu 'gul bar gyur te/ shar phyogs mtho na nub phyogs dma'/</text></item>
<item><p>44b6</p><section>'dul ba</section><text>nub phyogs mtho na shar phyogs dma'/ byang phyogs mtho na lho phyogs dma'/ lho phyogs mtho na byang phyogs dma'/ dbus mtho na mtha' dma'/ mtha' mtho na dbus dma' bar gyur to/ /sa g.yos pa des gangs ri'i khrod kyi kun dga' ra ba</text></item>
<item><p>44b7</p><section>'dul ba</section><text>na gnas pa'i drang srong rnams bskul bas de dag phan tshun du shes ldan dag bdag cag la tshangs pa mtshungs par spyod pa de dag gis mtshan ma dag bstan gyis 'dong ngo zhes smras nas de dag dong ba dang / bcom ldan 'das kyis de rnams 'dul</text></item>
<item><p>44b8</p><section>'dul ba</section><text>ba la gzigs te nyi ma stong pas lhag pa'i 'od gser gyi kha dog lta bu'i 'od zer bkye bas de dag gis bcom ldan 'das kyi drung nas drang srong de rnams kyi bar thag ji srid pa de gser bzhun ma lta bur gyur to/ /drang srong de rnams kyis</text></item>
<item><p>45a1</p><section>'dul ba</section><text>sangs rgyas bcom ldan 'das nyi ma dang po shar ba'i dkyil 'khor ltar mdzes pa/ gser sbyangs pa'i dum bu'i tshogs spungs pa lta bu/ me tog ku ran da ka dang / mya ngan 'tshang gi phung po lta bu'i mdangs can/ gsung dbyangs sprin</text></item>
<item><p>45a2</p><section>'dul ba</section><text>chu dang bcas pa dang / rgya mtsho dang / khyu mchog dang / rnga sgra ltar zab cing brtan la rnam par gsal ba/ mnyan na bde zhing snyan pa/ 'phral ba'i phyogs 'o ma'i rgya mtsho'i dbu ba dang / mu tig gi do shal dang / pad ma'i rtsa lag dang / ngang pa dang / me tog kun da</text></item>
<item><p>45a3</p><section>'dul ba</section><text>dang / shel spungs pa lta bur dkar ba'i mdzod spus rnam par brgyan pa/ yon tan rmad du byung ba bsam gyis mi khyab pa grangs med pa'i tshogs kyis gnas pa/ srid pa'i dga' ba dang bde ba dang bkur sti la mngon par dga' ba'i dri ma'i 'dam gyi skyon dang</text></item>
<item><p>45a4</p><section>'dul ba</section><text>bral ba/ dus dpag tu med pa nas tshogs bsags pa'i ye shes bla na med pa phul du phyin pa'i rgyan gyis brgyan pa'i grags pa can/ lha'i dbang po'i cod pan rin po che'i myu gus zhabs gnyis la gtugs pa/ lha dang / lha ma yin dang / mi dang /</text></item>
<item><p>45a5</p><section>'dul ba</section><text>lha dang / klu dang / gnod sbyin dang / dri za dang / sngags 'chang dang / brang 'gro mchod 'os rnams kyis rjed pa/ mdor na sku skyes bu chen po'i mtshan sum bcu rtsa gnyis kyis legs par brgyan pa/ dpe byad bzang po brgyad bcus rnam par spras</text></item>
<item><p>45a6</p><section>'dul ba</section><text>pa/ 'od mdom gang bas brgyan pa/ 'od nyi ma stong bas lhag pa/ rin po che'i ri 'gro ba lta bu kun nas bzang ba mthong ngo / /ji ltar sems can dge ba'i rtsa ba bsags pa'i rgyu can gyis dang po sangs rgyas mthong ba ltar lo bcu gnyis su</text></item>
<item><p>45a7</p><section>'dul ba</section><text>zhi gnas kyi sems goms pa 'am/ bu med pas bu rnyed pa 'am/ bkren pas gter mthong ba 'am/ rgyal po mngon par 'dod pa dang po rgyal por dbang bskur ba ni de lta ma yin pas drang srong de rnams kyis bcom ldan 'das kyi zhabs la</text></item>
<item><p>45a8</p><section>'dul ba</section><text>mgo bos phyag 'tshal nas phyogs gcig tu 'dug go/ /bcom ldan 'das kyis de rnams kyi bsam pa dang / bag la nyal dang / khams dang / rang bzhin mkhyen nas 'phags pa'i bden pa bzhi rtogs par 'gyur ba de lta bu'i chos bstan pa</text></item>
<item><p>45b1</p><section>'dul ba</section><text>mdzad pa dang / de rnams kyis de thos nas 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas so/ /de rnams bden pa mthong nas stan las langs te/ bcom ldan 'das ga la</text></item>
<item><p>45b2</p><section>'dul ba</section><text>ba de logs su thal mo sbyar ba btud nas bcom ldan 'das la 'di skad ces gsol to/ /btsun pa bdag cag legs par gsungs pa'i chos 'dul ba la rab tu 'byung zhing bsnyen par rdzogs pa dge slong gi dngos po 'thob na bdag cag bcom ldan</text></item>
<item><p>45b3</p><section>'dul ba</section><text>'das kyi spyan sngar tshangs par spyad pa spyod par 'tshal lo/ /bcom ldan 'das kyis de rnams rab tu phyung bsnyen par rdzogs par mdzad de gdams ngag phog pa dang / de rnams kyis 'bad brtsal bsgrims pas 'khor ba'i 'khor lo g.yo ba dang mi g.yo ba</text></item>
<item><p>45b4</p><section>'dul ba</section><text>cha lnga pa 'di nyid rig nas 'du byed kyi rnam pa thams cad 'jig pa dang / ltung ba dang / 'gyes pa dang / 'joms pa'i chos can du rtogs te nyon mongs pa thams cad spangs nas dgra bcom pa nyid mngon sum du byas te/ dgra bcom pa khams gsum gyi 'dod</text></item>
<item><p>45b5</p><section>'dul ba</section><text>chags dang bral ba/ gser dang bong bar mnyam pa/ nam mkha' dang lag mthil du 'dra ba/ tsan dan dang ste 'ur mtshungs pa/ rig pas ma rig pa'i sgo nga'i sbubs bcom pa/ mngon par shes pa dang / so so yang dag par rig pa thob pa/ srid pa dang rnyed pa</text></item>
<item><p>45b6</p><section>'dul ba</section><text>la chags pa dang bsnyen bkur la rgyab kyis phyogs pa/ dbang po dang nye dbang du bcas pa'i lha rnams kyis mchod pa dang / rjed par bya ba dang / gus par bya bar gyur to/ /de nas bcom ldan 'das 'khor dgra bcom pa lnga brgya dang thabs gcig</text></item>
<item><p>45b7</p><section>'dul ba</section><text>zla ba kham pa lta bur bskor nas cho 'phrul chen po'i 'dun khang ga la ba der gshegs te byon nas 'khor brgya phrag du ma'i gung la seng ge'i khri la bzhugs so/ /de nas dge bsnyen ma rdzu 'phrul len gyi ma bcom ldan 'das ga la ba der song ste phyin</text></item>
<item><p>45b8</p><section>'dul ba</section><text>nas bcom ldan 'das kyi zhabs la mgo bos phyag 'tshal te bcom ldan 'das la 'di skad ces gsol to/ /bcom ldan 'das thugs khral chung ngur mdzad du gsol/ bdag gis mu stegs can rnams dang lhan cig mi'i chos bla ma'i rdzu 'phrul</text></item>
<item><p>46a1</p><section>'dul ba</section><text>gyi cho 'phrul bstan par bgyi zhing mu stegs can rnams thag stsal bar bgyi/ lha dang mi rnams dga' bar bgyi/ skye bo dam pa rnams glo ba rangs par bgyi lags so/ /bcom ldan 'das kyis bka' stsal pa/ rdzu 'phrul len gyi ma khyod</text></item>
<item><p>46a2</p><section>'dul ba</section><text>sems khral chung ngur gyis shig /khyod kyis mu stegs can rnams dang lhan cig mi'i chos bla ma'i rdzu 'phrul gyi cho 'phrul bstan cing mu stegs can rnams thag gzhug pa dang / lha dang mi rnams dga' bar bya ba dang / skye bo dam pa rnams snying rangs par</text></item>
<item><p>46a3</p><section>'dul ba</section><text>bya bar nus mod kyi/ 'on kyang 'di rnams khyod mi'i chos bla ma'i rdzu 'phrul gyi cho 'phrul la mi 'bod kyi 'di rnams nga mi'i chos bla ma'i rdzu 'phrul gyi cho 'phrul la 'bod pas nga nyid kyis 'di dag la mi'i chos bla ma'i rdzu 'phrul gyi cho 'phrul bstan</text></item>
<item><p>46a4</p><section>'dul ba</section><text>par bya'o/ /gal te khyod kyis 'di rnams dang lhan cig mi'i chos bla ma'i rdzu 'phrul gyi cho 'phrul bstan na mu stegs can rnams dge sbyong gau ta ma la mi'i chos bla ma'i rdzu 'phrul gyi cho 'phrul med kyi 'on kyang 'di'i nyan thos ma rdzu 'phrul len gyi</text></item>
<item><p>46a5</p><section>'dul ba</section><text>ma 'di ltar rdzu 'phrul che zhing 'di ltar mthu che ba zhig nged dang lhan cig mi'i chos bla ma'i rdzu 'phrul gyi cho 'phrul ston to zhes smra bar 'gyur bas khyod rang gi stan ji lta ba la 'dug shig ces bka' stsal pa dang / de rang gi stan</text></item>
<item><p>46a6</p><section>'dul ba</section><text>ji lta ba la 'dug ste/ khyim bdag ngan legs sbyin dang / dge tshul skul byed dang / dge tshul ma brjed med dang / dge slong ma ut+pa la'i mdog dang / gzhan yang rdzu 'phrul dang ldan pa phal mo che dag kyang de dang 'dra'o/ /de nas tshe dang ldan pa maud</text></item>
<item><p>46a7</p><section>'dul ba</section><text>gal gyi bu chen po bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/ bcom ldan 'das la 'di skad ces gsol to/ /bcom ldan 'das thugs khral chung ngur mdzad du</text></item>
<item><p>46a8</p><section>'dul ba</section><text>gsol/ bdag gis mu stegs can rnams dang lhan cig mi'i chos bla ma'i rdzu 'phrul gyi cho 'phrul bstan par bgyi zhing mu stegs can rnams thag stsal bar bgyi/ lha dang mi rnams dga' bar bgyi/ skye bo dam pa rnams glo ba</text></item>
<item><p>46b1</p><section>'dul ba</section><text>rangs par bgyi lags so/ /bcom ldan 'das kyis bka' stsal pa/ maud gal gyi bu khyod sems khral chung ngur gyis shig /khyod kyis mu stegs can rnams dang lhan cig mi'i chos bla ma'i rdzu 'phrul gyi cho 'phrul bstan cing mu</text></item>
<item><p>46b2</p><section>'dul ba</section><text>stegs can rnams thag gzhug pa dang / lha dang mi rnams dga' bar bya ba dang / skye bo dam pa rnams snying rangs par bya bar nus mod kyi 'on kyang 'di rnams khyod mi'i chos bla ma'i rdzu 'phrul gyi cho 'phrul la mi 'bod kyi/ nga 'di rnams kyis</text></item>
<item><p>46b3</p><section>'dul ba</section><text>mi'i chos bla ma'i rdzu 'phrul gyi cho 'phrul la bos pas nga nyid kyis 'di dag la mi'i chos bla ma'i rdzu 'phrul gyi cho 'phrul bstan par bya'o/ /gal te khyod kyis mu stegs can rnams dang lhan cig mi'i chos bla ma'i rdzu 'phrul gyi cho</text></item>
<item><p>46b4</p><section>'dul ba</section><text>'phrul bstan na mu stegs can rnams dge sbyong gau ta ma la ni mi'i chos bla ma'i rdzu 'phrul gyi cho 'phrul med kyi 'on kyang 'di'i nyan thos dge slong maud gal gyi bu 'di ltar rdzu 'phrul che ba 'di ltar mthu che ba zhig nged dang lhan cig mi'i chos bla ma'i</text></item>
<item><p>46b5</p><section>'dul ba</section><text>rdzu 'phrul gyi cho 'phrul ston to zhes smra bar 'gyur bas khyod rang gi stan ji lta ba la 'dug shig ces bka' stsal pa dang / de yang rang gi stan ji lta ba la 'dug go/ /de nas bcom ldan 'das kyis ko sa la'i rgyal po gsal rgyal la bka' stsal pa/</text></item>
<item><p>46b6</p><section>'dul ba</section><text>rgyal po chen po de bzhin gshegs pa la mu stegs can rnams dang lhan cig mi'i chos bla ma'i rdzu 'phrul gyi cho 'phrul bstan par gsol pa 'debs pa su yin/ de nas ko sa la'i rgyal po gsal rgyal stan las langs te bla gos phrag pa gcig</text></item>
<item><p>46b7</p><section>'dul ba</section><text>tu gzar nas bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bcom ldan 'das mu stegs can rnams dang thabs gcig mi'i chos bla ma'i rdzu 'phrul gyi cho 'phrul</text></item>
<item><p>46b8</p><section>'dul ba</section><text>bstan cing mu stegs can rnams thag stsal ba dang / lha dang mi rnams dga' bar bgyi ba dang / skye bo dam pa rnams glo ba rangs par bgyi bar gsol ba bdag lags te/ de ni dge sbyong dang bram zer bcas/ lha dang mir bcas pa'i skye dgu la yun ring po'i</text></item>
<item><p>47a1</p><section>'dul ba</section><text>don dang / phan pa dang / bde bar 'gyur lags so zhes gsol pa dang / bcom ldan 'das kyi ko sa la'i rgyal po gsal rgyal la cang mi gsung bas gnang ngo / /de nas ko sa la'i rgyal po gsal rgyal bcom ldan 'das kyis cang mi gsung</text></item>
<item><p>47a2</p><section>'dul ba</section><text>bas gnang bar rig nas rang gi stan ji lta ba la 'dug go/ /de nas bcom ldan 'das kyis ji ltar thugs mnyam par bzhag na nyid kyi gdan las mi snang bar gyur nas/ shar phyogs kyi steng gi nam mkha' la mngon par 'phags te spyod lam bzhi po</text></item>
<item><p>47a3</p><section>'dul ba</section><text>'di lta ste/ gshegs pa dang / 'greng ba dang bzhugs pa dang / gzims pa mdzad par 'gyur ba de lta bu'i ting nge 'dzin la snyoms par zhugs so/ /me'i khams la snyoms par zhugs te sangs rgyas bcom ldan 'das me'i khams la snyoms par zhugs</text></item>
<item><p>47a4</p><section>'dul ba</section><text>pa'i sku las 'od zer sna tshogs 'di lta ste/ sngon po dang / ser po dang / dmar po dang / dkar po dang / btsod ka dang / shel gyi kha dog lta bu dag 'thon to/ /zung gi cho 'phrul sku'i smad nas ni me 'bar/ sku'i stod nas ni chu grang mo'i rgyun 'bab pa</text></item>
<item><p>47a5</p><section>'dul ba</section><text>dang / sku'i stod nas ni me 'bar/ sku'i smad nas ni chu grang mo'i rgyun 'bab pa dag kyang ston par mdzad do/ /shar phyogs su ji lta bar lho dang / nub dang / byang phyogs su yang de dang 'dra ste/ phyogs bzhir rdzu 'phrul gyi cho 'phrul rnam pa bzhi bstan</text></item>
<item><p>47a6</p><section>'dul ba</section><text>nas rdzu 'phrul mngon par 'du mdzad pa btang ste seng ge'i khri la bzhugs so/ /de nas bcom ldan 'das kyis ko sa la'i rgyal po gsal rgyal la bka' stsal pa/ rgyal po chen po de bzhin gshegs pa'i rdzu 'phrul 'di ni nyan thos</text></item>
<item><p>47a7</p><section>'dul ba</section><text>dang / rang sangs rgyas thams cad dang thun mong yin no/ /rgyal po chen po de bzhin gshegs pa mu stegs can rnams dang skye bo'i tshogs kyi mdun du bla na med pa'i cho 'phrul chen po bstan par gsol ba 'debs pa su yin/ de nas</text></item>
<item><p>47a8</p><section>'dul ba</section><text>ko sa la'i rgyal po gsal rgyal stan las langs te bla gos phrag pa gcig tu gzar nas bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /btsun pa bcom ldan 'das kyis</text></item>
<item><p>47b1</p><section>'dul ba</section><text>mu stegs can rnams dang / skye bo'i tshogs kyi mdun du bla na med pa'i cho 'phrul chen po bstan cing mu stegs can rnams thag stsal pa dang / lha dang mi rnams dga' bar mdzad pa dang / skye bo dam pa rnams glo ba rangs par mdzad par bcom ldan 'das</text></item>
<item><p>47b2</p><section>'dul ba</section><text>la gsol pa bdag lags te/ de ni dge sbyong dang bram zer bcas/ lha dang mir bcas pa'i skye dgu la yun ring po'i don dang / phan pa dang bde bar 'gyur lags so zhes gsol pa dang / bcom ldan 'das kyis ko sa la'i rgyal po gsal rgyal la cang mi gsung</text></item>
<item><p>47b3</p><section>'dul ba</section><text>bas gnang ngo / /de nas ko sa la'i rgyal po gsal rgyal bcom ldan 'das kyis cang mi gsung bas gnang bar rig nas rang gi stan ji lta ba la 'dug go// //'dul ba phran tshegs kyi gzhi/ bam po sum bcu rtsa gnyis pa/ de nas bcom ldan 'das kyis</text></item>
<item><p>47b4</p><section>'dul ba</section><text>phyag 'khor lo dang / bkra shis dang / g.yung drung can dra bas 'brel pa/ bsod nams brgya phrag du ma las 'khrungs pa/ 'jigs pa rnams dbugs 'byin par mdzad pas sa la reg par mdzad de/ kye ma klu rnams kyis pad ma shing rta'i 'khor lo tsam</text></item>
<item><p>47b5</p><section>'dul ba</section><text>'dab ma stong dang ldan pa/ thams cad gser las byas pa/ rin po che'i chu ba dang / rdo rje'i ze ba can khyer te 'ongs kyang sla na snyam du 'jig rten pa'i thugs bskyed pa mdzad do/ /sangs rgyas bcom ldan 'das rnams ni chos nyid kyis gang gi tshe 'jig</text></item>
<item><p>47b6</p><section>'dul ba</section><text>rten pa'i thugs bskyed pa de'i tshe srog chags grog sbur rnams kyis kyang bcom ldan 'das kyi thugs sems kyis shes par 'gyur la/ gang gi tshe 'jig rten las 'das pa'i thugs bskyed pa de'i tshe ni nyan thos dang / rang sangs rgyas rnams kyis kyang bcom</text></item>
<item><p>47b7</p><section>'dul ba</section><text>ldan 'das kyi thugs sems kyis shes par mi 'gyur na/ dud 'gro'i skye gnas su song ba klu rnams kyis lta smos kyang ci dgos/ bcom ldan 'das kyis ci'i phyir sa la reg par mdzad snyam na cho 'phrul chen po ston par mthong nas de dag</text></item>
<item><p>47b8</p><section>'dul ba</section><text>gis pad ma shing rta'i 'phang lo tsam 'dab ma stong dang ldan pa/ thams cad gser las byas pa/ rin po che'i chu ba dang / rdo rje'i ze ba can khyer te sa brtol nas byung ba dang / bcom ldan 'das pad ma de'i snying po la bzhugs so/ /de nas bcom ldan 'das kyi</text></item>
<item><p>48a1</p><section>'dul ba</section><text>g.yas g.yon du pad ma de 'dra ba gzhan rab tu mang po dag byung bar gyur te/ de dag re re la yang sprul pa'i sangs rgyas rnams bzhugs par gyur to/ /de dag gi g.yas g.yon du yang pad ma de 'dra ba gzhan dag byung bar gyur cing de dag</text></item>
<item><p>48a2</p><section>'dul ba</section><text>la yang gzhan te de bzhin du 'og min gyi gnas kyi bar du sangs rgyas phal po che sprul to/ /de na sangs rgyas kha cig ni 'bar/ kha cig ni gsal bar mdzad/ kha cig ni char 'bebs/ kha cig ni glog 'byin/ kha cig ni kun shes pa lung ston/ kha</text></item>
<item><p>48a3</p><section>'dul ba</section><text>cig ni zhu ba zhu/ kha cig ni lan 'debs/ kha cig ni 'chag pa mdzad/ kha cig ni gzhes/ kha cig ni bzhengs/ kha cig ni bzhugs/ kha cig ni gzims te/ ji ltar byis pa gzhon nu rnams kyis kyang sgrib pa med par sangs rgyas kyi sku mthong ba de</text></item>
<item><p>48a4</p><section>'dul ba</section><text>ltar yang byin gyis brlabs so/ /cho 'phrul de mthong nas ko sa la'i rgyal po gsal rgyal btsun mo'i 'khor dang / gzhon nu dang / blon po dang / pho brang 'khor gyi mi dang bcas pa dang / yul sna tshogs nas 'ongs pa'i srog chags 'bum phrag du ma dang /</text></item>
<item><p>48a5</p><section>'dul ba</section><text>nam mkha'i dkyil na lha 'bum phrag du ma bcom ldan 'das kyi cho 'phrul chen po la mig mi 'dzums par lta zhing rgyun mi 'chad par phyag 'tshal lo/ /nam mkha' la gnas pa'i lha rnams kyang rnga dag rdung ngo / /gnas gnas na yang rnga bo che</text></item>
<item><p>48a6</p><section>'dul ba</section><text>rnams ni rdung / dung sgril ma ni 'bud/ rol mo'i sgra rnam pa sna tshogs ni 'byin cing / la la ni glu len/ la la ni gar byed do/ /byol song gi skye gnas su gtogs pa'i srog chags rnams kyang yid bde ba skyes nas rang gi ris dang 'dra ba'i sgra</text></item>
<item><p>48a7</p><section>'dul ba</section><text>skad rnam pa sna tshogs sgrogs pa 'di lta ste/ rta rnams ni 'tsher/ glang po che rnams ni ngur/ rnga mo rnams ni 'khang / ba lang rnams ni 'bod/ rma bya rnams ni 'gyur te/ lha dang mir bcas pa'i 'gro ba dga' ba dang rab tu dga' ba skyes nas/</text></item>
<item><p>48a8</p><section>'dul ba</section><text>bcom ldan 'das la mchod pa bya bar spro bar gyur to/ /de nas lha rnams kyis lha'i me tog ut+pa la dang / pad ma dang / ku mu da dang / pad ma dkar po dang / man dA ra ba rnams gtor to/ /lha'i a ga ru'i phye ma dang / rgya spos kyi phye ma dang /</text></item>
<item><p>48b1</p><section>'dul ba</section><text>tsan dan gyi phye ma dang / lha rdzas kyi gos dag kyang gtor/ mi'i dang mi ma yin pa'i bar dag kyang de bzhin no/ /de lta bu'i dga' ston chen po byung ba na gdul ba'i skye bos rtogs par mdzad pa'i phyir bcom ldan 'das nyid kyis tshigs su bcad pa 'di dag</text></item>
<item><p>48b2</p><section>'dul ba</section><text>bka' stsal to/ /brtsam par bya zhing nges 'byung bya/ /sangs rgyas bstan la 'bad par bya/ /'dam bu'i khyim la glang chen bzhin/ /'chi bdag sde ni gzhom par bya/ /gang zhig chos 'dul 'di la ni/ /bag dang ldan par spyod byed pa/ /skye ba'i 'khor</text></item>
<item><p>48b3</p><section>'dul ba</section><text>ba rab spangs nas/ /sdug bsngal gyi ni mthar byed 'gyur/ /lhag ma sprul pa'i sangs rgyas rnams kyis kyang gcig car du tshigs su bcad pa 'di dag bka' stsal to/ /ji srid nyi ma ma shar ba/ /de srid srin bu me khyer gsal/ /mkha' la nyi ma shar ba na/ /</text></item>
<item><p>48b4</p><section>'dul ba</section><text>mog mog por 'gyur gsal mi 'gyur/ /ji srid de bzhin gshegs ma byung / /rtog ge can rnams sngon gsal te/ /rdzogs pa'i sangs rgyas 'jig rten snang / /rtog ge mi gsal de'i slob min/ /de nas bcom ldan 'das kyis dge slong rnams la</text></item>
<item><p>48b5</p><section>'dul ba</section><text>bka' stsal pa/ dge slong dag cho 'phrul chen po mi snang bar 'gyur gyis mtshan ma zung shig /bcom ldan 'das kyis de skad gsungs ma thag tu mod la mi snang bar gyur to/ /de mi snang bar gyur pa dang / ko sa la'i rgyal po gsal rgyal gyis mu</text></item>
<item><p>48b6</p><section>'dul ba</section><text>stegs can rnams la 'di skad ces smras so/ /kye bcom ldan 'das kyis mi'i chos bla ma'i rdzu 'phrul gyi cho 'phrul bstan zin te/ da ni khyed kyi res la bab pas khyed kyis ston cig /de nas 'od srung rdzogs byed cang mi smra bar kun tu rgyu gnag</text></item>
<item><p>48b7</p><section>'dul ba</section><text>lhas kyi bu la gru phugs byas so/ /des kyang smra 'dod kyi bu mo'i bu yang dag rgyal ba can la'o/ /des kyang mi pham skra'i la ba can la'o/ /des kyang kA t+yI bu nog can la'o/ /des kyang gcer bu pa gnyen gyi bu la'o/ /des kyang 'od srung rdzogs byed la byas na 'ga'</text></item>
<item><p>48b8</p><section>'dul ba</section><text>yang smra bar mi byed do/ /de dag la lan gnyis lan gsum gyi bar du rgyal pos de skad ces smras na/ de bzhin du gcig la gcig gru phugs byed cing cang mi zer bar gyur/ yul yul por gyur/ zhum zhum por gyur nas mgo smad cing spobs pa med de</text></item>
<item><p>49a1</p><section>'dul ba</section><text>sems khongs su chud cing 'dug go/ /de nas gnod sbyin lag na rdo rje 'di snyam du skyes bu blun po 'di rnams yun ring po nas bcom ldan 'das la tho 'tsham pas de'i phyir gang gis na 'di rnams kun tu 'bros par 'gyur ba'i thabs shig bya'o</text></item>
<item><p>49a2</p><section>'dul ba</section><text>snyam nas/ des gang gis na cho 'phrul gyi mdun khang de de rnams kyi mig lam du yang mi 'bab pa de lta bu'i rlung mar dang char drag btang ba dang / de na kha cig ni bred nas ri'i gseb tu zhugs/ kha cig ni rtswa'i tshang tshing du/ kha cig ni nags thibs por/</text></item>
<item><p>49a3</p><section>'dul ba</section><text>kha cig ni mdun khang du/ kha cig ni lha khang du zhugs so/ /bcom ldan 'das ni nyid kyi cho 'phrul chen po'i mdun khang na bzhugs shing tshigs su bcad pa dag bka' stsal pa/ 'jigs pas skrag pa'i mi rnams ni/ /phal cher ri dang nags tshal dang / /</text></item>
<item><p>49a4</p><section>'dul ba</section><text>kun dga' ra ba ljon shing dang / /mchod rten rnams la skyabs su 'gro/ /skyabs de gtso bo ma yin zhing / /skyabs de mchog gyur ma yin te/ /skyabs de dag la brten nas ni/ /sdug bsngal kun las rab mi thar/ /gang zhig gang tshe sangs rgyas dang / /</text></item>
<item><p>49a5</p><section>'dul ba</section><text>chos dang dge 'dun skyabs song zhing / /'phags pa yi ni bden pa bzhi/ /sdug bsngal sdug bsngal kun 'byung dang / /sdug bsngal yang dag 'das pa dang / /mya ngan 'das bder 'gro ba yi/ /'phags lam yan lag brgyad po dag /shes</text></item>
<item><p>49a6</p><section>'dul ba</section><text>rab kyis ni lta byed na/ /skyabs de dag ni gtso yin zhing / /skyabs de dag ni mchog yin te/ /skyabs de dag la brten nas ni/ /sdug bsngal kun las rab tu thar/ /de nas bcom ldan 'das kyis 'khor de'i bsam pa dang / bag la nyal</text></item>
<item><p>49a7</p><section>'dul ba</section><text>dang / khams dang / rang bzhin thugs su chud nas de la brten te gang thos na sems can brgya phrag mang pos khyad par chen po thob par 'gyur ba de lta bu'i chos bstan pas kha cig gis ni rgyun du zhugs pa'i 'bras bu mngon sum du</text></item>
<item><p>49a8</p><section>'dul ba</section><text>byas/ kha cig gis ni lan gcig phyir 'ong ba'i 'bras bu/ kha cig gis ni phyir mi 'ong ba'i 'bras bu/ kha cig gis ni nyon mongs pa thams cad spangs te dgra bcom pa nyid mngon sum du byas so/ /kha cig gis ni nyan thos kyi byang chub</text></item>
<item><p>49b1</p><section>'dul ba</section><text>tu sems bskyed do/ /kha cig gis ni rang sangs rgyas kyi byang chub tu/ kha cig gis ni bla na med pa yang dag par rdzogs pa'i byang chub tu sems bskyed de/ 'khor de phal cher sangs rgyas la gzhol ba dang / chos la 'bab pa dang / dge 'dun la bab par</text></item>
<item><p>49b2</p><section>'dul ba</section><text>bkod do/ /de nas bcom ldan 'das kyis 'khor de dag la chos kyi gtam gyis yang dag par bstan/ yang dag par len du bcug /yang dag par gzeng bstod/ yang dag par dga' bar mdzad de gdan las bzhengs nas gshegs so/ /de nas 'od</text></item>
<item><p>49b3</p><section>'dul ba</section><text>srung rdzogs byed la slob ma rnams kyis dris pa/ mkhan po de kho na nyid ji lta bu lags pa gsungs shig /des slob ma de dag kha cig la ni bu 'di lta ste/ 'jig rten rtag pa 'di ni de kho na nyid yin no zhes smras/ gzhan dag la ni mi rtag go/ /gzhan</text></item>
<item><p>49b4</p><section>'dul ba</section><text>dag la ni rtag kyang rtag mi rtag kyang mi rtag go/ /gzhan dag la ni rtag pa yang ma yin mi rtag pa yang ma yin no/ /gzhan la ni mtha' yod do/ /mtha' med do/ /mtha' yod kyang yod mtha' med kyang med do/ /mtha' yod pa yang ma yin mtha'</text></item>
<item><p>49b5</p><section>'dul ba</section><text>med pa yang ma yin no/ /srog de lus yin no/ /srog kyang gzhan la lus kyang gzhan yin no/ /de bzhin song ba shi phan chad yod do/ /med do/ /yod kyang yod la med kyang med do/ /de bzhin song ba shi phan chad yod pa yang ma yin med pa yang</text></item>
<item><p>49b6</p><section>'dul ba</section><text>ma yin pa 'di ni bden gyi gzhan ni rmongs pa yin no zhes rnam pa gzhan dang gzhan gyis bslus so/ /de yang ngo tsha nas mgo smad de mya ngan gyi mes gdungs pas chu bsil ba 'dod pa'i phyir rdzing bur song ba dang / de nas lam du</text></item>
<item><p>49b7</p><section>'dul ba</section><text>ma ning zhig gis mthong nas des tshigs su bcad de smras pa/ thug re rwa mthu chag pa lta bu yi/ /mdangs med khyod cig ga las rings par 'ongs/ /shAkya'i chos ni rnam par ma shes pas/ /bong bu bzhin du 'dzem pa med par 'phyin/ /</text></item>
<item><p>49b8</p><section>'dul ba</section><text>des kyang tshigs su bcad de smras pa/ nga yi mdun na 'dug 'di 'chi bdag des/ /bdag gi lus la stobs dang brtson pa med/ /dngos po thams cad bde dang sdug bsngal sten/ /thar zin nga ni bde ba byed du 'gro/ /nyi zer rab tu tsha bar byed rnams kyis/ /</text></item>
<item><p>50a1</p><section>'dul ba</section><text>lus dang sems kun gdungs shing ngal gyur gyis/ /mi srun thong la rdzing rab bsil ba de/ /ga la yod pa bdag la myur du smros/ /des kyang tshigs su bcad de smras pa/ pho ngan sdig can skyes mchog ma yin pa/ /mtshe'u ltar pad</text></item>
<item><p>50a2</p><section>'dul ba</section><text>ma ngang pa dang ldan zhing / /gangs kyi chu ltar chu yongs gtsang ba yi/ /rdzing bu shin du bzang po ma mthong ngam/ /des kyang tshigs su bcad de smras pa/ khyod kyang pho min mi yi chung ma 'ang min/ /de brda phrad kyis zung la lam phye dang / /rdzing</text></item>
<item><p>50a3</p><section>'dul ba</section><text>bu chu bzang chu bsil gang bar ni/ /gdung ba bsil bar bya phyir bdag 'gro'o/ /de lam de nas bzur ba dang rdzogs byed kyang rdzing bu'i drung du song ste mgul du bum pa bye mas bkang ba btags nas der nub ste/ de nyid du dus las 'das</text></item>
<item><p>50a4</p><section>'dul ba</section><text>so/ /de nas de'i slob ma rnams kyis gcig la gcig dris pa/ mkhan po khyed sus mthong / de rnams kyis smras pa/ ma mthong ngo / /khyed las mkhan pos lung bstan pa su yod/ de na kha cig gis smras pa/ shes ldan dag nged la</text></item>
<item><p>50a5</p><section>'dul ba</section><text>ni mkhan pos 'jig rten rtag pa 'di ni bden gyi gzhan ni rmongs pa yin no zhes lung bstan to/ /kha cig gis smras pa/ nged la ni mi rtag go zhes bstan to/ /gzhan dag gis smras pa/ nged la ni rtag kyang rtag mi rtag kyang mi rtag go/ /</text></item>
<item><p>50a6</p><section>'dul ba</section><text>rtag pa yang ma yin mi rtag pa yang ma yin no/ /mtha' med do/ /mtha' yod do/ /mtha' yod kyang yod med kyang med do/ /mtha' yod pa yang ma yin mtha' med pa yang ma yin no/ /de bzhin song ba shi phan chad yod do/ /med do/ /yod</text></item>
<item><p>50a7</p><section>'dul ba</section><text>kyang yod la med kyang med do/ /de bzhin song ba shi phan chad yod pa yang ma yin med pa yang ma yin pa 'di ni bden gyi gzhan ni rmongs pa yin no zhe'o/ /de rnams kyis smras pa/ shes ldan dag 'di lta ste/ sna tshogs su btags</text></item>
<item><p>50a8</p><section>'dul ba</section><text>pas bdag cag thams cad mi mthun par gyur gyis ma la bdag cag gis mkhan po kun du btsal la de kho na nyid ji lta bu yin dri'o zhes de rnams dong ba dang / de rnams kyis lam gyi dbus su bu mo zhig mthong nas de rnams kyis de la tshigs</text></item>
<item><p>50b1</p><section>'dul ba</section><text>su bcad pas dris pa/ chos kyi gos ni gyon pa po/ /dka' thub nal ze gang za ba/ /rdzogs byed 'di nas song gyur pa/ /bzang mo khyod kyis ma mthong ngam/ /des kyang tshigs su bcad pas smras pa/ ngan song sems can dmyal ba pa/ /lag pa</text></item>
<item><p>50b2</p><section>'dul ba</section><text>brkyang nas 'gro ba yi/ /rdzogs byed de ni chus g.yengs nas/ /rkang lag skya bor gyur cing 'dug /de rnams kyis kyang tshigs su bcad pas smras pa/ chos kyi gos ni gyon pa po/ /chos spyod thub pa de la ni/ /khyod kyis smras de legs min gyis/ /</text></item>
<item><p>50b3</p><section>'dul ba</section><text>bzang mo de skad ma zer cig /des kyang tshigs su bcad de smras pa/ pho mtshan gyi ni rtags skyes pa/ /blo ldan des su 'jig rten na/ /rtag tu 'jig rten gyis mthong bar/ /gcer bur grong du rgyu bar byed/ /pho mtshan mdun nas spyod byed pa/ /gang</text></item>
<item><p>50b4</p><section>'dul ba</section><text>gi chos ni 'di 'dra ba/ /de ni rgyal po rnam thos bus/ /mda' ni ste'u kas gcod 'dong cig ces byas pa dang / de dag cang mi zer bar dong nas de dag rdzing bur phyin pa dang / re shig na rdzogs byed bum pa bye mas bkang ba mgul du btags nas</text></item>
<item><p>50b5</p><section>'dul ba</section><text>dus las 'das pa mthong nas/ de rnams las gang dag bslab pa 'dod pa de rnams kyis shes ldan dag 'di ni bden gyi gzhan ni rmongs pa yin no zhes smras nas/ de dag kyang bum pa bye mas bkang ba mgul du btags nas de nyid du dus</text></item>
<item><p>50b6</p><section>'dul ba</section><text>las 'das so/ /lhag ma rnams ni slar log nas mtha' 'khob tu dong nas 'dug go/ /gang gi tshe bcom ldan 'das skyes bu 'dul ba'i kha lo sgyur ba bla na med pa thogs pa med pa'i stobs kyi 'khor los sgyur bas bla na med pa yang dag par</text></item>
<item><p>50b7</p><section>'dul ba</section><text>rdzogs pa'i byang chub mngon par rdzogs par sangs rgyas nas chos kyi 'khor lo bskor ba de'i tshe mu stegs can thams cad kyis mi'i chos bla ma'i rdzu 'phrul gyi cho 'phrul la spyan drangs pa las mu stegs can thams cad thag stsal</text></item>
<item><p>50b8</p><section>'dul ba</section><text>pham par mdzad rgyab kyis phyogs par mdzad/ spobs pa med par mdzad de/ de nas mtha' 'khob kyi ljongs rnams su rten par gyur to/ /de na dge slong rnams the tshom skyes nas/ btsun pa bcom ldan 'das kyis bla na med pa yang dag par</text></item>
<item><p>51a1</p><section>'dul ba</section><text>rdzogs pa'i byang chub mngon par rdzogs par sangs rgyas nas mi'i chos bla ma'i rdzu 'phrul gyi cho 'phrul la spyan drangs pa las mu stegs can thams cad thag stsal/ pham par mdzad/ rgyab kyis phyogs par mdzad/ spobs pa med par mdzad</text></item>
<item><p>51a2</p><section>'dul ba</section><text>pa la gzigs/ bcom ldan 'das kyis bka' stsal pa/ dge slong dag da ltar nga 'dod chags dang bral/ zhe sdang dang bral/ gti mug dang bral/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang /</text></item>
<item><p>51a3</p><section>'dul ba</section><text>'khrug pa las yongs su grol te/ thams cad mkhyen pa/ rnam pa thams cad mkhyen pa/ shes pa dang shes bya thams cad la dbang thob pa/ skyes bu 'dul ba'i kha lo sgyur ba/ bla na med pa yang dag par rdzogs pa'i byang chub mngon par rdzogs par byang chub nas</text></item>
<item><p>51a4</p><section>'dul ba</section><text>mu stegs can thams cad thag bcug /pham par byas/ rgyab kyis phyogs par byas/ spobs pa med par byas pa 'di la ngo mtshar ci che/ 'das pa'i dus na nga 'dod chags dang bcas/ zhe sdang dang bcas/ gti mug dang bcas pa/ skye ba dang / rga ba dang /</text></item>
<item><p>51a5</p><section>'dul ba</section><text>na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa las yongs su ma grol ba na yang ston pa drug po 'khor dang bcas pa 'di dag thag bcug /pham par byas/ rgyab kyis phyogs par byas/</text></item>
<item><p>51a6</p><section>'dul ba</section><text>spobs pa med par byas/ tshar bcad de mtha' 'khob kyi ljongs rnams su rten du bcug pa de bshad kyis legs par rab tu nyon la yid la zung shig dge slong dag sngon byung ba 'das pa'i dus na lus 'phags shes bya ba'i ljongs na rgyal</text></item>
<item><p>51a7</p><section>'dul ba</section><text>po skyed pa zhes bya ba rgyal srid 'byor pa dang rgyas pa zhes bya ba nas/ byed du 'jud do zhes bya ba rgyas par ro/ /de nas rgyal po skyed pas btsun mo gzugs bzang ba/ mdzes pa/ blta na sdug pa zhig blangs nas de de dang lhan cig rtse bar byed/ dga'</text></item>
<item><p>51a8</p><section>'dul ba</section><text>bar byed/ dga' mgur spyod par byed do/ /de nas btsun mo de la sems can zhugs par gyur nas rim gyis zla ba dgu lon pa dang / khye'u gzugs bzang ba/ blta na sdug pa/ mdzes pa zhig btsas so/ /gzhon nu de btsas pa na lus 'phags kyi</text></item>
<item><p>51b1</p><section>'dul ba</section><text>ljongs rnams lo legs pa dang / bza' ba dang btung ba mod par gyur cing lhas kyang char dus bzhin du phab/ dus dang 'thun pa'i rlung yang ldang ste/ des na rtag tu bza' ba dang btung ba mod par gyur to/ /de nas gzhon nu'i btsas ston rgya cher byas nas/</text></item>
<item><p>51b2</p><section>'dul ba</section><text>gzhon nu'i ming cir gdags shes rgyal po sems pa na gang gi phyir gzhon nu 'di btsas pa na yul du bza' ba dang btung ba mod par gyur pa de'i phyir gzhon nu'i ming bza' btung zhes btags nas/ de nas gzhon nu bza' btung ma ma brgyad la</text></item>
<item><p>51b3</p><section>'dul ba</section><text>rjes su gtad do/ /gang gi tshe de chen por gyur pa de'i tshe yi ge slob tu bcug pa dang / ring po ma thogs par mthar phyin par gyur to/ /rigs kyi bzo'i gnas la yang ring po ma thogs par mkhas par gyur to zhes gong ma bzhin du rgyas par brjod par</text></item>
<item><p>51b4</p><section>'dul ba</section><text>bya'o/ /gzhon nu de yang dpa' ba/ tsham tshom med pa/ gtum pa rem par gyur to/ /de nas btsun mo bus snyems nas rgyal po yab kyi bka' shin du mi nyan cing zlog thabs byed par gyur to/ /rgyu des rgyal po yang mi dga' bas gdungs pa dang / de mi</text></item>
<item><p>51b5</p><section>'dul ba</section><text>dga' ba blon po rnams kyis shes nas smras pa/ lha ci'i slad du mi dgyes par gyur/ rgyal pos smras pa/ nga'i btsun mo bus snyems nas da ni nga'i bka' shin du mi nyan cing zlog thabs byed de rgyu des na nga mi dga' bar gyur to/ /de nas blon</text></item>
<item><p>51b6</p><section>'dul ba</section><text>po rnams kyis smras pa/ lha gal te 'di bka' bzhin mi bgyid na da gzhan zhig blang bar bgyi ste/ des na 'di yang dbang du 'gyur la/ lha yang gzhan dang lhan cig dgyes pa bstar bar 'gyur ro/ /rgyal pos smras pa/ gang nas blang bar</text></item>
<item><p>51b7</p><section>'dul ba</section><text>bya/ blon po rnams kyis smras pa/ nyi 'og gi rgyal po 'di'i de nas blang bar bgyi'o/ /rgyal pos smras pa/ de dang nga mi mdza' ba yin na ji ltar de nas blang / blon pos smras pa/ nyi 'og gi rgyal po 'di ni chung bas gnyen du bgyis na bshes par 'gyur</text></item>
<item><p>51b8</p><section>'dul ba</section><text>lags kyis thams cad du thugs khral chung bar bzhugs shig dang / 'di bdag cag gis bsgrub par bgyi'o/ /de nas blon po rnams nyi 'og gi rgyal po de'i thad du song nas der de dag gis de shin du rangs par byas pa dang / des smras pa ngas dam</text></item>
<item><p>52a1</p><section>'dul ba</section><text>zhig bcas nas bu mo sbyin te/ gal te nga'i tsha bo zhig yod la de rgyal tshab kyi thabs sbyin na de lta na ngas sbyin par bya'o/ /de rnams kyis smras pa/ de bzhin du bgyi'o/ /rgyal pos smras pa/ re shig sngar rgyal po de la gyis la/ de gal te dam</text></item>
<item><p>52a2</p><section>'dul ba</section><text>bcas pa de bzhin du btub na de'i 'og tu sbyin par bya'o/ /de nas blon po rnams kyis de la phyag 'tshal te smras pa/ lha rgyal tshab tu stsal bar blon po rnams kyi dad par byas pas ci nas lha'i dbon po zhig mchis na de rgyal tshab du stsal ba ye bgyi'o/ /de nas</text></item>
<item><p>52a3</p><section>'dul ba</section><text>thob ste/ dpal gyi 'byor pa chen pos bag mar blangs nas de dang rgyal po skyed pa lhan cig rtse bar byed/ dga' bar byed/ dga' mgur spyod par byed do/ /de nas btsun mo de g.yer bag che ba zhig pas ji ltar rgyal po dam pa de ltar mnyes par byas pa dang /</text></item>
<item><p>52a4</p><section>'dul ba</section><text>rgyal pos smras pa/ khyod la dam pa ci zhig sbyin/ des thal mo sbyar nas smras pa/ gal te bdag la lhas skabs phye na bdag gi bu btsas pa gang lags pa de rgyal tshab tu stsal bar stsol/ de'i tshig thos ma thag tu rgyal po mtshon gyis gnad tu bsnun</text></item>
<item><p>52a5</p><section>'dul ba</section><text>pa bzhin du ting zhes byed nas bsams pa/ bdag gis 'di la dam pa sbyin par skabs phye ba dang / 'dis kyang de lta bu'i dam pa bslangs la bdag gi bu bza' btung 'di yang dpa' zhing brtson pa/ gzugs bzang zhing blta na sdug pa/ rigs dang 'thun</text></item>
<item><p>52a6</p><section>'dul ba</section><text>par skyes pa'i bu gcig pa yin na ji ltar na 'di btang ste gzhan rgyal thabs sbyin par byas te/ da 'di la ji ltar bya zhes the tshom skyes nas sems pa la zhugs pa dang / re shig na blon po rnams kyis rgyal po yid mi bde bar rig nas lha ci dgongs shes</text></item>
<item><p>52a7</p><section>'dul ba</section><text>dris pa dang / rgyal pos de rnams la rang bzhin smras te/ ngas btsun mo la dam pa sbyin pa'i skabs phye ba dang / des kyang bu zhig mchis par gyur na rgyal tshab tu stsal bar gsol zhes gsol ba btab nas/ de'i phyir nga sems khongs su chud par</text></item>
<item><p>52a8</p><section>'dul ba</section><text>gyur to/ /de nas blon po rnams kyis smras pa/ lha 'dir yang ma bas te/ nyi 'og gi rgyal po gang las bdag cag gis 'di bslangs pa de las kyang dam 'di lta bu bcas pas stsal mod kyi/ lha 'on kyang mchis par 'gyur ram/ ma mchis par 'gyur ram/</text></item>
<item><p>52b1</p><section>'dul ba</section><text>khye'u 'am bu mor 'gyur ba da dung sus 'tshal re shig de la mchog stsol cig /de nas rgyal pos kyang de bzhin du bya'o zhes bsgo'o/ /de nas gzhan zhig na btsun mo sems can dang ldan par gyur nas zla ba dgu tshang ba dang / gzhon nu gzugs bzang ba/</text></item>
<item><p>52b2</p><section>'dul ba</section><text>mdzes pa/ blta na sdug pa zhig btsas te/ de'i btsas ston rgya cher byas nas gzhon nu 'di'i ming cir gdags shes ming 'dogs par byed do/ /de nas rgyal po skyed pas bsams pa/ gang gi phyir 'di ma btsas pa nas rgyal srid mngon par</text></item>
<item><p>52b3</p><section>'dul ba</section><text>'dod cing mngon par dga' bas na de'i phyir gzhon nu 'di'i ming rgyal srid la mngon par dga' ba zhes bya bar btags so/ /de ma ma brgyad po rnams la gtad nas de dag gis kyang dril ba dang / phyi ba dang / bkru ba dang / 'o ma dang / sbrang rtsi dang / mar</text></item>
<item><p>52b4</p><section>'dul ba</section><text>dkar rnams kyis bskyed nas gang gi tshe chen por gyur kyang rgyal tshab tu ma bcug go/ /de nas de'i ma mes nyi 'og gi rgyal pos lus 'phags kyi rgyal po skyed pa la pho nya btang ste/ ji ste bdag gi tsha bo rgyal srid la mngon par dga' ba rgyal</text></item>
<item><p>52b5</p><section>'dul ba</section><text>tshab tu ma bcug na bdag dpung gi tshogs yan lag bzhi pa go bskon te khyod kyi gan du 'ong ngo zhes spring ba dang / des pho nya'i tshig thos nas 'jigs skrag nas yid mi bde zhing 'dug go/ /de nas blon po rnams kyis rgyal po skyed pa skrag cing</text></item>
<item><p>52b6</p><section>'dul ba</section><text>mi dga' bar rig nas smras pa/ lha ci'i slad du 'di ltar mi dgyes par mdzad/ skyed pas smras pa/ nyi 'og gi rgyal po des tsha bo'i phyir pho nya btang nas pho nya de 'di skad ces ci ste nga'i tsha bo rgyal tshab tu mi gzhug na nga 'ongs te</text></item>
<item><p>52b7</p><section>'dul ba</section><text>khyod rgyal po las phyung la nga'i tsha bo gzhug go zhes zer ro/ /de nas blon po rnams kyis smras pa/ lha rgyal srid la mngon par dga' ba rgyal tshab kyi thabs stsal la/ gzhon nu bza' btung 'di dgum par bgyi'o/ /de nas rgyal po skyed pas blon</text></item>
<item><p>52b8</p><section>'dul ba</section><text>po rnams la smras pa/ chos dang mi ldan pa'i tshig de lta bu ma smra shig /'di ltar 'di na bu pha gsod pa thos kyi pha bu gsod pa ni ma yin pas nga ni de ltar gtan mi byed do/ /de dag gis smras pa/ ji ste mi dgum na yang yan</text></item>
<item><p>53a1</p><section>'dul ba</section><text>lag ma mchis par bgyi'o/ /de nas rgyal po skyed pas blon po rnams la smras pa/ gal te yan lag med par byas na bsad pa kho nar zad mod/ de nas blon po rnams kyis rgyal po skyed pa'i tshig thos nas rgyal po la</text></item>
<item><p>53a2</p><section>'dul ba</section><text>smras pa/ lha 'di la gzhan bgyir ci mchis/ bskrad par bgyi'o/ /rgyal pos smras pa/ nyes pa med pa ji ltar bskrad par bya/ blon po rnams kyis smras pa/ ci'i slad du 'ang mi bsdo ring po mi thogs par gzhon nu la nongs pa 'byung bar</text></item>
<item><p>53a3</p><section>'dul ba</section><text>rngo thog gis re shig rgyal srid la mngon par dga' ba la thabs stsol cig /de nas ni gzhon nu bza' btung rang nyid kyis 'tshal bar 'gyur ro/ /de nas rgyal po skyed pas dbang thang gi nyi ma shis pa la bkra shis dang shis par brjod</text></item>
<item><p>53a4</p><section>'dul ba</section><text>pa byas nas rgyal srid la mngon par dga' ba rgyal tshab kyi thabs byin no/ /de thabs byin par gzhon nu bza' btung gis thos nas bsams pa/ lhas ni bdag spangs par gyur gyis da bdag 'dir 'dug kyang ci zhig</text></item>
<item><p>53a5</p><section>'dul ba</section><text>rung ste/ bdag bsad par 'ong ngo snyam nas de ma'i thad du song ste mi bde ba'i lo rgyus bshad nas smras pa/ bdag rgyal po lnga len gyi yul du mchis mkhyen par mdzod cig /de nas de yang sdug bsngal rnam pa sna tshogs kyis ni myos/ bu dang</text></item>
<item><p>53a6</p><section>'dul ba</section><text>bral ba'i sdug bsngal dang ni ldan/ bu'i mgul nas ni 'khyud de snying rje rje skad smre sngags bton te/ smras pa/ du gul ras kyi gding bas mdzes byas pa'i/ /mal stan che la 'os par bder nyal ba/ /bu gcig da ni sa steng thang bu</text></item>
<item><p>53a7</p><section>'dul ba</section><text>la/ /gos kyis phyogs gcig bting nas ji ltar nyal/ /mal du bde bar nyal nas rol mo dang / /glu sgra sna tshogs dag gis sad byas pa/ /grang dang tsha ba'i chu yis phog gyur na/ /mdangs can lus ni ji ltar nags na dga'/ /</text></item>
<item><p>53a8</p><section>'dul ba</section><text>sngon chad rgyal pos gnang ba'i bza' btung dang / /stan dang bzhon dang theg mchog la spyod pa/ /byug pa rgyan dang gos kyis phongs bzhin du/ /su yi dbang gis sdug bsngal gyur par 'khyam/ /'jig rten dang phrad skye bo'i tshogs</text></item>
<item><p>53b1</p><section>'dul ba</section><text>rnams kyis/ /thal mo rab sbyar rnga sgra glu dbyangs dag /yid dang rna 'ong rnams kyis legs mchod pa/ /skom pas mngon par gdungs bzhin gang du 'khyam/ /gzhon nus smras pa/ gtan du bde ba yang ni su zhig yod/ /gtan du sdug bsngal ba</text></item>
<item><p>53b2</p><section>'dul ba</section><text>yang su zhig yod/ /mi bde ma thob pa yang su zhig yod/ /'thob par mi 'gyur ba yang su zhig yod/ /'gyur ba'i dbang gis mi rnams bde sdug ste/ /rgyu skar 'khor lo mkha' la 'khor ba bzhin/ /bde bas dga' min sdug pas mi</text></item>
<item><p>53b3</p><section>'dul ba</section><text>dga' med/ /mi dbang rigs rjes 'gro ba'i rtags yin no/ /des ma la de lta bu rnam pa mang po khong du chud par byas te yul lnga len gang na ba der song ngo / /de der grong dang nye bar phyin nas lus ngal ba dang / lus bkres pas shing gi grib</text></item>
<item><p>53b4</p><section>'dul ba</section><text>ma zhig la nyal zhing 'dug go/ /ji tsam zhig na rgyal po'i bya ba cung zad cig gi phyir lnga len gyi bkrabs pa dag gcig phyogs der 'ongs pa dang / bza' btung grib ma de la nyal zhing 'dug pa mthong nas smras pa/ 'di lta bur gzugs</text></item>
<item><p>53b5</p><section>'dul ba</section><text>bzang ba/ blta na sdug pa/ mkhrang ba/ sra ba/ legs par 'brel ba ro stod che ba/ dpung pa ring ba'i skyes bu 'di su zhig ces de dag gis de bslangs nas su'i bu yin zhes dris pa dang / des smras pa/ bdag ni lus 'phags kyi rgyal po skyed pa'i</text></item>
<item><p>53b6</p><section>'dul ba</section><text>bu bza' btung zhes bya ba yin no/ /dgos pa ci zhig gi phyir 'ongs/ des de rnams la ji ltar gyur pa smras so/ /de nas bkrabs pa de dag gis rgyal po'i bu de skyes su khyer nas lnga len gyi rgyal po'i gan du song ste bza' btung de la phul</text></item>
<item><p>53b7</p><section>'dul ba</section><text>nas/ lha 'di rgyal po skyed pa'i bu bza' btung zhes bgyi ba lags te/ phas 'di lta bu zhig gi slad du bkrad nas 'dir phyin pa lags so/ /de nas bza' btung gis kyang lnga len gyi rgyal po la thams cad rgyas par bsnyad do/ /yang smras pa/ mi yi</text></item>
<item><p>53b8</p><section>'dul ba</section><text>bdag po skyed pa ni/ /dbang po 'dra ba'i sras 'di ste/ /gzugs ldan yon tan phun tshogs pa/ /rgyal srid nyams nas 'dir mchis so/ /de nas lnga len gyi rgyal pos mgul nas 'khyud de/ dga' bar 'gyur ba'i gtam rnam pa sna tshogs</text></item>
<item><p>54a1</p><section>'dul ba</section><text>smras nas dga' ba khong du chud par byas te/ de la bu mo dang yul dag kyang byin no/ /de yang de dang lhan cig rtse bar byed/ dga' bar byed/ dga' mgur spyod par byed pa las re shig na skye dgu'i bdag mo de sems can dang ldan par gyur te zla ba dgu</text></item>
<item><p>54a2</p><section>'dul ba</section><text>tshang ba dang khye'u gzugs bzang ba blta na sdug pa/ mdzes pa/ mthong ga seng ge ltar 'dug pa/ dpung pa ring ba/ ro stod seng ge 'dra ba zhig btsas nas/ de'i btsas ston rgya cher byas nas gzhon nu'i ming cir gdags snyam pa las/ bdag gi ming</text></item>
<item><p>54a3</p><section>'dul ba</section><text>bza' btung yin pas 'di ni bza' btung mang po'o/ /de nas gzhon nu bza' btung mang po ma ma brgyad po rnams la gtad pa dang / de dag gis bsku ba dang / phyi ba dang / bkru ba dang / 'o ma dang / sbrang rtsi dang / mar dkar rnams kyis bskyed nas</text></item>
<item><p>54a4</p><section>'dul ba</section><text>gang gi tshe chen por gyur pa de'i tshe khye'u yi ge slob pa'i grwar yi ge slob tu btang ngo / /de'i pha bza' btung ni nad kyis btab nas de sman pa dang / sman dang nad g.yog rnams kyis kyang gso bar ma nus nas dus las 'das so/ /de dus las 'das pa dang / rgyal</text></item>
<item><p>54a5</p><section>'dul ba</section><text>po'i bu mo shin tu mya ngan gyis thebs nas cho nges btab ste smre sngags 'don to/ /de nas lnga len gyi rgyal pos bsams pa/ bud med thams cad kyi bsam pa ni phal cher skyes pa 'dod pa yin pas gcig la sbyin no snyam nas/ des de</text></item>
<item><p>54a6</p><section>'dul ba</section><text>dang gzhon nu bza' btung mang po dang bcas par mdun na 'don la byin no/ /de nas mdun na 'don de de dang lhan cig dga' ba rgya chen po nyams su myong bar byed do/ /re shig mdun na 'don de'i khyim drung na bya gag cig skad 'byin pa</text></item>
<item><p>54a7</p><section>'dul ba</section><text>phyogs de na bram ze ltas mkhan zhig 'gro bas thos nas des mi gang gis de'i sha zos pa de rgyal por 'gyur ro zhes smras pa dang / tshig de mdun na 'don gyis thos nas des bram ze de la yang dris te/ de nas mdun na 'don gyis bya gag bzung nas</text></item>
<item><p>54a8</p><section>'dul ba</section><text>bsad de chung ma la smras pa/ bya gag 'di 'phral du tshos shig dang / nga rgyal po'i pho brang nas slar 'ong ngo zhes byas nas de rgyal po'i pho brang du song ngo / /ji tsam na khye'u bza' btung mang po grwa nas bkres te khyim du 'ongs na ma yang mi snang ngo / /de nas des</text></item>
<item><p>54b1</p><section>'dul ba</section><text>bdag cag gi ci dag btsos/ ci zhig bza' snyam nas re shig na ma ni mi snang gi bltas na rdze'u zhig gi nang na bya gag cig mgo gyen du byung zhing 'dug pa mthong ngo / /de nas des kyang rdze'u'i nang na 'dug bzhin du mgo bcad de zos so/ /ji tsam na ma 'ongs nas de la</text></item>
<item><p>54b2</p><section>'dul ba</section><text>mgo sus zos zhes dris pa dang / des bdag gis 'tshal to zhes byas pa dang / de nas zan byin te grwar btang ngo / /mdun na 'don kyang 'ongs nas bza' zhes byas pa dang / bya gag gi mgrin pa mi snang nas 'di'i mgrin pa ga re/ chung mas smras pa/ khye'us 'tshal</text></item>
<item><p>54b3</p><section>'dul ba</section><text>to zhes byas pa dang / de nas bya gag gi lhag ma zos nas bsams pa/ ci re shig bya gag ril gyis zos pas rgyal por 'gyur ram/ 'on te yan lag ma tshang ba zos pas kyang rgyal por 'gyur snyam du the tshom skyes nas the tshom gcad pa'i phyir thabs gzhan zhig gis</text></item>
<item><p>54b4</p><section>'dul ba</section><text>bram ze ltas mkhan de nyid bos te kye bram ze chen po khyod kyis sngar gang gis bya gag zos pa de rgyal por 'gyur ro zhes bya ba ci yan lag ma tshang ba zos pas der 'gyur ram/ 'on te ril gyis zos pas 'gyur/ des smras pa/ yan lag ma tshang yang gang gis de'i mgo zos</text></item>
<item><p>54b5</p><section>'dul ba</section><text>pa de rgyal por 'gyur ro/ /yang na gang gis de'i mgo zos pa de bsad de de'i mgo zos na de nyid rgyal por 'gyur ro/ /de nas mdun na 'don gyi blo skyes pa gzhon nu 'di bsad nas 'di'i mgo bza' na mas shes par ma byas na ni gsad pa 'am bza' bar mi nus pas</text></item>
<item><p>54b6</p><section>'dul ba</section><text>re shig btub bam mi btub 'di nyid kyi ma'i nyam drod blang ngo snyam nas/ des snyan pa'i tshig rnam pa du mas bzhams te/ bzang mo ci khyos rgyal po byas na legs sam/ 'on te bus rgyal po byas na legs shes smras pa dang / des zur dang snol</text></item>
<item><p>54b7</p><section>'dul ba</section><text>dag las legs par brtags te bsams pa/ gal te bus rgyal po byas na legs shes smras na/ 'di bdag las gyed par 'gyur bas ci nas kyang de dang 'thun par smra'o snyam nas des khyos rgyal po byas na legs so zhes smras so/ /bud med</text></item>
<item><p>54b8</p><section>'dul ba</section><text>de yang mkhas shing mdzangs la dpyod pa can zhig pas des bsams na/ bya gag gi mgo'i phyir khon du bzung nas bdag gi bu bsad par chad par 'phrigs te da ni dus la bab kyis ci nas kyang bu bsrung bar bya'o snyam nas des bu la gsang ste bu khyod kyis</text></item>
<item><p>55a1</p><section>'dul ba</section><text>bya gag gi mgo zos pa ni ma legs pa zhig byas kyis yul 'di nas myur du song shig /song nas mes po rgyal po byed pa de na khyod kyi rang gi skye bo'i tshogs yod pa der bde bar 'dug shig /de skad smras pa dang / de bros nas lus 'phags su song</text></item>
<item><p>55a2</p><section>'dul ba</section><text>ngo / /de ngal zhing bkren skom pas lus gzir te gnas kyi nyen kor gyi skyed mos tshal gyi shing zhig gi drung du gos shig bting nas nyal zhing 'dug go/ /de'i tshe rgyal srid la mngon par dga' ba nad kyis thebs nas sman pa dang / sman dang / nad g.yog rnams kyis gso</text></item>
<item><p>55a3</p><section>'dul ba</section><text>bar ma nus nas de shi ste rgyal po rabs chad do/ /'di ni rgyal po'i chos nyid de/ ji srid du gzhan rgyal por dbang ma bskur ba de srid du rgyal po'i ro mi 'byin to/ /ci tsam na blon po rnams dang / rgyal po'i mi gzhan dang / bram ze dang / ltas mkhan rnams gal te bsod</text></item>
<item><p>55a4</p><section>'dul ba</section><text>nams kyis dbang che bar grags pa'i sems can 'ga' zhig rnyed na de rgyal srid la gzhag go zhes phan tshun tshol zhing song ste/ de rnams kyis btsal ba las grong khyer gyi phyi rol shing drung zhig na khye'u gzhon nu gzugs bzang ba/ blta na sdug pa/ mdzes pa/</text></item>
<item><p>55a5</p><section>'dul ba</section><text>mthong ka seng ge 'dra ba/ nyi ma yol yang shing gi grib ma shar phyogs su mi 'khor bar de'i lus mi gtong ba zhig nyal zhing 'dug pa mthong ngo / /de nas blon po drug po de rnams kyis de mthong nas ngo mtshar du gyur te smras pa/ bdag cag gi bsod nams kyis</text></item>
<item><p>55a6</p><section>'dul ba</section><text>dbang che bar grags pa'i sems can 'di las gzhan bsod nams kyi stobs dang ldan pa ma mthong ngo / /yang 'di ni gzugs bzang ba/ blta na sdug pa/ mdzes pa/ mtshan dang ldan pa zhig pas 'di ni rgyal srid la gzhag par 'os so zhes gcig tu</text></item>
<item><p>55a7</p><section>'dul ba</section><text>nges par byas nas bu longs longs shes bslang ngo / /de yang langs te dris pa/ nga bslang ste ci bya/ de dag gis smras pa/ rgyal por gzhug go/ /des smras pa/ rgyal po nyal ba de ltar bslang ngam/ blon po rnams kyis smras pa/ 'o na ji ltar bslang / gzhon nus smras pa/</text></item>
<item><p>55a8</p><section>'dul ba</section><text>glu dang / sil snyan dang / rol mo'i sgra mi grag pas bslang mod/ de rnams kyis de thos pa dang 'di snyam du 'di ni rigs dma' ba las byung ba ma yin gyi 'di nges par rigs mthon po las skyes pa yin no snyam nas de dag gis dris pa/ khyod su</text></item>
<item><p>55b1</p><section>'dul ba</section><text>zhig su'i bu yin/ de nas khye'u gzhon nu des kyang seng ge'i bzhin du bsgyings nas rang gi rigs smras pa/ lus 'phags kyi rgyal po skyed pa zhes bya ba de'i bu ni bza' btung ngo / /bza' btung de'i bu ni bza' btung mang po zhes bya ste nga yin no/ /de nas</text></item>
<item><p>55b2</p><section>'dul ba</section><text>blon po drug po rnams 'dzum phyung nas bdag cag gis ni bdag cag nyid kyi gzhon nu rnyed do zhes smras so/ /de nas gnas de nyid nas skye bo'i tshogs chen pos yongs su bskor cing glu dang / sil snyan dang / rol mo'i sgra dang / shis par brjod pa</text></item>
<item><p>55b3</p><section>'dul ba</section><text>la sogs pas mdun du drangs te grong khyer du bcug nas rgyal por dbang bskur to/ /gang gi phyir 'dis rgyal po'i rgyud chad pa bsabs pa de'i phyir ming skyed pa kho nar btags nas de'i ming bza' btung mang po zhes bya ba gang yin pa</text></item>
<item><p>55b4</p><section>'dul ba</section><text>de med par gyur to/ /de nas de rgyal srid byed du 'jug pa na byis pa'o snyam nas blon po rnams kyis de khyad du bsad de de la dbang cung zad kyang med do/ /de nas dus gzhan zhig na rgyal po bza' btung mang po yul bltar song ste/</text></item>
<item><p>55b5</p><section>'dul ba</section><text>des grong dang / grong khyer dang / tshong dus rnams bltas nas grong dang grong khyer dang / ri 'or pa 'di rnams su'i yin zhes dris pa dang / de dag gis blon po de drug kho na'i lags so zhes smras pa dang / de gcig pus bsams pa/</text></item>
<item><p>55b6</p><section>'dul ba</section><text>grong dang / grong khyer dang / ri 'or pa 'di su'i yin zhes de skad du gang dang gang las dris pa de dag thams cad de skad zer bas bdag lta zhig bza' ba dang bgo ba tsam la dbang phyug byed kyi gzhan ci la yang ma yin no snyam du rang</text></item>
<item><p>55b7</p><section>'dul ba</section><text>gis rig nas de sems khongs kyi rgya mtshor chud nas 'di ji ltar bya zhes sems so/ /de de ltar sems pa na lha zhig gis rgyal po mi dga' bar ma byed cig /'di ltar khyod nyid kyi yul na ri 'or gang po'i mtshan zhes bya ba de na</text></item>
<item><p>55b8</p><section>'dul ba</section><text>sna la gtogs pa gang po zhes bya ba de la bu sman chen po zhes bya ba zhig yod par 'gyur gyis de khyod kyis blon por chug shig dang / des yul bdag gir byas nas khyod la 'bul bas khyod la phan pa dang / bde ba dang 'dod pa dang</text></item>
<item><p>56a1</p><section>'dul ba</section><text>ldan par 'gyur ro zhes bsgo'o/ /de nas bza' btung mang pos mi dag mngags te ri 'or gang po'i mtshan de na sna la gtogs pa gang po zhes bya ba de tshol to/ /gal te rnyed dang de'i chung ma la bu yod dam med rtogs shig</text></item>
<item><p>56a2</p><section>'dul ba</section><text>ces bsgo'o/ /de dag song ste mthong nas dris na des bdag gi chung ma la bu yod do zhes smras pa dang / de dag slar 'ongs nas rgyal po la gsol pa/ rgyal po sna la gtogs pa de mchis te de'i mchis brang yang sbrum lags so/ /de nas rgyal pos</text></item>
<item><p>56a3</p><section>'dul ba</section><text>yi ge spring ste/ gang po bkug nas bshes pa'i tshig gis de la ri 'or de byin nas 'dir rang gi bu ma'i lto na 'dug pa de deng phyin chad yongs su skyongs la ci nas kyang de yan lag gang yang nyams par mi 'gyur ba de ltar gyis shig ces</text></item>
<item><p>56a4</p><section>'dul ba</section><text>bsgo'o/ /de nas de zla ba dgu tshang ba dang khye'u gzugs bzang ba/ mdzes pa/ blta na sdug pa zhig btsas nas ci 'byor ba'i btsas ston rgya cher byas te/ khye'u 'di ming cir gdags shes byas na de'i mas smras pa/ bdag 'di ltar yun rings su</text></item>
<item><p>56a5</p><section>'dul ba</section><text>nad bu can du gyur te/ sman pa dang sman dang / nad g.yog rnams kyis nad zhi bar bya ma nus pa las gang gi tshe khye'u 'di ltor zhugs pa de nyid nas nad zhi bar gyur pas des na 'di'i ming sman chen por gdags so/ /smras pa/ sman rnams kun</text></item>
<item><p>56a6</p><section>'dul ba</section><text>gyi nang na ni/ /bdag gi bu ni sman chen po/ /'di ni sman pas lhag pa'i sman/ /de ltas 'di'i ming sman yin no/ /de nas sman chen po pha'i phrag pa la zhon te khrus bya ba'i phyir srang gi dbus nas rdzing bur khyer te song ba las re shig</text></item>
<item><p>56a7</p><section>'dul ba</section><text>na sa'i steng na nya'i dum bu zhig 'dug pa mthong nas/ des de la rin po che yin no snyam nas de rkang pa'i mthe bos sa'i steng nas blang bar brtsams pa dang / ji tsam na sman chen pos smras pa/ pha gcig gang po rin chen lhung snyam ste/ /las</text></item>
<item><p>56a8</p><section>'dul ba</section><text>btang mig mi 'dzums par nya dum la/ /rtog cing de nas rin chen yin par sems/ /pha gcig gang po rtogs shig rin chen min/ /nya dum dmar po rkang gis 'dril bar zad/ /rnam thos bu de bag med spyod ma yin/ /de nas de rdzing du song</text></item>
<item><p>56b1</p><section>'dul ba</section><text>nas gang pos sman chen po dang / gos rdzing 'gram du bzhag ste khrus bya ba'i phyir chur zhugs pa na pad ma'i steng na chu skyar zhig 'dug pa dang des chu skyar de bzung ngo snyam nas de de'i drung du song ba dang / de yang de nas 'phur to/ /de nas sman</text></item>
<item><p>56b2</p><section>'dul ba</section><text>chen pos smras pa/ pad ma'i steng nas chu skyar 'phur/ /chu skyar 'phur bas pad ma lhags/ /pad ma'i steng nas chu skyar mo/ /'phur ba re shig pha gcig gzigs/ /de nas yang dus phyi zhig na des sman chen po phrag pa la khyer nas chu bo gang</text></item>
<item><p>56b3</p><section>'dul ba</section><text>gAr khrus byed du song ste/ des de dang gos chu 'gram du bzhag nas chur zhugs te khrus byed pa na khar gzhong zhig chu bos khyer ba de'i steng na ngang mo zhig 'dug pa mthong ngo / /de mthong nas sman chen pos smras pa/ chu bo gang gAs khar gzhong</text></item>
<item><p>56b4</p><section>'dul ba</section><text>khyer/ /khar gzhong de steng ngang mo 'dug /khar gzhong ngang mo lhan cig tu/ /gang gAs khyer ba pha gcig gzigs/ /ji tsam du dus gzhan zhig na yang khrus byed cing sman chen po chu 'gram du gzhag pa dang / re shig na chu bo gang gA'i rgyun</text></item>
<item><p>56b5</p><section>'dul ba</section><text>phyogs su bum pa zhig khyer ba de'i steng na chu sregs shig 'dug pa de mthong nas sman chen pos pha la smras pa/ chu bo gang gAs bum pa khyer/ /de yi steng na chu sregs 'dug /re shig pha gcig bum pa ni/ /chu sregs gang gA bcas te gzigs/ /ji</text></item>
<item><p>56b6</p><section>'dul ba</section><text>tsam dus gzhan zhig na yang khrus byed par 'dod nas chu bo gang gAr song ste/ des sman chen po chu 'gram du bzhag nas der khrus byed pa la zhugs pa dang / re shig na chu bo gang gA'i rgyun phyogs su lug thug cig khyer ba de'i steng na bya gar zhig 'dug pa mthong ngo / /</text></item>
<item><p>56b7</p><section>'dul ba</section><text>de nas de sman chen pos mthong nas smras pa/ chu bo gang gAs lug thug khyer/ /de bzhin de steng bya gar 'dug /lug thug bya gar lhan cig tu/ /gang gAs khyer ba yab gcig gzigs/ /de nas sman chen po de na byis pa rnams dang lhan cig rtse ba las re shig na byis</text></item>
<item><p>56b8</p><section>'dul ba</section><text>pa de dag 'dus nas de rgyal por bcug go/ /des kyang kha cig blon por bcug nas de de dag dang lhan cig rtse zhing 'dug go/ /ci tsam na bram ze rgan po zhig chung ma gzhon nu dar la bab pa zhig dang khyo shug lhan cig tu lam du zhugs nas yul gzhan du 'gro ba</text></item>
<item><p>57a1</p><section>'dul ba</section><text>las re shig na bram ze bshang gci'i sar song ngo / /de nas g.yon can pho zhig gis 'phrigs nas bud med de'i drung du song ste smras pa/ bzang mo khyod kyi pha de gar song / bud med kyis smras pa/ gang zhig /de nas g.yon can gyis smras pa/</text></item>
<item><p>57a2</p><section>'dul ba</section><text>de mes po yin pa lta zhig /smras pa/ 'di ci zer ba zhig /de nas g.yon can gyis smras pa/ de khyod kyi yang mes po yin pa lta zhig /bud med kyis smras pa/ nga'i pha yang ma yin/ mes po yang ma yin/ yang mes po yang ma yin gyi de ni nga'i khyo yin no/ /de nas</text></item>
<item><p>57a3</p><section>'dul ba</section><text>g.yon can gyis cung zad cig bgad de smras pa/ blun mo khyod grogs mo 'am ngo tsha shes pa gzhan gyi drung du 'di lta bu nga'i khyo yin no zhes smra ba ngo mi tsha 'am/ sa skal ba ldan pa 'di'i steng na skyes bu lha'i gzugs 'dra bas rab tu gang ba khyod kyis ma mthong ngam/</text></item>
<item><p>57a4</p><section>'dul ba</section><text>'di lta bu'i gzugs mdzes pa chud zos so/ /ngas khyod kyi khyo byas tshur bdag cag lhan cig 'dong / gal te khyod kyi phyir bram ze rgan po dang nga thab mo byung dang der yang khyod kyis skye bo'i tshogs chen po la nga'i khyo 'di yin no zhes nga khyo yin par</text></item>
<item><p>57a5</p><section>'dul ba</section><text>phye shig ces byas pa dang de dang g.yon can 'grogs te song ngo / /bram ze yang bshang gci dang bkru bshal byas nas langs pa dang / des de ma mthong ngo / /re shig na sgang bu mthon po zhig gi steng du 'dzegs nas bltas na skyes pa gzhan zhig</text></item>
<item><p>57a6</p><section>'dul ba</section><text>dang 'grogs te song ba mthong nas bram ze des brgyugs te lag pa ya gcig nas bzung ngo / /g.yon can gyis kyang lag pa ya gcig nas bzung ba dang de nas bram zes smras pa/ nga'i chung ma ci'i phyir dbrog /g.yon can gyis smras pa/</text></item>
<item><p>57a7</p><section>'dul ba</section><text>'di nga'i chung ma yin na/ kye ma khyod re 'o brgyal/ bram zes kyang nga'i yin no/ /zhes smras nas de gnyis lam kar thab mo byung ste phar drangs tshur drangs pa dang / g.yon can de dar la bab pas stobs che nas bram ze las drangs te phrogs so/ /</text></item>
<item><p>57a8</p><section>'dul ba</section><text>de nas bram ze bcom pas 'brog der bram zer ma byas kyis ra mda' log ces byas so/ /de'i tshe na sman chen po byis pa rnams dang lhan cig dgon pa na rtse zhing 'dug pa las bram zer ma byas so zhes bya ba de yang byis pa dag gis thos so/ /</text></item>
<item><p>57b1</p><section>'dul ba</section><text>de nas byis pa de dag gis smras pa/ kye sman chen po khyed cag na re nga rgyal po'o zhe na/ bram ze pha bi bram zer ma byas so zhes 'bod na/ de ci'i phyir 'jigs pa las mi bskyob/ de nas des byis pa rnams la song ste khrid de shog shig ces bkye ba dang / byis</text></item>
<item><p>57b2</p><section>'dul ba</section><text>pa de dag gis de kun khrid de 'ongs so/ /'di ci zhig ces dris pa dang / bram zes smras pa/ bdag grogs ma mchis shing nyam chung ba'i chung ma g.yon can stobs po che 'dis phrogs so/ /g.yon can gyis smras pa/ 'di brdzun mchi ste/ 'di ni</text></item>
<item><p>57b3</p><section>'dul ba</section><text>bdag gi chung ma lags so/ /bud med des kyang bdag gi khyo 'di lags so zhes g.yon can de nyid yin par phye'o/ /de nas sman chen pos bram ze de ma 'os par yi chad par shes nas bgam par bya'o snyam nas/ kye nang rje khyod da gzod bud med</text></item>
<item><p>57b4</p><section>'dul ba</section><text>'di dang 'grogs te gang nas 'ongs/ g.yon can gyis smras pa/ gyos po'i khyim nas mchis so/ /der ci dag zos sam 'thungs/ des smras pa/ sha dang snum khur dang be tang dang chang dag 'tshal to// //'dul ba phran tshegs kyi gzhi/</text></item>
<item><p>57b5</p><section>'dul ba</section><text>bam po sum bcu rtsa gsum pa/ sman chen pos smras pa/ gal te de lta na skyugs shig dang / bden nam brdzun blta'o zhes smras pa dang / des mdzub mo khar bcug ste/ bskyugs na kha zas de lta bur cang ma byung ngo / /bram ze de la gang nas 'ongs</text></item>
<item><p>57b6</p><section>'dul ba</section><text>zhes dris pa dang / bram ze des gyos po'i khyim nas mchis so zhes smras so/ /der ci zos des dar ba dang zan dang la phug dang nas kyi khu ba rnams zos zhes smras so/ /des skyugs shig ces bsgo ba dang / des skyugs pa dang / ci zos ci 'thungs</text></item>
<item><p>57b7</p><section>'dul ba</section><text>pa mngon du byung ngo / /de lta bur gyur nas sman chen pos skyes pa g.yon can 'dis ni gzhon nu ma bslus te bram ze'i chung ma phrogs so snyam bsams nas g.yon can de dbyug pa dang khu tshur gyis brdegs nas mi nub pa'i dong brkos te mgrin</text></item>
<item><p>57b8</p><section>'dul ba</section><text>pa man chad bcug nas rma bya'i mkhris pas phral bar bris te gang su yang rung / bud med la 'di bzhin du rku na sman chen pos 'di lta bu'i chad pas gcad do/ /gang gis bud med brkus pa rgyas par byis pa rku ba dang / glang rku ba dang / la</text></item>
<item><p>58a1</p><section>'dul ba</section><text>ba rku ba dang / skud pa rku ba la sogs pa 'di lta bu lnga brgya tsam bzung nas dbyig pa dang / khu tshur gyis brdegs te mgrin pa man chad dong du bcug nas phral bar rma bya'i mkhris pas de rnams kyi ming dang / gzhan gang yang rung rkun po byed na</text></item>
<item><p>58a2</p><section>'dul ba</section><text>thams cad sman chen pos 'di ltar chad pas gcad ces bris so/ /de nas blon po drug gis yul sa mngon du zos par rgyal pos mthong nas 'di snyam du blo skyes so/ /sman chen po de da ltar ci 'dra bar 'dug pa ltad mo blta'o snyam nas/ blon po rnams</text></item>
<item><p>58a3</p><section>'dul ba</section><text>la nga ni ri dgas shor du 'gro'o zhes byas la ri brags kyi grong rdal du blta'o snyam nas ri dgas shor du 'gro ba ltar byas te 'khor mang po 'dus pa dang ri brags kyi grong rdal logs su chas pa dang / g.yon can lnga brgya sa'i dong du bcug pas rgyal po de mthong</text></item>
<item><p>58a4</p><section>'dul ba</section><text>nas mang po kun gyis rgyal po zhes bos so/ /rgyal pos sgra de thos na mi mi snang nas kun du bltas kyang de skad kyi sgra grag nas de la g.yon can gcig gis mthong nas rgyal po la bzlas te/ rgyal pos bltas pa dang phral ba la rma bya'i mkhris</text></item>
<item><p>58a5</p><section>'dul ba</section><text>pas bris pa blags na/ gang bud med rku ba dang / byis pa rku ba dang / glang rku ba dang / la ba rku ba la sogs pa rnams sman chen pos 'di lta bu'i chad pas gcad do zhes bris so/ /sman chen po la sogs pa byis pa de rnams rgyal po 'ong ba mthong</text></item>
<item><p>58a6</p><section>'dul ba</section><text>nas kun du bros so/ /de nas rgyal po des de'i las byas pa mthong nas sems la dga' mgu ste byis pa yin mod kyi 'di lta bu byed pa la bltas na 'di dag nyes pa ni ma yin no snyam bsams nas rgyal pos de dag phyung ste bkye'o/ /pUr+Na kats+tsa na</text></item>
<item><p>58a7</p><section>'dul ba</section><text>gang pos rgyal po der phyin pa thos nas bum pa chus bkang ba dang / gdugs dang / ba dan dang / rgyal mtshan la sogs pas bsu ba dang / rgyal pos kyang ma 'jigs shig ces byas nas gang po la khyod kyi bu bltas khrid de shog ces smras</text></item>
<item><p>58a8</p><section>'dul ba</section><text>pa dang / gang pos lha byis pa chung ches pas na de lha'i spyan sngar mi dgug go zhes gsol to/ /rgyal pos yang khrid de shog ces smras pa dang / de nas phas khrid de 'ongs nas rgyal pos bltas na gzugs legs shing / blta na</text></item>
<item><p>58b1</p><section>'dul ba</section><text>sdug pa/ bzang ba/ dpa' bo zhig na/ byis pa ste shed ma rdzogs nas de'i pha la rnam pa du mar bsgo zhing gtad nas slar chas so/ /dus phyi zhig na rgyal pos sman chen po de blo ci bdog pa bgam na ci 'dri bar bya zhes bsams nas rgyal po skyed</text></item>
<item><p>58b2</p><section>'dul ba</section><text>pas purna kad tsa'i ri brags kyi grong rdal du grong dpon gang po la pho nya btang nas bye ma las byas pa'i thag pa khru brgya pa cig 'dir skur cig ces spring ste/ pho nya de song nas ri brags kyi grong rdal du gang po'i drung du phyin nas rgyal</text></item>
<item><p>58b3</p><section>'dul ba</section><text>pos bka' stsal pa/ bye ma las byas pa'i thag pa khru brgya pa cig bskur cig ces byas pa dang / grong dpon gang pos de thos nas rab tu sems shing mi dga' skrag sngangs te/ bdag 'di tsam du skyes nas ma mthong ma thos pa'i glan</text></item>
<item><p>58b4</p><section>'dul ba</section><text>ka zhig bdag la tshol lo zhes smras te shin du mi dga' ba dang / gang po la sman chen pos pha ci nyes te mi dga' zhes dris pa dang / phas bu bdag gis tshor kyang ma thos ma mthong ba rgyal pos phas ni ci'i thabs zhig gis chad pas</text></item>
<item><p>58b5</p><section>'dul ba</section><text>gcod par byed dam mi shes so zhes smras pa dang / de nas sman chen pos smras pa/ mi de bdag dang sprod cig dang rgyal po skyed pa la lan bdag gis spring ngo zhes byas pa dang / phas pho nya dang sprad pa dang / sman chen pos</text></item>
<item><p>58b6</p><section>'dul ba</section><text>pho nya la bdag gi gsol ba 'di rgyal po la ma brjed par gyis shig /bdag cag yul skol ba blo rtsing la mi mkhas shing blun pas ma 'tshal te/ rgyal po bka' stsal na bkal bar 'tshal na lhas dpe khru gang pa cig</text></item>
<item><p>58b7</p><section>'dul ba</section><text>bkal te bdag la skur na dpe de las bltas khru brgya bas stong yang bkal te rngo thog par bgyis nas bskur bar 'tshal lo zhes spring ba dang / de song ste rgyal po la lha khong ta 'di skad mchi'o zhes smras pa dang /</text></item>
<item><p>58b8</p><section>'dul ba</section><text>rgyal pos smras pa/ 'di skad gang po zer ram bu zer zhes dris na pho nyas lha sman chen po gzhon nu 'di skad mchi'o zhes smras pa dang / de nas rgyal po ngo mtshar skyes te bsams pa/ 'di ni lhas bstan pa yang dag</text></item>
<item><p>59a1</p><section>'dul ba</section><text>ste/ 'dis ni bdag gi rgyal srid rgyas par byed par mngon no/ /de nas yang dus phyis zhig na rgyal pos sman chen po bgam par 'dod nas purna kad tsa'i ri brags kyi grong rdal du gang po'i drung du pho nya btang ste 'bras</text></item>
<item><p>59a2</p><section>'dul ba</section><text>chan gtun gyis kyang ma brdungs la dum bur chag pa yang med par gyis te/ khyim gyi nang na yang ma yin/ phyi rol kyang ma yin/ mes kyang ma yin/ me med par yang ma yin par tshos la/ lam du yang khyer te mi 'ong / lam ma yin par</text></item>
<item><p>59a3</p><section>'dul ba</section><text>yang khyer te mi 'ong / nyi mas kyang ma phog /grib ma yang ma yin/ bud med kyis kyang mi bkur/ skyes pas kyang ma yin/ bzhon pas mi bkur/ rkang pas kyang ma yin par 'bras chan zhig skur cig ces spring ba dang / rgyal po'i bka'</text></item>
<item><p>59a4</p><section>'dul ba</section><text>khyer nas pho nya de rim gyis grong dang / grong khyer dang / grong rdal lta zhing rim gyis ri brags kyi grong rdal ga la ba der song ste phyin nas gang po de bos te/ gang po de dang dga' ba'i gtam sna tshogs byas nas/ de nas rgyal po'i tshig ji lta bu</text></item>
<item><p>59a5</p><section>'dul ba</section><text>kun bsgo nas rgyal pos bka' 'di skad ces stsal to/ /zhes smras pa dang / des tshig de thos ma thag tu de shin du mi dga' rab tu mi dga' ba dang / sman chen pos pha ci nyes te yi ma rangs shes dris pa dang / gang pos bu ci nyes te</text></item>
<item><p>59a6</p><section>'dul ba</section><text>mi sems/ rgyal po skyed pas rnam pa 'di lta bu dag bsgo'o zhes smras so/ /ji lta bu zhes dris pa dang / gang pos snga ma bzhin du thams cad zhib tu smras pa dang / de nas sman chen pos smras pa/ pha mi dga' bar ma byed cig /</text></item>
<item><p>59a7</p><section>'dul ba</section><text>bdag gis kun nus par bya'o/ /de nas sman chen pos 'bras nyi ma la bskams nas skyes pa dang / bud med phal po che sogs te mi gcig kyang 'bras spar re re byin nas sen mos shus la ma chag par byos te 'bru re re nas</text></item>
<item><p>59a8</p><section>'dul ba</section><text>sol cig /de dag gis ma chag par bsal te rdze'ur blugs te sgo'i them pa'i steng du btsos nas mes kyang ma yin/ me med par kyang ma yin par tshos shig pa de ni de'i ngos su ni me steng du ni nyi mas btsos so/ /lam du ma yin/ lam ma</text></item>
<item><p>59b1</p><section>'dul ba</section><text>yin par yang ma yin par khyer te shog shig pa ni skyes bu la bsgo ba/ rkang pa ya gcig lam du song la rkang pa ya gcig lam ma yin par song shig /nyi ma la yang ma yin/ grib ma la yang khyer te ma 'ong shig pa ni mi de la bsgo ba dbyug pa'i rtse mo la rdze'u</text></item>
<item><p>59b2</p><section>'dul ba</section><text>chings la gos srab mos g.yogs te song shig /bzhon pas kyang ma yin/ rkang pas kyang ma yin par khyer te shog shig pa ni mi de la bsgo ba/ rkang pa ya gcig lham gyon ya gcig lham med par byos la song shig /skyes pas kyang ma yin/ bud med kyis</text></item>
<item><p>59b3</p><section>'dul ba</section><text>kyang ma yin pas khyer te shog shig pa ni ma ning la bskur ro/ /rgyal po skyed pa'i drung du des khyer te 'ongs nas/ rgyal po skyed pas mi de la dris pa/ des rgyal po la zhib du smras pa dang / rgyal pos thos nas dga' ste/ ci gang pos bsgos te bskur ram/</text></item>
<item><p>59b4</p><section>'dul ba</section><text>'on te sman chen pos bsgo zhes dris pa dang / pho nyas sman chen pos bkur ro zhes smras so/ /de nas rgyal pos smras pa/ sman chen po de ni rtogs pa dang / lan ldon pa dang / tshul dang / cho ga la sogs par ldan no/ /de nas dus phyis zhig na pho nya</text></item>
<item><p>59b5</p><section>'dul ba</section><text>gzhan zhig btang ste 'di ltar bskyed mos tshal ldum ra dang / bza' shing dang / rdzing bu ldan pa skur cig ces spring ba dang / de nas pho nya de purna kad tsa'i grong rdal du phyin pa dang / gang po la rgyal pos 'di skad ces bka' stsal to/ /skyed mos tshal</text></item>
<item><p>59b6</p><section>'dul ba</section><text>ldum ra dang / bza' shing dang / rdzing bu bcas pa zhig skur cig ces bsgo ba dang / gang pos de thos nas mi dga' ste/ skyed mos tshal 'di sngon ma mthong na thabs ji lta bur bya zhes rab tu sems pa dang / de nas sman chen po gzhon nus pha sems pa</text></item>
<item><p>59b7</p><section>'dul ba</section><text>mthong nas sman chen pos smras pa/ pha ci zhig mi dga' zhes dris pa dang / gang pos de la bu ci'i phyir mi dga' bar mi 'gyur/ rgyal pos bdag la 'di skad du bsgo ste/ skyed mos tshal ldum ra dang / bza' shing dang rdzing bur ldan pa zhig skur cig ce na</text></item>
<item><p>59b8</p><section>'dul ba</section><text>ji lta bur sbyar zhes smras pa dang / sman chen pos smras pa/ bsam pa ma mdzad cig /rgyal po ji ltar mnyes par 'gyur ba bdag gis de ltar bgyi'o/ /de nas pho nya bos nas sman chen pos smras pa/ rgyal po la slar 'di skad ces gsol cig /ri brags</text></item>
<item><p>60a1</p><section>'dul ba</section><text>kyi skyed mos tshal 'di dag ni legs par ni ci yang ma 'tshal na ji ltar bgyis na mchi bar 'gyur ba rgyal po'i pho brang gi skyed mos tshal zhig rgyal pos bskur bar gsol/ phas kyi skyed mos tshal de ji ltar mchi ba bltas te bslabs nas/</text></item>
<item><p>60a2</p><section>'dul ba</section><text>de'i rjes bzhin du gtang bar 'tshal lo zhes spring ba dang / de nas pho nya de slar btang ste rgyal po la des ji ltar spring ba bzhin gsol to/ /rgyal po dga' ste ci gang po rang gi blos smras pa yin nam/ 'on te sman chen pos smras pa yin zhes dris</text></item>
<item><p>60a3</p><section>'dul ba</section><text>pa dang / de nas pho nyas sman chen pos spring ba lags so zhes smras pa dang / rgyal pos smras pa/ 'di ltar gzhon nu de ni shes rab dang ldan pa zhig go zhes bsams nas/ yang dus phyi zhig na pho nya de lta bu zhig btang nas/ ri brags kyi</text></item>
<item><p>60a4</p><section>'dul ba</section><text>grong rdal der shing skyed la lo gcig lon pa de la me tog dang ldan pa'i 'bras bur ldan pa zhig skur cig ces spring ba dang / pho nya de song ste gang po la bsgo ba dang / gang po snga ma bzhin du rab tu sems nas mi dga' ba sman chen pos mthong</text></item>
<item><p>60a5</p><section>'dul ba</section><text>nas smras pa/ pha mi dga' bar ma mdzad cig don de mi dka'o zhes smras nas/ des e ran Di shing zhig bskyed nas bskur te de'i lo la 'bras bu dang / me tog byung ba rgyal pos mthong nas ngo mtshar bar bsams te/ pho nya la 'di ci gang po'i</text></item>
<item><p>60a6</p><section>'dul ba</section><text>thabs sam/ sman chen po 'am su'i zhes smras pa dang / pho nyas smras pa/ sman chen po'i lags so/ /legs so legs so zhes smras nas cang mi zer bar 'dug go/ /de nas dus phyi zhig na rgyal pos ri brags kyi grong rdal der gang po la glang</text></item>
<item><p>60a7</p><section>'dul ba</section><text>lnga brgya bdas nas 'di rnams la rtswa byin te zhos la 'o ma dang / zho dang / mar dang / pris ma dang / chur ba rnams byos la skur cig /pho nya des rgyal po'i bka' mnyan te rim gyis grong du song nas gang po la yid ches pa'i tshig gis byas nas bos te</text></item>
<item><p>60a8</p><section>'dul ba</section><text>smras pa/ rgyal pos glang lnga brgya po 'di bdas te 'di rnams zhos la 'o ma dang / zho dang / mar dang pris ma dang / chur ba gyis la skur cig ces byung ngo / /gang po de skad du thos nas yi chad de grong mi gzhan dag la smras pa/ rgyal po ni thabs 'di lta</text></item>
<item><p>60b1</p><section>'dul ba</section><text>bus chad pas gcad par nges nas glang las 'o ma gyis shig ces byung nas rab tu sems shing 'dug pa dang / sman chen pos smras pa/ pha khyod mi dga' bar ma mdzad cig dang / bdag gis de'i lan bsams la ji nas rgyal po mnyes par gyur cing de rnams kyang</text></item>
<item><p>60b2</p><section>'dul ba</section><text>byed du mi gzhug /de nas sman chen pos spad gnyis shig bslabs te btang nas khyod grong khyer chen por rgyal po las mi ring ba zhig tu song la shing gi gzhong khung cig ltor chor la gos kyis dkris te sa la phar 'gre tshur 'gre zhing ngu ba ltar byos shig /de nas</text></item>
<item><p>60b3</p><section>'dul ba</section><text>khye'u khyod kyis phyogs kun du gsol ba thob la me tog dang / spos dang / bshos kyis phyogs bcur gtor la pha 'di bde zhing legs la bkra shis par bu byung shig ces brjod cig /de spad gnyis ji ltar bstan pa bzhin du yul purna kad tsa'i grong rdal nas rgyal</text></item>
<item><p>60b4</p><section>'dul ba</section><text>po skyed pa'i drung du song ste/ mi ring ba zhig tu 'dug nas ji ltar bstan pa'i chos dang / smre zhing ngu ba la sogs pa byas te/ gang 'jig rten na 'jig rten skyong bas bdag gi pha 'di srungs la bde zhing legs la bkra shis par bu btsas par shog shig ces</text></item>
<item><p>60b5</p><section>'dul ba</section><text>de skad du bos pa rgyal po skyed pas thos nas de ci rtogs shig ces mi gcig btang ngo / /de song ste bltas na skyes pa zhig gsus pa che la sa la 'gre ldog cing ngu ba mthong ngo / /de'i bu yang gshin rje dang / klu'i rgyal po dang / ngal bso po dang / ba sa</text></item>
<item><p>60b6</p><section>'dul ba</section><text>la sogs pa lha'i dbang po rnams la gsol ba 'debs pa mthong ste/ de dag gis de ci'i phyir zhes dris na/ de nas khye'us bdag gis pha las bu 'byung bar bya ba'i phyir ro/ /de dag gis dong nas rgyal po la gsol pa dang / rgyal pos de spad</text></item>
<item><p>60b7</p><section>'dul ba</section><text>gnyis bos nas khye'u des bdag gi pha las bu byung bar shog shig ces de bzhin du smra'o/ /de nas rgyal pos bgad de ngas gang na yang 'di ltar skyes pa las bu byung ba ni ma thos ma mthong ngo zhes smras pa dang / de nas khye'u des lha khyod de bzhin du</text></item>
<item><p>60b8</p><section>'dul ba</section><text>gsung ba bzhin lags sam/ de bzhin no/ /de nas khye'u des de ltar na ci'i slad du purna kad tsa'i ri brags kyi grong rdal du glang lnga brgya bdas te 'di rnams las 'o ma dang / zho dang / mar sar dang / chur ba dag skur cig ces byung na khyod kyis</text></item>
<item><p>61a1</p><section>'dul ba</section><text>glang sbrum ste bu byung ba gang na gzigs/ gang na gsan ces smras pa dang / de nas rgyal pos bgad de ci gang po'i yid brtan pa pha zer ram 'on te sman chen po'i 'am su'i zhes dris pa dang / pho nyas lha sman chen po lags so zhes</text></item>
<item><p>61a2</p><section>'dul ba</section><text>smras pa dang / rgyal po dang / blon po rnams kyis shin du ngo mtshar dang ldan par bzung ngo / /de nas yang dus phyi zhig na rgyal pos bgam pa'i phyir pho nya dre'u cig dkri ste btang nas purna kad tsa'i ri brags kyi grong du song ste/ gang po la dre'u</text></item>
<item><p>61a3</p><section>'dul ba</section><text>'di ma bcing bar srungs shig /bla gab yod par ma gzhug par 'tsho shig ces bsgo shig /pho nya de rim bzhin du purna kad tsa'i ri brags kyi grong rdal du song ste/ gang po la khyod kyis dre'u 'di srungs shig /de lta bu'i tshul</text></item>
<item><p>61a4</p><section>'dul ba</section><text>las brgya la shor na lus la chad pas cher gcad do zhes bsgo ba dang / de de skad thos nas skrag ste/ de dag thams cad ni byar rung gi da ni 'di la mi rung ste/ des bdag la 'di 'dra bar bka' stsal pa ni lhas kyang bde bar byed mi nus so snyam</text></item>
<item><p>61a5</p><section>'dul ba</section><text>ste rab tu sems shing 'dug pa dang / sman chen pos pha rab tu sems par mthong nas mi dga' bar ma byed cig ces smras te dre'u de nyin mo ni gzas la ci bder btsas nas nub mo mi nyi shu bskras nas mi lnga lngas mel tse thun re rer byas</text></item>
<item><p>61a6</p><section>'dul ba</section><text>nas rkang lag la mi re res bzung dre'u de'i steng du rtag par mi gcig zhon te 'dug go/ /thabs de lta bur mi nyi shus bla gab med pa la srung zhing 'dug go/ /rgyal po skyed pas mngag gzhug byed pa'i mi gcig gang po'i drung du de ji ltar 'tsho</text></item>
<item><p>61a7</p><section>'dul ba</section><text>ltos shig ces rtog tu btang ngo / /des mthong ste rgyal po la lha 'di lta bu'i thabs su bgyid do zhes gsol pa dang / rgyal pos de ltar bsrungs na 'bros mi nus kyis mi de rnams las gcig kha drang ngo zhes smras pa dang /</text></item>
<item><p>61a8</p><section>'dul ba</section><text>blon pos gang kha drang bar bgyi zhes zhus pa dang / rgyal pos nub mo steng na zhon pa de kha drangs na/ gzhan gnyid kyis log pa dang / de khrid de 'ong ngo zhes smras te/ de nas rgyal pos steng na zhon pa de kha drangs nas des kyang dre'u khyer te 'ongs so/ /</text></item>
<item><p>61b1</p><section>'dul ba</section><text>nam langs pa dang gang po la dre'u de bros so zhes smras pa dang / deng ni bdag gi 'tsho ba ma rung bar gyur to zhes skrag nas smre sngags 'don par byed pa ni gang ji ltar bya zhes de mi dga' zhing 'dug pa sman chen pos mthong nas de yang sems pa</text></item>
<item><p>61b2</p><section>'dul ba</section><text>la zhugs te thabs de dag thams cad ni thabs kyis bsgrubs na 'di'i thabs ni mi snang ngo zhes mi smra ste/ de yang skrag nas de'i thabs sems pa las des pha la khyod kyis don de bsgrub par nus na thabs gcig</text></item>
<item><p>61b3</p><section>'dul ba</section><text>yod do zhes smras so/ /phas ci zhig yod ces dris pa dang / sman chen pos ji nas bdag nyid la tho brtsam par bzod na gdod don sgrub par 'gyur ro zhes smras pa dang / de nas gang pos smras pa/ ji nas bdag gi 'tsho</text></item>
<item><p>61b4</p><section>'dul ba</section><text>ba dang bral bar mi 'gyur ba de ltar gyis shig /de nas sman chen pos pha'i mgo bo khrem gnyer bdun du bregs te le kru dang / snag tsa dang / mthing shing dang / dkar po la sogs pas mgo ri mor byas nas bong</text></item>
<item><p>61b5</p><section>'dul ba</section><text>bu la bskyon te/ rim gyis grong khyer chen por dong ba dang / sman chen po 'ong ngo zhes kun du sgra bsgrags so/ /des pha'i mgo bo khrem gnyer bdun du bregs shing bong bu la zhon te 'ongs so zhes kyang grags so/ /</text></item>
<item><p>61b6</p><section>'dul ba</section><text>de nas rgyal po dang / blon po dag gis de lta bur gyur pa thos nas smras pa/ de mkhas pa'o/ /mdzangs pa'o zhes gtam snyan pa thams cad du grags pa ni legs na ci'i phyir na mi rigs</text></item>
<item><p>61b7</p><section>'dul ba</section><text>pa 'di lta bu byas/ de nas rgyal po skyed pa blon po dang 'khor du bcas nas sman chen po ltar dong ste/ ci de 'dra ba dang 'ong ngam/ 'on te brdzun rgyal po 'khor dang bcas pas de lta bu mngon</text></item>
<item><p>61b8</p><section>'dul ba</section><text>sum du mthong ba dang / blon po dag gis rgyal po la lha ci'i phyir sman chen po la mkhas pa'o/ /gsal ba'o/ /mdzangs pa'o zhes bsngags/ des mi rigs pa 'di lta bu bgyid pa gda'</text></item>
<item><p>62a1</p><section>'dul ba</section><text>'am zhes gsol pa dang / de nas rgyal pos sman chen po la sman chen po ci 'di lta bur pha la tho brtsam par byas shes dris pa dang / des smras pa/ lha 'di ni tho brtsam pa ma lags kyis mchod par bgyis te bdag kyang pha bas shin du mang du</text></item>
<item><p>62a2</p><section>'dul ba</section><text>'tshal bas na bdag gis 'di la rnam par mchod par bgyis so/ /rgyal pos smras pa/ ci khyod bzang ngam/ 'on te pha bzang / des bdag bzang gi pha ngan to zhes smras pa dang / rgyal pos smras pa/ pha bas bu bzang ba ni ngas gang du yang ma thos ma mthong</text></item>
<item><p>62a3</p><section>'dul ba</section><text>mod kyi phas bu grags par byed/ mas ni gso ba dang skyed pa dang srung ba'i phyir te/ de bas na nged kyis ni ci nas pha bzang ba yin no snyam du bsams so/ /de nas sman chen pos rgyal po la yang pha de ltar lags sam ma lags shin du rtogs shig ces</text></item>
<item><p>62a4</p><section>'dul ba</section><text>smras pa dang / rgyal po dang blon pos de bzhin yin gyi gzhan ma yin no zhes smras pa dang / de nas sman chen pos rgyal po'i rkang pa la gtugs te lha de ltar lags mad na/ lhas bdag cag la dre'u 'tshor stsal pa de bros te/ lha dang blon po rnams kyis bka'</text></item>
<item><p>62a5</p><section>'dul ba</section><text>stsal pa yang pha rab tu bzang ngo zhes bstod na/ dre'u de'i pha ni bong bu 'di lags na skyin par bzhes par gsol zhes smras pa dang / de nas rgyal po dang blon pos de'i tshig thabs de lta bur sbyar ba thos nas ya mtshan du bzung zhing e ma ho zhes te rigs pa</text></item>
<item><p>62a6</p><section>'dul ba</section><text>dang mi rigs par bya ba 'di lta bu mkhas so/ /de lta bur khong du chud de rgyal po mgu rangs rab tu dga' ba'i sems skyes nas rnam pa mang pos klubs te blon po'i dbang byin no/ /pha la yang ri brags kyi grong de byin no/ /bar gyi sdom ste/ bye ma bkal ba</text></item>
<item><p>62a7</p><section>'dul ba</section><text>'bras can dang / /e ran Di yi shing dang glang / /dre'u dang de ru song ba dang / /de la blon po'i thabs byin pa'o/ /de nas sman chen pos blon po'i dbang byin pa dang ci bya ba dang / rgyal po'i don ji ltar bya zhes rab tu bde bar sems pa la zhugs pa dang / grong</text></item>
<item><p>62a8</p><section>'dul ba</section><text>khyer kun tu yang sman chen po blon por bcug ste 'dzangs la mkhas pa'i sgra sgrogs so/ /de nas dus phyi zhig na bram ze zhig gis bu mo zhig bag mar blangs pa'i yo byad du nor mang shig zad nas de dang lhan cig mang zhig tu yongs su spyad de bdag gis</text></item>
<item><p>62b1</p><section>'dul ba</section><text>bag ma blangs pa'i yo byad du nor mang du zad pas da ni 'di ltar nor du 'gyur ba chen po med la khyim na 'dug na ma legs par 'gyur ro snyam du bsams te/ bram ze de kha ton mang du lobs pa smrang dang smrang gi yan lag tu ldan pas pha rol du phyin pa nor bsgrubs</text></item>
<item><p>62b2</p><section>'dul ba</section><text>pa'i phyir ljongs gzhan du song ngo / /de yang de na mthar gyi rgyu zhing song ba las des gser gyi dong tse gna' ma lnga brgya rnyed de de khyer nas slar bdag gi khyim du 'ongs so/ /des bdag sngar nor khyer la khyim du mi 'jug go/ /bud med kyi sems kyi spyod pa sus kyang mi rig</text></item>
<item><p>62b3</p><section>'dul ba</section><text>ste/ bram ze mo de yang dbyibs legs shing blta na sdug pa bzang bas na bdag med pa'i phyi na skyes pa gzhan dang chags shing 'dug kyang srid kyis snyam du bsams nas/ des nam sros pa dang / dur khrod du song nas shing n+ya gro d+hA'i drung du khung brkos nas de'i nang du</text></item>
<item><p>62b4</p><section>'dul ba</section><text>bcug ste nam sros nas khyim du phyin pa dang / chung ma de yang skyes pa gzhan bram ze rna bo che zhes bya ba de la chags te/ de'i tshe na lhan cig kha zas zhim po zos nas bsung zhim pos lus byugs te nyal/ mal gyi steng na de gnyis dga' ba myong zhing 'khod pa las</text></item>
<item><p>62b5</p><section>'dul ba</section><text>bram ze de yang bdag gi khyim du phyin nas sgo phye zhes bos pa dang / bud med des smras pa/ kye khyed su zhig ces smras so/ /des bdag gi ming phyung ba dang / mo nyid kyis dga' dang mgu ba'i sgra phyung nas rna bo che nyal nas bslang ste/ mal gyi 'og tu sbas nas sgo</text></item>
<item><p>62b6</p><section>'dul ba</section><text>'byed du 'ongs te/ des khyo la g.yo byed cing rje sa byas te 'ongs nas/ sgo phye ste ngus nas mgrin pa nas 'jus mchod pa dang yon 'bul lo/ /zas bsod pa byin no/ /bram ze de za zhing 'di ni skyes pa gzhan zhig la chags par nges pas na 'di ltar</text></item>
<item><p>62b7</p><section>'dul ba</section><text>mtshan mo kha zas 'di lta bu sbyar ro snyam du bsams so/ /de yang drang ba'i rang bzhin can zhig ste/ de la kye bzang mo tshes grangs can ni ma yin dus kyi ston mo 'am/ grong khyer gyi dus kyi ston mo la ni ma bab na bza' 'di lta bu ga las 'ongs</text></item>
<item><p>62b8</p><section>'dul ba</section><text>shes dris pa dang / bdag la lhas khyod kyi khyo deng 'ong ngo zhes bstan pas na/ khyod kyi phyir 'di ltar sta gon bgyis so zhes smras so/ /bram zes e ma ho nga ni bsod nams can du bas te/ bdag gi chung ma'i rmi lam du yang lhas bstan pa lta</text></item>
<item><p>63a1</p><section>'dul ba</section><text>zhes smras te/ des zan zos nas khrus byas te mal du nyal nas gcig la gcig mdza' bas dge 'am/ nyon ma mongs sam zhes gtam 'dri'o/ /de nas chung mas jo bos cung zad mchis sam zhes dris pa dang / des smras pa/</text></item>
<item><p>63a2</p><section>'dul ba</section><text>cung zad cig 'ongs so/ /de nas chung mas brda tshig tu smras pa/ 'di ni ci zer ba rnas nyon/ sna bo che des smras pa/ gser gyi dong tse lnga brgya po bdag la ma bstan na gar bzhag /des smras pa/ nogs thub par gyis dang yod do/ /</text></item>
<item><p>63a3</p><section>'dul ba</section><text>de gang du bzhag /des smras pa/ sang bstan to/ /de nas bud med des smras pa/ bdag khyod kyi lus phyed na ci'i phyir gsang / bram ze rang bzhin gyis drang bas na grong khyer gyi phyi rol du bzhag go zhes smras pa dang / bud med des smras</text></item>
<item><p>63a4</p><section>'dul ba</section><text>pa/ nyon cig sna bo che sa phyogs gang du bzhag ces smras pa dang / bram ze des dur khrod kyi shing n+ya gro d+hA'i drung du sa brkos te bzhag go zhes smras pa dang / de nas bram ze mo des jo bo lam nas brdab brdab ste mnyel ba bdag gis kyang gtses te/</text></item>
<item><p>63a5</p><section>'dul ba</section><text>da khyod mnol cig ces smras so/ /de nas de gnyid kyis log par rig nas sna bo che la gang khyod kyis thos pa de myur du sgrubs shes byas pa dang / de nas sna bo che dal bus 'jab cing khyim de nas byung ste dur khrod du song ngo / /des ji ltar</text></item>
<item><p>63a6</p><section>'dul ba</section><text>bstan pa bzhin du dur khrod kyi shing n+ya gro d+hA'i drung nas de blangs te sna bo che bdag gi khyim du song ngo / /bram ze de de'i phyi de nyin bltas te dur khrod du song nas bltas na de'i phyogs nas ma rnyed do/ /de nas mgo dang brang rdung zhing khyim du 'ongs pa dang / chung</text></item>
<item><p>63a7</p><section>'dul ba</section><text>ma dang / gnyen 'dun dang / gzhan grogs po dang / phu nu dag gis ci nyes shes dris pa dang / des gser gyi dong rtse lnga brgya bslangs nas khyer te 'ongs nas khar rtsang mi rgyun chad pa'i dus su dur khrod du brkos te bzhag nas khyim du song ngo / /</text></item>
<item><p>63a8</p><section>'dul ba</section><text>de ring bdag gis btsal na mi snang ngo zhes smras pa dang / de dag gis sman chen po'i drung du song dang / blon po'i mchog de mkhas shing shes la brtag pa dang / dpyad pa yang rtogs shing don rnams la rjes su dpog pas rig</text></item>
<item><p>63b1</p><section>'dul ba</section><text>gis de la skyabs su song shig dang / des gal te thob par byed kyang srid kyis skyabs gzhan mi snang ngo zhes bstan pa dang / de nas bram ze de gdong la mchi ma zag cing ngu bzhin du sman chen po'i drung du phyin nas rgyal ba dang / tshe ring bar</text></item>
<item><p>63b2</p><section>'dul ba</section><text>shog shig ces brjod nas gsol pa/ lha 'di ltar bdag gis bslangs pa 'tshal te mchis nas khar tsang mi rgyun chad pa'i dus na dur khrod du brkos te sbas nas khyim du mchis/ deng bdag slar der mchis na ma rnyed par gyur to/ /de nas</text></item>
<item><p>63b3</p><section>'dul ba</section><text>blon po'i mchog sman chen po de ji lta bu zhig ces skad cig cang mi smra bar 'dug nas/ bram ze de la kye bram ze khyod kyis phyogs gang du bzhag /dus ni ji tsam na/ kha cig gis mthong ba 'am/ kha cig la smras pa lta med dam zhes</text></item>
<item><p>63b4</p><section>'dul ba</section><text>dris pa dang / des ji lta bur gyur pa zhib tu smras so/ /de nas yang bram ze mo de skyes pa gzhan la chags te de'i sgyu yin par gdon mi za'o zhes bsams nas/ bram ze de dbugs dbyung ba'i phyir khyod mi dga' bar ma byed cig dang /</text></item>
<item><p>63b5</p><section>'dul ba</section><text>de med na bdag nyid kyi nor las sbyin no/ /de ltar bram ze dbugs phyung nas smras pa/ khyod kyi khyim na khyi lta yod dam/ bram ze des mchis so zhes smras so/ /song la bram ze brgyad bos shig /bzhi ni khyod nyid kyis bos shig /</text></item>
<item><p>63b6</p><section>'dul ba</section><text>bzhi ni chung ma la khyod kyis kyang bos shig ces bsgo la de nas 'di skad smros shig /bdag khyim du slar dge zhing bkra shis par 'khor na bram ze brgyad zan sbyin par lha dbang phyug gi spyan sngar khas blangs so zhes byos shig /de nas de</text></item>
<item><p>63b7</p><section>'dul ba</section><text>khyim du song ba chung ma la bdag lam du zhugs te song ba'i tshe lha'i spyan sngar ji ste dge zhing bkra shis te slar 'khor na bram ze brgyad zan sbyin par dam bcas pa deng bod kyis khyod kyis ni bzhi bos shig /bdag gis kyang</text></item>
<item><p>63b8</p><section>'dul ba</section><text>bzhi bod do/ /de bzhin bya'o zhes mnyan nas bram ze des bzhi bos/ bram ze mos kyang bzhi mgron du bos so/ /de ltar mgron du bos nas sman chen po'i drung du song ste de dag bos lags so zhes smras pa dang / de nas yang</text></item>
<item><p>64a1</p><section>'dul ba</section><text>sman chen pos smras pa/ nam de dag khyim du khrid pa na bdag gi drung nas mi 'di khrid la de dag nang du 'dong ba'i tshe sgor zhog shig /zan za ba'i tshe ci yang byed du ma gzhug par mdun du zhog shig /mi de la yang khyod kyis</text></item>
<item><p>64a2</p><section>'dul ba</section><text>mtshan ma rnams bzung ste/ de dag nang du 'jug pa'i tshe bram ze gang la khyi zugs pa dang / gang la mjug ma 'dril bar 'gyur ba ltos shig /khyi'i tshul ni 'di lta bu'o zhes de la bsgo'o/ /bram ze de la yang khyod kyis bram</text></item>
<item><p>64a3</p><section>'dul ba</section><text>ze de rnams la ma 'drim par bram ze mo de nyid 'drim du chug shig ces bsgo'o/ /mi de yang khyod kyis brtag pa ni bram ze mo de 'drim pa'i tshe/ gang la mtshan mar byed mig btsugs shing lta ba dang / rgod cing tshig 'byin la</text></item>
<item><p>64a4</p><section>'dul ba</section><text>lhag par 'drim pa rnams shes par gyis shig ces bsgo'o/ /de ltar bstan pa dang / bram ze des mi de khrid de sgo drung du bzhag go/ /bram ze mo la khyod kyis bram ze gang mgron du bos pa de dag khyod nyid kyis bos shig ces</text></item>
<item><p>64a5</p><section>'dul ba</section><text>bsgo nas rang gis gang mgron du bos pa de dag kyang bdag nyid kyis bos so/ /de dag rim gyis nang du dong ba la khyi zugs so/ /nam sna bo che de 'ongs pa dang khyi des bltas nas rna ba phab mjug ma dril nas phyi bzhin du</text></item>
<item><p>64a6</p><section>'dul ba</section><text>'brangs te/ nang du zhugs nas khyi 'dris pa'i sgra 'byin pa dang / rgyal po'i mi des sna bo che 'di yin par shes so/ /de nas des zas 'drim pa la bltas na bram ze mo de 'drim pa la zhugs pa dang / sna bo che la</text></item>
<item><p>64a7</p><section>'dul ba</section><text>smin ma'i brda byed cung zad rgod/ mig der chags/ de dang lhan cig gtam zer lhag par yang der 'drim pa dang / de nas rgyal po'i mi des ji ltar mthong ba bzhin du jo bo tshul 'di 'dra'o zhes sman chen po la</text></item>
<item><p>64a8</p><section>'dul ba</section><text>bzlas pa dang / sman chen pos de thos ma thag tu sna bo che de khug shig ces rgyal po'i mi btang ngo / /de 'ongs nas sman chen pos de la gzhan gyi nor dbrog par bya ba de lta bu ci bram ze'i chos yin nam/ khyod kyis</text></item>
<item><p>64b1</p><section>'dul ba</section><text>khyer ba de slar byin cig ces bsgo na/ des sdig pa zhi bar gyur cig bdag gis yong ma 'tshal to zhes smras pa dang / de nas sman chen pos mi rnams la ngan pa can 'di btson rar chug la ji nas rus pa byung ba de lta bur nan la 'or</text></item>
<item><p>64b2</p><section>'dul ba</section><text>cig ces bsgo ba dang / de de lta bus bsdigs pas 'jigs skrag shin du gdungs pas na lhas skyobs shig /bdag gis de slar 'bul lo zhes smras so/ /de nas sna bo che de bdag gi khyim nas gser gyi dong tse gna' ma lnga brgya ji ltar</text></item>
<item><p>64b3</p><section>'dul ba</section><text>bcings pa bzhin du khyer te 'ongs nas sman chen po la phul lo/ /de nas sman chen pos kyang bram ze de la byin no/ /de nas bram ze de dga' mgu nas/ yid rab tu dga' bar gyur te/ de nas bram ze de 'di snyam du sems par gyur to/ /</text></item>
<item><p>64b4</p><section>'dul ba</section><text>bdag gi gser gyi dong tse gna' ma lnga brgya med pa las slar rnyed pa ni thams cad kyang sman chen po'i mthu yin te/ ji nas bdag gis de la bkur sti bya zhing lan glan no/ /sman chen po bdag la byams pa dang / bdag gis</text></item>
<item><p>64b5</p><section>'dul ba</section><text>kyang lan glon par 'gyur ro/ /snyam du bsams nas/ des gser gyi dong tse gna' ma de dag las phyed khyer te sman chen po'i drung du song nas skyes 'di bzhes shig ces phul lo/ /sman chen pos kyang blangs nas de nyid la</text></item>
<item><p>64b6</p><section>'dul ba</section><text>slar byin no/ /de'i snyan pas kyang grong khyer der khyab par gyur/ rgyal po dang / blon po dang / grong khyer pa rnams kyis kyang de mkhas pa dang ldan no/ /zhes bya ba'i sgra kun du bsgrags/ bdag cag</text></item>
<item><p>64b7</p><section>'dul ba</section><text>bsod nams dang ldan pas na 'di 'dra ba'i blon po bdog go snyam du sems so/ /de nas mi gzhan zhig rang gi don cig gi phyir yul gzhan du song song ba las slar log ste/ rdzing 'gram zhig tu 'ongs nas</text></item>
<item><p>64b8</p><section>'dul ba</section><text>phye'i rkyal pa kha phye ste phyung nas zan zos so/ /zan zos nas rkyal pa kha ma bcings bzhin du phyi rol gyi sar song ngo / /de der 'dug pa dang sbrul reg na gdug pa'i</text></item>
<item><p>65a1</p><section>'dul ba</section><text>dug can de'i rkyal pa'i nang du zhugs so/ /mi de slar 'ongs te des ma brtags par rkyal pa'i kha bcings te phrag pa la thogs nas grong khyer chen por phyin pa dang / de nas ltas mkhan zhig gis rigs kyi bu 'di ni 'tsho ba dang 'bral du nye'o</text></item>
<item><p>65a2</p><section>'dul ba</section><text>zhes lung bstan to/ /mi des kyang slar log ste de la bltas so/ /de nas de la tshig de skad thos pa'i 'og tu ci'i phyir bdag gis ltas mkhan de la ma dris shes 'gyod pa skyes so/ /de the tshom skyes nas bdag gis don de'i phyir blon po sman</text></item>
<item><p>65a3</p><section>'dul ba</section><text>chen po la ma dris kyi bar du khyim du mi 'gro'o snyam du bsams nas tshig du yang smras so/ /de sman chen po'i drung du song ste/ 'di ltar bdag grong khyer du mchi ba'i tshe ltas mkhan gyis 'di ltar lung bstan pa'i don de dag smras nas/ de la slar</text></item>
<item><p>65a4</p><section>'dul ba</section><text>bdag gis ni ma dris te de bas na khyod la gsol lo zhes dris pa dang / sman chen pos gang nas 'ongs shes dris nas des ji lta bur gyur pa zhib tu smras so/ /des bsams pa/ rkyal pa'i nang du sbrul reg na gdug pa yod yang dag gis ltas</text></item>
<item><p>65a5</p><section>'dul ba</section><text>mkhan des kyang de'i phyir smras so snyam nas/ de nas sman chen pos skye bo mang po'i mngon sum du rkyal pa 'di kha khrol la rgyang ma nas shing gis kha phye shig dang gdod shes par 'gyur ro/ /de lta bur byas pa dang / reg na gdug pa de'i nang nas</text></item>
<item><p>65a6</p><section>'dul ba</section><text>mgo ni bteg /dbugs ni rgod/ lce ni bskyod bzhin du phyir byung ba dang / sman chen pos khyod kyi dogs pa de ni 'di yin no zhes smras so/ /de nas sman chen po yul blta ba'i phyir yan lag bzhi'i stobs mang po rnams</text></item>
<item><p>65a7</p><section>'dul ba</section><text>go bskon te phyir byung ngo / /de nas grong dang / grong khyer dang / tshong dus dag bltas na grong dang / grong khyer dang / grong 'dab 'di su'i yin zhes dris na/ yul na gnas bdag gis 'di ni blon po che ge mo zhig gi lags so/ /</text></item>
<item><p>65a8</p><section>'dul ba</section><text>'di ni 'di dag gi'o zhes smras pa dang / de nas sman chen pos brtags te bltas na 'di ltar yul thams cad blon po drug gis kun bsnams te rgyal po skyed pa ni bza' ba dang / btung ba tsam 'ba' shig la dbang ngo snyam du bsams so/ /de nas</text></item>
<item><p>65b1</p><section>'dul ba</section><text>sman chen pos lha grong dang / ri brags kyi grong dang / grong khyer rnams su dbang zhes gsol pa dang / rgyal po de ji ltar bya de'i phyir snying brtse ba'i lha rnams kyis bdag la bstan pa ni purna kad tsa'i ri brags kyi grong na gang po zhes bya ba'i</text></item>
<item><p>65b2</p><section>'dul ba</section><text>bu sman chen po khyod kyi blon po chen por chug shig dang / khyod kyi yul rnams rgyas par byas pas 'bul bar 'gyur te/ de'i tshe na khyod nyid kyang thams cad la dbang ba'i rgyal por 'gyur ro zhes lung bstan te/ khyod ni 'di lta bur dgos pa'i phyir</text></item>
<item><p>65b3</p><section>'dul ba</section><text>bdag gis rum na 'dug tshun cad bde ba'i yo byad kyis bskyed pa yin/ da ltar yang blon po'i mchog tu bcug na da ni lha'i tshig dang / khyod bdag gi blos lcogs pa ston pa ci nas bdag rgyal po'i dbang phyug tu 'gyur bar byos shig ces smras pa</text></item>
<item><p>65b4</p><section>'dul ba</section><text>dang / de nas sman chen pos rgyal po skyed pa la phyag byas nas thugs brtan par mdzod cig dang / ji ltar bdag gis lha mnyes par 'gyur ba de ltar bgyi'o zhes smras so/ /de nas sman chen pos yul dang / grong dang / grong khyer dang / ri brags kyi</text></item>
<item><p>65b5</p><section>'dul ba</section><text>grong de dag na gtso bo gang yin pa de rnams dbyen bcug ste so sor phye nas ci nas khyed bdag la dga' bar gyur pa de lta bur bdag gis bya'o/ /blon po de dag ni 'dod chen che bas dpya nar ma dang / bla skyes dag kyang mi rigs par 'bebs te/</text></item>
<item><p>65b6</p><section>'dul ba</section><text>gnod par gyur pas na de'i phyir rig par byas/ 'di ltar bdag gi tshig bzhin du byas na bdag gis kyang khong du chud par bstan te dpya yang rigs par dbab/ gzhan yang bde bar dgod cing / bde ba'i yo</text></item>
<item><p>65b7</p><section>'dul ba</section><text>byad rnams kyis kyang bskyang bar byas/ ci nas khyod cag mi mthun par byos shig /khyed mi mthun par byas pa las ji ste rgyal po dang / blon po rnams lhags na yang bdag med kyi bar du de dag gi dbang du ma 'gro bar 'di skad</text></item>
<item><p>65b8</p><section>'dul ba</section><text>smros shig /de ste blon po'i mchog sman chen po 'ongs na de la bdag cag gis blon po de'i dbang du bya'i gzhan la ma yin no zhes smros shig /de nas des 'di lta bu'i rig pa sngar sbyar nas yul de dag kun mi mthun par byed cing byed du</text></item>
<item><p>66a1</p><section>'dul ba</section><text>bcug pas na bka' rnams kyang bcog par gyur to/ /de nas blon po de dag gis rgyal po la gsol pa dang / 'di ltar rgyal po skyed pas blon po drug po de dag nyid yan lag bzhi'i stobs mang po dang lhan cig bkye yang</text></item>
<item><p>66a2</p><section>'dul ba</section><text>de dag gis grong dang ri brags kyi grong gcig la yang dbang byed par ma nus so/ /de nas rgyal po la lha nyid ma byon na 'di dag dbang du bgyir mi nus so zhes pho nya btang ba dang / de nas rgyal po nyid 'ongs kyang ri brags kyi grong gcig kyang dbang byar</text></item>
<item><p>66a3</p><section>'dul ba</section><text>ma nus te/ 'thabs pas mang zhig shi ba dang rgyal po dang blon po drug po de dag kyang mi dga' bar gyur to/ /de nas ri brags kyi grong mi dag gis de ste sman chen po 'dir 'ongs na de'i ngag mnyan cing de'i dbang bzhin du bgyis te bdag cag</text></item>
<item><p>66a4</p><section>'dul ba</section><text>rgyal po skyed pa dang mi mthun par bgyid pa ni ma lags kyi blon po rnams bdag cag la gnod par bgyid pa'i phyir ro zhes smras pa dang / de nas rgyal pos sman chen po la nged kyis yul rnams phebs par ma nus kyis khyod tshur shog shig ces</text></item>
<item><p>66a5</p><section>'dul ba</section><text>pho nya btang ngo / /de nas sman chen pos yi ge de mthong ma thag tu rgyal po'i drung du 'ongs so/ /de mthong nas yul mi kun gyis phyag byas te yul mi de rnams la ma 'jigs shig /dpya yang chos bzhin dbab/ dman pa dang /</text></item>
<item><p>66a6</p><section>'dul ba</section><text>dbul ba dang / skyabs med pa rnams kyang dbugs dbyung bar byas/ yul na gnas pa dang / grong khyer pa rnams la pha ma dang / phu nu dang / rang gi skye bo bzhin bkur sti dang bya dgas kun snyoms par byas</text></item>
<item><p>66a7</p><section>'dul ba</section><text>nas pang nas 'khyud do/ /de nas yul na gnas pa'i rgan pa dang / gzhon pa dang / bud med de dag thams cad kyis kyang sman chen po la bu dang bdag gi ming po bzhin du lta bar gyur/ des kyang thams cad la sems dga'</text></item>
<item><p>66a8</p><section>'dul ba</section><text>bar byas shing / de nas mthar kyis yul thams cad gcig tu bsdus te rgyal po skyed pa dang lhan cig slar rgyal po'i pho brang du 'ongs so/ /de lta bu'i las byas pas rgyal po gzhan dag la yang snyan pa'i sgra grags par gyur to/ /de nas rgyal</text></item>
<item><p>66b1</p><section>'dul ba</section><text>po mnyes pas na bdag gi bu mo sman chen po'i chung mar byin te de dang lhan cig tu rtse dga' yongs su spyod do/ /de nas yang yul gzhan zhig nas rgyal po longs spyod nyams pa zhig rgyal po skyed pa'i drung du 'ongs nas rgyal po skyed pas kyang de ma 'dod nas de sman</text></item>
<item><p>66b2</p><section>'dul ba</section><text>chen po'i drung du 'ongs so/ /des snying rje ba'i dbang gis blangs te longs spyod kyang byin no/ /de nas dus phyi zhig na bram ze zhig 'ongs te/ de nas bre gang zhig bslangs pa dang des kyang khas blangs te bang ka ba la gtad na sang sbyin gnangs sbyin las ma</text></item>
<item><p>66b3</p><section>'dul ba</section><text>byin no/ /de nas dus phyi zhig na rgyal po la blon po rnams dang / grong khyer pa dang / ljongs pa dag gis bskor te mi mang po phyag 'tshal ba'i gnas na 'dug go/ /des blon po rnams la kye blon po rnams gsang ba ni su la smra bar bya/ gang la yid brtan</text></item>
<item><p>66b4</p><section>'dul ba</section><text>par bya zhes smras pa dang / de nas blon po dag sems pa la zhugs so/ /de dag las gcig gis ni mdza' bo la smra ba'i rigs shes byas/ kha cig gis ni lha de chung ma la/ kha cig gis ni ma la/ kha cig gis ni sring mo dang pha la/ kha cig gis ni phu nu la'o zhes gzhan</text></item>
<item><p>66b5</p><section>'dul ba</section><text>dag gis de skad smras pa dang / rgyal pos sman chen po gzhan gyis ni ji ltar bsams pa bzhin smras na khyod kyis ci'i phyir mi smra zhes dris pa dang / de nas sman chen pos rgyal po la lha bdag gis ni 'di snyam du bsams te/ gsang ba de ni su la yang bgyi</text></item>
<item><p>66b6</p><section>'dul ba</section><text>bar mi rigs na chung ma lta ci smos te/ de ni bdag gis lha'i spyan sngar mngon par bgyi'o zhes smras so/ /de nas phyi zhig na rgyal po'i rma bya stor ba sman chen pos btsal te phyogs gzhan zhig tu sbas nas de dang 'dra ba gzhan zhig bzung ste/ chung ma</text></item>
<item><p>66b7</p><section>'dul ba</section><text>khyod kyis rgyal po'i pho brang nas rma bya stor ba thos sam zhes dris pa dang / des kyang bdag gis thos so zhes smras so/ /sman chen pos khyod kyis su la yang ma zer bar 'di myur du tshos shig dang bza'o zhes bsgo'o/ /</text></item>
<item><p>66b8</p><section>'dul ba</section><text>des ri brags kyi grong mi 'dis rgyal po'i rma bya za ba ltos shig /bdag gi pha ni 'di la shin du yid brtan par byed na 'di ni rgyal po la gnod pa'i las byed do snyam du bsams so/ /yang re shig na rgyal</text></item>
<item><p>67a1</p><section>'dul ba</section><text>po'i btsun mo 'dra ba bud med smad 'tshong ma zhig rgyan thams cad kyis klubs te bdag gi bud med kyi nang du bcug nas chung ma la 'di ni rgyal po'i btsun mo 'di zhes bya ba yin te/ bdag 'di la shin du yid brtan</text></item>
<item><p>67a2</p><section>'dul ba</section><text>gyis khyod bdag la sdug na su la yang ma zer cig ces bsgo ba dang / de nas rgyal po'i bu mo de 'di ni sman chen po dang lhan cig tu 'dug go snyam bsams nas khros pas 'khrug pa skyes te pha la 'phya nas bdag gi pha 'di lta bur</text></item>
<item><p>67a3</p><section>'dul ba</section><text>don la rtog pa ci'ang med de/ ri brags kyi grong mi rigs ngan pa las byung na blon po'i mchog tu bcug cing ngan pa 'di la rgyal po'i don thams cad gtad pa ga la rigs/ de ci nas sngon gyi gnas rnying par gzhag pa de lta bur bya'o</text></item>
<item><p>67a4</p><section>'dul ba</section><text>zhes bsams te song nas pha la yab kyis ngan pa de lta bu ma brtags par blon po'i mchog tu bcug cing yid brtan par bgyis pa ga la rigs/ des 'di ltar rgyal po'i btsun mo la glo ba rings te yab kyi btsun mo 'di zhes bgyi</text></item>
<item><p>67a5</p><section>'dul ba</section><text>ba dang lhan cig tu spyod/ rgyal po'i rma bya de yang 'dis zos/ yul gzhan nas mi 'ongs pa rnams kyang bsnyen cing yo byad kun sbyor bar bgyid na yab ni rtag tu yang bdag la sman chen po 'di thams cad pas sdug /'di las yid du</text></item>
<item><p>67a6</p><section>'dul ba</section><text>'ong ba med do zhes gsung na de ni 'di lta bu mi bgyi ba rnams bgyid kyis ji lta bu yin pa mkhyen par gyis shig ces smras pa dang / de nas rgyal pos don de dag brtag pa'i phyir gshed ma mi rnams la sod cig ces bskri'o/ /de nas</text></item>
<item><p>67a7</p><section>'dul ba</section><text>rigs ngan pa de dag gis shing ka ra bi ra'i me tog gi phreng ba ni mgul du btags/ bod skad lta bu'i rnga brdungs/ tshig rtsub pos spyos/ bsdigs/ tshar bcad de mtshon thogs pa gshin rje'i mi lta bu'i rigs ngan rnams kyis</text></item>
<item><p>67a8</p><section>'dul ba</section><text>dur khrod du khrid mod kyi/ de gsad par ni gang yang mi dad do/ /grong khyer gyi skye bo dang ljongs pa rnams ni mig nas mchi ma zag cing bdag gi bu bsad pa ltar sdug bsngal nas nyam thag pa'i sgra 'byin cing lha dag la gsol ba 'debs so/ /ci tsam</text></item>
<item><p>67b1</p><section>'dul ba</section><text>zhig na sman chen pos rgyal rigs dbul po bsnyen cing longs spyod bgos te byin pa de dag gis rgyal po'i mi rnams la bdag cag gis 'di bsad kyis khyed cag slar log shig ces so// //'dul ba phran tshegs kyi gzhi/</text></item>
<item><p>67b2</p><section>'dul ba</section><text>bam po sum bcu rtsa bzhi pa/ ci tsam na de grong khyer nas byung ba dang / bram ze mong rtul zhes bya bas gos kyi mtha' ma nas 'jus nas khyod kyis nas bre gang sbyin par byas pa de byin la song shig ces zer ro/ /sman chen pos gnas der tshigs</text></item>
<item><p>67b3</p><section>'dul ba</section><text>su bcad de smras pa/ rgyal po grogs su 'gyur ba med/ /gdol pa la ni bshes pa med/ /bud med rnams la gsang mi brjod/ /rma bya'i sha ni bza' mi bya/ /bram ze mong rtul po yi ni/ /nas bre gang yang 'chags mi bya/ /des de skad smra zhing song ba dang /</text></item>
<item><p>67b4</p><section>'dul ba</section><text>de nas gshed ma mi rnams kyis smras pa/ sman chen po de ci khyod shes pa dang rnam par shes pa phun sum tshogs pa yin na bla bar byed dam/ sman chen pos smras pa/ kho bo ni mi bla ste/ 'on kyang de ci bla/ des smras pa/ lha bdag mi bla ste/ 'on kyang</text></item>
<item><p>67b5</p><section>'dul ba</section><text>bdag sdug bsngal gyis nyam thag nas dgos pa smra'o/ /de ci yin/ des smras pa/ rgyal po grogs su 'gyur ba med ces bya ba rgya cher ro/ /des yang smras pa/ lha gsol ba 'tshal na re shig gsan du gsol/ bdag gis rgyal po</text></item>
<item><p>67b6</p><section>'dul ba</section><text>grogs su 'gyur ba med ces gang smras pa ni sngon lha grong ngam/ grong khyer ram/ tshong brdal rnams kyi don gang la yang mi mnga' bar gyur te/ khyod gang gi phyir de skad smra ba smras pa de'i don khyod kyis ma go bar zad do/ /de rnams song ste/</text></item>
<item><p>67b7</p><section>'dul ba</section><text>rgyal po skyed pa la sman chen po ci zhig bla na de bla ba zlos su stsal bar gsol zhes smras so/ /de nas rgyal pos bos nas dris pa/ zhal zas dang / btung ba dang / slas gang dag lags pa de la mnga' ba las lha deng sa la dbang ba'i rgyal</text></item>
<item><p>67b8</p><section>'dul ba</section><text>po dang / rgyal srid dang / dpung dang / mdzod dang / dmag la mnga' mdzad par gyur pa gang lags pa de lta bu bdag gis bgyis na bdag la khyod kyis sngon byas pa gzo ba nyid ma dgongs par lhas dgum du btang bas de'i slad du bdag</text></item>
<item><p>68a1</p><section>'dul ba</section><text>'di skad du rgyal po grogs su 'gyur ba med ces mchi'o/ /gdol pa la ni bshes pa med ces bgyi ba ni lha gdol pa mal dang gos dang bral ba 'di rgyal po skyed pas bdag la 'tsho ba'i yo byad byin na des bdag 'tsho bar bya'o snyam</text></item>
<item><p>68a2</p><section>'dul ba</section><text>nas lha'i drung du mchis pa las lhas yongs su ma bzung ngo / /bdag gis ni bkren pa'o snyam pa dang / yul nas 'khyams pa'o snyam nas bgo bsha' bgyis pa las 'di ltar deng sang bde bar gyur pa lags na deng bdag dgum pa'i slad du</text></item>
<item><p>68a3</p><section>'dul ba</section><text>chas pas de'i slad du bdag 'di skad du gdol pa la ni bshes pa med ces mchi'o/ /bud med rnams la gsang mi brjod ces bgyi ba ni rgyal po dus gcig na 'khor gyi nang du bzhugs nas tshig 'di skad du ji ltar su la yid bcugs par</text></item>
<item><p>68a4</p><section>'dul ba</section><text>bya zhes gsungs pa dang / de na blon po rnams kyis pha dang / ma dang / sring mo dang / ne'u ldangs rnams la'o zhes gang la smra bar bgyi ba de smras so/ /lhas kyang chung ma la brjod par bya ste/ 'di ltar chung ma ni lus kyi phyed yin pas</text></item>
<item><p>68a5</p><section>'dul ba</section><text>de'i phyir brjod par bya'o zhes gsungs so/ /de nas bdag gis don 'di lha'i spyan sngar bab par bgyi'o snyam nas bgam pa'i slad du rgyal po'i rma bya sbas nas rma bya gzhan zhig blangs te 'tshal lo/ /slas las kyang slas che ge mo zhig</text></item>
<item><p>68a6</p><section>'dul ba</section><text>las rgyan btsal te smad 'tshong ma che ge mo zhig gi mgul du btags nas khyim du bzhag ste lha smad 'tshong ma de yang gzigs su gsol/ de nas rgyal pos bkug nas slas dang / smad 'tshong ma phyogs gcig tu gzhag ste gnyi ga</text></item>
<item><p>68a7</p><section>'dul ba</section><text>bltas na/ rtags dang / kha dog dang / tshul dang / dbyibs mtshungs te gcig la yang khyad par dmigs pa ma yin la cig shos la yang ma yin no/ /de nas rgyal pos brtags nas bdag gis sman chen po ni nyes pa med par khong du</text></item>
<item><p>68a8</p><section>'dul ba</section><text>chud do/ /bram ze mong rtul po yi ni/ /nas bre gang yang chags mi bya/ /zhes gang smras pa ni bdag lhas dgum par btang nas gshed ma pa rnams kyis khrid pa na des nas bre gang byin cig ces nas bre gang gi don du gos kyi mtha'</text></item>
<item><p>68b1</p><section>'dul ba</section><text>nas bzung bas de'i slad du bdag gis de skad smras so/ /de nas rgyal po don de thams cad mngon sum du bstan pas dga' ste bkrol nas bkur sti chen pos bkur sti byas so/ /de nas rgyal po la phyag byas nas gsol pa/ lha khyod kyis</text></item>
<item><p>68b2</p><section>'dul ba</section><text>bud med rnams kyi gsang gzigs sam/ khyod kyi sras mo ni bdag la yong dgos pa ma mchis so/ /'on kyang rigs dang / gzugs dang ngang tshul dang / shes rab bdag dang 'dra ba de kho na lta bu'i mchis brang zhig blang bar bgyi'o/ /</text></item>
<item><p>68b3</p><section>'dul ba</section><text>des rgyal po la gnang ba gsol nas bdag nyid bram ze'i cha byad du byas te lag pa g.yas pa bya ma bum thogs/ lus mchod phyir thogs kyis mdzes par byas/ lus la ri dgas kyi lpags pa gos su bgos/ gdong la byugs</text></item>
<item><p>68b4</p><section>'dul ba</section><text>ris gsum byas nas ri 'or nags kyi tshang tshing can ga la ba der bu mo btsal ba'i phyir chas so/ /ji tsam na lam gyi bar du grong zhig tu mun sros par gyur to/ /tha gi tsam na bram ze zhig gis dris pa gang nas 'ongs/ des smras pa/</text></item>
<item><p>68b5</p><section>'dul ba</section><text>lus 'phags pa'i ljongs nas so/ /gang du 'gro bar sems/ nags kyi tshang tshing can du'o/ /ci gang gi khyim du brang gdab pa'i ngo shes 'ga' khyod la yod dam/ des smras pa med do/ /de nas des khyim du khrid de tshul dang 'thun</text></item>
<item><p>68b6</p><section>'dul ba</section><text>pa'i 'byor pas phu dud byas so/ /des de'i chung ma la yang 'di ni skyes pa gzhan la chags pas rung ba ma yin no zhes 'phrigs so/ /de phyi de nyin dris nas chas pa dang / bram zes kyang smras pa/ grogs po bdag gi khyim 'di ste/</text></item>
<item><p>68b7</p><section>'dul ba</section><text>phan tshun 'gro ba'i tshe phyin pa na rang gi khyim bzhin du soms shig /de bzhin bgyi'o zhes smras nas chas so/ /ji tsam na lam gyi bar zhig na nas kyi zhing zhig yod pa de na bu mo gzugs bzang zhing blta na sdug pa/ rigs btsun pa</text></item>
<item><p>68b8</p><section>'dul ba</section><text>shin du zhi ba dang ldan pa zhig mthong ngo / /mthong nas kyang de'i yid de la zhen to/ /de nas dris pa/ bzang mo khyod gang zhig yin/ su'i yin/ khyod kyi ming ci/ des smras pa/ sa ga'o/ /khyod su'i yin/ smras pa/</text></item>
<item><p>69a1</p><section>'dul ba</section><text>gang zhig grong thams cad kyi shing sgrub par byed pa'i'o/ /de nas sman chen pos bsams pa/ 'di byad ni bzang mo zhig yin na da re shig blo ci 'dra ba blo bgam par bya'o snyam mo/ /de nas de gro zhing zhig tu zhugs te</text></item>
<item><p>69a2</p><section>'dul ba</section><text>lag pa bsgreng nas lag pa phangs par bya ba'i phyir rkang pas gro phur ba dang / de nas sa gas smras pa/ mkhan po ji ltar lag pa phangs pa de bzhin du khyod rkang pa gnyis kyang phangs par gyis shig /des bsams pa/ bu mo 'di</text></item>
<item><p>69a3</p><section>'dul ba</section><text>ni mdzangs ma zhig go snyam mo/ /de nas yang bram zes bgad nas smras pa/ bu mo khyod kyis rna cha gdub kor gdu gu zhig ste shin tu lhang nge'o/ /sa gas smras pa/ mkhan po rna ba gnyis dgab pa'i slad du'o/ /de nas sman chen</text></item>
<item><p>69a4</p><section>'dul ba</section><text>pos smras pa/ bu mo byad bzang zhing blta na sdug pa mdzes pa yin no/ /sa gas smras pa/ grong gi bdag po rnams kyi bka' drin gyis so/ /cung zhig 'dug nas smras pa/ khyod kyi pha gar song / bu mos smras pa/ lam gcig</text></item>
<item><p>69a5</p><section>'dul ba</section><text>gnyis su bgyid du mchis te tsher ma'i yal ga bsdus nas lam gcod par bgyid do/ /des na skye bo dag shul gnyis pa bgyid do/ /khyod kyi ma yang gar song / zhing thogs nas sa bon gyi phyir mchis so/ /bu mo nga'i chung ma</text></item>
<item><p>69a6</p><section>'dul ba</section><text>bya 'am/ bu mos smras pa/ gal te grong gi bdag po btub na'o/ /des smras pa/ nags kyi tshang tshing can du lam gang nas 'gro na bde ba dang mi 'khyog pa de ston cig /yang smras pa/ nags kyi tshang tshing can gyi</text></item>
<item><p>69a7</p><section>'dul ba</section><text>lam/ /tsher ma med cing thibs po med/ /bde zhing mi 'khyog 'jam pa ni/ /gang nas bdag 'gro dris pa ston/ /des de la lam 'khyog pa zhig bstan nas/ lam gzhan nas mdun du rgyugs te/ rdzing bu zhig tu gos</text></item>
<item><p>69a8</p><section>'dul ba</section><text>rnams phud nas mig ya gcig btsums te ci ngo shes sam/ 'on te ma yin zhes glo gcig gis snyes te 'dug go/ /yang smras pa/ gang gis za bgyid de nas bzhud/ /gang gis za bar mi bgyid pa/ /de ni dor bar bgyis nas su/ /zan gyi nags su</text></item>
<item><p>69b1</p><section>'dul ba</section><text>bzhud par mdzod/ /de nas sman chen pos ji skad bstan pa'i lam nas song ba dang / ci tsam na rgyang ring po nas de ngo shes nas smras pa/ ras bal thags su btags pa mi bdog pas/ /ma bkal thags su ma btags gyon byed pa/ /</text></item>
<item><p>69b2</p><section>'dul ba</section><text>mdzes ldan g.yon pa'i mig can gang nas ni/ /me tog grong du 'gro ba bdag la ston/ /de nas bu mos cung zhig bgad nas smras pa/ 'dir ni g.yon pa'i lam 'or la/ /gang na yos ni yod pa dang / /pa la sha yi me tog rgyas/ /de nas bram ze bzhud du</text></item>
<item><p>69b3</p><section>'dul ba</section><text>gsol/ /de song song ste phyin nas smras te sa ga'i pha'i khyim du song na de'i pha ma mi snang ngo / /de nas grong gi bdag po rnams la smras pa/ gal te khyod kyis gnang na sa ga 'di bdag gi chung ma bgyid do/ /tshig de smras ma thag kho nar grong gi bdag</text></item>
<item><p>69b4</p><section>'dul ba</section><text>po de thams cad kyis tshig 'thun par bram ze ngan pa slongs mo pa khyod gang nged kyi sa ga lha'i bu mo 'dra ba slong ba ngo mi tsha 'am/ yul 'di nas ye song shig /khyod la khyi mi srun pa dag zar bcug ga re zhes spyos so/ /de skye bos bskrad nas de kho na'i drung</text></item>
<item><p>69b5</p><section>'dul ba</section><text>du song ba dang / sa gas rgyang ring po nas mthong nas byon pa legs so zhes smras so/ /de nas sman chen pos de rnams kyis de'u brdegs so zhes grong gi bdag po rnams kyi gtam smras pa dang / sa gas smras pa/ khyod kyis ji ltar ram thabs ci</text></item>
<item><p>69b6</p><section>'dul ba</section><text>zhig gis smras/ de nas sman chen pos gtam ji lta ba bzhin du bsnyad pa dang / de nas sa gas sman chen po la smras pa/ bram ze chen po khyod tha gi mi sgom mo/ /bu mo bslang ba ji ltar khyod kyis mdzad pa de ltar bgyi 'am/ bram zes</text></item>
<item><p>69b7</p><section>'dul ba</section><text>smras pa/ gzhan du ji ltar bya/ bu mos smras pa/ re shig sngar nye bar bzhud do/ /de nas rjes su 'thun par bgyi'o/ /rjes su 'thun par bgyis nas mgron du 'bod cing zas skom bda' ba'i ston mos ston te slad kyis khyod kyi</text></item>
<item><p>69b8</p><section>'dul ba</section><text>bgyi ba gang lags pa de bgyi mod/ des song ste ji skad bstan pa bzhin du grong gi bdag po rnams kha zas kyi rnam pa bsod pas ston to/ /de nas langs te sa ga bslangs pa dang / de rnams kyis deng khyod kyi yid la bsams</text></item>
<item><p>70a1</p><section>'dul ba</section><text>pa bzhin rdzogs par bya'o zhes khas blangs so/ /de lta bu'i don la zhugs pa na tha gi tsam na de'i pha ma 'ongs so/ /de nas sman chen po dang grong gi bdag pos pha ma la gsol ba btab pa dang smras pa/ don de</text></item>
<item><p>70a2</p><section>'dul ba</section><text>bsams dgos so/ /de nas grong gi bdag po rnams kyis smras pa/ 'di la ci bsam du yod/ bram ze gzhon nu byad bzhin bzang zhing blta na sdug la bstan bcos mang po shes shing rig byed dang rig byed kyi yan lag gi pha rol</text></item>
<item><p>70a3</p><section>'dul ba</section><text>du son pa zhig yin pas cir yang mi 'gyur gyis byin cig /de nas sman chen pos kyang bram ze rnams bos nas bu mo blang bar byas so/ /de nas nyi ma gzhan zhig la gyos po dang sgyug mo bos nas bkur sti byas te gos bskon nas</text></item>
<item><p>70a4</p><section>'dul ba</section><text>gnyod bcug ste lus 'phags su skyed pa'i drung du chas so/ /de nas 'gro ba na de bram ze zhig gis bcu bzhi pa'i ston mos ston te yon du nas bre gang byin no/ /des nas bre gang gos kyi mtha' mar phur te grogs po'i khyim du song nas sgo</text></item>
<item><p>70a5</p><section>'dul ba</section><text>brdungs pa dang / bram ze mos smras pa/ de su zhig /des smras pa/ nga ni khyod kyi khyim thab kyi grogs po de yin no/ /des smras pa/ 'di na de yang med la 'ga' yang med pas khyim bdag de med par skyes pa gzhan khyim du 'jug du</text></item>
<item><p>70a6</p><section>'dul ba</section><text>mi rung gis gzhan zhig tu brang thob shig /ci tsam na sman chen pos bdag ci'i phyir 'jug tu mi ster snyam dpyad na re shig na skyes pa gzhan bcug par mthong ngo / /de nas sman chen pos smras pa/ 'dis 'jug tu ma ster ba ni rung ngo / /</text></item>
<item><p>70a7</p><section>'dul ba</section><text>de de ltar sems pa dang / tha gi tsam na bram ze de grong gzhan zhig nas 'ongs nas sgor bos pa dang / des khyo'i sgra thos nas de ji ltar bya snyam nas mi dga' ste de spyad du bcug go/ /de nas gnyi ga zhugs nas bde bar</text></item>
<item><p>70a8</p><section>'dul ba</section><text>'khod do/ /ci tsam na sman chen pos bram ze mo la smras pa/ nas 'di dag gar gzhag /bram ze mos smras pa/ sa la'o/ /bram zes smras pa/ byi bas zos par 'ong mod des mal gyi 'og dang khyim gyi gra phan tshun du brtags na de mi snang ngo / /</text></item>
<item><p>70b1</p><section>'dul ba</section><text>tha gi tsam na phyogs gcig na sbyang zhig snang ba dang / des de ni 'di na yod do snyam mo/ /de nas sman chen pos smras pa/ sbyang 'dir nas blugs so/ /bram ze mos smras pa/ 'di na bdag gi nor gces pa yod na 'dir nas ji ltar</text></item>
<item><p>70b2</p><section>'dul ba</section><text>blugs/ de nas khyos smras pa/ bram ze mo skyon can de snod gang yang rung ba zhig tu byo shig dang / de nas der nas ldugs so/ /sman chen pos kyang smras pa/ gzhan du ni nas rnams byi bas ma rung bar byed pas de'i phyir 'dir blugs</text></item>
<item><p>70b3</p><section>'dul ba</section><text>par bya'o/ /de nas bram ze mos nges par rtogs nas 'jigs shing skrag ste smras pa/ sbyang 'di yang gsher la nas rnams kyang ma rung bar 'gyur ro/ /de nas sman chen pos bram ze mo la smras pa/ yang khyod kyis sems khral</text></item>
<item><p>70b4</p><section>'dul ba</section><text>bya mi dgos par kho bos ci nas kyang gsher bar mi 'gyur ba dang / nas kyang ma rung bar mi 'gyur ba de ltar bya'o zhes des langs nas ri dgas kyi lpags pa snga log phyi log byas/ mchod phyir thogs nyis ltab tu mgul du</text></item>
<item><p>70b5</p><section>'dul ba</section><text>thogs te sbyang skam mo zhes sbyang du ba lang gi lci ba dang shing dag bskya bar brtsams pa dang / de nas bram ze mo sdug pa dang bral ba las skyes pa'i sdug bsngal mngon du mthong ste/ 'di da ni med par 'ong ngo snyam nas byi bo de'i</text></item>
<item><p>70b6</p><section>'dul ba</section><text>khyim du 'di ltar gyur gyis myur du sheg shig ces bang chen btang ngo / /de nas de'i phas thos ma thag kho nas song ste sman chen po la smras pa/ sbyang 'di rin gyis blang ngo / /des smras pa/ bag rton la long shig /ji ltar bya/ gser</text></item>
<item><p>70b7</p><section>'dul ba</section><text>gyi dong tshe lnga brgya dag gis yin gyi gzhan du ni ma yin no zhes de skad kyang zer zhing sbyang de'i nye kor du me sgron yang sbor bar byed pa dang / de'i phas bsams pa/ don 'di ni bsnyad du mi rung ngo snyam nas khyim sgo phye ste mi stobs po ches bteg nas rang gi khyim</text></item>
<item><p>70b8</p><section>'dul ba</section><text>du khyer ro/ /sman chen pos kyang phyi de nyin gser gyi dong tshe brgya phrag gcig ni khyim bdag de la byin te/ de la khyod kyi chung ma de ni 'di lta bu yin no zhes khyim gyi gtam de dang de bas na khyod kyis bag gyis shig ces smras so/ /gser gyi dong tshe lhag ma</text></item>
<item><p>71a1</p><section>'dul ba</section><text>bzhi brgya ni bram ze de'i lag tu gtad nas 'di rnams nags kyi tshang tshing can du song la bdag gis bslangs pa'i sa ga la byin cig /de dag la kho bo bram ze ma yin te/ kho bo ni lus 'phags pa'i rgyal po skyed pa'i blon po'i mchog</text></item>
<item><p>71a2</p><section>'dul ba</section><text>sman chen po zhes bya ba yin te kho bo rtags 'dis tshol ba'i phyir 'ongs par zad do/ /de'i phyir bu mo yongs su skyongs shig ces kyang des gser gyi dong tshe de rnams brdzangs nas phrin yig kyang spring ste rgyal po skyed pa'i drung du song ngo / /bram ze</text></item>
<item><p>71a3</p><section>'dul ba</section><text>des kyang nags kyi tshang tshing can du song ste/ sa ga la phrin yig dang gser gyi dong tshe sum brgya byin no/ /ci tsam na sa gas blags na/ bzhi po yi ni cha dag las/ /gal te ca gcig ma ster na/ /shing gi su mi 'dod blangs nas/ /der 'di chug la cha do shig /</text></item>
<item><p>71a4</p><section>'dul ba</section><text>des gser gyi dong tshe brgya phrag gcig ma thob par mthong nas de nas rings par mal gyi 'og tu tshol ba dang / des smras pa/ der ci tshol/ des smras pa/ pho brang 'khor nas rgyal po'i mi 'ongs na gnod pa byed pa zung shig ces byung ste/ de'i phyir</text></item>
<item><p>71a5</p><section>'dul ba</section><text>su ma 'dong tshol lo/ /des blangs te bram ze de la smras pa/ der de lta bu su zhig khrid kyang kho mos ma shes na re shig 'dir rkang pa chud dam mi chud sad kyis thang cig chug shig /bram zes kyang bsam pa mnag pa'i phyir rkang pa bcug</text></item>
<item><p>71a6</p><section>'dul ba</section><text>pa dang / des rings par gzer ba btab po/ /bram zes smras pa/ nga ci'i phyir gzung / des smras pa/ des bzhi brgya bkur na khyod kyis de las brgya bskums pas so/ /de nas bram ze ya mtshan skyes te/ des bsams</text></item>
<item><p>71a7</p><section>'dul ba</section><text>pa/ sman chen po dang / 'di ni 'dre dag cig ste/ 'dre chen po gnyis gnas gcig tu 'dus par gyur to snyam nas des lhag ma byin no/ /tha gi tsam na pha ma 'ongs pa dang gser de bstan nas de ni bram ze ma lags te de ni lus 'phags</text></item>
<item><p>71a8</p><section>'dul ba</section><text>pa'i rgyal po skyed pa'i blon po'i mchog sman chen po zhes bgyi ba lags so zhes smras pa thos nas pha ma dang bu mo de'i gnyen 'dun gyi skye bo dag bdag cag gis ni chen po dang gnyen du byas so/ /bdag cag ni bsod nams dang ldan pa dang gtsang byed</text></item>
<item><p>71b1</p><section>'dul ba</section><text>yin te/ da ni bdag cag gi rigs sman chen pos gsol bar byas so zhes shin du dga' ba dang ldan no/ /de phyin chad sa ga de bsku mnye dang / khrus dang / zas skom dang / gos dang / rgyan gyi khyad par dag gis shin du byi dor bya bar brtsams pa dang</text></item>
<item><p>71b2</p><section>'dul ba</section><text>ring po ma lon par je khyad par gzugs shin du bzang ba dang shin du mdzes par gyur to/ /de nas sman chen po grong khyer du song ba dang / rgyal pos 'ongs so zhes thos so/ /de nas rgyal po dang blon po rnying pa rnams sman chen po 'ongs so zhes</text></item>
<item><p>71b3</p><section>'dul ba</section><text>shin du dga' ba skyes so/ /rgyal po skyed pas smras pa/ ji ltar 'ongs/ des smras pa/ bdag gis mchis brang rnyed do/ /rgyal pos smras pa/ ci 'dra ba zhig /sman chen pos smras pa/ gzugs bzang zhing blta na sdug la mdzes</text></item>
<item><p>71b4</p><section>'dul ba</section><text>pa dang / blo phun sum tshogs pa zhig ste/ de ni bdag gi spu la 'bab pa lags so/ /de lta lags kyis kyang lha la da blang bar bgyi 'am zhes zhu'o/ /de nas rgyal pos smras pa/ nga ma gtogs pa gzhan su zhig khyod kyi thog tu</text></item>
<item><p>71b5</p><section>'dul ba</section><text>'bab ste/ de ci'i phyir zhe na/ khyod ni blon po'i mchog yin no/ /de lta bas na de ci nas kyang nga mgu bar 'gyur ba de lta bu'i 'byor pas blang bar bya'o/ /lha de ltar 'tshal lo zhes smras nas sman chen po blon po'i tshogs kyis bskor cing bram</text></item>
<item><p>71b6</p><section>'dul ba</section><text>ze dang / khyim bdag dang / skye bo'i tshogs mgron du bos pa gzhan rnams dang / glang po che pa dang / rta pa dang / shing rta pa dang / dpung bu chung gi tshogs mang pos bskor nas ri 'or nags kyi tshang tshing can du gyos po'i khyim du song ngo / /</text></item>
<item><p>71b7</p><section>'dul ba</section><text>song nas bag ma blang ba chen po byas te mthar gyis chung ma khrid nas grong khyer du 'ongs te de na de dang lhan cig rtse bar byed/ dga' bar byed/ dga' mgur spyod par byed do/ /de nas byang phyogs nas tshong pa lnga brgya zhig zong du rta khyer nas lus 'phags pa'i</text></item>
<item><p>71b8</p><section>'dul ba</section><text>ljongs su rgyal po skyed pa'i drung du lhags so/ /gnas de na smad 'tshong ma tshul dang / 'dul ba dang / gzugs dang / rgya che ba dang 'thun par byed pa dang / bgad pa dang / sgeg pa dang / spro ba bskyed pa dang / glu dang / gar dang / zur stegs dang / bsam pa mkhas pa de lta bu lnga</text></item>
<item><p>72a1</p><section>'dul ba</section><text>brgya 'khod pas tshong pa gang dag 'ongs shing lhags pa rnams rdzas med par byed do/ /de nas de rnams kyis byang phyogs nas tshong pa'i 'gron pa ji ltar lhags pa thos nas de rnams kyis re res tshong pa re re la rim gro bya bar khas blangs</text></item>
<item><p>72a2</p><section>'dul ba</section><text>pas nye bar bzung ste de dag rnams dang lhan cig rtse bar byed/ dga' bar byed/ dga' mgur spyod par byed do/ /de nas de rnams kyi ded dpon gang yin pa de ni bag yod pa can zhig pas de de rnams dang lhan cig bag med pa mi byed do/ /smad</text></item>
<item><p>72a3</p><section>'dul ba</section><text>'tshong ma de rnams kyi nang na kun gyi gtso mo gang yin pa de ni ded dpon de 'dod na ded dpon ni mi btub po/ /de nas des tshong pa de rnams bsdus nas gsol ba btab pa bdag dang ded dpon 'thun par mdzod cig /de nas tshong pa de rnams dang</text></item>
<item><p>72a4</p><section>'dul ba</section><text>smad 'tshong ma de rnams kyis nyin cig bzhin rgyun du phe'u byas na bag med pa'i dbang du mi 'gro'o/ /de nas smad 'tshong ma de rang nyid 'ongs shing ded dpon dang lhan cig bgad pa dang / ga zha byas pa dang / de nas ded dpon gyis smras pa/ nga la 'khrul</text></item>
<item><p>72a5</p><section>'dul ba</section><text>bar bya bar mi nus na ci'i phyir nyon mongs/ des smras pa/ gal te 'khrul bar bgyi na shes ldan gyis ci stsal/ des smras pa/ rta'i mchog lnga sbyin no/ /'o na 'khrul bar ma bgyis na slad kyis kAr ShA pa Na ma mchis bzhin du rjes su</text></item>
<item><p>72a6</p><section>'dul ba</section><text>'jug par bgyi'o/ /de nas de ltar skugs btsugs nas 'bad de nye bar spyad pa las kyang ma nus so/ /ci tsam dus gzhan zhig na tshong pa de rnams kyis smras pa/ ded dpon grong khyer gyi gtso mo smad 'tshong ma gzhag pa las ma thug gis</text></item>
<item><p>72a7</p><section>'dul ba</section><text>'jig rten gyi tshul gyis shig /de nas ded dpon gyis de rnams la smras pa/ grogs po dag mtshan mo rmi lam na de la yongs su spyad do/ /tshong pa rnams kyis kyang de la bsnyad pa dang / des ded dpon de rgyal po'i mi rnams 'dzin du</text></item>
<item><p>72a8</p><section>'dul ba</section><text>bcug nas khyod bdag dang 'dod pa spyad kyis rta'i mchog lnga byin cig /ded dpon gyis smras pa/ ngan pa mo brdzun du smra ba zer ram zhes de gnyis rtsod cing rgyal po'i pho brang du dong ngo / /de nas rgyal po 'khor dang bcas pa las shags bkye</text></item>
<item><p>72b1</p><section>'dul ba</section><text>ba las nyi ma nub kyi bar du gcig kyang ma pham la/ cig shos kyang ma yin no/ /rgyal po dang blon po thams cad kyang skyo bar gyur nas bkres pas nyen te phyis dpyad do zhes rang gi khyim du dong ngo / /de nas sman chen po nub mo rang gi khyim du</text></item>
<item><p>72b2</p><section>'dul ba</section><text>song nas sa gas dris pa/ rje'i sras de ring ci'i slad du thogs/ des zhal che gcad par yang ma nus pa'i gtam de thams cad rgya cher bsnyad do/ /de nas sa gas smras pa/ khyod de ltar rtog pa dang / sel ba phun sum tshogs pa de lta bu</text></item>
<item><p>72b3</p><section>'dul ba</section><text>thams cad kyis gcad par ma spyod na khyod skyes pa'i tshul de lta bu lags pa lta/ sman chen pos smras pa/ de ni de lta bu yin na ci khyod kyis gcad nus sam/ des smras pa/ rngo thog ste/ bdag gi blo'i nus pa la gzigs shig /des smras pa/</text></item>
<item><p>72b4</p><section>'dul ba</section><text>gshegs la rdzing bu'i 'gram du rta'i mchog lnga bzhag ste/ de nas gnas de nyid du rgyal po dang blon po rnams kyang 'dus te shags 'gyed du stsal cig /gal te smad 'tshong ma gnyis dang gnyis 'dod pa spyad do zhes mchi na rta'i mchog lnga khyer</text></item>
<item><p>72b5</p><section>'dul ba</section><text>ces gsungs shig /'on te rmi lam na 'dod pa spyad do zhes mchi na de nas rta'i gzugs brnyan chu na mchis pa dag ston cig /gal te blang du mi rung ba 'di dag bdag la ci dgos zhes smra na/ de nas ji ltar 'di blang du mi rung bzhin du rmi lam</text></item>
<item><p>72b6</p><section>'dul ba</section><text>gyi 'dod pa spyad pa yang de dang 'dra'o zhes gsungs shig /de thos nas sman chen po nyid je ya mtshan du gyur to/ /de phyi nyin par rgyal po yang 'dus pa dang / blon po rnams kyang tshogs nas rta'i mchog lnga khrid de rdzing bur lhags te/</text></item>
<item><p>72b7</p><section>'dul ba</section><text>der rta'i mchog lnga btags nas shags 'gyed du bcug go/ /de nas sa gas bstan pa bzhin du sman chen pos zhal che bcad pa dang / rgyal po dang blon po dang khram gyi ru rnams kyis thos nas ya mtshan skyes so/ /rgyal pos smras pa kye sman chen</text></item>
<item><p>72b8</p><section>'dul ba</section><text>po gang 'di khar tshang smras pa dang / nga dang / blon po rnams dang / skye bo gzhan yang nyon mongs par mi 'gyur ba zhig na khyod kyi thabs su las byung / des smras pa/ 'di ni sa ga'i thabs lags te/ des kyang khar tshang bstan lags so/ /</text></item>
<item><p>73a1</p><section>'dul ba</section><text>de nas rgyal po dang / blon po dag dang / skye bo'i tshogs gzhan rnams kyang ya mtshan skyes te/ kye ma'o shing mkhan gyi bu mo sa ga ni shin du mkhas so/ /sa ga blo dang ldan no zhes yul thams cad du sgra grags par gyur to/ /de nas byang phyogs</text></item>
<item><p>73a2</p><section>'dul ba</section><text>kyi tshong pa zhig gis rgod ma gnyis shig rgyal po la skyes su phul te/ lha rgod ma 'di dag smad lags na/ ma 'am bu gang lags pa ni gzhan gyis ma 'tshal to/ /de la yang rgyal po 'khor dang bcas pa de dag skyo bar gyur nas de kho na bzhin du shing</text></item>
<item><p>73a3</p><section>'dul ba</section><text>mkhan gyi bu mo sa ga la/ sman chen pos smras pa dang / rje'i sras gang gi spu gshor ba de ni ma'o/ /gang gi spu 'jam pa ni bu'o/ /phyi de nyin de bzhin du sman chen pos smras nas/ lha sa ga'i thabs lags so zhes smras pa dang / de la yang rgyal</text></item>
<item><p>73a4</p><section>'dul ba</section><text>po ya mtshan skyes so/ /dus gzhan zhig na sbrul khas sdigs pa zhig gis sbrul gnyis khyer te 'ongs nas de la gcig ni pho/ /cig shos ni mo lags na gang pho gang mo lags pa ni ma 'tshal to/ /de nas rgyal po dang / blon po dang / mdun na 'don</text></item>
<item><p>73a5</p><section>'dul ba</section><text>rnams skyo nas de kho na bzhin du sman chen pos sa ga la dris shing / gang zhig pho 'am mo yin par ma shes pa yang rgyas par smras pa dang / de nas sa gas cung zhig bgad de smras pa/ gang dag don 'di lta bu mi rtogs pa de lta bu khyod kyang blon po</text></item>
<item><p>73a6</p><section>'dul ba</section><text>'am/ yong rgyal po go blon po rtog pa dang / sel ba phun sum tshogs pa de lta bu drug gis brgyan pa lta zhig dri yis ci khyod kyis shes sam/ smras pa/ ha cang mod 'od ma'i rtse mo 'am/ smig ma'i rtse mo la ras bal gyi 'dab</text></item>
<item><p>73a7</p><section>'dul ba</section><text>ma 'am/ bal gyis dkris te gnyi ga'i rgyab tu reg par bgyis pa dang / de dag las gang reg tu mi bzod pa de ni pho lags so/ /phyi de nyin de bzhin du byas pa las rgyal po mgu bar gyur to/ /de nas dus gzhan zhig na lho phyogs</text></item>
<item><p>73a8</p><section>'dul ba</section><text>nas tshong pa dag cig tsan dan gyi sdong po zhig khyer te 'ongs pa de'i mgo mjug ma shes te/ de nas de kho na bzhin du chung ma la dris pa dang / rje'i sras rdzing bu'i nang du bor dang / rtsa ba gang lags pa de 'og tu 'bying ngo / /de yang rgyal po skyed pa dang /</text></item>
<item><p>73b1</p><section>'dul ba</section><text>gzhan yang skye bo'i tshogs dag gis thos nas ya mtshan skyes so/ /rgyal po skyed pa'i blo skyes pa nga'i blon po dag gi nang na nor bu rin po che rtogs su mkhas shes par bya'o snyam nas/ des khang pa rtseg ma'i steng du rgyal mtshan gyi rtse mo la rin po che</text></item>
<item><p>73b2</p><section>'dul ba</section><text>btags so/ /de'i 'og na rdzing bu zhig yod do/ /rgyal pos kyang sus nor bu rin po che 'di shes pa 'di la sbyin par dam pa bstabs so/ /rdzing bu der zhugs nas 'od de blang ba la zhugs na blang yang ma nus so/ /de nas shing mkhan gyi bu mo</text></item>
<item><p>73b3</p><section>'dul ba</section><text>sa ga la smras pa dang / rje'i sras steng du gzigs shig dang / de rgyal mtshan gyi rtse mo la btags pa de'i mthus gzugs brnyan gda' mod kyi nang du bzhud de rgyal mtshan gyi rtse mo las blang bar bgyi'o/ /des phyi de nyin de bzhin du byas pa dang /</text></item>
<item><p>73b4</p><section>'dul ba</section><text>rgyal pos smras pa/ 'di su'i thabs/ des sa ga'i thabs lags so zhes smras pa dang / mgu nas rnam pa thams cad du shin tu mkhas so zhes bstod do/ /de nas sa ga shin tu gzugs dang ldan par blon po drug gis shes te/ de bdag</text></item>
<item><p>73b5</p><section>'dul ba</section><text>cag gis nor bu dang / dngul dang / dbyig dang / gser dang / an da rnyil dang / pad ma rA ga dang / rdo'i snying po la sogs pas brid la lhan cig phrad par bya'o snyam pa las ma zug go/ /de dag rgyun du smra ba dang / des sman chen</text></item>
<item><p>73b6</p><section>'dul ba</section><text>po la smras pa/ khyod kyis yul chos ko bud med gang su yang rung gzhon zhing gzugs bzang ba de gzhan gyi skyes pas slu ba de lta bu zhig lta/ des smras pa/ 'di ni thams cad kyi chos te/ skyes pa rnams ni bud med thams cad</text></item>
<item><p>73b7</p><section>'dul ba</section><text>la don du gnyer mod kyi bud med nyid kyis shes par byas te/ gal te bud med 'dzangs na de byed du mi btub bo/ /de nas sa gas smras pa/ rje'i sras gal te de lta bu la co dri ba 'am/ gnod pa zhig bgyis na de la nyen du mi 'gyur</text></item>
<item><p>73b8</p><section>'dul ba</section><text>grang / sman chen pos smras pa/ bag rton la byos shig /de nas des khyed kyis na'o zhes sgyu mdzod cig dang / de nas tho brtsam par bgyi'o/ /de mi na bar sgyu byas te 'dug pa dang / des kyang de dag gi pho nya gang dag yin pa</text></item>
<item><p>74a1</p><section>'dul ba</section><text>de dag las bzlugs pa 'di mi bde mod kyi/ ji ltar bka' stsal pa de bzhin du rim gro 'tshal lo zhes 'di skad du so sor spring ngo / /des kyang shing las sman chen po'i gzugs brnyan byas nas de gos kyis g.yogs</text></item>
<item><p>74a2</p><section>'dul ba</section><text>te mal du bsnyal lo/ /de dag so so la yang smras pa/ sman chen po 'di ni nyam chung ste/ che ge mo zhig dang / che ge mo zhig gi dus su gzhan gyis ma 'tshal bar spyon cig ces byas nas sgrom chen po drug byas te rang gi khang pa drug</text></item>
<item><p>74a3</p><section>'dul ba</section><text>tu bcug go/ /de nas de dag 'ongs pa dang sgrom du bcug ste bcings nas phyi de nyin sman chen po shi'o zhes sgra yang btang ngo / /de nas rgyal po'i btsun mo'i 'khor dang bcas pa dang / gzhan yang skye bo'i tshogs dag gis thos nas</text></item>
<item><p>74a4</p><section>'dul ba</section><text>mya ngan chen po dang ldan te/ bdag cag sems can 'di lta bu dang bral bar gyur to zhes rab tu sems shing mya ngan gyi rgya mtshor zhugs nas snying rje rje skad du smra'o/ /shing mkhan gyi bu mo sa ga des kyang blon po sgrom du bcug pa de drug legs par</text></item>
<item><p>74a5</p><section>'dul ba</section><text>bsdams nas rgyal po skyed pa'i drung du khyer te lha sman chen po ni dus las 'das te/ de'i nor gang lags pa dbyig dang / gser dang / dar dang / rin po che la sogs pa de dag de nyid kyi rgyas btab pa 'di dag lags so/ /</text></item>
<item><p>74a6</p><section>'dul ba</section><text>de nas rgyal pos/ de ni de ring shi nas deng nyid nga la 'di phul lo zhes shin du mya ngan gyis gdungs so/ /de'i skabs su sman chen po nyid gnas gzhan zhig nas me tog gis brgyan te dgod cing rgyal po'i pho brang du phyin nas rgyal po la phyag byas</text></item>
<item><p>74a7</p><section>'dul ba</section><text>te smras pa/ lhas bdag gdugs 'ga' yang byams pas ma bzung ste/ deng nyid sdum pa rgyal pos bzhes lags sam/ rgyal pos smras pa/ ngas ma blangs te/ khyod nyid kyi khyim nas khyer te 'ongs so/ /yang smras pa/</text></item>
<item><p>74a8</p><section>'dul ba</section><text>rgyal po chen po sman chen ni/ /'di nas 'jig rten pha rol mchis/ /de yi rin chen 'di rnams lags/ /de dag mi dbang bzhes su gsol/ /rgyal chen bdag ni yugs sa ste/ /khyim thab dang ni bral bas na/ /bdag las brnyas pa</text></item>
<item><p>74b1</p><section>'dul ba</section><text>bgyis nas lags/ /bdag las nor ni phrogs su mchi/ /de nas sman chen pos blon po'i mchog rnams kyi blo'i dpyod pa'i legs pa yang bstan to/ /rgyal po skyed pas kyang bltas na skra dang kha spu bregs/ rkang lag bzhi bskums pa'i blon po</text></item>
<item><p>74b2</p><section>'dul ba</section><text>drug mthong nas/ bgad de sman chen po la smras pa/ sman chen po thabs 'di su'i yin smros shig /des sa ga'i 'o zhes thams cad rgyas par smras so/ /de nas rgyal pos bsams pa/ kye ma bud med kyi blo gros/ kye ma brtan pa/ kye ma blo'i dpyod</text></item>
<item><p>74b3</p><section>'dul ba</section><text>pa/ des blon po'i mchog 'di dag 'di ltar co dris so zhes mgu nas de bkur ba cher byas so/ /yul thams cad du yang shing mkhan gyi bu mo sa ga ni de ltar blo dang ldan no zhes snyan pa grags so/ /sdom ni/ nga yang sman gyis de bzhin no/ /khyi dang phyugs la</text></item>
<item><p>74b4</p><section>'dul ba</section><text>bzas bsod sbyin/ /dam bca' rdo ba rol mo rnams/ /u dum 'ba' ra sgyur mor 'dra/ /se mo do yang stor ba ste/ /ne tso gsang yang bsnyad pa'o/ /bar mdo gnyis pa'i tshigs bcad do/ /de nas rgyal</text></item>
<item><p>74b5</p><section>'dul ba</section><text>pos sa ga mkhas shing 'dzangs par shes nas sman chen po bsod nams dang ldan pas ni 'di lta bu'i chung ma blo dang ldan pa rnyed do snyam mo/ /de nas rgyal pos sman chen po la smras pa/ gal te khyod dga' bar lta na nga la yang chung ma 'di ltar blo dang ldan pa</text></item>
<item><p>74b6</p><section>'dul ba</section><text>zhig btsal te blangs na khyim gyi srid dang / gzhan yang phyi rol rgyal po'i pho brang gi don 'di la bde bar gnas so/ /sman chen pos smras pa/ gang nas btsal bar bgyi/ gang gi phyir rgyal po skyed pas smras pa/ lnga len gyi rgyal po'i</text></item>
<item><p>74b7</p><section>'dul ba</section><text>bu mo sman ldan zhes bya ba gzugs bzang zhing mdzes pa/ gzhan yang dran pa dang shes bzhin can 'di ltar sa ga ci 'dra ba'i blo dang ldan pa zhig yod ces thos pa de chung mar long shig /de nas sman chen pos smras pa/ lha 'di la thabs zhig</text></item>
<item><p>74b8</p><section>'dul ba</section><text>bgyi na de yang lha'i mtshams las gzhan pa dgra lta bur mchis pa ste/ de la sngar thabs btsal bar bgyi'o/ /de nas rgyal po skyed pas blon po mdun na 'don dag btang ste/ de dag slong ba la zhugs so/ /de nas lnga len gyi rgyal pos blon po rnams</text></item>
<item><p>75a1</p><section>'dul ba</section><text>bsdus te/ ji ltar bya zhes dris pa dang / de dag gis smras pa/ rgyal po skyed pa 'di sngan chad lha'i bka' mi nyan te don 'dis 'o skol gyi dbang du 'gyur ba ni de dag mchis nas ji ltar bgyi ba gdod mdzad kyis re shig stsol cig</text></item>
<item><p>75a2</p><section>'dul ba</section><text>des byin nas che ge mo zhig na zla ba phyed kyi nyin par yud tsam pa dag dang sbyar te/ bag ma len du shog shig ces byas nas phyir song ste/ rgyal po skyed pa la bu mo sman ldan ni thob bo zhes shes par byas so/ /ji ltar nam blang bar bya/ de dag gis tshes</text></item>
<item><p>75a3</p><section>'dul ba</section><text>grangs che ge mo zhig dang / yud tsam pa dang sbyor la shog shig ces mchi'o/ /dus de'i 'og tu lnga len gyi rgyal pos des bag ma gtang ba'i don du brtsams pa ni bza' ba dang btung ba dag sta gon byas te/ bza' ba dang btung ba'i rnam pa thams cad dug</text></item>
<item><p>75a4</p><section>'dul ba</section><text>dang bsre ba byas nas lnga len gyi rgyal pos bsdogs pa 'di las ma 'phyi bar shog shig ces pho nya btang ngo / /de nas de thos pa dang / sman chen pos rgyal po skyed pa la smras pa/ lha re shig 'phral du bgyir mi rung ste/ de ci'i slad du zhe na/ de ni gang gi phyir</text></item>
<item><p>75a5</p><section>'dul ba</section><text>lha'i mtshams las gzhan pa'i rgyal po ste/ de dang rtag tu rtsod cing 'dis rgyun du mi mthun pa lhan cig tu bgyis pas brtag par bgyi'o/ /rgyal pos smras pa/ su rtog tu btang / des smras pa/ rgyal po bde bar bzhugs shig /</text></item>
<item><p>75a6</p><section>'dul ba</section><text>bdag la ne tso spyod gsal zhes bgyi ba mkhas pa/ gsal ba/ yid gzhungs pa de der btang la des thams cad la gtam bgyis nas slar mchi bar bgyi'o/ /de bzhin gyis shig /de der song nas bsams pa/</text></item>
<item><p>75a7</p><section>'dul ba</section><text>su la bcar te gang gis na lhan cig 'grogs shing gtam bya/ des kun du bltas na cung zad kyang ma mthong ngo / /'jig rten gyi tha snyad gang gis bya bsam mo/ /ji tsam na rgyal po'i pho brang du zhugs te der bltas na gdung</text></item>
<item><p>75a8</p><section>'dul ba</section><text>gi bar na ri skegs zhig 'dug pa mthong ste/ de der song nas kyang de gnyis phan tshun gcig la gcig dga' bas yang dag par mgu bar byas nas gang nas 'ongs zhes dris so/ /ne tsos smras pa/ byang phyogs kyi rgyal po shi bi zhes</text></item>
<item><p>75b1</p><section>'dul ba</section><text>bya ba de nas kho bo 'ongs so/ /kho bo skyed mos tshal srung ste/ de la kho bo'i chung ma dam pa gzugs bzang ba 'dzangs shing rjes su 'thun pa yid du 'ong ba smra ba ri skegs mo zhig yod pa las ri skegs de yang gzhan du song ba las khras</text></item>
<item><p>75b2</p><section>'dul ba</section><text>khyer te/ des na kho bo mya ngan gyis sems gdungs shing phan tshun 'khyam pa las khyod kyi drung du phyin no/ /bzang mo khyod kho bo'i chung mar mi rung ngam/ des smras pa/ ji ltar na ne tso'i chung ma ri skegs yin zhes ma thos ma mthong ste/ de lta mod</text></item>
<item><p>75b3</p><section>'dul ba</section><text>kyi ne tso'i chung ma ni ne tso nyid yin no zhes thos so/ /de nas spyod gsal gyis gzhan dag phan tshun 'ong zhing 'gro ba'i rnam grangs kyi rnam pas nye bar bsnyen to/ /yang smras pa/ bzang mo bdag ni shi bi'i rgyal/ /bskyed mos srung bar gyur pa ste/ /</text></item>
<item><p>75b4</p><section>'dul ba</section><text>kho bo'i chung ma ri skegs ni/ /'jam pa'i tshig tu smrar gyur pa/ /byas ni nan gyis khyer bas na/ /bdag ni de yis gdungs par gyur/ /kho bo 'dod pas gdungs nas ni/ /khyod kyi gan du 'ongs pa yin/ /ri skegs kyis smras pa/</text></item>
<item><p>75b5</p><section>'dul ba</section><text>ne tso'i chung ma ri skegs ni/ /mi rigs par ni bdag gis bsams/ /ne tso'i chung ma ne tso bar/ /'di skad du ni mkhas pas bsgrags/ /de nas de bzhin du smras shing bsams pa bsgrubs nas/ de de dang lhan cig rtse bar byed/</text></item>
<item><p>75b6</p><section>'dul ba</section><text>dga' bar byed/ dga' mgur spyod par byed do/ /de nas ne tso spyod gsal gyis rgyal po'i pho brang na bza' ba mang po sbrang rtsi'i mchog ces bya ba dang / mya ngan med sgyur dang / phe'u te'u dag dog ler 'tshed pa dang / bu ram las</text></item>
<item><p>75b7</p><section>'dul ba</section><text>byas pa'i kha zas mang po mthong nas ri skegs la smras pa/ ci'i phyir 'di dag 'tshed/ ci ste bdag cag gis thob bam/ de nas ri skegs la tshigs su bcad de smras pa/ dog ler mar sar mang po ni/ /'tshed par</text></item>
<item><p>75b8</p><section>'dul ba</section><text>byed pa 'di rnams dag /kha cig bdag cag gis thob bam/ /ri skegs kyis ni 'jam por smros/ /ri skegs kyis smras pa/ dog ler bca' ba khur ba dag /'tshed par byed pa 'di dag kyang / /ne tso mkhas pa spyod gsal</text></item>
<item><p>76a1</p><section>'dul ba</section><text>ba/ /'di rnams khyod kyi bza' ba min/ /'di dag skyed pa'i ched du ni/ /dug gis thams cad bsres pa yin/ /de nas spyod gsal gyis rig pa sngon du btang nas ri skegs la thabs kyis yang smras pa/ lnga len</text></item>
<item><p>76a2</p><section>'dul ba</section><text>rang gi bu mo ba/ /skyed pa la ni byin no zhes/ /de lta bu yang sgra dag gis/ /phyogs kun du ni rgyas gyur na/ /de la su yi tshig bden zhing / /gang gi tshig de de bzhin yin/ /ri skegs kyis smras pa/ ne tso mkhas pa spyod</text></item>
<item><p>76a3</p><section>'dul ba</section><text>gsal ba/ /gtum po des ni mi byin te/ /blo gros ngan pa nyid dag gis/ /de la gsad pa dag tu brtson/ /de dag thos nas slar log ste ne tso spyod gsal gyis mthong zhing thos nas rtogs shing shes pa ni tshong pas don gyi rnyed</text></item>
<item><p>76a4</p><section>'dul ba</section><text>pa thob pa yongs su grub pa bzhin no/ /ri skegs la shi bi'i phyir smras pa/ bdag gis chung ma 'dra rnyed pa/ /ri skegs 'jam par smra ba ni/ /shi bi'i rgyal pos mkhyen bya'i phyir/ /bzang mo bdag ni 'gro bar bya/ /</text></item>
<item><p>76a5</p><section>'dul ba</section><text>ri skegs kyis smras pa/ gal te rje yi sras gshegs na/ /shi bi'i rgyal po mkhyen gsol nas/ /dgung bdun dag las gzhan du ni/ /yun mi ring bar mkhyen par mdzod/ bdag gi rigs dang rus dag dang / /</text></item>
<item><p>76a6</p><section>'dul ba</section><text>longs spyod kyang ni 'di 'dra bar/ /shi bi'i rgyal pos mkhyen par mdzod/ /bdag kyang slad rjes khyed ma dgum/ /de song nas phyin pa dang / blon po sman chen po la rgya cher thams cad smras so/ /de nas sman chen</text></item>
<item><p>76a7</p><section>'dul ba</section><text>pos rgyal po skyed pa la mkhyen par byas so/ /de nas lnga len gyi rgyal pos kyang mi 'ong bar rtogs nas dpung gi tshogs yan lag bzhi go bskon nas glang po che'i tshogs dang / rta pa'i tshogs dang / shing rta'i tshogs dang / dpung bu chung gi</text></item>
<item><p>76a8</p><section>'dul ba</section><text>tshogs dag rgyal po skyed pa'i drung du phyin nas rgyal po skyed pa'i pho brang bskor bar byas pa dang / de nas blon po'i mchog sman chen pos bsams pa 'dis lhan cig thab mo 'gyed par yang mi nus na ji ltar bya dbyen zhig bya snyam mo/ /des lnga len gyi rgyal</text></item>
<item><p>76b1</p><section>'dul ba</section><text>po'i blon po lnga brgya la rnam pa sna tshogs kyi skyes bskur te dbyen byas so/ /dbyen byas nas rgyal po skyed pas lnga len gyi rgyal po la pho nya btang ste/ kho bo khyod la rgol ba mi nus pa ma yin mod kyi kho bo dang khyod gnyen te/ khyod nyid gyos po yin</text></item>
<item><p>76b2</p><section>'dul ba</section><text>pas mi rgal lo/ /'on kyang khyod nga'i lag tu 'tsho 'am gshin pa ni shin du rig par gyis shig /nged kyis nus par gyur kyang khyod la mi rgal te/ gal te yang khyod the tshom du gyur na skyes 'di dang 'di dag ni blon po che ge mo rnams la bskur bar brtag</text></item>
<item><p>76b3</p><section>'dul ba</section><text>par bya'o zhes des spring ba las skyes dang bcas su bzung ngo / /de nas lnga len gyi rgyal po de nyid kyi nub mo chas nas rang gi khyim du song ste phyin pa dang / blon po lnga brgya de dag bsad de/ de dag gi bu rnams kyang blon por bcug pa bden no zhes smras</text></item>
<item><p>76b4</p><section>'dul ba</section><text>pa 'dis rgyal po skyed pa dang lhan cig pa dag dga' ba skyes par gyur to/ /sman chen pos kyang de dag bsad par thos nas bdag gis de lta bu dag byas so snyam ste dga' bar gyur to/ /de dag kyang bsad nas rgyal po la sman chen pos gsol pa/ 'di ltar</text></item>
<item><p>76b5</p><section>'dul ba</section><text>bdag nyid dngos der mchis la thob bam mi thob brtag par bgyi'o/ /zhes smras so/ /gang gi phyir de der bdag nyid kyi dpung dang bcas nas lnga len gyi rgyal po'i yul du song ba dang / lnga len gyi rgyal pos grong khyer gyi nang du shog shig ces smras so/ /</text></item>
<item><p>76b6</p><section>'dul ba</section><text>des smras pa/ skyed mos tshal 'di nyid du mchis so/ /ji ste yang bdag nges par nang du mchi na/ blon po che ge mo zhig gi khyim du mchi bar 'tshal lo/ /de nas lnga len gyi rgyal po bag tsha ste/ ci'i phyir 'di 'di skad du smra/ re shig gzhan yang bdag dang blon po dag dbyen byed</text></item>
<item><p>76b7</p><section>'dul ba</section><text>do snyam ste/ de ltar dga' na de nyid du 'dug shig ces spring ngo / /de'i blon po rnams kyis 'di la bgros pa/ bdag cag gi pha chud gsan par byas pa de thams cad ni sman chen po 'di yin pas bdag cag gis sngon gyi sha khon</text></item>
<item><p>76b8</p><section>'dul ba</section><text>rjes su dran par byas te/ rgyal po la de bzhin du gal gyis bcus la de ltar 'di phyir mi 'gro bar bya'o zhes 'dus nas rgyal po la de dag gis smras pa/ rgyal po skyed pa gang la blo'i dpyod tshul 'di lta bu de ni sman chen de'i lags so/ /</text></item>
<item><p>77a1</p><section>'dul ba</section><text>de la rgyal po skyed pa ni pha rol la gnod pa bgyid mi nus te/ de ltar na de 'di nyid na mchis pa'i tshe bdag cag gis gzhan nas rgyal po skyed pa'i drung du mchi'o/ /des smras pa/ legs par smras so/ /de nas</text></item>
<item><p>77a2</p><section>'dul ba</section><text>dpung gi tshogs yan lag bzhi pa go bskon te/ glang po che'i tshogs dang / rta pa'i tshogs dang / shing rta pa'i tshogs dang / dpung bu chung gi tshogs dag rgyal po'i pho brang gang na ba der song ngo / /rgyal po skyed pa 'dis kyang sta gon</text></item>
<item><p>77a3</p><section>'dul ba</section><text>byas so/ /sman chen pos kyang lnga len gyi rgyal po lam che ge mo zhig nas rgyal po skyed pa'i yul du song bar shes so/ /des kyang der cung zad zhig 'dug nas phyogs che ge mo zhig na rgyal po'i mdzod yod de/ mdzod de na rgyal po'i bu mo sman</text></item>
<item><p>77a4</p><section>'dul ba</section><text>ldan ma zhes bya ba 'dug par shes so/ /de nas des nang 'khor ma zhig khrid de 'khor bzhag nas ji tsam na rgyal po'i mdzod du zhugs te mdzod phye nas bu mo dang / 'byor pa dbyig dang gser dag blangs nas dpung gi tshogs yan lag bzhi go</text></item>
<item><p>77a5</p><section>'dul ba</section><text>bskon te lam gzhan zhig nas rgyal po skyed pa'i drung du song ngo / /de nas rgyal po skyed pa dang / blon po dang / grong mi rnams dang / gzhan dag kyang las chen pos bsgrubs so zhes rab tu dga' ste rjed cing ri mor bya ba mang</text></item>
<item><p>77a6</p><section>'dul ba</section><text>po dag byas so/ /lnga len gyi rgyal po'i blon po mchog kyang 'ongs na sman chen pos bu mo dang mdzod khyer ba dang / rgyal po'i pho brang de dag gis spangs te rang gi yul du song ngo / /rgyal po skyed pas kyang gang gi phyir bkra shis</text></item>
<item><p>77a7</p><section>'dul ba</section><text>kyi rnam pa dag gis bu mo bag mar blangs nas de de dang lhan cig rtse bar byed/ dga' bar byed/ dga' mgur spyod par byed do/ /de nas lnga len gyi rgyal pos bu mo sman ldan la pho nya zhig btang nas 'di lta bu su'i</text></item>
<item><p>77a8</p><section>'dul ba</section><text>thabs sus brtags/ sus dbyen byas pa dag gi don shes par gyis la rtogs la spring shig /des brtags nas pho nya btang ba la sman chen po 'di la ne tso spyod gsal zhes bya ba mi'i skad du smra ba des 'di ltar brtags so/ /</text></item>
<item><p>77b1</p><section>'dul ba</section><text>de nas lnga len gyi rgyal pos smras pa/ ne tso spyod gsal ci nas kyang slar thong shig /de nas des rab tu 'bad pas snyis bzung ste de la bskur ro/ /de nas rgyal po khro bas dkris pas rnam pa mang por spyos te sod cig ces</text></item>
<item><p>77b2</p><section>'dul ba</section><text>bsgo'o/ /de nas ne tso spyod gsal gyis rkang pa la gtugs te rgyal po la gsol pa/ lha bdag gi pha dang mes po ji ltar bkum pa de bzhin du dgum par ci gnang / gal te de lta na de bzhin du 'di gsad par gyis shig ces nas</text></item>
<item><p>77b3</p><section>'dul ba</section><text>gnang ngo / /ji lta bu nyid du pha dang mes po bsad ces des de la dris pa dang / ras bal gyis mjug ma dkris te yungs mar gyis bskus nas bsregs te gtang ba dang / de nam mkha' la phur te rgyal po'i pho brang kun nas 'bar</text></item>
<item><p>77b4</p><section>'dul ba</section><text>bar byas chur zhugs so/ /de nas rgyal po skyed pa'i drung du song ba dang / sman chen pos kyang dris pa khyod ga las 'dir phyin/ des ji ltar byas pa thams cad shes par byas pa dang / de mgu bar gyur to/ /lnga len gyi</text></item>
<item><p>77b5</p><section>'dul ba</section><text>rgyal po khro bas dkris pas yang yi ge bskur ba/ des rnam pa 'di lta bus gnod pa byas te nges par slar thong shig /des kyang bzung ste bskur ro/ /lnga len gyi rgyal po khros pas spu ril phyi nas sha'i ri lur bzhag</text></item>
<item><p>77b6</p><section>'dul ba</section><text>ste 'gro na song shig ces phyi rol du bor ba dang / khras khyer ro/ /des kyang khra la gsol ba btab pa/ kho bo zos pa ni nyin gcig gi zas su zad de kho bo btang na ni nyin gcig bzhin du ji lta bu'i dgos pa dang bza' ba mang</text></item>
<item><p>77b7</p><section>'dul ba</section><text>po dag de bzhin du sbyar bar bya'o zhes des yid ches par mna' bor nas btang ste/ spyod gsal gyis smras pa/ phyogs che ge mo zhig na rgyal po'i gtsug lag khang der zhog shig /des de bzhin du byas pa dang / de gtsug</text></item>
<item><p>77b8</p><section>'dul ba</section><text>lag khang du song ste bu ga zhig tu zhugs pa dang / phyi de nyin bram ze dag lha mchod pa'i phyir der lhags/ lha dri ma phyis te/ bdug pa dang / me tog dang / lha bshos dang / gtor ma sbyin par brtson na/ spyod gsal des kyang smras</text></item>
<item><p>78a1</p><section>'dul ba</section><text>pa/ kye bram ze rgyal po sdig pa can lnga len gyi rgyal po la nga'i tshig 'di brjod par bya'o/ /nyes pa 'di dang 'di dag byas pa de ni ngas gnod par byas pa yin no/ /gal te nga'i tshig bzhin ma byas na phyir yang bya'o/ /de ltar re shig</text></item>
<item><p>78a2</p><section>'dul ba</section><text>nyin re zhing sha rjen dmar po dang / til dang / 'bras thug po che bre'u chung gang gi lha bshos byas pa dang de nas phyis bsam mo/ /song nas des lnga len gyi rgyal po la khong du chud par byas so/ /rgyal pos kyang de'i don kho nar lha bshos</text></item>
<item><p>78a3</p><section>'dul ba</section><text>dang / gtor ma bya ba la zhugs te/ nyin cig bzhin du rgyal po dang / blon po dang / mdun na 'don dag lhags nas lha la gnang ngam mi gnang bka' stsal par gsol ba btab pa dang / de bzhin du bya'o zhes so/ /'di ltar dus mang</text></item>
<item><p>78a4</p><section>'dul ba</section><text>du lon nas ne tso spyod gsal de'i gshog pa skyes shing 'phur nus par gyur pa dang / yang 'gro ba'i blo skyes te/ de la yang smras pa/ 'di ltar nga la gang khyed stobs kyi dpung dang / lha mo dang / gzhon nu dang / blon po dag dang lhan cig</text></item>
<item><p>78a5</p><section>'dul ba</section><text>mgo gtun bzhin bregs la nga'i drung du shog shig dang / 'di ltar bzod cing gnang bar bya'o/ /des rgyal po la khong du chud par byas pa dang / rgyal pos kyang de bzhin du byas te/ de ltar thams cad mgo gtun bzhin du</text></item>
<item><p>78a6</p><section>'dul ba</section><text>bregs nas lha gang du song ste rkang pa la gtugs nas bzod pa gsol pa dang / de nas ne tso nam mkha' la 'phur te tshigs su bcad pa 'di smras so/ /byed pa la ni slar byas te/ /phyi bas slar ni phyi la ltos/ /'dir ni gcig pu phyi ba</text></item>
<item><p>78a7</p><section>'dul ba</section><text>yis/ /btsun mo kun dang legs par phyi/ /des 'di skad du smras te/ de nas yang sman chen po'i drung du song ba dang / spyod gsal yun ring zhig tu ma mthong na gang nas phyin ces dris so/ /des 'di dang 'di lta bu'i thabs de dag bdag gis bgyis</text></item>
<item><p>78a8</p><section>'dul ba</section><text>so zhes rgya cher smras so/ /de nas sman chen po yid dga' zhing mgu ste/ rgyal po skyed pa la ne tso spyod gsal gyis 'di ltar bgyis so zhes smras pa dang / rgyal po yang mchog tu dga' ba dang ldan nas smras pa/ e ma'o 'di ltar khyod mkhas pa</text></item>
<item><p>78b1</p><section>'dul ba</section><text>sha stag dang phrad pa ni bsod nams dang ldan no zhes smras so/ /de nas yang dus phyi zhig na rgyal pos blon po rnams la gang rab tu mkhas pa nyams sad do snyam blo skyes nas de dag bos te so sor khyi re re byin nas 'di dag dus 'di tsam na</text></item>
<item><p>78b2</p><section>'dul ba</section><text>thams cad mi skad du smra bar gyis shig /de dag gis de khyim du khrid de gso bar byas pa ni shes kyi mi skad du zer ba mi shes so/ /sman chen pos khyi de khyim du khrid de song nas khri las mi ring ba zhig tu phur ba la btags te bzhag go/ /</text></item>
<item><p>78b3</p><section>'dul ba</section><text>nam sman chen po'i kha zas drangs nas bca' ba dang / bza' ba dang / khu ba sna tshogs su sbyar ba za bar mthong yang len mi nus so/ /de nas ngan pa cung zad cig byin pas ma shi ma sos tsam du nyam chung la rid de skem par gyur to/ /</text></item>
<item><p>78b4</p><section>'dul ba</section><text>de nas rgyal pos khyi de dag lobs sam/ ma lobs bltas khrid de shog shig par bsgo'o/ /de dag gis ni thabs la mi mkhas pas bslab ma nus so/ /de nas sman chen po la khyod kyi ci 'dra khrid de shog ces smras nas rgyal po'i</text></item>
<item><p>78b5</p><section>'dul ba</section><text>mdun du 'ongs te bltas na skem zhing rid do/ /des 'di ci'i phyir rid ces dris pa dang / sman chen pos lha bdag gis ci zos ci 'tshal ba de bzhin 'di la stsal to zhes smras pa dang / khyis smras pa/ lha 'di ni brdzun mchis te/ bdag</text></item>
<item><p>78b6</p><section>'dul ba</section><text>ltogs te de'u bkum mo/ /de nas sman chen pos bdag gis 'di ltar 'di mi'i skad du smra bar bgyis so zhes gsol to/ /de nas rgyal po dgyes par gyur to/ /de nas yang dus phyi zhig na yang nyam skyed par 'dod nas lug 'di rnams</text></item>
<item><p>78b7</p><section>'dul ba</section><text>khyed kyis bza' btung zhim po stsal la tshil med la mthu dang ldan par byos shig ces bsgo'o/ /de nas blon po lnga brgya po de dag ni thabs mi shes te/ de gsos te tshon por byas so/ /sman chen pos ni bza' ba zhim po mdun du bzhag nas</text></item>
<item><p>78b8</p><section>'dul ba</section><text>shing la spyang ki'i gzugs cig byas te lug gi mdun du bzhag pa des de mthong bas ni skrag ste tshil ni ma skyes mthu dang ni ldan par gyur to/ /de dag kun bltas na gzhan dag ni mdog dang ldan zhing tshil mang bar gyur to/ /sman chen po'i ni tshil med la mthu dang</text></item>
<item><p>79a1</p><section>'dul ba</section><text>ldan par mthong nas rgyal po dga' ste 'dzangs so zhes bsngags so/ /de nas yang dus phyi zhig na gang mkhas pa bgams te blta'o snyam du bsams nas blon po de dag gi bu lnga brgya po de dag skyed mos tshal du sngon zan byas te</text></item>
<item><p>79a2</p><section>'dul ba</section><text>za 'thung zhing 'khod pa las ngo mtshar dang ldan pa'i gtam rtsom ste/ su gang gis ngo mtshar gyi gtam 'am/ khyim na yod pa ci thos pa smros shig /de dag mdza' bas gcig la gcig ngo mtshar gang la ci yod pa dang / khyim dang gzhan gyi phyogs na mthong</text></item>
<item><p>79a3</p><section>'dul ba</section><text>ba'i rnams smras so/ /de nas khye'u dag gis sman chen po'i bu la khyod kyang smros shes bskul ba dang / sman chen po'i khyim du rdo zhig yod de de ka rten yin pa las de chu'i steng du bzhag na phan tshun du 'phyo zhing nyug cing mnye ba la sogs pa'i las</text></item>
<item><p>79a4</p><section>'dul ba</section><text>kun byed do/ /de nas khye'u des bdag gi khyim na yod pa de dag la bsnyad de nged kyi khyim na ngo mtshar yod pa de lta bu ni su la yang med do/ /de dag gis de'i rjes nas bzung ba dang / nged kyi khyim na rdo ba chu'i steng na 'phyo zhing 'gro'o zhes smras pa dang /</text></item>
<item><p>79a5</p><section>'dul ba</section><text>de dag gis bdag cag gis rdo chu'i steng nas 'phyo zhing 'gro ba de lta bu ni ma mthong ma thos so/ /de nas de dang de dag gis gser gyi dong tshe lnga brgya la rgyal bkye'o/ /de nas gzhon nu des ji ltar gyur cing de'i phyir bdag dang rgyal bkye'o zhes</text></item>
<item><p>79a6</p><section>'dul ba</section><text>pha la smras pa dang / des smras pa/ bu ma bstan cig /de nas de dag lhags nas ma bstan pa dang / gser gyi dong tshe lnga phab bo/ /de nas sman chen pos spre'u rnams bzung ste/ rol mo bslab nas bu la smras pa/</text></item>
<item><p>79a7</p><section>'dul ba</section><text>da ni song la sngun zan pa'i nang du sngar gtam glengs la khyod kyis ngo mtshar sus ci mthong ci thos khyim lta na yod pa smros shig ces byos la de nas khyod kyis nga ni rgyal nyis 'gyur du byas te/ bdag gi khyim na ni rol mo mkhan spre'u yod de</text></item>
<item><p>79a8</p><section>'dul ba</section><text>glu la mkhas/ gar la mkhas/ rnga rdung ba la mkhas so zhes byos shig ces bsgo ba dang / des kyang de bzhin du gtam gzhan las brjod de/ 'di lta bu mthong ste yod do zhes smras pa dang / de nas de dag na re bdag cag</text></item>
<item><p>79b1</p><section>'dul ba</section><text>gis spre'u rol mo byed pa ma mthong ma thos so/ /des smras pa/ de ste bdag gis bstan na khyed kyis ci sbyin/ de dag gis smras pa/ sngar yang khyod la gser gyi dong tshe lnga brgya phab pa yin/ da yang de bzhin mi rigs mi tshul ba zer te/</text></item>
<item><p>79b2</p><section>'dul ba</section><text>de ste yang khyod kyis ma bstan na gser gyi dong tshe stong dbab bo/ /ji ste bstan na nged kyis sbyin no/ /de ltar dam bcas nas spre'u khrid de rgyal po'i pho brang du 'dong ngo / /des kyang spre'u rnams rgyal po'i pho brang du ded de rgyal po'i mdun du glu dang /</text></item>
<item><p>79b3</p><section>'dul ba</section><text>gar dang / rnga rdung ba kun bstan pa dang / de nas de dag gis de la gser gyi dong tshe stong byin no/ /rgyal pos kyang ngo mtshar du bzung ste/ 'di lta bu dag ni sngon yang ma mthong ma thos so/ /de nas rgyal po blon po dang grong ba rnams kyis</text></item>
<item><p>79b4</p><section>'dul ba</section><text>kye thams cad yang de gcig pu mkhas shing blo dang ldan pa la ltos shig /kun gyis sman chen po la bkur sti byas so/ /de nas yul be de ha'i bram ze zhig 'dug pa des bdag dang rigs mnyam pa las chung ma blangs te/ de dang lhan</text></item>
<item><p>79b5</p><section>'dul ba</section><text>cig tu rtse dga' yongs su spyod pa las phyi zhig na bram ze mo de sems can dang ldan par gyur pas zla ba dgu 'das te btsas na bu mo zhig byung na gzugs legs shing blta na bzang mo zhig go/ /bram ze de yang smrang dang smrang gi yan lag</text></item>
<item><p>79b6</p><section>'dul ba</section><text>gi pha rol du phyin pa/ rig pa'i gnas bcwa brgyad kyi pha rol du phyin pa/ blo dang shes rab rno ba des 'di gang bdag dang 'dra bar 'gyur ba bdag gi drung na slob cing 'don par byed pa de la bu mo 'di sbyin no snyam du bsams so/ /btsas pa'i btsas</text></item>
<item><p>79b7</p><section>'dul ba</section><text>ston rgya cher byas te 'di'i ming cir gdags shes bgros na/ bu mo 'di'i ming u dum 'ba' ri kar btags te/ de gsos bskyed nas chen mor gyur to/ /de nas bram ze gzhan zhig la bu kha dog ngan pa gzugs mi sdug pa mdog ngan</text></item>
<item><p>79b8</p><section>'dul ba</section><text>pa mtshan ngan pa bcwa brgyad dang ldan pa zhig btsas te/ de skyes ma thag tu pha mas kyang 'di lta bu mi sdug pa yid du mi 'ong ba'i phyir ming yang gzugs ngan du btags so/ /de gsos bskyed nas cher skyes pa dang / phas bu ngo tsha bar</text></item>
<item><p>80a1</p><section>'dul ba</section><text>'gyur ba gzugs ngan pa 'di 'dra ba la bslabs te ci rung snyam nas ma bslabs so/ /de nas khye'u gzugs ngan de nam cher gyur pa de na bslab par 'dod na phas ni ma bslab kyis yul gzhan du 'gro'o snyam du</text></item>
<item><p>80a2</p><section>'dul ba</section><text>bsams nas/ bram ze gzhan zhig gi drung du phyin te/ bram ze'i khye'u de langs nas bdag ni bram ze 'di zhes bgyi ba'i bu lags te khyod la slob par 'tshal ba'i slad du khyod kyi drung du mchis so zhes gsol pa dang / des kyang de bzhin</text></item>
<item><p>80a3</p><section>'dul ba</section><text>gyis shig ces de la skabs phye'o/ /des ring po ma lon par bram ze des ci shes pa thams cad gzugs ngan pa des kyang lobs so/ /de nas slob dpon des 'di snyam du bsams so/ /bdag gi drung na slob cing shes pa yang bdag dang</text></item>
<item><p>80a4</p><section>'dul ba</section><text>mtshungs par gyur pa de la bu mo u dum 'ba' ri ka sbyin par bdag gis dam bcas nas/ da bram ze gzugs ngan 'dis bdag gi drung na bslabs la shes pa yang bdag dang mtshungs par gyur na/ 'di gzugs mi sdug mod kyi bdag gis</text></item>
<item><p>80a5</p><section>'dul ba</section><text>gzhan bya mi nus kyis gnyen du byas te bdag dang pha mes la 'jig rten du yang mi rung / bram ze gzhan dag gis kyang smad par 'gyur gyis ci nas yi dam bcas pa bzhin du bya'i snyam nas des bu mo u dum 'ba' ri ka de rgyan thams cad kyis</text></item>
<item><p>80a6</p><section>'dul ba</section><text>klubs nas bram ze'i khye'u gzugs ngan pa la byin nas des de blangs te de dang lhan cig dga' bar spyod du mi spobs so/ /de nas des bdag nyid kyi khyim du 'ongs pa dang / de na dga' mgur bya'o snyam du bsams nas rang gi khyim du khrid</text></item>
<item><p>80a7</p><section>'dul ba</section><text>do/ /u dum 'ba' ri ka de yang de gzugs ngan pa mthong na yang yid du mi 'ong ste bdag ni gzugs dang ldan pa/ 'di ni mdog mi sdug pa rnam pa bcwa brgyad dang ldan pas na khyo 'di lta bu dang ldan pa zhig ni ngo tsha'o snyam du bsams te/</text></item>
<item><p>80a8</p><section>'dul ba</section><text>de nas gzugs ngan des de khrid de bdag cag gi yul du song ba las lam gyi bar du rgyags chad do/ /de rdzing gzhan zhig gi 'gram du phyin te gnyi ga bkres shing 'khod pa dang / grogs gzhan zhig kyang phye chu'i nang</text></item>
<item><p>80b1</p><section>'dul ba</section><text>du shing bus dkrugs te 'thung ba la zhugs pa dang / mo bru bas gzer te bslangs na/ de la gzugs ngan gyis phye spar gang blangs te bdag nyid 'thung ngo / /u dum 'ba' ri kas jo bo bdag kyang shin du bru bas gdungs na/ kho mo 'o ni</text></item>
<item><p>80b2</p><section>'dul ba</section><text>las ni chu zhig 'thung ngo zhes smras pa dang / gzugs ngan gyis bud med la 'di 'dra ba'i chu grog 'thung du sngon gyi chos mkhan drang srong rnams kyis ma gnang bas de'i phyir mi sbyin no zhes zer te ma byin no/ /de nas yang char pa ma bab pa'i</text></item>
<item><p>80b3</p><section>'dul ba</section><text>phyir dgon pa la bru bas gzir cing dong ba las gnyi gas khyi sha zhig rnyed na gzugs ngan gyis bsregs te bdag zos nas u dum 'ba' ri kas de yang bslangs na/ 'di yang bud med rnams la drang srong gis ma gnang ngo zhes zer te ma ster</text></item>
<item><p>80b4</p><section>'dul ba</section><text>ro/ /des bdag lta bu byur ngan ma bru ba'i sdug bsngal gyis gzir to/ /pha ma gnyis kyis bdag gi nyes pa ci mthong na 'di 'dra ba la byin zhes bsams te pha ma la rnam pa mang po smra'o/ /yang de gnyis dong ba las shing</text></item>
<item><p>80b5</p><section>'dul ba</section><text>u dum 'ba' ra smin pa zhig mthong nas gzugs ngan de la 'dzegs te za zhing 'dug pa dang / u dum 'ba' ri kas khyod gcig pu ma za bar ngan bu la yang 'or zhes smras pa dang / des smin pa ni bdag zos kyi ma smin pa mar bor ro/ /</text></item>
<item><p>80b6</p><section>'dul ba</section><text>des bdag la ma smin pa ma dor bar smin pa la yang stsol/ des de ste khyod smin pa 'dod na bdag nyid 'dzegs te thogs la zo shig ces smras pa dang / bru bas gzir ba'i phyir nan gyis u dum 'ba' ra la 'dzegs te za zhing 'dug</text></item>
<item><p>80b7</p><section>'dul ba</section><text>pa dang / gzugs ngan gyis bsams pa/ bdag lta bu bsod nams med de chung ma 'di 'dra ba bdag nyid kyis sos pa lta ci smos/ 'di ni bdag la ltar kyang mi btub po snyam nas de shing las babs te shing u dum 'ba' ra'i drung tsher mas</text></item>
<item><p>80b8</p><section>'dul ba</section><text>bskor nas bor te song ngo / /yang smras pa/ de gnyis song ba nags nang na/ /u dum 'ba' ra smin pa mthong / /des kyang de la 'dzegs pa dang / /za zhing sbyin par mi byed do/ /snyan par smra ba'i tshig can ma/ /de la bu mos smras pa ni/ /</text></item>
<item><p>81a1</p><section>'dul ba</section><text>bdag kyang bkres par gyur pa la/ /jo bo stsol cig bdag la yang / /rtsub pa'i tshig tu smra ba ni/ /des ni de la ngan pa mo/ /de ste bza' bar 'dod na ni/ /zo shig bdag nyid 'dzegs nas so/ /des kyang nan gyis</text></item>
<item><p>81a2</p><section>'dul ba</section><text>bsgrims nas su/ /shing chen de la 'dzegs par gyur/ /shing la 'dzegs par shes nas ni/ /babs te yal gas drung bskor song / /de nas de'i tshe de'i dus na rgyal po skyed pa ri dgas shor du song ste/ de'i phyogs su phyin pa dang /</text></item>
<item><p>81a3</p><section>'dul ba</section><text>de nas de khyo dang bral ba'i sdug bsngal gyis nyon mongs par gyur/ mi 'ong ba yang med bod du 'ang med pa'i dgon pa na shin du snying rje zhing brtse ba skad du ngu zhing 'dug pa dang / de nas rgyal po skyed pa de'i phyogs su ri dgas snyegs pa las</text></item>
<item><p>81a4</p><section>'dul ba</section><text>des de'i sgra thos nas 'di lta bur snying rje zhing brtse bas smre sngags 'don cing dgon pa na 'dug pa 'di su zhig /ci nas de brtag go snyam du bsams nas sgra de logs su song ste/ u dum 'ba' ri ka'i drung du phyin pa dang mig shin du</text></item>
<item><p>81a5</p><section>'dul ba</section><text>legs pa nags kyi lha mo lta bu gzugs legs shing blta na sdug pa bzang mo zhig mthong nas/ yang bzang mo lha mo 'am/ gnod sbyin mo 'am/ dri za mo 'am/ lha'i sras mo 'am khyod ci yin/ don ci'i phyir phyogs</text></item>
<item><p>81a6</p><section>'dul ba</section><text>'dir 'ongs shes dris so/ /yang smras pa/ shin du mig bzang yid 'phrog ma/ /rgyan kun gyis ni klubs pa ste/ /ngang pa dbyangs snyan rkang gdub can/ /sprin mangs kyi ni glog dang 'dra/ /skal chen lte ba smin bzangs</text></item>
<item><p>81a7</p><section>'dul ba</section><text>na/ /khyod ni lha 'am klu mo 'am/ /dri za mi 'am ci yin pa/ /khyod la bdag 'dri legs par smros/ /de ltar bdag la khyod kyis shes par byos/ /de nas rgyal pos de skad du dris pa dang / des 'di skad du smras so/ /</text></item>
<item><p>81a8</p><section>'dul ba</section><text>bdag ni lha mo klu ma lags/ /dri za mi 'am ci ma lags/ /rgyal chen bdag ni mi lags te/ /khyim thab dang ni bral ba'o/ /de nas des ni shing las phab/ /de nyid du ni lhan cig nyal/ /rgyal po sa dbang chen po pa/ /mi dbang de la sdug par gyur/ /</text></item>
<item><p>81b1</p><section>'dul ba</section><text>des de shing rta'i steng du bskyon nas grong khyer du khrid de/ de dang lhan cig tu rtse dga' yongs su spyod do/ /bram ze de gcig pu lam du 'gyod nas bdag gis dgon par chung ma bor te 'ongs pa ni ma legs pa zhig byas kyis slar song la de</text></item>
<item><p>81b2</p><section>'dul ba</section><text>khrid de 'ong ngo snyam du bsams nas/ de'i phyir u dum 'ba' ri ka'i drung du phyin na de mi snang nas gzhan zhig las rgyal po skyed pas khrid de btsun mor byas so zhes thos pa dang / tshig de thos nas yang yid la shin du sdug bsngal gyis gzir</text></item>
<item><p>81b3</p><section>'dul ba</section><text>bar gyur te/ rgyal po'i sgor phyin na nang du ma chud do/ /bltas na rgyal po'i 'khor na las sar par byed de/ des las mi 'di dag dang lhan cig rdo ba khyer te 'gro'o snyam bsams nas des rdo ba khyer te rgyal po'i pho brang du zhugs so/ /bltas</text></item>
<item><p>81b4</p><section>'dul ba</section><text>na bdag gi chung ma rgyal po dang lhan cig tu ud shud brgya zhing 'dug go/ /chung ma ni 'di dang lhan cig gtam thabs ji lta bu zhig gis bya snyam du bsams so/ /des smras pa/ gzhi ni gser la byas pa ste/ /brgyad du 'jog cing dga'</text></item>
<item><p>81b5</p><section>'dul ba</section><text>bar byed/ /bzang mo bdag la mi dga' 'am/ /shing mkhan rdo ba blang bar byas/ /gnas der bdag gis smras pa dang / /bud med sha zar mi rung zhes/ /de skad smras pa'i tshig kyang dran/ /'di ni 'dor zhing 'jog par byed/ /u dum</text></item>
<item><p>81b6</p><section>'dul ba</section><text>'ba' ra'i shing dang ni/ /yid 'ong khyod kyis bdag la dris/ /ga gA'i drung du skyes pa ste/ /shing mkhan gyis ni rdo ba long / /chu prog shing bus dkrugs pa ste/ /dris pa'i lan ni bdag la smros/ /bud med btung du mi rung zhes/ /</text></item>
<item><p>81b7</p><section>'dul ba</section><text>smras pa yin te 'dir bzhag go/ /mang thos sna tshogs smra ba ste/ /gser 'od grangs med slad du smros/ /bzang mo bdag la mi dga' 'am/ /slob dpon rdo ba blang bar gyis/ /ma smin rnams ni bdag la bor/ /smin pa dag</text></item>
<item><p>81b8</p><section>'dul ba</section><text>ni khyod kyis zos/ /tshig rtsub smras pa de yang dran/ /'di na ug shud 'dor zhing 'dug /ri rtse nas ni bdag 'dor te/ /dug kyang bza'o bram ze mo/ /khyod kyi mya ngan phyir bdag mchi/ /shing mkhan gyis ni rdo ba long / /</text></item>
<item><p>82a1</p><section>'dul ba</section><text>ri yi rtse nas bdag 'or cig /bram ze dug kyang za la rag /'dod pa'i tshe na ma 'dod do/ /ug shud kyis ni khyim du byas/ /de nas de gnyis phan tshun de skad du gtam 'dzer ba las rgyal po dogs pa skyes te/</text></item>
<item><p>82a2</p><section>'dul ba</section><text>lha mo khyod cag gtam ci 'dzer ba ni ngas khong du ma chud de/ khyod cag ci zer ba bag phob la bdag gi thos par smros shig /rgyal po ni bud med kyi dbang du 'gro bas na bud med u dum 'ba' ri kas/ lha la ji ltar gyur pa kun zhib</text></item>
<item><p>82a3</p><section>'dul ba</section><text>tu smras so/ /'di ni bdag gi khyo lags te/ bdag gi pha mas 'di'i chung mar byin nas 'di mkhas pa bram ze shes pa dang / shes pa'i yan lag kun shes pa'o/ /de nas rgyal pos lha mo la ji ltar bya/ de'i sems ji ltar mgu bar bya/</text></item>
<item><p>82a4</p><section>'dul ba</section><text>khyod ci de dang 'grogs te 'gro bar bya 'am zhes smras pa dang / des ji ltar de bdag la 'dod par mi 'gyur ba dang / de'i sngags ma rungs pas mi tshugs pa dang / bram ze'i sngags kyi stobs su mi 'gyur ba de ltar bdag gis bgyi'o</text></item>
<item><p>82a5</p><section>'dul ba</section><text>zhes smras pa dang / de nas rgyal po skyed pas ji ltar gyur pa de sman chen po la smras so/ /sman chen pos lha dang ji ltar 'bral bar mi 'gyur ba de ltar bgyi'o zhes smras pa dang / ji ltar bya/ sman chen pos bram ze 'di ltar nus</text></item>
<item><p>82a6</p><section>'dul ba</section><text>pa chung ngu rgya mi che la btsun mo rnams shin tu gzi brjid dang ldan pas de la bdag gis 'di skad ces bgyi'o/ /de btsun mo rnams kyi nang nas de 'dam du bcug dang des ngo mi zin to zhes smras nas/ de nas sman chen po dang rgyal po shes par</text></item>
<item><p>82a7</p><section>'dul ba</section><text>byas nas/ bram ze de bos te mkhan po ci tshol/ rgyal po'i pho brang du ci'i phyir 'ongs shes dris pa dang / des smras pa/ bdag gi chung ma rgyal po skyed pas 'dir khrid pas na de tshol du 'ongs so/ /sman chen pos smras pa/</text></item>
<item><p>82a8</p><section>'dul ba</section><text>khyod bdag gi chung ma ngo shes sam/ gzugs ngan pos smras pa/ shes so/ /sman chen pos btsun mo lnga brgya khyod kyi mdun du bzhag la de rnams las bdag rang gi ma yin pa btsun mo gzhan zhig bzung na mtshon gyis khyod kyi</text></item>
<item><p>82b1</p><section>'dul ba</section><text>lus dum bur bya'o zhes bsgo na/ de bzhin du bya'o zhes zer ro/ /de nas rgyal po skyed pas btsun mo rnams la rgyan thams cad kyis klubs la bdag gi drung du sheg shig /rgyan gyi khyad par yod par gyis shig ces bsgo'o/ /de nas rgyal po</text></item>
<item><p>82b2</p><section>'dul ba</section><text>bshos gsol ba'i lam snang ba'i sar brgya byin gyi btsun mo bzhin du dngar nas/ u dum 'ba' ri ka lha mo btsun mo thams cad kyi mdun du byas pa ni ji ltar lha'i bu mo rnams kyis bskor ba bzhin rgyal po'i drung du lhags pa dang / sman chen pos</text></item>
<item><p>82b3</p><section>'dul ba</section><text>bram ze de mdun du bzhag nas khyod rang gi chung ma ngo shes na 'di nas zung shig ces bsgo ba dang / de nas bram ze de u dum 'ba' ri ka de dang btsun mo gzhan yang rgyan thams cad kyis brgyan pa mthong ba dang / sbrul sngags kyis btab pa</text></item>
<item><p>82b4</p><section>'dul ba</section><text>bzhin du spa gong nas 'dug go/ /nyi ma phye ba la bltar mi bzod pa bzhin bram ze de de rnams la lta zhing 'dug go/ /de nas de dag phyi bzhin 'dre dang 'dra ba'i bran mo chu chun ma btsun mo gzhan zhig gi phyi bzhin 'gro ba mthong ba dang de'i lag</text></item>
<item><p>82b5</p><section>'dul ba</section><text>nas bzung ste/ 'di bdag gi chung ma'o zhes zer ba dang / sman chen pos de yin na khyer cig ces smras pa dang / des bran mo khrid nas smras pa/ mchog la mchog gi yid kyang chags/ /sgur mo la yang bdag yid chags/ /</text></item>
<item><p>82b6</p><section>'dul ba</section><text>bzang mo bdag ni 'dre 'dra khyod kyang 'dre'o/ /lha dag tshal na dga' bzhin du 'dre mo tshur shog /bdag kyang 'dre lta bu ste/ bdag cag dga' bar bya'o zhes smras nas song ngo / /de nas dus phyi zhig na rgyal po skyed pas blon po'i</text></item>
<item><p>82b7</p><section>'dul ba</section><text>mchog sman chen po ci zhig nyes te spangs so/ /de na rgyal po skyed mos tshal du btsun mo dang lhan cig tu byung ste/ der btsun mo dang lhan cig nyi ma thub par rtse dga' yongs su spyod do/ /de nas btsun mo mu tig gi se mo do brgya stong</text></item>
<item><p>82b8</p><section>'dul ba</section><text>ri ba bkrol te/ shing a sho ka'i yal ga la gzar te bzhag nas rgyal po dang lhan cig rtse rtse ba las mu tig gi se mo do brgya stong ri ba de brjed do/ /rgyal po yang btsun mo dang lhan cig rgyal po'i khab tu dong ngo / /</text></item>
<item><p>83a1</p><section>'dul ba</section><text>de nam phyed na btsun mo des mu tig gi se mo do skyed mos tshal nyid du lus par dran no/ /mu tig gi se mo do de yang spra mos khyer te shing khar bzhag go/ /de nas rgyal pos mi dag la skyed mos tshal du mu tig gi se mo do de lus</text></item>
<item><p>83a2</p><section>'dul ba</section><text>kyis myur du song la khyer te shog shig ces bsgo'o/ /de dag der dong na ma rnyed do/ /re shig na sprang po zhig de na gzhan gyis zos pa'i lhag ma bor ba tshol du song song ba las lhag ma sa la rnyed pa zos te/ skyed mos tshal nas byung ste 'gro ba dang /</text></item>
<item><p>83a3</p><section>'dul ba</section><text>rgyal po'i mi de dag gis sprang po de bzung ste gzhan ni 'di na su yang mi snang na mu tig gi se mo do de phul cig ces bsgo ba dang / des smras pa/ mu tig gi se mo do ma khyer ma mthong ngo bdag ni sprang po ste/ zos pa'i lhag ma tshol ba'i</text></item>
<item><p>83a4</p><section>'dul ba</section><text>phyir 'di'i nang du 'ongs so/ /de dag gis de khu tshur dang dbyug pas brdegs nas btson rar bcug go/ /de de na bkres pas gzir te bsams pa/ bdag gis 'dir thabs shig ma sbyar na ni ltogs te 'chi'o snyam nas/ des btson</text></item>
<item><p>83a5</p><section>'dul ba</section><text>bsrungs dag la bdag gis mu tig gi se mo do de blangs pa bden mod kyi de tshong dpon gyi bu 'di zhes bya ba la byin no zhes smras pa dang / rgyal po'i mi des thos nas de yang der bkug ste gnyis ka shing sgrog tu bcug pa dang / tshong dpon</text></item>
<item><p>83a6</p><section>'dul ba</section><text>gyi bu de'i khyim nas kha zas sna tshogs 'ongs shing za ba la sprang pos bslangs pa dang / tshong dpon gyi bus spyos te smras pa/ khyod kyis nga la kha zas kyis gso bar 'jug pa'i phyir rkur sbyar grang ste yang mi sbyin no zhes smra zhing za'o/ /</text></item>
<item><p>83a7</p><section>'dul ba</section><text>de nas tshong dpon gyi bu bshang bas mi bde nas de la longs te 'dong zhes smras pa dang / des de ni khyod kyi tshig bdag gis mnyan pa ma yin te mi 'gro'o zhes smras pa dang / des smras pa/ da phan chad ji ltar bde bar 'gyur</text></item>
<item><p>83a8</p><section>'dul ba</section><text>ba de ltar bya'o zhes de la tshig 'jam po dang mnas yid ches par byas te bshang bas mi bde ba yang bshangs so/ /de nas phyi de nyin mo tshong dpon gyi bu des khyim du deng phan chad bdag cag mi gnyis kyi zan khyer te shog ces spring ngo / /</text></item>
<item><p>83b1</p><section>'dul ba</section><text>sprang po de bde bar gyur pa dang / des bsams pa/ bdag sngan chad ni grong khyer thams cad bskor kyang lto 'drangs par ma rnyed na/ da 'dir bza' ba dang / btung ba zhim po chog par yod mod kyi grogs ni 'di gcig pus</text></item>
<item><p>83b2</p><section>'dul ba</section><text>mi chog gis smad 'tshong ma zhig kyang dgug go snyam nas/ de smad 'tshong ma zhig la 'di yang khyer ba la gtogs kyis zung shig ces bsgo ba dang / rgyal po'i mis de yang btson rar bcug go/ /de dang lhan cig tu bza'</text></item>
<item><p>83b3</p><section>'dul ba</section><text>ba dang btung ba zhim po zos nas yang smras pa/ ji nas lo bcu gnyis kyi bar du 'di lta bu las ma thar yang bla'o/ /de bzhin yongs su spyod pa las phyis yang 'dod pa skyes te smad 'tshong ma 'di gcig pus yang mi chog ste/</text></item>
<item><p>83b4</p><section>'dul ba</section><text>nam 'dod pa dang ldan par gyur pa de na dga' ba rgyas pa myong bar 'gyur gyis pi bang mkhan gcig kyang dgug go snyam nas/ sprang po des pi bang mkhan cig la 'dis kyang mu tig gi se mo do khyer ro zhes smras pa dang /</text></item>
<item><p>83b5</p><section>'dul ba</section><text>de nas rgyal po'i mi des yang snga ma bzhin du der bcug go/ /de tshong dpon gyi bu dang / smad 'tshong ma dang / pi bang mkhan dang btson ra na lhan cig tu bde ba spyod cing rtse dga' yongs su spyod do/ /de nas dus</text></item>
<item><p>83b6</p><section>'dul ba</section><text>ring zhig 'das pa dang de rnams kyis sprang po de la ci nas kyang bdag cag thar bar gyis shig /bdag cag thar na khyod la cis kyang mi brel bar 'gyur ba de lta bur bya'o/ /zhes gsol ba btab pa dang /</text></item>
<item><p>83b7</p><section>'dul ba</section><text>des kyang de bzhin bya'o zhes khas blangs so/ /des bsams pa gzhan gyis ma yin gyi sman chen pos nus so snyam du blo bskyed nas de dag la yang bdag cag gi rnams btson ra nas phyin par sman chen po gcig pus nus kyi gzhan ni bdag</text></item>
<item><p>83b8</p><section>'dul ba</section><text>cag gis ma mthong zhes smras te/ des rgyal po'i mi rnams la sman chen po'i bu yang 'dir gtogs so zhes smras pa dang / rgyal po'i mis de yang der bkug go/ /de nas sman chen pos khyod kyi bu btson rar bcug go zhes thos pa dang /</text></item>
<item><p>84a1</p><section>'dul ba</section><text>des bsams pa ci nas kyang 'di'i phyir da ni rgyal po'i pho brang du mi 'gror mi rung ste/ der ma song na bdag gi bu nyon mongs par 'gyur ro snyam nas/ de rgyal po'i pho brang du song ngo / /der 'ongs nas rgyal po la lha bdag</text></item>
<item><p>84a2</p><section>'dul ba</section><text>la bka' 'bab tu bas na/ bdag gi bus lha la glo ba rings pa ci bgyis na btson rar stsal ces gsol pa dang / rgyal pos mu tig gi se mo do brgya stong ri ba skyed mos tshal nas stor na/ sprang po de las der song ngo</text></item>
<item><p>84a3</p><section>'dul ba</section><text>zhes zer te de'i phyir ro zhes smras pa dang / des kyang de dag gi thabs zhib tu thos nas/ sman chen pos lha 'di dag ni gang gis kyang ma 'tshal te bdag gis smras pa 'di dag gtang bar gsol zhes smras pa dang / de dag btang ngo / /</text></item>
<item><p>84a4</p><section>'dul ba</section><text>de nas de skyed mos tshal du song ba dang / de la snga na gnas gang du bzhugs/ shing drung du bzhugs so zhes sa phyogs bstan pa dang / des shing de la bltas na shing de'i rtse mo na spra mo zhig 'dug pa mthong nas/ des bsams pa</text></item>
<item><p>84a5</p><section>'dul ba</section><text>'dis mu tig gi se mo do de khyer yang dag gis 'di la thabs zhig sbyar te dgug go snyam nas/ des lha btsun mo dang lhan cig tu 'dir gshegs shig ces gsol pa dang rgyal po yang btsun mo dang skyed mos tshal der lhags te/</text></item>
<item><p>84a6</p><section>'dul ba</section><text>de na 'khod pa dang / lha 'dir btsun mos rgyan btags na de yang rgyan 'dogs so zhes smras pa dang / spra mo de yang shing gi rtse mor 'dug nas mu tig gi se mo do de btags so/ /de nas sman chen pos btsun mo gar gyis</text></item>
<item><p>84a7</p><section>'dul ba</section><text>shes smras pa dang / des gar byas na spra mo de yang shing gi rtse mor 'dug nas gar byas pa dang / de'i mgul nas mu tig gi se mo do de ma lhung ste de yang mis ji ltar byed pa dang / ji ltar chas pa de la bltas nas de 'dra bar byed de</text></item>
<item><p>84a8</p><section>'dul ba</section><text>sman chen pos lha btsun mo 'dis mgo btud de gar bgyis na rung ngo zhes smras pa dang / rgyal pos de bzhin gyis shig ces bsgo nas de mgo btud de gar byed pa la zhugs pa dang spra mo des kyang mgo btud de gar byas pa dang / de'i mgul nas mu tig gi se mo do</text></item>
<item><p>84b1</p><section>'dul ba</section><text>de lhung ngo / /de nas rgyal po dga' bas sman chen po'i mgul nas 'khyud de mgu bar byas nas longs spyod kyang byin no/ /de nas blon po drug po de dag lhan cig tu 'dus te sngon gyi dus dang de'i yang sngon logs na ni bdag cag la rgyal pos rim</text></item>
<item><p>84b2</p><section>'dul ba</section><text>gror byas/ bla mar byas/ btsun par byas/ mchod par byas na da ni ri brags kyi grong mi blo rtsing ba can bkres pa'i rigs las byung ba 'dis bdag cag thams cad gzi brjid kyi gnas nas phyung na de la ji lta bur bya zhes bgros pa</text></item>
<item><p>84b3</p><section>'dul ba</section><text>dang / de nas blon po gzhan zhig gis kye bdag cag sngon gcig la gcig so sor bye bas na bdag cag mthu med par byas kyis de lta bas na da ni skyed mos tshal du 'dong ngo / /der dong la mna' dang / yid ches pa dang / gnyen du yang bya'o/ /</text></item>
<item><p>84b4</p><section>'dul ba</section><text>de lta bur byas na rgyal po skyed pa dang / sman chen pos bdag cag la ni spang ba ma yin gyi slar sten par 'gyur ro zhes smras pa dang / de dag 'dus te skyed mos tshal du dong ngo / /'dong ba sman chen pos mthong ste/ de nas sman chen pos</text></item>
<item><p>84b5</p><section>'dul ba</section><text>nams kyang 'di dag gcig tu 'dus te gar yang ma dong na/ sngon lta ma yin pa zhig sbyar ro snyam bsams nas/ de dogs par gyur te ne tso ma ta ra la phyi bzhin song la 'di dag ci dpyod ci zer ba dang / /ci byed pa rtogs shig</text></item>
<item><p>84b6</p><section>'dul ba</section><text>ces bsgo'o/ /de nas blon po drug po de dag skyed mos tshal du dong nas phan tshun gnyen du byas nas de ste gcig la gcig 'tshang 'dru/ gsang brtol na ni gdod bdag cag yid ches par 'gyur ro zhes smras pa dang / gzhan zhig gis smras pa</text></item>
<item><p>84b7</p><section>'dul ba</section><text>de bzhin bya'o/ /de nas gcig gis smras pa/ bdag gis ni rgyal po'i rma bya zos so/ /gzhan zhig gis smras pa/ bdag gis ni rgyal po'i btsun mo dang lhan cig nyal bar byas so/ /gzhan zhig gis smras pa/</text></item>
<item><p>84b8</p><section>'dul ba</section><text>bdag gis kyang de lta bur bya'o snyam du bsams so/ /'di bzhin du drug po de dag gis gcig la gcig gsang gtam byas te sno gnod gcig tu zos par gyur to/ /ne tso ma ta ras kyang de dag thos nas sman chen po la bslabs so/ /de nas sman chen</text></item>
<item><p>85a1</p><section>'dul ba</section><text>pos rgyal po skyed pa'i drung du song ste phyin nas de thams cad smras te lha'i blon po dag ni rnam pa 'di lta bu'i tshul khrims dang / gtsang sbra dang spyod par ldan no/ /de nas rgyal po skyed pas mngon par rtogs shing de dag mthong</text></item>
<item><p>85a2</p><section>'dul ba</section><text>nas yul med par bya ste/ e ma'o bdag gi blon po 'di dag ni 'di lta bur mi rigs pa can gyis gang na mi dbang ba der deng shig ces de dag bskrad de bkye'o/ /bcom ldan 'das kyis bka' stsal pa/ dge slong dag ji snyam</text></item>
<item><p>85a3</p><section>'dul ba</section><text>du sems/ gang de'i tshe de'i dus na sman chen po ni nga nyid yin no/ /rgyal po skyed pa de ni dge slong shA ri'i bu 'di'o/ /gang de na blon po drug po de dag ni da ltar gyi ston pa drug po de dag ste/ de'i dus na yang blon por gyur</text></item>
<item><p>85a4</p><section>'dul ba</section><text>nas yul med par byas so/ /nga yang bla na med pa yang dag par rdzogs pa'i byang chub tu mngon par sangs rgyas nas rdzu 'phrul dang / cho 'phrul gyis pham par byas te mtha' 'khob tu bskrad do/ /de bas na dge slong khyed kyis</text></item>
<item><p>85a5</p><section>'dul ba</section><text>dge ba'i bshes gnyen la bsten par brtson par bya'o/ /gang las shes rab dang gzhung dang / ye shes mchog tu gyur pa'o/ /de lta bu'i yon tan du 'gyur ba de lta bu bsgrub par bya'o/ /gang gi tshe bcom ldan 'das kyis</text></item>
<item><p>85a6</p><section>'dul ba</section><text>cho 'phrul chen po bstan te/ mu stegs can dag ni jis kyang sma bab/ lha dang mi ni dga' bar mdzad/ skye bo dam pa rnams ni mgu bar mdzad pa de'i dus na yul so so na gnas pa'i bzo bo grong dang / grong khyer dang / pho</text></item>
<item><p>85a7</p><section>'dul ba</section><text>brang 'khor dang / yul de dag nas mnyan du yod par lhags te rab tu byung ba dang / de dag gi bu pho dang / bu mo dang / chung ma dang / gzhan yang mdza' bo dang / gnyen dang / phu nu dag phan tshun du tshol zhing mnyan du yod par lhags te de dag mthong</text></item>
<item><p>85a8</p><section>'dul ba</section><text>nas 'phags pa khyed cag ni 'dir dong ste rab tu byung ste 'khod na bdag cag gi 'tsho ba sus sbyor zhes smras pa dang / de dag gis 'di nyid du 'khod la 'di nyid du khyod slobs shig ces smras pa dang / de dag gis lags te de bzhin bgyi'o zhes</text></item>
<item><p>85b1</p><section>'dul ba</section><text>smras nas de dag slob pa la zhugs pa dang / ji tsam na bram ze dang khyim bdag dag lhags nas de dag gis de dag mthong ste/ bzo bo 'di dag thams cad rab tu byung na bdag gi las sus bya zhes 'dzer to/ /de lta bur gyur pa dge slong dag gis</text></item>
<item><p>85b2</p><section>'dul ba</section><text>bcom ldan 'das la gsol nas/ bcom ldan 'das kyis dgongs pa de dang 'dra ba'i snod 'chang na nyes pa'i dmigs yin te/ de lta bas na de dang 'dra ba'i rgyud las de dang 'dra ba'i cha spyad mi 'chang bar dgongs nas/ dge slong rnams la</text></item>
<item><p>85b3</p><section>'dul ba</section><text>bka' stsal pa/ dge slong dag bram ze de dag dang khyim bdag dag 'phya ba ni gnas yin no/ /de lta bas na dge slong dag de dang 'dra ba las de dang 'dra ba'i rgyud kyi cha spyad ma 'chang shig /dge slong dag gis de dang 'dra ba'i cha spyad 'chang na 'das</text></item>
<item><p>85b4</p><section>'dul ba</section><text>pa dang bcas par 'gyur ro/ /bcom ldan 'das kyis de dang 'dra ba las de dang 'dra ba'i cha spyad ma 'chang shig ces gsungs pa dang / ci tsam na sman pa gzhan zhig rab tu byung nas ljongs rgyu zhing mnyan du yod par phyin pa dang / de la dge slong dag</text></item>
<item><p>85b5</p><section>'dul ba</section><text>gis tshe dang ldan pa dge slong nad pa 'di la sman dpyad byos shig ces smras pa dang / des tshe dang ldan pa bcom ldan 'das kyis ma gnang ste/ de 'dra ba las de 'dra ba spyad ma 'chang shig ces byung na de la sman dpyad cis bya zhes zer ro/ /de ltar</text></item>
<item><p>85b6</p><section>'dul ba</section><text>gyur pa dge slong dag gis bcom ldan 'das la gsol nas bcom ldan 'das kyis de lta bas na gnang ba ni sman pa rab tu byung na gtar dpyad kyi spyad chongs shig /sngon yi ge pas ni ram phyis chongs shig /'dreg mkhan rab tu byung na ni sen</text></item>
<item><p>85b7</p><section>'dul ba</section><text>mo gcad pa chongs shig ces bka' stsal to// //'dul ba phran tshegs kyi gzhi/ bam po sum bcu rtsa lnga pa/ gleng gzhi mnyan du yod pa na ste/ nam bcom ldan 'das kyis rdzu 'phrul chen</text></item>
<item><p>85b8</p><section>'dul ba</section><text>po bstan te/ mu stegs can rnams ni sma phab/ lha dang mi rnams ni dga' bar mdzad/ skye bo mang po dag gi sems mgu bar mdzad pa de'i tshe na bcom ldan 'das nyan thos kyi dge 'dun dang bcas pa'i</text></item>
<item><p>86a1</p><section>'dul ba</section><text>shin du rnyed pa dang bkur sti rab tu byung ste/ de nas bcom ldan 'das kyis rnyed pa dang bkur bsti byung ba gcad par dgongs nas sum bcu rtsa gsum gyi lha'i gnas su gshegs te/ la ba rdo dkar las shing pa ri dza ta</text></item>
<item><p>86a2</p><section>'dul ba</section><text>ka dang / ko byi da ra ka dang / shin du mi ring ba zhig tu dbyar tshul du zhugs so/ /de nas bcom ldan 'das kyis yum skyed ma dang gzhan yang sum bcu rtsa gsum gyi gnas kyi lha rnams la chos 'chad do/ /de'i tshe na maud gal ya</text></item>
<item><p>86a3</p><section>'dul ba</section><text>na chen po mnyan du yod pa'i dze ta'i tshal mgon med zas sbyin gyi kun dga' ra bar dbyar tshul du zhugs so/ /de nas 'khor bzhi tshe dang ldan pa maud gal ya yan chen po gang na ba der dong ste phyin pa dang / tshe dang ldan pa maud gal ya</text></item>
<item><p>86a4</p><section>'dul ba</section><text>na chen po'i rkang pa la mgo bos phyag 'tshal nas phyogs gcig tu 'khod do/ /phyogs gcig tu 'khod nas 'khor bzhi po rnams la tshe dang ldan pa maud gal ya na chen pos chos kyi gtam gyis yang dag par bstan/ yang dag par</text></item>
<item><p>86a5</p><section>'dul ba</section><text>bskul/ yang dag par gzeng bstod/ yang dag par dga' bar byas so/ /rnam grangs du ma'i chos kyi gtam gyis yang dag par bstan/ yang dag par bskul/ yang dag par gzeng bstod/ yang dag par</text></item>
<item><p>86a6</p><section>'dul ba</section><text>dga' bar byas nas cang mi zer ba dang / de nas 'khor bzhi po rnams stan las langs nas bla gos phrag pa la gzar te/ tshe dang ldan pa maud gal ya na chen po gang na ba der thal mo sbyar te phyag 'tshal nas/ tshe dang ldan pa</text></item>
<item><p>86a7</p><section>'dul ba</section><text>maud gal ya yan chen po la btsun pa maud gal ya na chen po bcom ldan 'das da ltar gang du dbyar tshul du zhugs pa gsan tam zhes smras pa dang / kye bcom ldan 'das ni sum bcu rtsa gsum gyi</text></item>
<item><p>86a8</p><section>'dul ba</section><text>gnas la ba rdo dkar las shing pa ra tsi ta ka dang / ko byi da ra ka dang shin du mi ring ba zhig tu dbyar tshul du zhugs te yum skyed ma dang gzhan yang sum bcu rtsa gsum gyi lha rnams la chos 'chad par bdag gis thos so zhes smras pa dang / de nas 'khor</text></item>
<item><p>86b1</p><section>'dul ba</section><text>bzhi po rnams kyis tshe dang ldan pa maud gal ya na chen pos bshad pa la mngon par dga' zhing rjes su yi rang nas/ tshe dang ldan pa maud gal ya na chen po'i rkang pa la mgo bos phyag 'tshal nas stan las langs te dong ngo / /de nas</text></item>
<item><p>86b2</p><section>'dul ba</section><text>'khor bzhi po rnams zla ba gsum 'das pa dang / tshe dang ldan pa maud gal ya na chen po gang na ba der dong ste phyin pa dang / tshe dang ldan pa maud gal ya na chen po'i rkang pa la mgo bos phyag 'tshal te phyogs gcig tu 'khod do/ /</text></item>
<item><p>86b3</p><section>'dul ba</section><text>phyogs gcig tu 'khod nas 'khor bzhi po rnams la tshe dang ldan pa maud gal ya na chen pos chos kyi gtam yang dag par bstan/ yang dag par bskul/ yang dag par gzeng bstod/ yang dag par dga' bar byas so/ /rnam grangs du ma'i</text></item>
<item><p>86b4</p><section>'dul ba</section><text>chos kyi gtam gyis yang dag par bstan/ yang dag par bskul/ yang dag par gzeng bstod/ yang dag par dga' bar byas te cang mi zer bar 'dug pa dang / de nas 'khor bzhi po dag stan las langs te bla gos phrag pa la gzar</text></item>
<item><p>86b5</p><section>'dul ba</section><text>nas/ tshe dang ldan pa maud gal ya na chen po ga la ba der thal mo sbyar te phyag 'tshal nas/ tshe dang ldan pa maud gal ya na chen po la 'di skad ces smras so/ /'di ltar btsun pa tshe dang ldan pa maud gal ya na chen pos mkhyen par</text></item>
<item><p>86b6</p><section>'dul ba</section><text>mdzad du gsol/ bdag cag gis bcom ldan 'das ma mthong nas ring zhig lon lags te/ bcom ldan 'das la lta 'tshal bas bdag cag shin du skom ste/ bcom ldan 'das la blta bar 'tshal gyis/ de ste btsun pa maud gal</text></item>
<item><p>86b7</p><section>'dul ba</section><text>ya na chen pos rigs shing legs na ni btsun pa maud gal ya na chen pos bcom ldan 'das gang na ba der bzhud la drung du phyin pa dang / bdag cag gi tshig gis bcom ldan 'das kyi zhabs la phyag bgyis te gnod pa chung ngam/</text></item>
<item><p>86b8</p><section>'dul ba</section><text>gnod par ma gyur tam/ myur du bzhengs sam/ 'tsho 'am/ mthu dang ldan nam/ bde 'am/ snyun chung ngam/ bde bar bzhugs sam/ bde bar gyur tam zhes zhus la 'di skad ces kyang gsol cig /btsun pa 'dzam bu'i</text></item>
<item><p>87a1</p><section>'dul ba</section><text>gling gi 'khor bzhi po dag bcom ldan 'das la blta bar 'tshal na btsun pa sum bcu rtsa gsum gyi lha'i gnas su 'dzeg cing bcom ldan 'das kyi drung du bcom ldan 'das la blta ba dang bsnyen bkur ba'i phyir mchir</text></item>
<item><p>87a2</p><section>'dul ba</section><text>'dzam bu'i gling gi mi rnams la de 'dra ba'i rdzu 'phrul dang mthu ma mchis so/ /gang sum bcu rtsa gsum gyi gnas kyi lha de rnams ni 'dzam bu'i gling du babs te/ bcom ldan 'das kyi drung du bcom ldan 'das la blta ba dang / bsnyen bkur bgyid du mchi</text></item>
<item><p>87a3</p><section>'dul ba</section><text>bar na sum bcu rtsa gsum gyi lha la rdzu 'phrul dang / mthu mchis na/ bcom ldan 'das sum bcu rtsa gsum gyi lha'i gnas nas 'dzam bu'i gling du gshegs par thugs rjer dgongs na legs so zhes gsungs shig ces smras pa dang /</text></item>
<item><p>87a4</p><section>'dul ba</section><text>tshe dang ldan pa maud gal ya na chen pos 'khor bzhi po rnams la cang mi smra bar gnang ngo / /de nas 'khor bzhi po dag tshe dang ldan pa maud gal ya na chen pos cang mi smra bas gnang bar rig ste/ tshe dang ldan pa maud gal ya na chen</text></item>
<item><p>87a5</p><section>'dul ba</section><text>po'i rkang pa la mgo bos phyag 'tshal nas stan las langs te dong ngo / /de nas tshe dang ldan pa maud gal ya na chen pos 'khor bzhi po dag dong nas ring po ma lon par rig pa dang de 'dra ba'i ting nge 'dzin la mnyam par gzhag go/ /ji ltar</text></item>
<item><p>87a6</p><section>'dul ba</section><text>sems mnyam par gzhag pa ni 'di lta ste/ stobs dang ldan pa'i skyes bus dpung pa bskums pa las brkyang ba 'am/ brkyang ba las bskums pa tsam du de ltar de bzhin tshe dang ldan pa maud gal ya na chen po mnyan du yod pa</text></item>
<item><p>87a7</p><section>'dul ba</section><text>nas mi snang bar gyur te/ sum bcu rtsa gsum gyi lha'i gnas la ba rdo dkar las shing pa ri tsi ta ka dang / ko byi da ra ka dang / shin du mi ring ba zhig tu de'i dus na bcom ldan 'das lha'i 'khor brgya stong du ma'i mdun na</text></item>
<item><p>87a8</p><section>'dul ba</section><text>bzhugs shing chos 'chad pa tshe dang ldan pa maud gal ya na chen pos mthong ngo / /bcom ldan 'das lha'i 'khor brgya stong du ma'i mdun na bzhugs shing chos 'chad pa mthong nas 'dzum pa byas te/ bcom ldan 'das 'di</text></item>
<item><p>87b1</p><section>'dul ba</section><text>na yang lha mang po dang bzhugs pa ni 'di lta ste/ 'dzam bu'i gling gi 'khor bzhi po bzhin no/ /de nas bcom ldan 'das kyis tshe dang ldan pa maud gal ya na chen po'i bsam pa mkhyen nas/ tshe dang ldan pa maud gal ya na chen po</text></item>
<item><p>87b2</p><section>'dul ba</section><text>la 'di skad ces bka' stsal to/ /maud gal ya na chen po rang gis 'du byed pa ni ma yin mod kyi/ nam gyi tshe ngas 'ong bar bsams pa de'i tshe na ni 'ong ngo / /nam gyi tshe 'gro bar bsams pa de'i tshe na 'gro ste/ nga'i sems la</text></item>
<item><p>87b3</p><section>'dul ba</section><text>sems kyis shes nas 'ong ba dang 'gro ba'o/ /de nas tshe dang ldan pa maud gal ya na chen po bcom ldan 'das gang na ba der song ste phyin pa dang / bcom ldan 'das kyi zhabs la mgo bos phyag 'tshal te phyogs gcig tu 'dug go/ /</text></item>
<item><p>87b4</p><section>'dul ba</section><text>phyogs gcig tu 'dug nas tshe dang ldan pa maud gal ya na chen po lha'i 'khor thams cad du bltas nas bcom ldan 'das la btsun pa lha'i 'khor 'di dag ni rnam pa sna tshogs 'dus shing mchis so/ /de'i 'khor 'dus shing mchis</text></item>
<item><p>87b5</p><section>'dul ba</section><text>pa 'di dag ni gang sangs rgyas shes te dad pa dang ldan pas lus dang bral nas 'dir skyes pa dag mchis so/ /de'i 'khor 'dus shing mchis pa 'di dag ni gang chos dang / dge 'dun dang / 'phags pa bzhed pa'i tshul khrims dang ldan pas lus</text></item>
<item><p>87b6</p><section>'dul ba</section><text>dang bral nas 'dir skyes so zhes gsol pa dang / de ltar de bzhin te maud gal ya na chen po rnam pa sna tshogs kyi lha'i 'khor 'di dag 'dus shing 'khod do/ /lha'i 'khor 'di dag las gang sangs rgyas la shes shing dad pa dang ldan pas na lus dang</text></item>
<item><p>87b7</p><section>'dul ba</section><text>bral nas 'dir skyes pa yod do/ /chos dang / dge 'dun dang / 'phags pa bzhed pa'i tshul khrims dang ldan pas lus dang bral nas 'dir skyes pa yang yod do/ /de nas brgya byin lha'i dbang po bcom ldan 'das dang / tshe dang ldan pa maud gal ya</text></item>
<item><p>87b8</p><section>'dul ba</section><text>na chen pos bshad pa'i rjes su bsngags nas tshe dang ldan pa maud gal ya na chen po la 'di skad ces smras so/ /de ltar de bzhin no/ /btsun pa maud gal ya na chen po de ltar de bzhin te</text></item>
<item><p>88a1</p><section>'dul ba</section><text>rnam pa sna tshogs kyi lha'i 'khor 'dus shing 'khod do/ /lha'i 'khor 'di dag las gang sangs rgyas shes shing dad pa dang ldan pas lus dang bral bas 'dir skyes pa yang mchis so/ /chos dang /</text></item>
<item><p>88a2</p><section>'dul ba</section><text>dge 'dun dang / 'phags pa bzhed pa'i tshul khrims dang ldan pas lus dang bral nas 'dir skyes pa yang mchis so/ /de nas lha'i bu gzhan zhig gis bcom ldan 'das dang / tshe dang ldan pa maud gal ya na chen po dang /</text></item>
<item><p>88a3</p><section>'dul ba</section><text>brgya byin lha'i dbang pos bshad pa la rjes su bsngags nas tshe dang ldan pa maud gal ya na chen po la 'di skad ces smras so/ /btsun pa maud gal ya na chen po de ltar de bzhin no/ /de ltar de bzhin te rnam pa sna tshogs kyi lha'i</text></item>
<item><p>88a4</p><section>'dul ba</section><text>'khor 'dus shing 'khod do/ /lha'i 'khor 'di dag las gang sangs rgyas shes shing dad pa dang ldan pas lus dang bral nas 'dir skyes pa yang mchis so/ /chos dang / dge 'dun dang / 'phags pa bzhed pa'i</text></item>
<item><p>88a5</p><section>'dul ba</section><text>tshul khrims dang ldan pas lus dang bral nas 'dir skyes pa yang mchis so/ /de nas de'i tshe lha gcig cig stan las langs te bla gos phrag pa gcig la byas nas bcom ldan 'das ga la ba de logs su thal mo sbyar</text></item>
<item><p>88a6</p><section>'dul ba</section><text>te phyag 'tshal nas/ bcom ldan 'das la btsun pa bdag ni sangs rgyas la shes shing dad pa dang ldan pas lus dang bral te 'dir skyes so zhes gsol pa dang gzhan zhig gis kyang 'di skad du smras so/ /bdag ni chos la/</text></item>
<item><p>88a7</p><section>'dul ba</section><text>bdag ni dge 'dun la/ bdag ni 'phags pa'i tshul khrims dang ldan pas lus dang bral nas 'dir skyes so/ /der lha brgya stong du mas bcom ldan 'das kyi spyan sngar so sor rgyun du zhugs pa'i lung bstan nas de nyid du mi snang bar gyur</text></item>
<item><p>88a8</p><section>'dul ba</section><text>to/ /de nas tshe dang ldan pa maud gal ya na chen pos lha'i 'khor rnams las dben par shes nas stan las langs te bla gos phrag pa la gzar nas bcom ldan 'das gang na ba der song nas thal mo sbyar te phyag 'tshal nas bcom ldan 'das la 'di skad ces gsol</text></item>
<item><p>88b1</p><section>'dul ba</section><text>to/ /btsun pa 'dzam bu'i gling nas 'khor bzhi po rnams bcom ldan 'das kyi zhabs la mgo bos phyag 'tshal nas gnod pa chung ngam/ gnod par ma gyur tam/ myur du bzhengs sam/ 'tsho 'am/ mthu dang ldan nam/ bde 'am/ snyun chung</text></item>
<item><p>88b2</p><section>'dul ba</section><text>ngam/ bde bar bzhugs sam/ bde bar gyur tam zhes snyun gsol lo/ /maud gal ya na khyod dang / 'dzam bu'i gling gi 'khor bzhi po dag kyang bde bar gyur cig /btsun pa 'dzam bu'i gling gi 'khor bzhi po dag bcom ldan</text></item>
<item><p>88b3</p><section>'dul ba</section><text>'das la blta bar 'tshal te/ 'di skad gsol lo/ /btsun pa 'dzam bu'i gling gi mi rnams sum bcu rtsa gsum gyi lha'i gnas su 'dzeg cing bcom ldan 'das kyi drung du bcom ldan 'das la blta ba dang bsnyen bkur ba'i phyir mchi bar</text></item>
<item><p>88b4</p><section>'dul ba</section><text>'gyur ba de lta bu'i rdzu 'phrul dang mthu 'dzam bu'i gling gi mi rnams la ma mchis kyi btsun pa sum bcu rtsa gsum gyi lha de rnams ni 'dzam bu'i gling du 'bab cing / bcom ldan 'das kyi drung du bcom ldan 'das la blta ba dang</text></item>
<item><p>88b5</p><section>'dul ba</section><text>bsnyen bkur bar mchi ba de lta bu'i rdzu 'phrul dang mthu sum bcu rtsa gsum gyi lha rnams la mchi na/ bcom ldan 'das thugs rjes dgongs te sum bcu rtsa gsum gyi lha'i gnas nas 'dzam bu'i gling du gshegs na legs so zhes</text></item>
<item><p>88b6</p><section>'dul ba</section><text>gsol lo/ /de bas na maud gal ya na khyod 'dzam bu'i gling du song la 'khor bzhi po rnams la bcom ldan 'das ni deng nas zhag bdun na sum bcu rtsa gsum gyi lha'i gnas nas 'dzam bu'i gling gi grong khyer sang ka shi'i a pa dza</text></item>
<item><p>88b7</p><section>'dul ba</section><text>ri'i nags shing u dum 'ba' ra'i drung du gshegs so zhes bsgo shig /de nas tshe dang ldan pa maud gal ya na chen pos bcom ldan 'das las mnyan te zhabs la mgo bos phyag 'tshal nas de 'dra ba'i ting nge 'dzin la mnyam par</text></item>
<item><p>88b8</p><section>'dul ba</section><text>bzhag go/ /ji ltar sems mnyam par bzhag pa na 'di lta ste/ stobs dang ldan pa'i skyes bus dpung pa bskums pa las brkyang ba 'am/ brkyang ba las bskums pa bzhin tshe dang ldan pa maud gal ya na chen po sum bcu</text></item>
<item><p>89a1</p><section>'dul ba</section><text>rtsa gsum gyi lha'i gnas nas mi snang bar gyur te 'dzam bu'i gling du phyin to/ /de nas tshe dang ldan pa maud gal ya na chen po 'dzam bu'i gling du 'ongs nas 'khor bzhi po dag la kye bcom ldan 'das ni deng nas zhag bdun</text></item>
<item><p>89a2</p><section>'dul ba</section><text>na sum bcu rtsa gsum gyi lha'i gnas nas 'dzam bu'i gling gi grong khyer sang ka shi'i a pa dza ri'i nags shing u dum 'ba' ra'i drung du gshegs so zhes bsgo'o/ /de nas 'khor bzhi po dag zhag bdun song ba na dri dang byug pa dag khyer te</text></item>
<item><p>89a3</p><section>'dul ba</section><text>grong khyer sang ka sher dong ngo / /de nas sang ka she na gnas pa'i skye bo mang po dag gis grong khyer sang ka she rdo ba dang gyo mo dang bong ba dag med par byas te tsan dan gyi chus chag chag btab nas bdug pa zhim po'i pog por sbyangs/</text></item>
<item><p>89a4</p><section>'dul ba</section><text>rgyal mtshan dang / lha'i 'phan dag bsgreng / dar gyi lda ldi rnams ni bres te/ me tog sna tshogs kyis gtor bas/ yid dga' bar 'gyur ba ni lha'i dga' ba'i tshal du skyed mos tshal bzhin te/ sa'i phyogs yangs</text></item>
<item><p>89a5</p><section>'dul ba</section><text>shing bla gab med par gdan bting zhing bshams so/ /de nas bcom ldan 'das kyis sum bcu rtsa gsum gyi lha rnams la chos kyi gtam gyis yang dag par bstan/ yang dag par bskul/ yang dag par gzeng bstod/</text></item>
<item><p>89a6</p><section>'dul ba</section><text>yang dag par dga' bar byas te sum bcu rtsa gsum gyi lha'i gnas nas sum bcu rtsa gsum gyi lha rnams dang lhan cig tu mi snang bar gyur te mtshe mar gshegs so/ /de nas bcom ldan 'das kyis mtshe ma'i lha rnams la chos kyi gtam</text></item>
<item><p>89a7</p><section>'dul ba</section><text>gyis yang dag par bstan/ yang dag par bskul/ yang dag par gzeng bstod/ yang dag par dga' bar byas nas sum bcu rtsa gsum gyi lha rnams dang / mtshe ma'i lha rnams dang lhan cig mi snang bar gyur te de bzhin du</text></item>
<item><p>89a8</p><section>'dul ba</section><text>dga' ldan du gshegs so/ /de bzhin du 'phrul dga' dang / gzhan 'phrul dbang byed dang / tshangs ris dang / tshangs lha nye phan dang / tshangs chen dang / 'od chung dang / tshad med 'od dang / 'od gsal dang / dge</text></item>
<item><p>89b1</p><section>'dul ba</section><text>chung dang / tshad med dge dang / ma lus dge dang / sprin med dang / bsod nams 'phel dang / 'bras bu che dang / mi che ba dang / mi dros dang / gya nom snang dang / shin du mthong dang / 'og min du 'dod pa na spyod pa dang / gzugs</text></item>
<item><p>89b2</p><section>'dul ba</section><text>yod pa na spyod pa'i lha rnams dang thabs gcig tu gshegs so/ /de nas bcom ldan 'das 'og min gnam gyi lha rnams la chos kyi gtam gyis yang dag par bstan/ yang dag par bskul/ yang dag par gzeng bstod/ yang dag</text></item>
<item><p>89b3</p><section>'dul ba</section><text>par dga' bar byas nas 'og min gnas nas mi snang bar gyur te/ gya nom snang gi lha'i gnas su gshegs so/ /lha rnams la slad rims kyis sum bcu rtsa gsum gyi lha'i ris kyi bar du 'dod pa na spyod pa dang / gzugs yod pa na</text></item>
<item><p>89b4</p><section>'dul ba</section><text>spyod pa'i lha rnams dang thabs gcig tu gshegs so/ /de nas brgya byin lha'i dbang pos bcom ldan 'das la 'di skad ces gsol to/ /bcom ldan 'das ci 'dzam bu'i gling du gshegs sam/ kau shi ka 'bab po/ ci rdzu</text></item>
<item><p>89b5</p><section>'dul ba</section><text>'phrul gyis 'bab bam/ 'on te zhabs kyis gshegs/ kau shi ka rkang gis so/ /de nas brgya byin lha'i dbang pos lha'i bu las thams cad dang ldan pa la bsgo ba/ las thams cad dang ldan pa gser dang / bai dUr+ya dang /</text></item>
<item><p>89b6</p><section>'dul ba</section><text>shel gyi skas gsum sprul ces smras pa dang / kau shi ka khyed mchog tu bzang ngo zhes smras nas lha'i bu las thams cad dang ldan pas brgya byin lha'i dbang po las mnyan te gser dang / bai dUr+ya dang / shel gyi skas gsum</text></item>
<item><p>89b7</p><section>'dul ba</section><text>sprul to/ /de nas bcom ldan 'das ni bai dUr+ya'i skas la gshegs/ tshangs pa 'khor gyi dbang po ni g.yas phyogs nas nor bu'i rnga yab brgya stong thogs te gzugs yod pa na spyod pa'i lha dag dang lhan cig tu gser gyi skas las 'bab bo/ /</text></item>
<item><p>89b8</p><section>'dul ba</section><text>brgya byin lha'i dbang pos ni bcom ldan 'das kyi g.yon phyogs nas rtsibs ma brgya pa'i gdugs thogs te 'dod pa na spyod pa'i lha dag dang lhan cig tu shel gyi skas las 'bab bo/ /de nas bcom ldan 'das kyis 'di ltar gal te rkang pas</text></item>
<item><p>90a1</p><section>'dul ba</section><text>'bab na ni mu stegs can dag dge sbyong go'u ta mas sum bcu rtsa gsum gyi lha'i gnas su rdzu 'phrul gyis song na yid 'phrog pa'i gzugs su mthong bas de'i rdzu 'phrul nyams par 'gyur te/ 'dzam bu'i gling</text></item>
<item><p>90a2</p><section>'dul ba</section><text>du rkang pas babs so/ /zhes zer ro/ /de ste rdzu 'phrul gyis babs na ni thams cad dang ldan pa'i skyes bu'i byed pa'i 'bras bu med par 'gyur na/ ji lta nas da phyed ni rkang pas 'bab bo/ /phyed ni rdzu 'phrul gyis 'bab</text></item>
<item><p>90a3</p><section>'dul ba</section><text>bo snyam du dgongs so/ /de nas bcom ldan 'das bar bar ni zhabs kyis/ bar bar ni rdzu 'phrul gyis so/ /dpag tshad bcu gnyis man chad mi'i dri ma mnam ste lha rnams snom par mi bzod do/ /de nas bcom ldan 'das kyis tsan</text></item>
<item><p>90a4</p><section>'dul ba</section><text>dan gor shir sha'i drir mngon du sprul te dri de mi mnam par byas so/ /de nas bcom ldan 'das kyis dgongs pa/ gal te skyes pas lha'i bu mo 'am bud med kyis lha'i bu mthong na/ 'di ltar de dag gang khrag dron por skyugs te dus byed par ni</text></item>
<item><p>90a5</p><section>'dul ba</section><text>gdon mi za bar 'gyur gyis ci nas ngas ji ltar skyes pas lha'i bu mthong zhing bud med kyis lha'i bu mo mthong bar 'gyur ba de lta bur rdzu 'phrul mngon du 'du bya ba mngon du bya'o/ /de nas bcom ldan 'das ji ltar skyes pas ni lha'i bu</text></item>
<item><p>90a6</p><section>'dul ba</section><text>mthong zhing bud med kyis ni lha'i bu mo mthong bar 'gyur ba de lta bu rdzu 'phrul 'dus byas pa mngon du 'dus byas so/ /de'i dus na tshe dang ldan pa rab 'byor shing gzhan zhig gi drung na nyin bar spyod pa'i phyir 'dug ste/ tshe dang ldan pa</text></item>
<item><p>90a7</p><section>'dul ba</section><text>rab 'byor gyis bcom ldan 'das longs spyod mchog dang sum bcu rtsa gsum gyi lha'i gnas nas 'dzam bu'i gling du babs pa mthong ngo / /mthong nas 'di snyam du gyur to/ /lha 'di dag ni 'di bzhin du rdzu 'phrul che ba mthu che ba yang bcom ldan</text></item>
<item><p>90a8</p><section>'dul ba</section><text>'das bor te rang gi gnas su dong ngo / /mi 'di dag kyang lo brgya 'das pa dang dus byed/ bcom ldan 'das kyang yongs su mya ngan las 'das te 'di lta bu'i longs spyod chen po yang thams cad kyi thams cad du med par 'gyur ro/ /de la</text></item>
<item><p>90b1</p><section>'dul ba</section><text>bcom ldan 'das kyis legs par gsungs pa de ni 'dus byas thams cad mi rtag /mi brtan/ yid brtan du mi rung / 'gyur ba'i chos can te 'dus byas thams cad kyis chog go/ /skyo bar rigs so/ /mi 'dod pa'i rigs so/ /</text></item>
<item><p>90b2</p><section>'dul ba</section><text>rnam par grol bar bya ba shes nas nye bar len pa'i phung po lnga la mi rtag pa dang / sdug bsngal ba dang / stong pa dang / bdag med pa nyid du yid la byed pa la zhugs te/ des nye bar len pa'i phung po rnams la mi rtag pa dang / sdug bsngal ba dang /</text></item>
<item><p>90b3</p><section>'dul ba</section><text>stong pa dang / bdag med par yid la byas pas na mi rtag pa'i rnam pas 'di bzhin 'jig tshogs su lta ba'i ri'i rtse mo nyi shu gyen du byung ba ye shes kyi rdo rjes bcom nas rgyun du zhugs pa'i 'bras bu mngon du byas so/ /de nas bden pa</text></item>
<item><p>90b4</p><section>'dul ba</section><text>mthong zhing shes te dad pa dang ldan pas myur du skyil mo dkrung bshig nas pus mo g.yas pa'i lha nga sa la btsugs te bcom ldan 'das la phyag byas so/ /de nas dge slong ma ut+pa la'i kha dog mas 'di ltar bcom ldan 'das sum bcu</text></item>
<item><p>90b5</p><section>'dul ba</section><text>rtsa gsum lha'i gnas nas 'dzam bu'i gling du babs na de la thabs ci zhig gis bdag gis bcom ldan 'das la thog mar phyag bya/ de ste 'di bzhin du song na ni dge sbyong ma mgo reg ma'o zhes zer nas che zhing che ba'i lha dang mis bcom ldan</text></item>
<item><p>90b6</p><section>'dul ba</section><text>'das bskor bas nang du 'gror yang mi ster gyis ci nas bdag ni rdzu 'phrul gyis 'gro'o snyam du bsams te/ de 'khor los sgyur ba'i rgyal po'i cha lugs su bdag nyid mngon du sprul te rin po che sna bdun gyis thog mar drangs/</text></item>
<item><p>90b7</p><section>'dul ba</section><text>blon po stobs kyi mchog sa ya phrag bdun bcu rtsa dgus ni bskor/ rnam pa sna tshogs kyi rgyan gyis brgyan pa'i bu stong gis kyang zla ba kham pa bzhin du bskor mu stegs can dang / bram ze dang / phongs pa dang / dman pa dang /</text></item>
<item><p>90b8</p><section>'dul ba</section><text>mi'i mchog stong gis ni rjes su 'brang / rtsibs ma brgya pa'i gdugs spyi bor 'dzin/ nyi ma'i 'od zer stong shar cing 'phro ba dang / zla ba dang / skar ma dang / gzhal med khang mdzes par bcas pa zil gyis gnon</text></item>
<item><p>91a1</p><section>'dul ba</section><text>cing bcom ldan 'das kyi drung du song ba dang / 'khor de dag gis dge slong ma ut+pa la'i kha dog ma rgyang ma nas mthong ngo / mthong nas ya mtshan du gyur te mig tshugs kyis lta zhing rtog pa sna tshogs su gyur to/ /kha cig ni kye rgyal po 'di lta bu gang</text></item>
<item><p>91a2</p><section>'dul ba</section><text>nas 'ongs shes smra/ kha cig gis ni 'di rgyal po'i sa'i steng na 'di lta bu dmag phun sum tshogs pa ni ga la yod kyi 'di ni 'khor los sgyur ba'i rgyal po 'jig rten gzhan nas bcom ldan 'das la blta ba'i phyir 'ongs yang dag ces zer ro/ /de dag gis 'khor</text></item>
<item><p>91a3</p><section>'dul ba</section><text>los sgyur ba de'i longs spyod de lta bu mthong nas e ma'o bdag cag kyang 'di lta bu'i dngos por mngon par sgrubs shig ces chags pa skyes te/ de dag gis go yang phye'o/ /de'i dus na tshe dang ldan pa 'char ka 'khor 'dus pa de'i nang na 'dug</text></item>
<item><p>91a4</p><section>'dul ba</section><text>ste/ des smras pa/ kye 'di ni 'khor los sgyur ba ma yin gyi 'di ni dge slong ma ut+pa la'i kha dog ma ste/ rdzu 'phrul gyis bcom ldan 'das blta ba'i phyir 'ongs so/ /de dag gis smras pa/ 'phags pa 'di dge slong ma ut+pa</text></item>
<item><p>91a5</p><section>'dul ba</section><text>la'i kha dog yin par khyod kyis ji ltar shes des smras pa/ kye ut+pa la'i dri shin du mnam pas na 'di ni ut+pa la'i kha dog ma ste/ rdzu 'phrul gyis bcom ldan 'das kyi drung du 'ongs so/ /de nas dge slong ma ut+pa la'i kha dog</text></item>
<item><p>91a6</p><section>'dul ba</section><text>mas rdzu 'phrul mngon par 'dus byas pa slar bsdus nas bcom ldan 'das gang na ba der phyin pa dang bcom ldan 'das kyi zhabs la mgo bos phyag 'tshal nas phyogs gcig tu 'dug go/ /de nas bcom ldan</text></item>
<item><p>91a7</p><section>'dul ba</section><text>'das kyis dge slong ma ut+pa la'i kha dog ma la 'di skad ces bka' stsal to/ /dge slong ma song shig nga'i mdun du ma 'dug shig /dge slong mas ston pa'i spyan sngar rdzu 'phrul byed pa ni mi rigs pa'o/ /</text></item>
<item><p>91a8</p><section>'dul ba</section><text>de nas bcom ldan 'das kyis bskrad pa dang phyogs gcig tu song ste 'dug go/ /bcom ldan 'das kyis dgongs pa/ gang su zhig dge slong ma ston pa'i spyan sngar rdzu 'phrul bstan na nyes pa'i dmigs</text></item>
<item><p>91b1</p><section>'dul ba</section><text>yin te/ de lta bas na dge slong mas ston pa'i spyan sngar rdzu 'phrul mi bya bar dgongs nas dge slong rnams la bka' stsal pa/ dge slong dag dge slong mas ston pa'i spyan sngar rdzu 'phrul ston par mi rigs te/ de lta bas</text></item>
<item><p>91b2</p><section>'dul ba</section><text>na dge slong mas ston pa'i spyan sngar rdzu 'phrul ma ston cig /dge slong mas ston pa'i spyan sngar ston na 'das pa dang bcas par 'gyur ro/ /de la kha cig gis ni dge slong ma ut+pa la'i kha dog ma'i 'khor los sgyur ba'i</text></item>
<item><p>91b3</p><section>'dul ba</section><text>longs spyod du mthong nas mir chags pa skyes so/ /kha cig ni lha rnams kyi rdzu 'phrul gyi longs spyod du mthong nas lha rnams su chags pa skyes so/ /de nas bcom ldan 'das kyis lha dang mir skye ba las bzlog pa'i phyir 'khor</text></item>
<item><p>91b4</p><section>'dul ba</section><text>de dag la 'di lta bu'i chos bshad de gang gis de thos pas na kha cig ni rgyun tu zhugs pa'i 'bras bu mngon du byas so/ /kha cig gis ni phyir mi ldog pa'i 'bras bu/ kha cig gis ni lan cig phyir 'ong ba'i 'bras bu/ kha cig</text></item>
<item><p>91b5</p><section>'dul ba</section><text>gis ni nyon mongs pa thams cad spangs te dgra bcom pa mngon du byas so/ /kha cig gis ni nyan thos pa'i byang chub tu/ kha cig gis ni rang byang chub tu/ kha cig gis ni bla na med pa yang dag par rdzogs pa'i byang chub tu</text></item>
<item><p>91b6</p><section>'dul ba</section><text>sems bskyed do/ /kha cig gis ni drod du gyur pa'i dge ba'i rtsa ba rnams bskyed do/ /kha cig gis ni spyi bo/ kha cig gis ni bzod pa chung ngu dang 'bring por bskyed do/ /'khor de dag las phal cher ni sangs rgyas</text></item>
<item><p>91b7</p><section>'dul ba</section><text>la gzhol/ chos la 'bab/ dge 'dun la rab tu bab par bkod do/ /de nas bcom ldan 'das kyis de lta bu'i phyir tshigs su bcad de gsungs pa/ sa rnams gcig gis thob pa dang / /lha rnams su yang 'gro ba dang / /yang na ting 'dzin thob pa</text></item>
<item><p>91b8</p><section>'dul ba</section><text>bas/ /rgyun du zhugs pa'i 'bras bu mchog /de nas bcom ldan 'das kyis 'khor de dag la chos kyi gtam gyis yang dag par bstan/ yang dag par bskul/ yang dag par gzeng bstod/ yang dag par dga' ba bskyed de gdan las</text></item>
<item><p>92a1</p><section>'dul ba</section><text>bzhengs te bzhud pa dang / dge slong dag the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa 'char kas ut+pa la'i kha dog ma'i dris las rtogs pa la gzigs zhes</text></item>
<item><p>92a2</p><section>'dul ba</section><text>gsol pa dang / bcom ldan 'das kyis bka' stsal pa/ dge slong dag da ltar 'ba' shig ma yin gyi/ 'di ltar 'das pa'i dus na yang 'char kas dri las rtogs so/ /de bas na nyon cig dge slong dag sngon byung ba ni yul khor mor</text></item>
<item><p>92a3</p><section>'dul ba</section><text>'jig gi grong khyer na ded dpon gzhan zhig gnas te/ rigs mnyam pa las chung ma blangs nas de de dang lhan cig tu rtse dga' yongs su spyod do/ /de la rtse dga' yongs su spyod pa na chung ma sems can dang ldan par gyur to/ /ded dpon de</text></item>
<item><p>92a4</p><section>'dul ba</section><text>yang rgya mtsho mching rnam chen por chas nas des de la bzang mo bdag ni zong khyer te yul gzhan du 'gros/ khyim gyi bya ba la bag yod par byos shig ces smras pa dang / des jo bo de ste de ltar na bdag kyang mchis khrid cig ces zer ro/ /des</text></item>
<item><p>92a5</p><section>'dul ba</section><text>bzang mo khyod la de na su zhig g.yog byed ces smras pa dang / de ngu zhing 'dug nas g.yog po dag gis ded dpon ci'i phyir na 'di ltar ded dpon gyi btsun mo ngu zhes smras pa dang / des 'di yang bdag dang lhan cig tu 'gro bar 'dod do/ /de bdag</text></item>
<item><p>92a6</p><section>'dul ba</section><text>gis ma khrid de de'i phyir na ngu zhing 'dug go zhes smras pa dang / de dag gis ded dpon de ste de bzhin ci phyir mi bkri/ de na su zhig 'di la g.yog byed/ ded dpon de ltar nyes pa med kyis khrid cig dang bdag cag gis g.yog bya'o zhes smras pa</text></item>
<item><p>92a7</p><section>'dul ba</section><text>dang / des de khrid de rims bzhin dong ba las rgya mtsho mching rnam chen po'i nang du zhugs so/ /de dag rgya mtsho mching rnam chen por zhugs pa dang / gru bo che chu srin nya lta bus mi rigs par bzlog pas na de der dus las</text></item>
<item><p>92a8</p><section>'dul ba</section><text>'das so/ /de'i chung ma ni shing leb cig la 'jus te rlung gis rim bzhin du phul bas gling ka she rur phyin pa dang / de na bya'i rgyal po gshog bzangs gnas te/ des de chung mar blangs so/ /des zla ba</text></item>
<item><p>92b1</p><section>'dul ba</section><text>dgu 'das pa dang btsas na bu pho zhig byung ste gzugs legs shing blta na sdug pa bzang po zhig go/ /de nas yang bya'i rgyal po gshog bzangs de dang lhan cig tu rtse dga' yongs su spyod do/ /de dag rtse dga' yongs su spyad</text></item>
<item><p>92b2</p><section>'dul ba</section><text>pas bu bya gshog bzangs shig btsas te de nas dus phyi zhig na bya'i rgyal po gshog bzangs dus las 'das pa dang / bya mang po 'dus na gshog bzangs 'das pa'i skyin par bu rgyal por bcug go/ /de la mas bu khyod ni pha'i skyin par</text></item>
<item><p>92b3</p><section>'dul ba</section><text>bu rgyal por bcug na khyod kyis phu bo 'di khor mo 'jig gi mi'i rgyal por chug shig ces smras pa dang / des smras pa/ de ltar gzhug par bgyi'o/ /de'i dus na khor mo 'jig gi rgyal po tshangs sbyin zhes bya ba zhig byed de de 'byor pa</text></item>
<item><p>92b4</p><section>'dul ba</section><text>dang / rgyas pa dang / bde ba dang lo legs pa dang mi la sogs pa skye bo mang po dang ldan pa'i 'thab pa dang / rtsod pa dang / 'khrug pa dang / mi 'dum pa rnams rab tu zhi ba/ 'phrog rlom dang nad dang bral ba/ 'bras dang / bu</text></item>
<item><p>92b5</p><section>'dul ba</section><text>ram shing dang / phyugs dang / ma her ldan pa chos kyi rgyal po bzhin du rgyal po byed do/ /de don byed pa'i phyir 'dus pa las bya'i rgyal po gshog bzangs kyi sbar mos lag pa nas bzung ste/ rgya mtsho chen por bor</text></item>
<item><p>92b6</p><section>'dul ba</section><text>nas phu bo de rgyan thams cad kyis brgyan te seng ge'i stan de la bzhag go/ /de nas blon po dag la kye 'di ni khyod kyi rgyal po yin te/ 'di la gang gis nyes pa cung zad cig byas na de la bdag gis 'di 'dra ba'i gnas</text></item>
<item><p>92b7</p><section>'dul ba</section><text>su bya'o zhes smras pa dang / de dag skrag ste de'i tshig bzhin mnyan par gyur to/ /de dag gis de su la yang ma smras pas 'jig rten pa dag ni de nyid tshangs byin yin par shes so/ /des bya'i rgyal po</text></item>
<item><p>92b8</p><section>'dul ba</section><text>la nu bo khyod kyis bdag dus dus su ltos shig ces smras pa dang / des kyang legs kyis blta'o zhes smras so/ /de nas dus phyi zhig na rgyal po tshangs byin gyi bal glang mo la be'u byung bar gyur te/ de'i be'u mngal gyi sgor thogs nas blon po dag gis</text></item>
<item><p>93a1</p><section>'dul ba</section><text>rgyal po la gsol pa dang / des btsun mo'i 'khor du khrid la btsun mo rnams kyis bden pa'i tshig gis zug rngu med par byos shig ces smras pa dang / des de btsun mo'i 'khor du khrid pa dang / btsun mo rnams kyis kyang</text></item>
<item><p>93a2</p><section>'dul ba</section><text>bden pa'i tshig gis smon lam btab na de dag gis kyang de'i zug rngu dang bral bar ma nus nas der sgra chen po sgra drag por byung bar gyur te/ rgyal po'i pho brang nas mi ring ba zhig na ba lang rdzi mo zhig gnas pa des thos</text></item>
<item><p>93a3</p><section>'dul ba</section><text>nas des gzhan zhig la rgyal po'i pho brang na sgra drag po sgra chen po 'di ci zhig ces dris pa dang / des ji ltar gyur pa smras na des bdag gi bden pa'i tshig gis smon lam btab ste de'i zug rngu dbral bar bya'o zhes smras</text></item>
<item><p>93a4</p><section>'dul ba</section><text>pa dang / blon po dag gis de btsun mo'i 'khor du khrid de des bden pa'i tshig gis smon lam btab bo/ /des bdag la khyo gcig pur zad de skyes pa gnyis pa med par bden na bden pa'i tshig 'dis ba lang mo zug rngu dang</text></item>
<item><p>93a5</p><section>'dul ba</section><text>myur du bral bar gyur cig ces bden pa'i tshig gis smon lam btab pa dang / de las be'u byung na mjug ma la thogs pa dang / mos bgad de 'di tsam yang bzod par ma nus so/ /btsun mo dag gis de ci zhig ces dris</text></item>
<item><p>93a6</p><section>'dul ba</section><text>pa dang / des smras pa/ bdag bu khye'u chung ngu zhig pang par blangs nas de gcin gcis pa dang / gcin de bdag gi mo mtshan du song ba de bdag gis dga' bar tshor bas de'i phyir mjug ma thogs so/ /des ji ltar gyur pa de yang</text></item>
<item><p>93a7</p><section>'dul ba</section><text>smras nas mjug ma yang de nas byung ngo / /blon po dag gis rgyal po la lha bal glang mo de ni be'u 'brangs lags so zhes gsol nas de zug rngu las sus phral zhes smras pa dang / de dag gis ji ltar gyur pa smras nas/ rgyal pos bsams</text></item>
<item><p>93a8</p><section>'dul ba</section><text>pa/ gdon mi za bar bdag gi btsun mo thams cad ni tshul khrims ngan par gyur pas na ba lang rdzi mos bden pa'i tshig gi smon lam btab pas zug rngu las bral bar byas so snyam du rig nas/ kye ba lang rdzi mo de la dris bos shig ces bsgo ba</text></item>
<item><p>93b1</p><section>'dul ba</section><text>dang / de dag gis bos nas rgyal pos khyod kyis bal glang mo de bden pa'i tshig gis zug rngu las bral bar byas pa bden nam zhes smras pa dang / lha mad do/ /rgyal pos gang 'di 'dra bar gyur pa'i bu mo yang 'di 'dra bar 'gyur ro/ /</text></item>
<item><p>93b2</p><section>'dul ba</section><text>de ste 'di la bu mo zhig yod na de chung mar blang gis skad cig 'dri'o snyam bsams nas khyod la bu mo yod dam zhes smras pa dang / lha mchis so/ /ming ci/ lha ming ni sho shum pa'o/ /ma ma su la byin nam ma byin/ lha su la yang ma stsal to/ /</text></item>
<item><p>93b3</p><section>'dul ba</section><text>ma ma de ste de ltar na nga la phul cig chung mar blang ngo / /lha gsol lo/ /de des byin pa dang / rgyal pos dpal chen po'i tshogs dang sbyar te bag mar blangs so/ /rgyal pos de ste 'di btsun mo dag gi 'khor 'dir bzhag na ni tshul khrims ngan</text></item>
<item><p>93b4</p><section>'dul ba</section><text>pa can du gdon mi za bar 'gyur ro snyam du bsams nas des bya'i rgyal po gshog bzangs la ji ltar gyur pa smras nas khyod kyis 'di nyin par ni ka she ru'i gling du khrid la mtshan mo khrid de shog shig ces bsgo'o/ /de na re legs</text></item>
<item><p>93b5</p><section>'dul ba</section><text>kyis de bzhin bgyi'o zhes smras te/ des bya gshog bzangs la bskris nas/ 'di ltar phar khrid la tshur khrid de shog shig /des nyin par ni ka she ru'i gling du khrid/ mtshan mo ni khor mo 'jig tu khrid cing 'ong ngo / /ka she ru'i gling na</text></item>
<item><p>93b6</p><section>'dul ba</section><text>me tog ti ma ri zhes bya ba dri zhim po zhig yod de phreng ba brgyus te rgyal po tshangs byin la nyin cig bzhin du bskur ro/ /khor mo 'jig na bram ze'i khye'u gzhan zhig gnas te dus phyi zhig na yam shing gi phyir nags su song</text></item>
<item><p>93b7</p><section>'dul ba</section><text>ba dang / de der mi 'am ci mo zhig gis mthong nas des brag phug tu bcug ste bzhag go/ /mo de dang lhan tu rtse dga' yongs su spyod do/ /nam mo me tog dang 'bras bu'i phyir 'gro ba de na brag phug</text></item>
<item><p>93b8</p><section>'dul ba</section><text>gi sgo bram ze'i khye'us bskyod mi nus pa'i rdo leb chen pos 'gebs so/ /ji tsam na de la bram ze'i khye'u de'i bu zhig btsas nas de gar 'gro yang myur du 'gro bas na de'i ming myur 'gror btags so/ /bram ze'i khye'u des</text></item>
<item><p>94a1</p><section>'dul ba</section><text>de'i mdun na rtag tu yul 'khor mo 'jig gi yon tan brjod de/ bu khor mo 'jig gi grong khyer na yon tan 'di dag dang 'di lta bu yod do zhes brjod pa dang / des pha khyod yul gang yin zhes dris pa dang / des bdag</text></item>
<item><p>94a2</p><section>'dul ba</section><text>ni yul khor mo 'jig na skyes so zhes smras so/ /pha de ltar lags na ci'i phyir mi 'bros shes smras pa dang / des bu khyod kyi ma nam me tog dang 'bras bu'i phyir 'gro ba de'i tshe brag phug gi sgo 'di rdo leb chen pos bkag cing 'gro ste/</text></item>
<item><p>94a3</p><section>'dul ba</section><text>'di ni ngas bskyod par mi nus na ji ltar 'bros shes smras pa dang / des pha bdag gis dbye'o/ /bu legs so/ /des rdo ba la goms par bya'o zhes zer te nyi ma gcig ni rdo ba chung ngu zhig bteg go/ /gnyis par ni de bas che'o/ /</text></item>
<item><p>94a4</p><section>'dul ba</section><text>gsum par ni de bas shin tu che ste/ 'di bzhin du rdo leb nam 'deg nus kyi bar du goms par byed do/ /de nas des pha rdo leb dor gyis bros te bzhud do zhes smras pa dang / des bu 'di ltar khyod kyi ma me tog dang 'bras</text></item>
<item><p>94a5</p><section>'dul ba</section><text>bu'i phyir song ba 'ang slar myur du 'ong gis mi 'bros so/ /lam du phrad pa dang gdon mi za bar yu bu cag don med par byas so zhes smras pa dang / des pha ci nas de myur du mi 'khor ba de ltar bdag gis bgyi'o zhes smras pa dang /</text></item>
<item><p>94a6</p><section>'dul ba</section><text>bu legs so/ /des me tog dang 'bras bu khyer te 'ongs pa dang / des de khar bcug cing bcug cing bor nas mas bu ci'i phyir khar bcug cing bcug cing bor zhes dris pa dang / des smras pa/ ma khyod le lo byed</text></item>
<item><p>94a7</p><section>'dul ba</section><text>de/ nye kor na me tog dang 'bras bu kha ba skyur ba sha dag khyer te 'ongs pas mi zhim ste za mi nus na lags kyis dor mod/ mas bu de ste de bzhin du sang ni ring du 'gro'o/ /nye ba na ni zhim po med kyis sang ring du 'gro'o zhes smras pa</text></item>
<item><p>94a8</p><section>'dul ba</section><text>dang / des legs kyis ma de bzhin du gyis shig dang zhim po ni bza'o zhes smras so/ /de'i phyi de nyin ring mo zhig tu song ngo / /myur 'gros pha bdag gis ring du btang gis da ni 'bros pa'i dus la bab bo zhes smras pa dang / des smras pa/ bu legs</text></item>
<item><p>94b1</p><section>'dul ba</section><text>kyis rdo leb bor cig /des rdo leb bor ba dang / de myur 'gro dang lhan cig du bros te khor mo 'jig tu phyin pa dang / de yang me tog dang 'bras bu khyer te ring zhig lon nas 'ongs te bltas na brag phug stong par gyur pa dang / de ngu zhing</text></item>
<item><p>94b2</p><section>'dul ba</section><text>'dug nas grogs mos mthong ste ci'i phyir ngu zhes dris pa dang / des phu nu mo bram ze'i khye'u des nga'i bu de yang khrid de bros so zhes bsnyad pa dang / des smras pa/ phu nu mo de mi yin te mi'i nang na de mya ngan ci yod/ des bdag dang lhan cig</text></item>
<item><p>94b3</p><section>'dul ba</section><text>mi gnas pa'i phyir ni mya ngan mi byed kyi bdag gis de la 'tsho ba cung zad kyang ma byin no/ /phu nu mo ci ster ram/ bdag gi lag tu skur dang / de ste mthong dang sbyin no zhes smras so/ /des de'i lag tu pi bang cig byin nas smras pa/ phu nu mo de la</text></item>
<item><p>94b4</p><section>'dul ba</section><text>khyod kyis pi bang 'di long la 'tsho bar gyis shig /rgyud ya thog ma la ma reg shig /nyes pa'i dmigs su gyur ta re/ des de khyer te song ngo / /bram ze des khye'u myur 'gro de bram ze mang po slob pa la phul nas bram ze'i khye'u 'di slobs shig /</text></item>
<item><p>94b5</p><section>'dul ba</section><text>ces smras nas/ des de klog tu bcug go/ /khye'u de dag gsangs te gang gi dus na mi klog par gyur pa de'i dus na yam shing thur 'dong ngo / /ci tsam na khye'u de dag mi klog par gyur nas de dag yam shing thur dong ba dang / myur 'gro</text></item>
<item><p>94b6</p><section>'dul ba</section><text>de shin du ring bar song ba na de'i ma'i grogs mos mthong ste bu gtam ci grag ces dris pa dang / des ji 'dra ba'i gtam zhig bkres skom pas gzir to zhes smras pa dang / des smras pa/ bu khyod kyi ma de ni mya ngan byed de ngu zhing 'dug</text></item>
<item><p>94b7</p><section>'dul ba</section><text>na ci de'i drung du mi 'gro 'am/ ma 'bar ma mo de dang lhan cig tu smra bar mi nus so/ /bu de ste mi 'gro na khyod kyi 'tsho ba zhig sbyin gyis de su la yang ma sbyin cig /de stsol cig dang de su la yang mi sbyin par bgyi'o/ /</text></item>
<item><p>94b8</p><section>'dul ba</section><text>de la pi bang de byin te 'di long la 'tsho bar gyis shig /nyes pa'i dmigs su mi 'gyur ba'i phyir rgyud ltag ma la ma reg shig ces bsgo ba dang / des ma legs kyis de bzhin bgyi'o zhes smras nas des blangs te bram ze'i khye'u de</text></item>
<item><p>95a1</p><section>'dul ba</section><text>dag gi nang du song ba dang / de dag gis khye'u khyod ci'i phyir ring zhig thogs te 'ongs pi bang 'di yang sus byin zhes dris pa dang / des smras pa/ kye bdag gi ma'i grogs mos mthong nas des bdag la pi bang 'di</text></item>
<item><p>95a2</p><section>'dul ba</section><text>byin no/ /de dag gis khye'u khyod pi bang len shes sam zhes dris pa dang / des smras pa/ shes so/ /bltas long shig /des de blangs te len cing glu len to/ /des rgyud ltag ma la ma reg pa dang de dag gis smras pa/</text></item>
<item><p>95a3</p><section>'dul ba</section><text>khye'u ci'i phyir na khyod kyis rgyud ltag ma la ma reg ces dris pa dang / des kye de ste 'di la reg na ni nyes pa'i dmigs su 'gyur ro zhes smras pa dang / de dag gis bram ze'i bus reg pa lta la nyes pa'i dmigs su 'gyur ba ci yod</text></item>
<item><p>95a4</p><section>'dul ba</section><text>ces smras te/ de dag gis reg pa dang / de dag thams cad mchong rgal zhing gar byed do/ /de dag gar byas pas 'phyis par gyur te de dag nub kar mkhan po'i drung du 'ongs pa dang / des khye'u dag ci'i phyir ring zhig lon te 'ongs</text></item>
<item><p>95a5</p><section>'dul ba</section><text>zhes dris pa dang / de dag gis ji ltar gyur pa zhib tu smras nas des myur 'gro de la khyod pi bang len cing glu len shes sam zhes dris pa dang / 'tshal to/ /bram ze'i bu de ltar na pi bang mnyan gyis long shig /des de len cing glu blangs te</text></item>
<item><p>95a6</p><section>'dul ba</section><text>des rgyud ltag ma la ma reg pa dang / des bram ze'i bu ci'i phyir khyod kyis rgyud ltag ma la ma reg ces dris pa dang / des smras pa/ mkhan po de ste 'di la reg na ni nyes pa'i dmigs su 'gyur ro/ /des bram ze'i bu 'di la reg na</text></item>
<item><p>95a7</p><section>'dul ba</section><text>nyes pa'i dmigs su 'gyur ba ci yod/ reg shig ces smras pa dang / des reg pa dang / bram ze chung ma dang bcas te mchong rgal zhing gar byed do/ /khyim de thams cad kyang mchongs pas zhig par gyur to/ /de zhig pas rdza ma dang</text></item>
<item><p>95a8</p><section>'dul ba</section><text>snod thams cad chags pa dang / bram ze de khros nas des bram ze'i bu de'i mgrin pa nas bzung ste bskrad do/ /bskrad pa dang de pi bang blangs te len pas 'tsho ba sbyor ba la zhugs so/ /phyi zhig na tshong pa lnga brgya tsam zhig rgya mtsho chen por 'dong ba'i</text></item>
<item><p>95b1</p><section>'dul ba</section><text>zong rnams sbyar te rgya mtsho chen por chas pa dang / de dag gis smras pa/ kye bdag cag rgya mtsho chen por zhugs na yid bslang bar byas rol mo mkhan zhig bkri'o/ /de dag la gcig gis gang bkri zhes smras pa dang / gzhan zhig gis bram ze'i bu</text></item>
<item><p>95b2</p><section>'dul ba</section><text>myur 'gro zhes bya ba bkri'o zhes smras so/ /kha cig gis legs kyis de bzhin bya'o zhes smras nas/ de dag gis bram ze'i bu myur 'gro khrid de rgya mtsho chen por zhugs so/ /de nas rgya mtsho chen po'i nang du dong ba dang / myur 'gro rol mo pi bang mnyan gyis</text></item>
<item><p>95b3</p><section>'dul ba</section><text>long shig ces smras pa dang / des pi bang len cing glu len pa la zhugs na des pi bang de'i rgyud ltag ma la ma reg nas tshong pa de dag gis myur 'gro rgyud ltag ma 'di la ci'i phyir mi reg ces smras pa dang / kye de ste 'di la reg na ni nyes pa'i dmigs su 'gyur ro/ /de dag gis</text></item>
<item><p>95b4</p><section>'dul ba</section><text>bram ze'i bu nyes pa'i dmigs su 'gyur ba ci zhig yod reg shig ces smras pa dang / des reg pa dang gru bo che 'phar te gru bub cing zhig pas tshong pa de dag dus las 'das so/ /de ni sngon gyi las kyi mthus shing leb cig zin te myur ba'i rlung gis gling ka</text></item>
<item><p>95b5</p><section>'dul ba</section><text>she rur phul lo/ /de de na skyed mos tshal gzhan zhig na 'dug ste de nas mi gzhan ni med kyi des sho shum pa de mthong ba dang de dang de lhan cig tu nyal lo/ /de nyin par ni myur 'gro dang yongs su spyod/ mtshan mo ni rgyal po tshangs sbyin dang spyod do/ /des bzang mo khyod</text></item>
<item><p>95b6</p><section>'dul ba</section><text>mtshan mo gang du 'gro zhes smras pa dang / de de dang mdza' bar gyur pas thams cad smras nas/ des smras pa/ bzang mo de ste de bzhin bdag kyang khor mo 'jig tu khrid cig /des smras pa/ jo bo legs kyis bkri'o/ /</text></item>
<item><p>95b7</p><section>'dul ba</section><text>khyod kyi ming ci smros shig /des smras pa/ bzang mo bdag gi ming ni myur 'gro zhes bya'o/ /khyod kyi ming ci zhes bya smros shig /jo bo bdag gi ming ni sho shum pa zhes bgyi'o/ /des rdo ba las thabs su sbyar</text></item>
<item><p>95b8</p><section>'dul ba</section><text>bar brtsams te nyin gcig ni rdo chung ngu zhig blangs te bya gshog bzangs la zhon/ nyi ma gnyis na rdo de tsam gnyis so/ /nyi ma gsum na rdo de tsam gsum po nas de bzhin du mi'i tshad dang mnyam pa'i bar du khyer ro/ /de nas myur 'gro</text></item>
<item><p>96a1</p><section>'dul ba</section><text>dang lhan cig tu bya gshog bzangs la zhon te dong nas/ sho shum pa na re jo bo mig ma dbye nyes pa byung ta re zhes smras pa dang / des mig btsums nas nam khor mo 'jig dang nye bar phyin na des skye bo mang po dag gi sgra ca co</text></item>
<item><p>96a2</p><section>'dul ba</section><text>thos pa dang / des bsams pa/ da ni phyin gyis blta'o/ /des mig phye ba dang mig byung ste long bar gyur to/ /sho shum pas de skyed mos tshal du bzhag ste rgyal po tshangs sbyin gyi btsun mo rnams kyi nang du song ngo / /de nas dus phyi</text></item>
<item><p>96a3</p><section>'dul ba</section><text>zhig na dpyid kyi dus la bab ste/ shing dag ni kha 'bus/ ngang pa dang / krung krung dang / rma bya dang / ne tso dang / sha ri ka dang / ko ki la dang / 'tsho ba 'tsho byad rnams sgra 'byin pa'i nags stug por tshangs byin btsun mos bskor te sho shum pa</text></item>
<item><p>96a4</p><section>'dul ba</section><text>dang lhan cig tu skyed mos tshal du dong ba dang / bram ze'i bu myur 'gro me tog ti mi ra'i dri snam nas des bsnams te/ de 'dra ba'i glu blang bar bsams nas/ rlung gis su ni bskyod pa dang / /ti mi ra yi dri snam mo/ /gang na sho shum</text></item>
<item><p>96a5</p><section>'dul ba</section><text>pa gnas pa/ /ka she ru yi gling dag go/ /de rgyal po tshangs byin gyis thos nas des btsun mo dag la kye 'di na glu len pa su yin tshol cig ces bsgo ba dang / de dag gis lha mig dang bral ba'i skyes bu zhig skyed mos tshal 'di na</text></item>
<item><p>96a6</p><section>'dul ba</section><text>glu len cing mchis so zhes smras so/ /de rgyal pos bos te kye skyes bu khyod kyis glu blangs sam zhes smras pa dang / lha bdag gis glu blangs so/ /kye skyes bu yang long shig dang / des bsams pa/ gzhan ma</text></item>
<item><p>96a7</p><section>'dul ba</section><text>yin gyi bdag gis blangs pa de snyan pa lta zhig ste/ de'i phyir rgyal po nyan par 'dod de/ gal te cung zad thob kyang srid snyam nas des glu blangs pa/ rlung gis su ni bskyod pa dang / /ti mi ra yi dri mnam mo/ /gang na sho shum pa</text></item>
<item><p>96a8</p><section>'dul ba</section><text>gnas pa/ /ka she ru yi gling dag go/ /rgyal pos kye skyes bu ka she ru'i gling 'di nas ji srid ces dris pa dang / de tshigs su bcad de smras pa/ 'di nas de'u dpag tshad brgya'i/ /rgya mtsho chen po'i chu rnams te/ /de na gnas pa sho shum pa/ /</text></item>
<item><p>96b1</p><section>'dul ba</section><text>ka she ru yi gling dag na'o/ /de la rgyal po tshangs sbyin gyis de'i lan tshigs su bcad de smras pa/ de ste bdag gi yid 'ong ba/ /sho shum pa zhes bya ba de/ /khyod kyis nyes par mthong thos na/ /lus la mtshan yod pa yang smros/ /des kyang slar</text></item>
<item><p>96b2</p><section>'dul ba</section><text>tshigs su bcad de smras pa/ swa sti ka ni brla la yod/ /de yi nu ka 'khyil pa ste/ /ti mi ra yi me tog rnams/ /rgyud pa khyod kyi phyi ru'o/ /rgyal pos 'di yang 'di ltar ngan pa spyod pa gyur pa lta ste/ 'di mi dgos kyis long ba 'di la sbyin no snyam bsams</text></item>
<item><p>96b3</p><section>'dul ba</section><text>pa las phyis yang khros te tshigs su bcad de smras pa/ sho shum pa ni khyod sbyin pa/ /rgyan kun gyis ni klubs bzhin te/ /bong bu bskyon la sbugs nas ni/ /grong khyer nas ni myur du deng / /rgyal po de khros nas bzhon pa bong bu la sho shum</text></item>
<item><p>96b4</p><section>'dul ba</section><text>pa dang long ba lhan cig tu bskyon te phyung ngo / /des de khrid de phan tshun du 'khyam 'khyam nas nyi ma nub pa dang ri brags kyi grong gzhan zhig tu phyin te/ de na lha khang stong pa zhig tu gnas so/ /de'i nub mo mi rgod lnga brgya tsam zhig ri brags kyi grong khyer 'jom</text></item>
<item><p>96b5</p><section>'dul ba</section><text>su lhags pa dang / ri brags kyi grong na gnas pa'i skye bo mang po dag gis tshor nas de dag gis kun tu bsgrags te/ ri brags kyi grong pa dag gis mi rgod rnams btags bcom mo/ /de nas mi rgod kyi dpon po de ma zin nas</text></item>
<item><p>96b6</p><section>'dul ba</section><text>lha'i khang pa de nyid du zhugs pa dang / ri brags kyi grong mi dag gis lha'i khang pa de kho ra khor yug tu bskor nas mi rgod dpon po des sgo bcad do/ /ri brags kyi grong mi dag gis kye 'di na su zhig gnas zhes smras pa dang /</text></item>
<item><p>96b7</p><section>'dul ba</section><text>bram ze'i bu myur 'gros smras pa/ kye bdag cag ni 'gron po'o/ /de dag gis smras pa/ mi rgod 'di phyir byung shig /gyin 'da' khyod nyid don med par byas sa de/ mi rgod kyi sde dpon des sho shum pa la kye long ba 'dis ci zhig bya</text></item>
<item><p>96b8</p><section>'dul ba</section><text>'di bskrad la bdag cag gnyis yongs su spyad do zhes smras pa dang / des jo bo legs kyis de bzhin mdzod cig dang / bdag ni khyod kyi'o zhes smras nas de dang mi rgod kyi sde dpon gyis long ba de ra ba'i rtsig pa'i kha nas bor ba dang / ri brags kyi grong</text></item>
<item><p>97a1</p><section>'dul ba</section><text>mi de dag gis de'i mgo bcad de bor ro/ /de phyi de nyin mi rgod kyi sde dpon gyis khrid de dong ba las chu bo ka ra da bar phyin te rgal du gru med nas des bzang mo ga ra da ba 'di ni chus gang ba la brgal bar bya na/ khyod rgyan dang bcas te rgal</text></item>
<item><p>97a2</p><section>'dul ba</section><text>du ni mi nus kyis / khyed re shig khrus byed cing 'dug shig dang ngas rgyan rnams bskyal to/ /phyir 'ongs nas phyis khyod bsgral bar bya'o zhes smras pa dang / mos jo bo legs kyis de bzhin du khrus bya'o zhes smras nas/ des de</text></item>
<item><p>97a3</p><section>'dul ba</section><text>la gos dang rgyan thams cad byin te/ de chu'i nang du zhugs te sgren mor 'dug go/ /de yang chu'i dbus su phyin pa dang de la 'dis bdag gi rgyan dang gos rnams phrogs te mi 'ong ngam zhes 'gyod pa skyes nas des tshigs su</text></item>
<item><p>97a4</p><section>'dul ba</section><text>bcad de smras pa/ ka ra da 'di chu yis gang / /bzang po khyod la rdzas kun byin/ /bdag gi dogs pa skyes par gyur/ /sdig can khyod kyis bdag ma slu/ /des kyang tshigs su bcad de smras pa/ mi bshes</text></item>
<item><p>97a5</p><section>'dul ba</section><text>khyod kyis bshes rnying bsad/ /skyes bu de ni don med do/ /de bas khyod la yid brtan dka'/ /bdag kyang khyod kyis mi bsad dam/ /des de la phrogs te bros so/ /de yang sgren mor rtswa stug po'i</text></item>
<item><p>97a6</p><section>'dul ba</section><text>nang du zhugs te 'dug pa dang / ci tsam na wa rgan po gzhan zhig sha ltar ltar po zhig khyer te/ chu bo ka ra da ba'i 'gram nas song ba dang nya zhig kyang rgyags ches pas chu la rgal ba dang / skams sa la lhung nas des sha</text></item>
<item><p>97a7</p><section>'dul ba</section><text>de bor te nya'i phyir brgyugs pa dang / nya ni phyir chu bo ka ra da bar zhugs/ sha de yang bya 'ol bas khyer nas de gnyis ka las bral bas rna ba phab ste 'gyod cing 'dug pa/ sho shum pa rtswa stug po'i nang na 'dug pas mthong</text></item>
<item><p>97a8</p><section>'dul ba</section><text>nas mos tshigs su bcad de smras pa/ sha dum de ni 'ol bas phrogs/ /nya ni chu bo'i nang du bros/ /gnyis ka las su bral bar gyur/ /was ni mya ngan cir mi byed/ /des phyogs bzhir bltas pa dang / /su yang ma mthong ste/ de nas tshigs su bcad de</text></item>
<item><p>97b1</p><section>'dul ba</section><text>smras pa/ mi rgod gar yang mi byed cing / /glu la 'ang bdag ni mi dga' na/ /rtswa yi nang na gnas pa su/ /bdag la 'phya zhing dgod par byed/ /des zhang po bdag ni sho shum pa'o zhes smras pa dang / wa de khros te des bsams pa/ sbyar ma</text></item>
<item><p>97b2</p><section>'dul ba</section><text>'di bdag la 'phya bar shes nas tshigs su bcad de smras pa/ khyo ni khyod kyis bsad pa yin/ /byi bo de ni bros pas na/ /gnyi ga la ni bral bar gyur/ /sbyar ma mya ngan cir mi byed/ /mos slar tshigs su bcad de smras pa/</text></item>
<item><p>97b3</p><section>'dul ba</section><text>bdag gi khyim du song nas ni/ /khyo mchog cig ni blang bar bya/ /de nas khyo cig rnyed pa dang / /rigs sun dbyung bar mi bya'o/ /was tshigs su bcad de smras pa/ gang gi dus na 'gang 'ga' slar log cing / /zho yi kha dog tu ni bya</text></item>
<item><p>97b4</p><section>'dul ba</section><text>rog gyur/ /'bras bu byung ba de dus na/ /khyod gdod tshul khrims ldan par 'gyur/ /nam zhig bya rog 'ug pa gnyis/ /shing gcig la ni gnas bcas nas/ /yid dga' ba ru gyur pa na/ /de tshe tshul khrims khyod ldan no/ /</text></item>
<item><p>97b5</p><section>'dul ba</section><text>nam zhig sbrul dang sre mo gnyis/ /khung bu gcig tu gnas pa na/ /dga' bar gyur cing 'khod pa ste/ /de tshe tshul khrims khyod ldan no/ /nam zhig rus sbal bal las ni/ /bgo ba dag ni legs byas nas/ /dgun</text></item>
<item><p>97b6</p><section>'dul ba</section><text>gyi bgo bar gyur pa na/ /de ni tshul khrims khyod ldan no/ /nam zhig sbrang bu'i rje ngar las/ /skas ka ru ni legs bcas te/ /mtho ris 'gro ba'i skas btsugs na/ /de tshe tshul khrims khyod ldan no/ /nam zhig</text></item>
<item><p>97b7</p><section>'dul ba</section><text>kun da'i sdong bu la/ /zam pa rab tu legs byas nas/ /bal glang de ru 'gro bar gyur/ /de tshe tshul khrims khyod ldan no/ /nam zhig rgya mtsho'i dbus nas kyang / /legs par yang ni me 'bar la/ /skye bo dag ni de la 'jug /de tshe tshul</text></item>
<item><p>97b8</p><section>'dul ba</section><text>khrims khyod ldan no/ /sho shum pa bdag gis bzhad gad byas pa ni der zad na/ bdag gis khyod sngon gyi gnas su slar gzhag par bya na khyod kyis bdag la lan ci zhig bya zhes smras pa dang / des zhang po de ste bdag khyod kyis sngon gyi gnas su bzhag</text></item>
<item><p>98a1</p><section>'dul ba</section><text>na ni khyod la bdag gis khyod nyin re zhing sha dum bu re re sbyin no zhes smras pa dang / des de bzhin gzhag gis ltos shig /khyod chu klung du zhugs la lkog ma man chad chur chug la shar phyogs su ltos te 'dug shig dang / bdag gis lha la</text></item>
<item><p>98a2</p><section>'dul ba</section><text>gsol lo zhes zer te/ des rgyal po'i pho brang dang nye bar song ste/ lha 'di ltar sho shum pa ni dge zhing bden te dka' thub spyod pa byed kyi myur du bod pa'i rigs so zhes gsol pa dang / rgyal po tshangs byin gyis wa'i skad la mkhas nas des blon po la</text></item>
<item><p>98a3</p><section>'dul ba</section><text>kye chu bo ka ran da na sho shum pa dka' thub spyod cing 'dug go zhes thos kyis de tshur khug shig ces bsgo'o/ /de dag gis gos dang rgyan bskon te 'ongs pa dang / rgyal pos sngon gyi gnas su slar bzhag go/ /mos de la nyi ma re re zhing sha'i dum bu</text></item>
<item><p>98a4</p><section>'dul ba</section><text>re re byin no/ /ji srid cig gi dus su byin te/ de nam ma byin pa dang / wa des rgyal po'i pho brang dang nye bar 'dug nas sho shum pa de ste khyod kyis bdag la sha'i dum bu byin na ni dge'o/ /ma byin na ni legs par brdegs la ji ltar sngon gyi</text></item>
<item><p>98a5</p><section>'dul ba</section><text>gnas su phyir yang gzhag go zhes bsdigs pa dang / mos thos nas skrag ste yang de la nyi ma re re zhing sha'i dum bu sbyin pa la zhugs so/ /dge slong dag ji snyam du sems/ gang sho shum pa de ni 'di ltar 'di bzhin de'i dus na dge</text></item>
<item><p>98a6</p><section>'dul ba</section><text>slong ma ut+pa la'i kha dog ma'o/ /gang myur 'gro de ni de'i tshe de'i dus na 'di ltar dge slong pha 'char ka'o/ /de'i tshe de'i dus na yang 'di ltar 'dis dri las shes te/ da ltar yang 'dis dri las shes so/ /bcom ldan 'das kyis</text></item>
<item><p>98a7</p><section>'dul ba</section><text>de skad gsungs pa dang / dge slong pha dag bcom ldan 'das kyis bshad pa la yi rangs nas mngon par dga'o// //'dul ba phran tshegs kyi gzhi/ bam po sum bcu rtsa drug pa/ sangs rgyas bcom ldan</text></item>
<item><p>98a8</p><section>'dul ba</section><text>'das mnyan du yod pa dze ta'i tshal mgon med zas sbyin gyi kun dga' ra ba na bzhugs te/ chu bo bal gu ma ti'i 'gram na dge slong dag 'jim pa'i ril bu dang pho long gi sbyor bas nyon mongs pa thams cad spangs te dgra bcom pa mngon</text></item>
<item><p>98b1</p><section>'dul ba</section><text>du byas pa de'i tshe bcom ldan 'das kyis dge slong rnams la bka' stsal pa/ de lta bas na dge slong dag gis 'di bzhin du 'jim pa'i ri lu dang pho long gi sbyor ba byas te brtson par byos shig /nan tan du byos shig /'bad par byos shig /</text></item>
<item><p>98b2</p><section>'dul ba</section><text>ji ltar chu bo bal gu ma ti'i 'gram na dge slong rnams brtson par byas/ nan tan du byas/ 'bad par byas pa bzhin no/ /dge slong dag gis brtson 'grus ma gtang shig /dge slong dag gis brtson 'grus btang na 'das pa</text></item>
<item><p>98b3</p><section>'dul ba</section><text>dang bcas par 'gyur ro/ /sangs rgyas bcom ldan 'das grong ki ta zhes bya ba'i drung ri ka ta'i nags stug po na bzhugs so/ /de'i tshe ri ka ta'i dge slong tha skar skyes dang nab so dang / dge slong dmar skya rnams gnas te/ de dag</text></item>
<item><p>98b4</p><section>'dul ba</section><text>gis 'di lta bu dang / 'di 'dra bar 'thab pa dang / 'thab tu 'jug pa dang / ched du ltar 'dong zhing 'khod pa de 'di lta ste/ bal glang 'thab pa dang / rta 'thab pa dang / shing rta 'thab pa dang / dpung bu chung 'thab pa dang / dbyug pas 'thab pa dang / khu tshur gyis</text></item>
<item><p>98b5</p><section>'dul ba</section><text>'thab pa dang / khyu mchog 'thab pa dang / ma he 'thab pa dang / ra thug 'thab pa dang / thug ra 'thab pa dang / khyi 'thab pa dang / bya 'bar ta ka 'thab pa dang / bya la ba ka 'thab pa dang / la ba</text></item>
<item><p>98b6</p><section>'dul ba</section><text>kar 'thab pa dang / bud med stobs 'gyed pa dang / skyes pa stobs 'gyed pa dang / gzhon nu stobs 'gyed pa dang / gzhon nu ma rnams stobs 'gyed du 'jug pa dang / dad pa'i bram ze dang khyim bdag dag</text></item>
<item><p>98b7</p><section>'dul ba</section><text>'phya zhing smod dam ngan du zer nas/ 'di ltar dge slong legs par bshad pa'i chos 'dul ba la rab tu byung yang bal glang 'thab par byed byed du 'jug pa'i dge sbyong mgo reg 'di la ci phyir bsod snyoms sbyin pa dang / mchod par bya snyam du sems so/ /</text></item>
<item><p>98b8</p><section>'dul ba</section><text>de ltar gyur pa dge slong dag gis bcom ldan 'das la gsol nas bcom ldan 'das kyis bka' stsal pa/ dge slong dag bram ze dang khyim bdag rnams ni rigs par 'phya'o/ /de lta bas na dge slong dag gis bal glang la sogs pa 'thab tu mi gzhug /</text></item>
<item><p>99a1</p><section>'dul ba</section><text>blta bar yang mi bya'o/ /dge slong dag gis bal glang la sogs pa 'thab par byed dam byed du 'jug gam/ bltas na 'das pa dang bcas par 'gyur ro/ / mdor na/ btsa' zhugs pa dang dge slong mas/ /yongs su dris pa smras pa'o/ /las</text></item>
<item><p>99a2</p><section>'dul ba</section><text>rnams dag kyang bya ba ste/ /slar babs pa yi dge slong ma/ /sangs rgyas bcom ldan 'das ser skya'i gnas shing n+ya gro d+ha'i kun dga' ra ba na bzhugs te/ de nas gau ta mI skye dgu'i bdag mo chen mo shAkya mo lnga brgya dang lhan cig</text></item>
<item><p>99a3</p><section>'dul ba</section><text>tu bcom ldan 'das gang na ba der dong ste phyin pa dang bcom ldan 'das kyi zhabs la mgo bos phyag 'tshal te phyogs gcig tu 'khod do/ /phyogs gcig tu 'khod nas gau'u ta mI skye dgu'i bdag mo chen mo la bcom ldan 'das kyis</text></item>
<item><p>99a4</p><section>'dul ba</section><text>chos kyi gtam yang dag par bstan/ yang dag par bskul/ yang dag par gzeng bstod/ yang dag par dga' bar byas so/ /rnam grangs du mar chos kyi gtam gyis yang dag par bstan/ yang dag par bskul/ yang dag par</text></item>
<item><p>99a5</p><section>'dul ba</section><text>gzeng bstod/ yang dag par dga' bar byas te cang mi gsung ba dang / gau ta mI skye dgu'i bdag mo chen mo stan las langs te bcom ldan 'das gang na ba de logs su thal mo sbyar te phyag 'tshal nas bcom ldan 'das la 'di skad</text></item>
<item><p>99a6</p><section>'dul ba</section><text>ces gsol to/ /btsun pa de ste bud med kyis dge sbyong gi 'bras bu bzhi 'thob pa'i skabs mchis na bud med rnams legs par bshad pa'i chos 'dul ba la rab tu byung ste bsnyen par rdzogs nas dge slong ma'i dngos po spyod cing bud</text></item>
<item><p>99a7</p><section>'dul ba</section><text>med rnams bcom ldan 'das kyi drung na tshangs par spyad pa spyod du gsol zhes gsol pa dang / bcom ldan 'das kyis skye dgu'i bdag mo chen mo la 'di skad ces bka' stsal to/ /gau ta mI khyod 'di ltar khyim mi mo'i gos dkar po gyon la</text></item>
<item><p>99a8</p><section>'dul ba</section><text>nam 'tsho'i bar du de 'ba' zhig pa la yongs su rdzogs pa/ yongs su dag pa yongs su byang bar tshangs par spyad pa spyod cig dang / khyod la yun ring po'i don dang / phan pa dang / bde bar 'gyur ro/ /gau ta mI skye dgu'i bdag mo chen mos lan</text></item>
<item><p>99b1</p><section>'dul ba</section><text>gnyis lan gsum du yang bcom ldan 'das la 'di skad ces gsol to/ /btsun pa de ste bud med kyis dge sbyong gi 'bras bu bzhi 'thob pa'i skabs mchis na bud med rnams legs par gsungs pa'i chos 'dul ba la rab tu byung ste bsnyen par</text></item>
<item><p>99b2</p><section>'dul ba</section><text>rdzogs nas dge slong ma'i dngos por spyod cing bud med rnams bcom ldan 'das kyi drung na tshangs par spyad pa spyod du gsol zhes gsol pa dang / bcom ldan 'das kyis lan gnyis lan gsum du yang gau ta mI skye dgu'i bdag mo chen mo la gau ta mI khyod</text></item>
<item><p>99b3</p><section>'dul ba</section><text>'di ltar khyim mi mo'i gos dkar po gyon la nam 'tsho'i bar du de 'ba' shig pa la yongs su rdzogs pa/ yongs su dag pa/ yongs su byang bar tshangs par spyad pa spyod cig dang / khyod la yun ring po'i don dang / phan pa dang bde bar 'gyur ro/ /</text></item>
<item><p>99b4</p><section>'dul ba</section><text>zhes bka' stsal pa dang / de nas gau ta mI skye dgu'i bdag mo chen mo bcom ldan 'das kyis lan gsum du ma gnang ba dang / bcom ldan 'das kyi zhabs la mgo bos phyag 'tshal nas bcom ldan 'das kyi drung nas dong ngo / /de nas</text></item>
<item><p>99b5</p><section>'dul ba</section><text>bcom ldan 'das kyis ser skya'i gnas na ji srid dgyes kyi bar du bzhugs nas lhung bzed dang chos gos bsnams te/ yul na di ka gang na ba der rgyu zhing gshegs pa dang / gau ta mI skye dgu'i bdag mo chen mos bcom</text></item>
<item><p>99b6</p><section>'dul ba</section><text>ldan 'das ser skya'i gnas na ji srid dgyes kyi bar du bzhugs nas lhung bzed dang chos gos bsnabs te/ yul na di ka gang na ba der rgyu zhing gshegs par thos so/ /de ltar thos pa dang shAkya mo lnga brgya dang lhan cig tu rang gis</text></item>
<item><p>99b7</p><section>'dul ba</section><text>mgo bregs te chos gos bgos so/ /mgo bregs shing sbyar ma gyon te bcom ldan 'das kyi dgongs mal du rjes bzhin 'brang zhing dong ngo / /de nas bcom ldan 'das kyi yul bri rdzi nas ljongs rgyu zhing na di kar byon te na di ka'i</text></item>
<item><p>99b8</p><section>'dul ba</section><text>gu ji'i gnas na bzhugs so/ /de nas gau ta mI skye dgu'i bdag mo chen mo lus ngal/ lus chad/ lus dub ste/ rdul gyis lus la phog bzhin du bcom ldan 'das ga la ba der song ste phyin pa dang / bcom ldan 'das kyi zhabs</text></item>
<item><p>100a1</p><section>'dul ba</section><text>la mgo bos phyag 'tshal te phyogs gcig tu 'khod do/ /phyogs gcig tu 'khod nas gau ta mI skye dgu'i bdag mo chen mo ni bcom ldan 'das kyis chos kyi gtam gyis yang dag par bstan/ yang dag par bskul/ yang dag par gzeng bstod/</text></item>
<item><p>100a2</p><section>'dul ba</section><text>yang dag par dga' bar byas te/ rnam grangs du mar chos kyi gtam yang dag par bstan/ yang dag par bskul/ yang dag par gzeng bstod/ yang dag par dga' bar byas te cang mi gsung bar bzhugs pa dang / gau ta mI skye dgu'i</text></item>
<item><p>100a3</p><section>'dul ba</section><text>bdag mo chen mo stan las langs te/ bcom ldan 'das gang na ba der thal mo sbyar te phyag 'tshal nas bcom ldan 'das la 'di skad ces gsol to/ /btsun pa de ste bud med kyis dge sbyong gi 'bras bu bzhi 'thob pa'i skabs mchis na</text></item>
<item><p>100a4</p><section>'dul ba</section><text>bud med rnams legs par gsungs pa'i chos 'dul ba la rab tu byung ste/ bsnyen par rdzogs nas dge slong ma'i dngos po spyod cing bud med rnams bcom ldan 'das kyi drung na tshangs par spyad pa spyod du gsol zhes gsol pa dang /</text></item>
<item><p>100a5</p><section>'dul ba</section><text>bcom ldan 'das kyis gau ta mI skye dgu'i bdag mo chen mo la gau ta mI khyod 'di ltar 'di bzhin du nam 'tsho'i bar du mgo bregs te sbyar ma gyon la nam 'tsho'i bar du de 'ba' shig yongs su rdzogs pa/ yongs su dag pa dang /</text></item>
<item><p>100a6</p><section>'dul ba</section><text>byang bar tshangs par spyad pa spyod cig dang / khyod la yun ring po'i don dang / phan pa dang / bde bar 'gyur ro zhes bka' stsal to/ /gau ta mI skye dgu'i bdag mo chen mos lan gnyis lan gsum du yang bcom ldan 'das la 'di</text></item>
<item><p>100a7</p><section>'dul ba</section><text>skad ces gsol to/ /btsun pa de ste bud med kyis dge sbyong gi 'bras bu bzhi 'thob pa'i skabs mchis na bud med rnams legs par gsungs pa'i chos 'dul ba la rab tu byung zhing bsnyen par rdzogs nas dge slong ma'i</text></item>
<item><p>100a8</p><section>'dul ba</section><text>dngos por spyod cing / bud med rnams bcom ldan 'das kyi drung na tshangs par spyad pa spyod du gsol/ zhes de skad gsol pa dang / bcom ldan 'das kyis lan gnyis lan gsum du yang gau ta mI skye dgu'i bdag mo chen mo la</text></item>
<item><p>100b1</p><section>'dul ba</section><text>gau ta mI khyod kyis 'di ltar 'di bzhin du nam 'tsho'i bar du mgo bregs te sbyar ma gyon la de 'ba' zhig yongs su rdzogs pa dang / yongs su dag pa dang / yongs su byang bar tshangs par spyad pa spyod cig dang / khyod la yun ring po'i don dang phan</text></item>
<item><p>100b2</p><section>'dul ba</section><text>pa dang bde bar 'gyur ro/ /gau ta mI skye dgu'i bdag mo la lan gnyis lan gsum du bcom ldan 'das kyis ma gnang ba dang phyi rol gyi sgo khang gi phyogs gcig tu 'dug ste ngu zhing mchi ma 'byin to/ /tshe dang ldan pa kun dga' bos gau</text></item>
<item><p>100b3</p><section>'dul ba</section><text>ta mI skye dgu'i bdag mo chen mo phyi rol gyi sgo khang gi phyogs gcig tu 'dug nas ngu zhing mchi ma byung ba mthong ngo / /de ltar mthong ba dang / gau ta mI skye dgu'i bdag mo chen mo la gau ta mI khyod ci'i phyir na phyi rol gyi sgo khang gi phyogs gcig tu</text></item>
<item><p>100b4</p><section>'dul ba</section><text>'dug la ngu zhing mchi ma 'byin ces smras pa dang / btsun pa kun dga' bo 'di ltar bud med kyis legs par bshad pa'i chos 'dul ba la rab tu byung nas bsnyen par rdzogs te dge slong ma'i dngos por ma gnang ngo / /gau ta mI de lta na</text></item>
<item><p>100b5</p><section>'dul ba</section><text>sdod cig dang ngas bcom ldan 'das la gsol lo/ /de nas tshe dang ldan pa kun dga' bos bcom ldan 'das gang na ba der song ste drung du phyin pa dang / bcom ldan 'das kyi zhabs la mgo bos phyag 'tshal te phyogs gcig tu 'dug</text></item>
<item><p>100b6</p><section>'dul ba</section><text>go/ /phyogs gcig tu 'dug nas tshe dang ldan pa kun dga' bos bcom ldan 'das la btsun pa de ste bud med dge sbyong gi 'bras bu bzhi 'thob pa'i skabs mchis na bud med dag legs par bshad pa'i chos 'dul ba la rab tu</text></item>
<item><p>100b7</p><section>'dul ba</section><text>byung zhing bsnyen par rdzogs nas dge slong ma'i dngos por spyod cing / bcom ldan 'das kyi drung na bud med rnams tshangs par spyad pa spyod du gsol zhes de skad gsol pa dang / kun dga' bo khyod bud med legs</text></item>
<item><p>100b8</p><section>'dul ba</section><text>par bshad pa'i chos 'dul ba la rab tu byung zhing bsnyen par rdzogs te dge slong ma'i dngos por ma gsol cig /de ci'i phyir zhe na/ kun dga' bo legs par bshad pa'i chos 'dul ba la bud med rab tu phyung na chos kyi</text></item>
<item><p>101a1</p><section>'dul ba</section><text>'dul ba de yun ring du gnas par mi 'gyur ro/ /de 'di lta ste kun dga' bo dper na khyim gang na bud med mang zhing skyes pa nyung ba de na rkun po dang mi la rku ba rnams kyis choms par 'gyur zhing rab tu choms par 'gyur ro/ /kun</text></item>
<item><p>101a2</p><section>'dul ba</section><text>dga' bo de bzhin du chos 'dul ba la bud med rab tu phyung na chos 'dul ba de yun ring du gnas par mi 'gyur ro/ /'di lta ste kun dga' bo zhing rmed pa'i khyim bdag bu ram shing phun sum tshogs pa la btsa'i nad byung na bu ram shing dag ma rung bar 'gyur/</text></item>
<item><p>101a3</p><section>'dul ba</section><text>chud zos par 'gyur ro/ /kun dga' bo de ltar de bzhin du chos 'dul ba la bud med rab tu byung na chos kre 'dul ba 'di yun ring du gnas par mi 'gyur ro/ /'on kyang kun dga' bo ngas bud med rnams la dgag cing mi 'da' bar bya ba'i phyir bla ma'i</text></item>
<item><p>101a4</p><section>'dul ba</section><text>chos brgyad bcas pa la bud med kyis nam 'tsho'i bar du bslab par bya'o/ /de 'di lta ste kun dga' bo khyim bdag zhing pas dbyar 'das te ston gyi dus na chu bo 'am yur ba yang rung chu bcad na chu de bgags pas 'da' bar mi 'gyur ro/ /kun dga'</text></item>
<item><p>101a5</p><section>'dul ba</section><text>bo de ltar de bzhin du bud med rnams kyi nyes pa dgag cing mi 'da' bar bya ba'i bla ma'i chos brgyad bca' bar bya'o/ /de la bud med rnams kyis nam 'tsho'i bar du bslab par gyis shig /brgyad gang zhe na/ kun dga' bo dge slong rnams las</text></item>
<item><p>101a6</p><section>'dul ba</section><text>bud med rnams kyis rab tu 'byung ba dang bsnyen par rdzogs nas dge slong ma'i dngos por 'gyur ba rab tu rtogs par bya'o/ /kun dga' bo ngas 'di ni bud med rnams kyi nyes pa dgag cing mi 'da' bar bya ba'i phyir bla ma'i chos dang por</text></item>
<item><p>101a7</p><section>'dul ba</section><text>bcas te/ de la bud med rnams kyis nam 'tsho'i bar du bslab par bya'o/ /kun dga' bo dge slong ma dag gis dge slong pha rnams la zla ba phyed phyed cing ston pa'i lung rjes su bstan pa btsal bar bya'o/ /kun dga' bo ngas 'di ni bud med rnams</text></item>
<item><p>101a8</p><section>'dul ba</section><text>kyi nyes pa dgag cing mi 'da' bar bya ba'i phyir bla ma'i chos gnyis su bcas te/ de la bud med rnams kyis nam 'tsho'i bar du bslab par bya'o/ /kun dga' bo dge slong ma dag gis dge slong pha med pa'i gnas su dbyar tshul du mi 'jug</text></item>
<item><p>101b1</p><section>'dul ba</section><text>par bya ste/ kun dga' bo ngas 'di ni bud med rnams kyi nyes pa dgag cing mi 'da' bar bya ba'i phyir bla ma'i chos gsum du bcas te/ de la bud med rnams kyis nam 'tsho'i bar du bslab par bya'o/ /kun dga' bo dge slong ma dbyar tshul du</text></item>
<item><p>101b2</p><section>'dul ba</section><text>zhugs pas dge 'dun gnyis ka la mthong ba dang thos pa dang dogs pa'i gnas gsum du skabs dbye bar bya ste/ kun dga' bo ngas 'di ni bud med rnams kyi nyes pa dgag cing mi 'da' bar bya ba'i phyir bla ma'i chos bzhir bcas te/ de la</text></item>
<item><p>101b3</p><section>'dul ba</section><text>bud med rnams kyis nam 'tsho'i bar du bslab par bya'o/ /kun dga' bo dge slong mas dge slong pha tshul khrims nyams pa dang / lta ba nyams pa dang / spyod pa nyams pa dang / 'tsho ba nyams pa la gleng bar mi bya dran par mi bya ste/ kun dga'</text></item>
<item><p>101b4</p><section>'dul ba</section><text>bo dge slong mas dge slong pha la tshul khrims nyams pa dang / lta ba nyams pa dang / spyod pa nyams pa dang / 'tsho ba nyams pa rnams gleng ba dang / dran par byed pa dag mi gnang ngo / /dge slong dag gis ni dge slong ma la tshul khrims</text></item>
<item><p>101b5</p><section>'dul ba</section><text>nyams pa dang / lta ba nyams pa dang / spyod pa nyams pa dang / 'tsho ba nyams pa la gleng ba dang / dran par byed pa la dgag pa med de/ kun dga' bo ngas 'di ni bud med rnams kyi nyes pa dgag cing mi 'da' bar bya ba'i phyir bla ma'i</text></item>
<item><p>101b6</p><section>'dul ba</section><text>chos lngar bcas te/ de la bud med rnams kyis nam 'tsho'i bar du bslab par bya'o/ /kun dga' bo dge slong mas dge slong pha la tshig ngan pa mi smra/ khro bar mi bya/ bsdigs par mi bya'o/ /kun dga' bo dge slong mas dge slong</text></item>
<item><p>101b7</p><section>'dul ba</section><text>la tshig ngan pa smra ba dang / khro ba dang / bsdigs pa rnams mi gnang ste/ kun dga' bo ngas 'di ni bud med rnams kyi nyes pa dgag cing mi 'da' bar bya ba'i phyir bla ma'i chos drug par bcas te/ de la bud med rnams kyis nam 'tsho'i bar du</text></item>
<item><p>101b8</p><section>'dul ba</section><text>bslab par bya'o/ /kun dga' bo bla ma'i chos nyams na dge slong mas dge 'dun gnyi ga la zla ba phyed kyi bar du mnyes par bya ba spyod cig /kun dga' bo ngas 'di ni bud med rnams</text></item>
<item><p>102a1</p><section>'dul ba</section><text>kyi nyes pa dgag cing mi 'da' bar bya ba'i phyir bla ma'i chos bdun du bcas te/ de la kun dga' bo bud med rnams kyis nam 'tsho'i bar du bslab par bya'o/ /kun dga' bo dge slong ma bsnyen par rdzogs nas lo brgya lon pas</text></item>
<item><p>102a2</p><section>'dul ba</section><text>da bzod bsnyen par rdzogs pa'i dge slong la tshig snyan pa dang / bstod pa dang ldang ba dang / thal mo sbyar ba dang / phyag bya ba bya ste/ kun dga' bo ngas 'di ni bud med rnams kyi nyes pa dgag cing mi 'da' bar bya ba'i phyir bla ma'i chos brgyad du bcas</text></item>
<item><p>102a3</p><section>'dul ba</section><text>te/ 'di la bud med rnams kyis nam 'tsho'i bar du bslab par bya'o/ /kun dga' bo de ste gau ta mI skye dgu'i bdag mo chen mos bla ma'i chos 'di brgyad la yang dag par bzung zhing nan tan du byas na 'di nyid de la rab tu byung ba'o/ /de nyid bsnyen par</text></item>
<item><p>102a4</p><section>'dul ba</section><text>rdzogs pa'o/ /de nyid nyes pa'i dngos po zhes bka' stsal pa dang / de nas tshe dang ldan pa kun dga' bo bcom ldan 'das kyis gsungs pa la mngon par dga' ste rjes su yi rang nas bcom ldan 'das kyi zhabs la mgo bos phyag 'tshal te bcom ldan</text></item>
<item><p>102a5</p><section>'dul ba</section><text>'das kyi drung nas song ngo / /gau ta mI skye dgu'i bdag mo chen mo ga la ba der dong ste phyin pa dang / gau ta mI skye dgu'i bdag mo chen mo la 'di skad ces smras so/ /gau ta ma bud med rnams kyis legs par bshad pa'i chos 'dul ba la rab tu byung</text></item>
<item><p>102a6</p><section>'dul ba</section><text>nas bsnyen par rdzogs te dge slong ma'i dngos por ni gnang mod kyi 'on kyang gau ta mI bcom ldan 'das kyi bud med rnams kyi nyes pa dgag cing mi 'da' bar bya ba'i phyir bla ma'i chos brgyad bcas te/ 'di la bud med rnams kyis nam 'tsho'i bar du</text></item>
<item><p>102a7</p><section>'dul ba</section><text>bslab par bya'o/ /nan tan du bya'o/ /btsun pa kun dga' bo bka' stsal pa de nyan kyis gsungs shig /gau ta mI bcom ldan 'das kyis ni 'di skad ces bka' stsal to/ /kun dga' bo dge slong las bud med rnams kyis rab tu 'byung ba dang</text></item>
<item><p>102a8</p><section>'dul ba</section><text>bsnyen par rdzogs te dge slong ma'i dngos por rab tu rtogs par bya'o/ /gau ta mI bcom ldan 'das kyis 'di ni bud med rnams kyi nyes pa dgag cing mi 'da' bar bya ba'i phyir bla ma'i chos bcas pa dang po ste/ de la bud med rnams kyis</text></item>
<item><p>102b1</p><section>'dul ba</section><text>nam 'tsho'i bar du bslab par bya'o/ /gau ta mI bcom ldan 'das kyis yang bka' stsal pa/ kun dga' bo dge slong rnams kyi drung na dge slong mas zla ba phyed phyed cing ston pa'i lung rjes su bstan pa btsal bar bya'o/ /gau ta mI bcom ldan</text></item>
<item><p>102b2</p><section>'dul ba</section><text>'das kyis 'di ni bud med rnams kyi nyes pa dgag cing mi 'da' bar bya ba'i phyir bla ma'i chos gnyis su bcas te/ de la bud med rnams kyis nam 'tsho'i bar du bslab par bya'o/ /gau ta mI bcom ldan 'das kyis yang bka' stsal pa/ kun</text></item>
<item><p>102b3</p><section>'dul ba</section><text>dga' bo dge slong mas dge slong med pa'i gnas su dbyar tshul du ma 'jug cig /gau ta mI bcom ldan 'das kyis 'di ni bud med rnams kyi nyes pa dgag cing mi 'da' bar bya ba'i phyir bla ma'i chos gsum du bcas te/ 'di la bud med rnams</text></item>
<item><p>102b4</p><section>'dul ba</section><text>kyis nam 'tsho'i bar du bslab par bya'o/ /gau ta mI bcom ldan 'das kyis yang bka' stsal pa/ kun dga' bo dbyar tshul du zhugs pa'i dge slong mas dge 'dun gnyis ka la mthong ba dang / thos pa dang / dogs pa'i gnas gsum</text></item>
<item><p>102b5</p><section>'dul ba</section><text>du skabs dbye bar bya'o/ /gau ta mI bcom ldan 'das kyis 'di ni bud med rnams kyi nyes pa dgag cing mi 'da' bar bya ba'i phyir bla ma'i chos bzhir bcas te/ 'di la bud med rnams kyis nam 'tsho'i bar du bslab par bya'o/ /gau ta mI</text></item>
<item><p>102b6</p><section>'dul ba</section><text>bcom ldan 'das kyis yang 'di skad gsungs so/ /kun dga' bo dge slong mas dge slong tshul khrims nyams pa dang / lta ba nyams pa dang / spyod pa nyams pa dang / 'tsho ba nyams pa la gleng bar mi bya/ dran par mi bya'o/ /</text></item>
<item><p>102b7</p><section>'dul ba</section><text>kun dga' bo dge slong mas dge slong tshul khrims nyams pa dang / lta ba nyams pa dang / spyod pa nyams pa dang / 'tsho ba nyams pa la gleng bar bya ba dang / dran par bya ba mi gnang ngo / /kun dga' bo dge slong gis ni dge slong ma tshul</text></item>
<item><p>102b8</p><section>'dul ba</section><text>khrims nyams pa dang / lta ba nyams pa dang / spyod pa nyams pa dang / 'tsho ba nyams pa la gleng bar byed/ dran par byed pa la mi gnang ba med do/ /gau ta mI bcom ldan 'das kyis 'di ni bud med rnams kyi nyes pa dgag cing mi 'da' bar</text></item>
<item><p>103a1</p><section>'dul ba</section><text>bya ba'i phyir bla ma'i chos lnga par bcas te 'di la bud med rnams kyis nam 'tsho'i bar du bslab par bya'o/ /gau ta mI bcom ldan 'das kyis yang bka' stsal pa/ kun dga' bo dge slong mas dge slong la tshig ngan pa</text></item>
<item><p>103a2</p><section>'dul ba</section><text>smra bar mi bya'o/ /khro bar mi bya/ bsdigs par mi bya'o/ /kun dga' bo dge slong mas dge slong la tshig ngan pa smra ba dang / khro ba dang / bsdigs pa rnams mi gnang ste/ gau ta mI bcom ldan 'das kyis 'di ni bud med</text></item>
<item><p>103a3</p><section>'dul ba</section><text>rnams kyi nyes pa dgag cing mi 'da' bar bya ba'i phyir bla ma'i chos drug par bcas te/ de la bud med rnams kyis nam 'tsho'i bar du bslab par bya'o/ /gau ta mI yang bcom ldan 'das kyis bka' stsal pa/ kun dga' bo bla ma'i</text></item>
<item><p>103a4</p><section>'dul ba</section><text>chos byung ba'i dge slong mas dge 'dun sde gnyis la zla ba phyed kyi bar du mnyes par spyod do/ /gau ta mI bcom ldan 'das kyis 'di ni bud med rnams kyi nyes pa dgag cing mi 'da' bar bya ba'i phyir bla ma'i chos bdun du bcas te/ de la</text></item>
<item><p>103a5</p><section>'dul ba</section><text>bud med rnams kyis nam 'tsho'i bar du bslab par bya'o/ /gau ta mI bcom ldan 'das kyis yang bka' stsal pa/ bsnyen par rdzogs nas lo brgya lon pa'i dge slong mas da gzod bsnyen par rdzogs pa'i dge slong la tshig snyan pa</text></item>
<item><p>103a6</p><section>'dul ba</section><text>dang / bstod pa dang ldang ba dang / thal mo sbyar ba dang / phyag bya bar bya'o/ /gau ta mI bcom ldan 'das kyis 'di ni bud med rnams kyi nyes pa dgag cing mi 'da' bar bya ba'i phyir bla ma'i chos brgyad du bcas te/ de la bud</text></item>
<item><p>103a7</p><section>'dul ba</section><text>med rnams kyis nam 'tsho'i bar du bslab par bya'o/ /bcom ldan 'das kyis yang bka' stsal pa/ kun dga' bo de ste gau ta mI skye dgu'i bdag mo chen mo bla ma'i chos 'di brgyad yang dag par bzung zhing nan tan byas na de la 'di</text></item>
<item><p>103a8</p><section>'dul ba</section><text>nyid de'i rab tu byung ba'o/ /'di ni bsnyen par rdzogs pa'o/ /'di ni dge slong ma'i dngos po yin no zhes bka' stsal to/ /btsun pa kun dga' bo bcom ldan 'das kyis bud med rnams kyi nyes pa dgag cing mi 'da' bar</text></item>
<item><p>103b1</p><section>'dul ba</section><text>bya ba'i phyir bla ma'i chos brgyad 'di rnams bcas te/ de la bud med rnams kyis nam 'tsho'i bar du bslab par bgyi ba 'di ni bdag gis ngag dang / yid dang / spyi bos kyang mnod do/ /btsun pa kun dga' bo de 'di lta ste/ rgyal rigs kyi</text></item>
<item><p>103b2</p><section>'dul ba</section><text>bu mo 'am/ bram ze'i bu mo 'am/ rje'u rigs kyi bu mo 'am/ dmangs rigs kyi bu mo yang rung rab tu bkrus pa/ rab tu byugs pa/ skra dang sen mo byad byas pa/ gos dkar po bgos pa la kha cig gis me tog ut+pa la'i phreng ba 'am/</text></item>
<item><p>103b3</p><section>'dul ba</section><text>tsam pa ka'i phreng ba dang / ba ri shi ka'i phreng ba dang / a ti mug ti'i phreng ba yang rung ba byin na des de la yid dga' rangs te lag pa gnyis kyis blangs nas yan lag gi mchog mgo bo la 'jog go/ /btsun pa kun dga' bo de bzhin</text></item>
<item><p>103b4</p><section>'dul ba</section><text>du bcom ldan 'das kyis bud med rnams kyi nyes pa dgag cing mi 'da' bar bya ba'i phyir bla ma'i chos brgyad po 'di rnams bcas te/ de la bud med rnams kyis nam 'tsho'i bar du bslab par bgyi ba 'di dag ni bdag gis ngag dang / yid dang /</text></item>
<item><p>103b5</p><section>'dul ba</section><text>spyi bos kyang mnod de/ bcom ldan 'das kyis nam gau ta mI skye dgu'i bdag mo chen mos bla ma'i chos rnams nyams su blangs pas na rab tu byung zhing bsnyen par rdzogs pa'i dge slong ma'i dngos por gnang ba de na sangs rgyas bcom ldan 'das la</text></item>
<item><p>103b6</p><section>'dul ba</section><text>tshe dang ldan pa u pA lis btsun pa bcom ldan 'das kyis ni de ste gau ta mI skye dgu'i bdag mo chen mos bla ma'i chos brgyad yang dag par bzung nas nan tan byas na de la 'di nyid rab tu byung ba'o/ /'di nyid bsnyen par rdzogs pa'o/ /'di nyid dge slong</text></item>
<item><p>103b7</p><section>'dul ba</section><text>ma'i dngos po'o zhes bka' stsal na/ btsun pa de las gzhan pa'i bud med rnams ji ltar rab tu byung zhing bsnyen par rdzogs nas dge slong ma'i dngos por bgyi zhes zhus pa dang / bcom ldan 'das kyis bka' stsal pa/ u pA li bud med</text></item>
<item><p>103b8</p><section>'dul ba</section><text>gzhan ni rim bzhin du rab tu dbyung zhing bsnyen par rdzogs par bya'o/ /bcom ldan 'das kyis bud med gzhan ni rim bzhin du rab tu dbyung zhing bsnyen par rdzogs par byos shig ces bka' stsal na dge slong dag gis</text></item>
<item><p>104a1</p><section>'dul ba</section><text>ji lta bu rim bzhin du bya ba mi shes nas de lta bur gyur pa dge slong dag gis bcom ldan 'das la gsol pa dang / bcom ldan 'das kyis bka' stsal pa/ gau ta mI skye dgu'i bdag mo chen mo la sogs pa shAkya mo lnga</text></item>
<item><p>104a2</p><section>'dul ba</section><text>brgya rnams ni bla ma'i chos rnams khas blangs pas rab tu byung zhing bsnyen par rdzogs te dge slong ma'i dngos por gyur to/ /bud med gzhan ni rim bzhin byas te dge slong ma gang la yang rung rab tu 'byung bar 'dod pa zhig gi</text></item>
<item><p>104a3</p><section>'dul ba</section><text>drung du 'ongs nas des bar chad kyi chos rnams dris la gzung bar bya'o/ /bzung nas skyabs gsum dang / dge bsnyen ma'i bslab pa'i gzhi lnga byin cig /skyabs gsum gang zhe na/ sangs rgyas dang / chos dang / dge 'dun no/ /</text></item>
<item><p>104a4</p><section>'dul ba</section><text>bslab pa'i gzhi lnga gang zhe na/ srog gcod pa rab tu spangs pa dang / ma byin par len pa dang / 'dod pas log par g.yem pa dang / brdzun du smra ba dang / chang dang 'bru'i khu ba myos par 'gyur ba bag med pa'i gnas rab tu spangs</text></item>
<item><p>104a5</p><section>'dul ba</section><text>shing chang dang 'bru'i khu ba myos pa bag med pa'i gnas las rab tu spangs pa de ltar 'di bzhin du bdag ming 'di zhes bgyi ba yang deng gi nyin par nas nam 'tsho'i bar du ma byin par len pa dang / 'dod pas log par spyod pa dang /</text></item>
<item><p>104a6</p><section>'dul ba</section><text>brdzun du smra ba dang / chang dang 'bru'i khu ba myos par 'gyur ba bag med pa'i gnas rab tu spangs pa'o/ /'di bzhin du yang skyabs su 'gro ba dang / bslab pa'i gzhi sbyin par bya'o/ /thog mar ston pa la phyag byed du chug shig /</text></item>
<item><p>104a7</p><section>'dul ba</section><text>de nas dge slong ma gang gis skyabs su 'gro ba dang bslab pa'i gzhi sbyin pa de la phyag 'tshal zhing thal mo sbyor du chug la/ de nas des 'di skad du smra bar bya'o/ /'phags ma dgongs shig /bdag ming 'di zhes bgyi ba nam 'tsho'i bar du rkang pa</text></item>
<item><p>104a8</p><section>'dul ba</section><text>gnyis kyi nang na gtso bo sangs rgyas la skyabs su 'chi'o/ /'dod chags dang bral ba'i nang na mchog dam pa'i chos la skyabs su mchi'o/ /mang po'i nang na mchog dge 'dun la skyabs su mchi'o/ /de bzhin lan gnyis lan gsum du bya'o/ /</text></item>
<item><p>104b1</p><section>'dul ba</section><text>de nas bslab pa'i gzhi lnga byin cig /'phags ma dgongs shig /ji ltar 'phags pa dgra bcom pa de dag gis nam 'tsho'i bar du srog gcod pa rab tu spangs shing srog gcod pa las rab tu spangs pa de bzhin du bdag ming 'di zhes bgyi ba yang deng gi</text></item>
<item><p>104b2</p><section>'dul ba</section><text>nyin par nas bzung ste/ nam 'tsho'i bar du srog gcod pa spangs shing srog gcod pa las rab tu spangs te yan lag dang po 'dis bdag 'phags pa dgra bcom pa de dag gi bslab pa'i rjes su slob bo/ /rjes su sgrub bo/ /rjes su</text></item>
<item><p>104b3</p><section>'dul ba</section><text>bgyid do/ /gzhan yang ji ltar dgra bcom pa de dag gis nam 'tsho'i bar du ma byin par len pa dang / 'dod pas log par g.yem pa dang / brdzun du smra ba dang / chang dang 'bru'i khu ba myos pa bag med pa'i gnas</text></item>
<item><p>104b4</p><section>'dul ba</section><text>nas slar log ste/ bdag yan lag lnga po 'dis 'phags pa dgra bcom pa de dag gi bslab pa'i rjes su slob bo/ /rjes su sgrub bo/ /rjes su bgyid do/ /de bzhin du lan gnyis lan gsum du bya'o/ de nas dge 'dun gyi nang du sgrogs pa'i dge slong</text></item>
<item><p>104b5</p><section>'dul ba</section><text>ma skos shig /gang bskos pa des kyang dge slong ma de la khyod kyis 'di la bar chad kyi chos dris sam zhes dris shig /ma dris par grags par byas na 'das pa dang bcas par 'gyur ro/ /de nas dge slong ma des dge 'dun 'dus shing 'khod dam/</text></item>
<item><p>104b6</p><section>'dul ba</section><text>so so'i gnas khang du yang rung 'di skad du sgrogs shig /gson cig 'phags pa'i dge 'dun ma rnams ming 'di zhes bgyi ba 'di khyim pa mo gos dkar po skra ma bregs pa las legs par bshad pa'i chos 'dul ba la rab tu byung zhing bsnyen par</text></item>
<item><p>104b7</p><section>'dul ba</section><text>rdzogs te dge slong ma'i dngos por gsol na/ ming 'di zhes bgyi ba 'di skra bregs shing gos ngur smrig bgos nas yang dag par dad pas khyim nas khyim med par mkhan mo ming 'di zhes bgyi ba las rab tu 'byung na/ ci rab tu byung shig gam/ thams cad</text></item>
<item><p>104b8</p><section>'dul ba</section><text>kyis kyang de ste yongs su dag na'o zhes smros shig /de ste 'di bzhin smra na ni legs/ 'on te ma smras na 'das pa dang bcas par 'gyur ro/ /de nas mkhan mos 'dreg pa'i dge slong ma la skra breg par gsol cig /des kyang nu mo skra breg gam</text></item>
<item><p>105a1</p><section>'dul ba</section><text>zhes dris shig /de ste breg go zhes smra na breg /de ste ma yin no zhes smra na 'di nas song zhes smros shig /dge slong dag gis skra 'breg pa'i dge slong mas de ltar mngon du spyad pa'i chos bcas te/ skra 'breg pa'i dge slong mas</text></item>
<item><p>105a2</p><section>'dul ba</section><text>'di ltar grang bar gyur na chu dron pos khrus bya'o/ /'on te tsha bar gyur pa'i tshe na chu grang mos khrus bya'o/ /de nas skad cig gcig la lus kyi chu bskams te sham thabs gyon cig /sham thabs bskon pa na mtshan ma med pa 'am/ mtshan</text></item>
<item><p>105a3</p><section>'dul ba</section><text>gnyis pa 'am/ gle 'dams pa ma yin nam zhes mo mtshan brtag par bya'o/ /skra 'dreg pa'i dge slong mas de ltar mngon du spyad pa'i chos bcas pa yang dag par blangs te mi spyod na 'das pa dang bcas par 'gyur ro/ /de nas mkhan mos</text></item>
<item><p>105a4</p><section>'dul ba</section><text>dge tshul ma'i bslab pa'i gzhi 'bog pa'i dge slong ma gsol cig /gang la gsol ba des ston pa la phyag 'tshal du chug la mdun du tsog pur zhog ste thal mo sbyor du chug la dge tshul ma'i bslab pa'i gzhi rnams phog shig /'phags ma</text></item>
<item><p>105a5</p><section>'dul ba</section><text>dgongs shig /ji ltar 'phags pa dgra bcom pa de dag gis nam 'tsho'i bar du srog gcod pa spangs te srog gcod pa las slar log pa de bzhin du bdag ming 'di zhes bgyi bas kyang deng gi dus 'di nas bzung ste nam 'tsho'i bar du srog gcod pa</text></item>
<item><p>105a6</p><section>'dul ba</section><text>spangs te srog gcod pa las slar ldog go/ /bdag yan lag dang po 'dis ji ltar 'phags pa dgra bcom pa de dag gis bslab pa'i rjes su slob po/ /rjes su sgrub po/ /rjes su bgyid do/ /gzhan yang ji ltar 'phags pa dgra bcom pa de dag gis</text></item>
<item><p>105a7</p><section>'dul ba</section><text>nam 'tsho'i bar du ma byin par len pa dang / mi tshangs par spyod pa dang / brdzun du smra ba dang / 'bru'i chang dang / 'bras bu'i chang myos par 'gyur ba bag med pa'i gnas dang / glu dang / gar dang brdung ba dang / phreng ba dang / dri dang / byug pa dang / kha dog 'chang ba</text></item>
<item><p>105a8</p><section>'dul ba</section><text>rnams dang / mal stan mthon po dang mal stan chen po dang / dus ma yin par za ba dang / gser dngul blang ba rnams spangs te/ gser dngul blang ba las slar log pa de bzhin du bdag ming 'di zhes bgyi bas kyang deng gi dus 'di nas bzung ste/ nam 'tsho'i</text></item>
<item><p>105b1</p><section>'dul ba</section><text>bar du ma byin par len pa dang / mi tshangs par spyod pa dang / brdzun du smra ba dang / 'bru'i chang dang 'bras bu'i chang myos par 'gyur ba bag med par 'gyur ba'i gnas dang / glu dang gar dang brdung ba dang / phreng ba dang / dri dang / byug pa dang / kha dog 'chang ba rnams dang /</text></item>
<item><p>105b2</p><section>'dul ba</section><text>mal stan mthon po dang mal stan chen po dang / dus ma yin par za ba dang / gser dngul blang ba dag spangs nas gser dngul blang ba las slar log ste/ bdag yan lag bcu po 'dis ji ltar 'phags pa dgra bcom pa de dag gis bslab pa'i rjes su</text></item>
<item><p>105b3</p><section>'dul ba</section><text>slob po/ /rjes su sgrub po/ /rjes su bgyid do/ /'di lan gnyis lan gsum du smra bar bya'o/ /mkhan mo ming 'di zhes bgyi ba ste slob dpon mas bdag dge tshul mar zung shig /de ste khyim du gnas pa lo bcu lon pa 'am/ gzhon nu ma lo bcwa brgyad</text></item>
<item><p>105b4</p><section>'dul ba</section><text>lon pa de la ni lo gnyis su chos drug dang rjes su 'brang ba'i chos drug gi bslab pa byin cig /'di bzhin du sbyin par bya ste/ dge slong ma'i dge 'dun 'dus shing 'khod do/ /nyung na yang dge slong ma bcu gnyis 'dus pa'i 'khor la phyag 'tshal du</text></item>
<item><p>105b5</p><section>'dul ba</section><text>chug la rgan pa'i drung du tsog pur zhog la mkhan mor gsol bar bya'o/ /gson cig /'phags ma'i dge 'dun rnams bdag ming 'di zhes bgyi bas don gyi slad du mtshan nas smos te/ mkhan mo 'di zhes bgyi ba las rab tu</text></item>
<item><p>105b6</p><section>'dul ba</section><text>rdzogs par btsal na/ bdag ming 'di zhes bgyi ba mkhan mo mtshan 'di zhes bgyi ste/ 'phags ma'i dge 'dun las lo gnyis su chos drug dang rjes su 'brang ba'i chos drug gi bslab pa gsol na/ 'phags ma'i dge 'dun mas bdag</text></item>
<item><p>105b7</p><section>'dul ba</section><text>ming 'di zhes bgyi ba khyim na gnas pa lo bcu lon pa 'am gzhon nu ma lo bcwa brgyad lon te/ chos drug dang rjes su 'brang ba'i chos drug gi bslab pa thugs brtse ba can brtse ba'i slad du stsal du gsol te/ de bzhin lan gnyis lan gsum du bya'o/ /de'i</text></item>
<item><p>105b8</p><section>'dul ba</section><text>'og tu dge slong ma gcig gis gsol ba thob la las byos shig /gson cig /'phags ma'i dge 'dun ma rnams ming 'di zhes bgyi ba khyim na gnas pa lo bcu lon pa 'am/ gzhon nu ma lo bcwa brgyad lon te 'phags ma'i dge 'dun ma</text></item>
<item><p>106a1</p><section>'dul ba</section><text>las lo gnyis su chos drug dang rjes su 'brang ba'i chos drug gsol na/ de 'phags ma'i dge 'dun gyis dus la bab cing bzod na 'phags ma'i dge 'dun ma rnams kyis gnang la 'phags ma'i dge 'dun ma rnams kyis ming 'di zhes bya ba</text></item>
<item><p>106a2</p><section>'dul ba</section><text>khyim na gnas pa lo bcu lon pa 'am/ gzhon nu ma lo bcwa brgyad ma ste/ lo gnyis su chos drug dang rjes su 'brang ba'i chos drug gi bslab pa stsol cig /'di ni gsol ba'o/ /las ni 'di bzhin du bya'o/ /gson cig 'phags ma'i dge 'dun ma rnams</text></item>
<item><p>106a3</p><section>'dul ba</section><text>ming 'di zhes bgyi ba khyim na gnas pa lo bcu lon pa 'am/ gzhon nu ma lo bcwa brgyad ma ste/ 'phags ma'i dge 'dun las lo gnyis su chos drug dang rjes su 'brang ba'i chos drug gi bslab pa gsol na/ 'phags ma'i dge 'dun mas ming</text></item>
<item><p>106a4</p><section>'dul ba</section><text>'di zhes bgyi ba khyim na gnas pa lo bcu lon pa 'am/ gzhon nu ma lo bcwa brgyad ma ste/ lo gnyis su chos drug dang rjes su 'brang ba'i chos drug gi bslab pa gsol na/ gang ming 'di zhes bgyi ba khyim na gnas pa lo bcu lon pa 'am/</text></item>
<item><p>106a5</p><section>'dul ba</section><text>gzhon nu ma lo bcwa brgyad ma ste/ chos drug dang rjes su 'brang ba'i chos drug gi bslab pa stsal bar 'phags ma'i dge 'dun rnams gang bzod pa ni cang ma gsung shig /mi bzod pa rnams ni gsungs shig /ming 'di zhes bgyi ba khyim na</text></item>
<item><p>106a6</p><section>'dul ba</section><text>gnas pa lo bcu lon pa dang / gzhon nu ma lo bcwa brgyad ma ste/ chos drug dang rjes su 'brang ba'i chos drug 'phags ma'i dge 'dun rnams kyis stsal te/ 'phags ma'i dge 'dun ma rnams bzod cing gnang ste cang mi gsung bas na de de bzhin</text></item>
<item><p>106a7</p><section>'dul ba</section><text>du 'dzin to/ /de nas de la chos drug dang rjes su 'brang ba'i chos drug zhib tu ston cig /drug gang zhe na/ gcig pu grong du mi 'gro dang / /chu bo pha rol mi rgal lo/ /skyes pa dag dang reg mi bya/ /skyes pa dang yang gnas mi gcig /smyan du 'gyur ba</text></item>
<item><p>106a8</p><section>'dul ba</section><text>mi bya ste/ /kha na ma tho mi bcab po/ /'di ni de bzhin gshegs pa yis/ /gsung rab kyi ni chos drug gsungs/ /rjes su 'brang ba'i chos drug gang zhe na/ gser la sogs pa mi bzung ste/ /gsang ba'i spu ni breg mi bya/ /sa yang brko</text></item>
<item><p>106b1</p><section>'dul ba</section><text>bar mi bya zhing / /glen pas rtswa sngon mi gcad do/ /byin len ma byas zas mi bza'/ /gzhag pa rnams ni bza' mi bya/ /rjes su 'brang ba'i chos drug 'di/ /bde bar gshegs pas ma gnang ngo / /nam lo gnyis su chos drug dang rjes su 'brang ba'i chos drug</text></item>
<item><p>106b2</p><section>'dul ba</section><text>gis bslab par gyur na/ de nas tshangs par spyod pa la rim gror bya ba'i sdom pa sbyin par bya'o/ /thog mar mkhan mos chos gos lnga dang / lhung bzed shoms la gsang ba ston pa dang / las byed pa'i dge slong ma gsol cig /de'i 'og tu dge slong ma'i dge 'dun</text></item>
<item><p>106b3</p><section>'dul ba</section><text>ma rnams 'dus shing 'khod pa dang / nyung na yang dge slong ma bcu gnyis 'dus pa'i 'khor la lan gsum du phyag byas nas mkhan mor gsol ba byas te/ de ste mkhan mo yin na ni 'di bzhin gsol lo/ /dgongs shig mkhan mo/ bdag ming 'di zhes</text></item>
<item><p>106b4</p><section>'dul ba</section><text>bgyi ba mkhan mo la mkhan mor gsol na/ mkhan mo bdag gi mkhan mor gyur cig /mkhan mo las bsnyen par rdzogs par gsol lo/ /de ste slob dpon ma la yang 'di skad du gsol ba bya'o/ /slob dpon ma dgongs shig /bdag ming 'di zhes</text></item>
<item><p>106b5</p><section>'dul ba</section><text>bgyi ba slob dpon ma las mkhan mor gsol te/ slob dpon ma bdag gi mkhan mor gyur cig /slob dpon ma mkhan mo las bsnyen par rdzogs par gsol lo/ /de bzhin lan gnyis lan gsum mo/ /de nas chos gos rnams</text></item>
<item><p>106b6</p><section>'dul ba</section><text>byin gyis brlab par bya'o/ /mkhan mo dgongs shig /bdag ming 'di zhes bgyi ba'i chos gos 'di sbyar mar byin gyis brlabs te byas pa rdzogs pa'i chos gos kun du spyad pa'o/ /de bzhin lan gnyis lan gsum/ 'di bzhin du stod g.yogs</text></item>
<item><p>106b7</p><section>'dul ba</section><text>dang / bar du bgo ba dang / khu sul dang / rngul zan rnams byin gyis brlab po/ /de nas lhung bzed dge slong ma'i dge 'dun ma la bstan to/ /dge slong ma dag gis lhung bzed bzang ngo zhes smros shig /de nas lhung bzed byin gyis brlabs te/</text></item>
<item><p>106b8</p><section>'dul ba</section><text>mkhan mo dgongs shig /bdag ming 'di zhes bgyi ba'i lhung bzed 'di ni drang srong gi snod de/ bslang ba'i snod du byin gyis brlab po/ /bza' bar kun du spyad do/ /de bzhin lan gnyis lan gsum mo/ /de'i 'og tu thos pa'i gnas nas spangs</text></item>
<item><p>107a1</p><section>'dul ba</section><text>nas mthong ba'i gnas su thal mo sbyar la mang po 'dus pa logs su ston la zhog shig /de nas las byed pa'i dge slong mas ming 'di zhes bya ba'i gsang ba ston par su la gsol smros shig /gang bskos pa des kyang ming 'di zhes bgyi ba'o zhes</text></item>
<item><p>107a2</p><section>'dul ba</section><text>smros shig /de nas las byed pa'i dge slong mas thog mar dad par byos shig /ming 'di zhes bya ba mkhan mo ming 'di zhes bya ba ste/ ming 'di zhes bya ba'i gsang ba ston par dad de/ de ste dad na des dad do zhes smros shig /de nas las byed pa'i dge slong mas</text></item>
<item><p>107a3</p><section>'dul ba</section><text>gsol ba nyi tshe byos shig /gson cig 'phags pa'i dge 'dun ma rnams/ mkhan mo ming 'di zhes bgyi ste/ ming 'di zhes bgyi ba'i gsang ste ston par ming 'di zhes bgyi ba dad na/ de ste 'phags ma'i dge 'dun ma rnams kyi dus la bab cing</text></item>
<item><p>107a4</p><section>'dul ba</section><text>bzod na/ 'phags ma'i dge 'dun ma rnams kyis gnong shig dang / 'phags ma'i dge 'dun ma rnams mkhan mo ming 'di zhes bgyi ste/ ming 'di zhes bgyi ba la gsang ba ston te/ 'di ni gsol ba'o/ /de nas gsang ba ston pa'i dge slong mas</text></item>
<item><p>107a5</p><section>'dul ba</section><text>mdun du tsog pur zhog ste thal mo sbyar du chug la smros shig /ming 'di zhes bya ba khyod nyon cig /'di ni khyod kyi bden pa'i dus/ 'di ni yang dag pa'i dus te/ ngas khyod la cung zad cig dris pa de thams cad khyod kyis ma 'dzem par byung ba la ni byung zhes bya/</text></item>
<item><p>107a6</p><section>'dul ba</section><text>ma byung ba la ni ma byung zhes ma nor bar smros shig /khyod bud med dam/ bud med do/ /khyim du gnas pa lo bcu gnyis pa 'am/ gzhon nu ma lo nyi shu tshang ngam tshang ngo / /khyod kyi chos gos lnga dang lhung bzed du ldan nam/ ldan no/ /khyod kyi pha ma dang</text></item>
<item><p>107a7</p><section>'dul ba</section><text>khyim thab rnams gson nam/ pha dang ma dang khyo rnams kyis gnang ngam/ bran mo ma yin nam/ phrogs pa ma yin nam/ rnyed pa ma yin nam/ btsongs pa ma yin nam/ rtsod pa med dam/ rkus pa ma yin nam/ gzhan gyi chags pa med dam/ sprul pa</text></item>
<item><p>107a8</p><section>'dul ba</section><text>ma yin nam/ rgyal po la gtses pa ma yin nam/ rgyal po dang khon pa ma yin nam/ rgyal po la gnod pa'i las byed pa ma yin nam/ khyod kyis rgyal po la gnod pa'i las byas sam byed du bcug pa ma yin nam/ mi srun pa ma yin nam/ mya ngan</text></item>
<item><p>107b1</p><section>'dul ba</section><text>gyis gdungs pa ma yin nam/ sbrum ma ma yin nam/ mtshan med pa ma yin nam/ mtshan gnyis pa ma yin nam/ gle 'dams pa ma yin nam/ rtag tu khrag 'dzag pa ma yin nam/ khrag med pa ma yin nam/ mtshan ma tsam yod pa ma yin nam/ dge slong bslus</text></item>
<item><p>107b2</p><section>'dul ba</section><text>pa ma yin nam/ pha bsad pa ma yin nam/ ma bsad pa ma yin nam/ dgra bcom pa bsad pa ma yin nam/ de bzhin gshegs pa'i sku la ngan sems kyis khrag phyung ba ma yin nam/ mu stegs can ma yin nam/ mu stegs can du 'gro ba ma yin nam/</text></item>
<item><p>107b3</p><section>'dul ba</section><text>rkun po'i rgyal mtshan can ma yin nam/ rkun gnas pa ma yin nam/ so sor gnas pa ma yin nam/ mi gnas pa ma yin nam/ ci khyod sngon rab tu byung ba ma yin nam/ de ste rab tu byung ba'o zhes smra na/ 'o na slar song shig ces smros shig /</text></item>
<item><p>107b4</p><section>'dul ba</section><text>de ste rab tu ma byung zhes smra na/ ci khyod kyis da ltar rab tu byung nas khyod kyis tshangs par spyod pa yang dag par spyad dam/ khyod kyis dge slong ma'i dge 'dun las lo gnyis su chos drug dang rjes su 'brang ba'i chos drug bslab pa gsol tam/</text></item>
<item><p>107b5</p><section>'dul ba</section><text>gsol to/ /khyod kyis lo gnyis su chos drug dang rjes su 'brang ba'i chos drug gi bslab pa bslabs sam/ bslabs so/ /khyod la dge slong ma'i dge 'dun gyis tshangs par spyad pa skyed pa'i sdom pa phog gam/ phog go/ /khyod la dge slong ma'i</text></item>
<item><p>107b6</p><section>'dul ba</section><text>dge 'dun gyis sngar bya ba'i rnams byas sam/ bgyis so/ /khyod kyis dge slong ma'i dge 'dun rnams kyi sems gus par byas sam/ gus par bgyis so/ /bar chad kyi chos rnams las yongs su dag gam/ yongs su dag go/ /khyod la</text></item>
<item><p>107b7</p><section>'dul ba</section><text>gzhan gyi bu lon mang yang rung / nyung yang rung chags pa med dam/ khyod kyi ming ci/ khyod kyi mkhan mo'i ming ci/ bdag gi ming ni 'di zhes bgyi/ don gyi slad du mtshan nas smos te mkhan mo'i ming ni 'di zhes bgyi'o/ /khyod ming 'di zhes bya ba nyon cig /</text></item>
<item><p>107b8</p><section>'dul ba</section><text>bud med kyi lus la gnod par 'gyur ba lus kyi nad 'di 'dra ba yod de/ de 'di lta ste/ mdze dang / 'bras dang / shu ba dang / phol mig dang / tshad pa dang / sha bkra can dang / rkom po dang / klog pa dang / rab tu g.yan pa dang /</text></item>
<item><p>108a1</p><section>'dul ba</section><text>skyigs bu dang / skyugs pa dang / gzhang 'brum dang / rims dang / za ngad dang / myos pa dang / ngal ba dang / rmong bu dang / dbugs mi bde ba dang / lud pa dang / skem pa dang / brjed byed dang / 'jas pa dang / dkar</text></item>
<item><p>108a2</p><section>'dul ba</section><text>po'i nad dang / rkang 'bam dang / mkhris pa dang / rkub 'brum dang / yan lag tsha ba dang / rtsib logs tsha ba dang / rus pa zhigs pa dang / rims zhag gcig pa dang / zhag gnyis pa dang / zhag gsum pa dang / zhag bzhi pa dang /</text></item>
<item><p>108a3</p><section>'dul ba</section><text>'dus pa'i rims dang / rtag pa'i rims dang / khyod kyi lus la 'di lta bu'i lus kyi nad dang / lus la gnod par 'gyur ba/ gzhan dag med dam/ de ste yongs su gtsang bar gyur na/ gsang ste ston pas ji ltar bdag gis</text></item>
<item><p>108a4</p><section>'dul ba</section><text>khyod la dris pa de bzhin du dge 'dun gyi nang du yang smros shig ces bsgo la 'dir 'dug ste ma bos kyi bar du ma 'ong shig /de nas gsang ste ston pa lam gyi bar du 'dug la 'di skad smros shig /dgongs shig 'phags ma/ bdag gis</text></item>
<item><p>108a5</p><section>'dul ba</section><text>ming 'di zhes bgyi ba la bar chad kyi chos rnams bstan cing dris na/ yongs su dag go zhes nyid mchi na/ ci mchi zhig gam/ dge slong ma thams cad kyis kyang de ste yongs su dag par gyur na tshur shog ces smros shig /de ltar smras</text></item>
<item><p>108a6</p><section>'dul ba</section><text>na ni legs/ ma smras na ni 'das pa dang bcas par 'gyur ro/ /de nas las byed pa'i dge slong mas mdun du zhog la tshangs par spyod pa skyed pa'i sdom pa gsol cig /gson cig 'phags ma'i dge 'dun ma rnams/ bdag ming</text></item>
<item><p>108a7</p><section>'dul ba</section><text>'di zhes bgyi ba ming 'di zhes bgyi ba las bsnyen par rdzogs par 'tshal te/ de yang bdag ming 'di zhes bgyi ba 'phags ma'i dge 'dun ma rnams las tshangs par spyod pa skyed pa'i sdom pa gsol gyis don gyi slad du mtshan nas</text></item>
<item><p>108a8</p><section>'dul ba</section><text>smos te mkhan mo ming 'di zhes bgyi ste/ 'phags ma'i dge 'dun gyis bdag ming 'di zhes bgyi ba la tshangs par spyod pa skyed pa'i sdom pa gsol cig /brtse ba can brtse ba'i phyir ro/ /de bzhin lan gnyis lan gsum mo/ /</text></item>
<item><p>108b1</p><section>'dul ba</section><text>de nas las byed pa'i dge slong mas gsol ba thob la las byos shig /gson cig 'phags ma'i dge 'dun ma rnams/ ming 'di zhes bya ba ming 'di zhes bgyi ba las bsnyen par rdzogs par 'tshal te/ ming 'di zhes bgyi ba 'di</text></item>
<item><p>108b2</p><section>'dul ba</section><text>mkhan mo'i ming 'di zhes bgyi ba ste/ 'phags ma'i dge 'dun ma rnams las tshangs par spyad pa skyed pa'i sdom pa gsol na/ de ste 'phags ma'i dge 'dun ma rnams kyi dus la bab cing bzod na 'phags ma'i dge 'dun ma rnams kyis</text></item>
<item><p>108b3</p><section>'dul ba</section><text>gnong shig /bdag ming 'di zhes bgyi ba dge 'dun gyi nang du bar chad kyi chos 'di 'dri ste/ 'di ni gsol ba'o/ /ming 'di zhes bya ba khyod nyon cig 'di ni khyod kyi bden pa'i dus/ 'di ni yang dag pa'i dus te ngas khyod la cung zad cig dris pa de thams</text></item>
<item><p>108b4</p><section>'dul ba</section><text>cad khyod kyis ma 'dzem par byung ba la ni byung zhes ma byung ba la ni ma byung zhes ma nor bar smros shig /bud med dam/ bud med do zhes bya ba nas/ khyod kyi lus la 'di 'dra ba'i nad kyis gnod pa dang gzhan yang med dam/ des med do zhes smros shig</text></item>
<item><p>108b5</p><section>'dul ba</section><text>pa'i bar du sbyar ro/ /de nas gsol ba byos shig /gson cig 'phags ma'i dge 'dun ma rnams/ ming 'di zhes bgyi ba 'di mkhan mo ming 'di zhes bgyi ba las bsnyen par rdzogs par 'tshal te/ khyim na gnas pa lo bcu gnyis pa 'am/</text></item>
<item><p>108b6</p><section>'dul ba</section><text>gzhon nu ma lo nyi shu tshang la chos gos lnga dang lhung bzed du yang ldan/ bar chad kyi chos rnams kyang yongs su gtsang ngo zhes bdag nyid mchi ste/ ming 'di zhes bgyi ba 'di mkhan mo'i ming 'di zhes bgyi ste/ 'phags ma'i dge 'dun</text></item>
<item><p>108b7</p><section>'dul ba</section><text>ma rnams las tshangs par spyad pa skyed pa'i sdom pa gsol na/ de ste 'phags ma'i dge 'dun ma rnams kyi dus la bab cing bzod na 'phags ma'i dge 'dun ma rnams kyis gnong la/ 'phags ma'i dge 'dun ma rnams kyi ming 'di zhes</text></item>
<item><p>108b8</p><section>'dul ba</section><text>bgyi ba mkhan mo'i ming 'di zhes bgyi ste/ de la tshangs par spyad pa skyed pa'i sdom pa stsol cig /mkhan mo'i ming 'di zhes bgyi ste/ 'di ni gsol ba'o/ /las kyang 'di bzhin bya'o/ /gson cig 'phags ma'i dge 'dun ma rnams</text></item>
<item><p>109a1</p><section>'dul ba</section><text>ming 'di zhes bgyi ba 'di ming 'di zhes bgyi ba las bsnyen par rdzogs par 'tshal te/ khyim na gnas pa lo bcu gnyis pa 'am/ gzhon nu ma lo nyi shur tshang la chos gos lnga dang lhung bzed du yang ldan/</text></item>
<item><p>109a2</p><section>'dul ba</section><text>bar chad kyi chos kyang gtsang ngo zhes bdag nyid mchi ste/ ming 'di zhes bgyi ba 'di ni mkhan mo ming 'di zhes bgyi ste/ 'phags ma'i dge 'dun ma rnams la tshangs par spyad pa skyed pa'i sdom pa gsol na/ 'phags ma'i</text></item>
<item><p>109a3</p><section>'dul ba</section><text>dge 'dun ma rnams kyis ming 'di zhes bgyi ba la mkhan mo ming 'di zhes bgyi ste/ de la tshangs par spyad pa skyed pa'i sdom pa gsol na/ 'phags ma'i dge 'dun ma rnams las ming 'di zhes bgyi ste/ mkhan mo ming 'di zhes</text></item>
<item><p>109a4</p><section>'dul ba</section><text>bgyi ste/ de la tshangs par spyad pa skyed pa'i sdom pa stsal bar gang la bzod pa de dag ni cang ma gsung shig /gang la mi bzod pa de dag ni gsungs shig /'phags ma'i dge 'dun ma rnams kyis ming 'di zhes bgyi ba la</text></item>
<item><p>109a5</p><section>'dul ba</section><text>mkhan mo ming 'di zhes bgyi ste/ de la tshangs par spyad pa skyed pa'i sdom pa stsal te/ 'phags ma'i dge 'dun ma rnams kyis bzod cing gnang bas na cang mi gsung ste/ de de bzhin du 'dzin to/ /de'i 'og tu dge slong pha'i dge</text></item>
<item><p>109a6</p><section>'dul ba</section><text>'dun thams cad 'dus shing 'khod de nyung na yang dge slong gi grangs bcu'i 'khor dang / dge slong ma thams cad 'dus shing 'khod la nyung na yang dge slong ma bcu gnyis kyi 'khor du las byed pa'i dge slong pha'i mdun du rtswa chun po</text></item>
<item><p>109a7</p><section>'dul ba</section><text>'am/ stan khong tshangs can gyi steng du zhog la thal mo sbyar te dge 'dun gnyis ka las bsnyen par rdzogs par gsol bar bya'o/ /gson cig btsun pa'i dge 'dun sde gnyis rnams/ bdag ming 'di zhes bgyi ba don</text></item>
<item><p>109a8</p><section>'dul ba</section><text>gyi slad du/ mtshan nas smos te mkhan mo'i ming 'di zhes bgyi ba las bsnyen par rdzogs par 'tshal te/ bdag ming 'di zhes bgyi ba dge 'dun sde gnyi ga las bsnyen par rdzogs par gsol na/ btsun pa'i</text></item>
<item><p>109b1</p><section>'dul ba</section><text>dge 'dun gnyis kas bdag bsnyen par rdzogs par bgyi bar gsol/ btsun pa'i dge 'dun gnyis kas bdag dbyung bar gsol/ btsun pa'i dge 'dun gnyi gas bdag rjes su gzung bar gsol/</text></item>
<item><p>109b2</p><section>'dul ba</section><text>btsun pa'i dge 'dun gnyi gas bdag la thugs brtse bar gsol/ thugs brtse ba can thugs brtse ba'i phyir ro/ /'di bzhin lan gnyis lan gsum du bya'o/ /de'i 'og tu las byed pa'i</text></item>
<item><p>109b3</p><section>'dul ba</section><text>dge slong phas gsol ba gyis shig /gson cig btsun pa'i dge 'dun gnyi ga'i rnams/ ming 'di zhes bgyi ba 'di mkhan mo ming 'di zhes bgyi ba la bsnyen par rdzogs par 'tshal te/</text></item>
<item><p>109b4</p><section>'dul ba</section><text>ming 'di zhes bgyi ba 'di mkhan mo ming 'di zhes bgyi ste/ dge 'dun gnyi ga las bsnyen par rdzogs par gsol na/ de ste dge 'dun gnyi ga'i dus la bab cing bzod na dge 'dun gnyi</text></item>
<item><p>109b5</p><section>'dul ba</section><text>gas gnong shig /bdag gis 'di la dge 'dun gnyi ga'i nang du bar chad kyi chos rnams 'dri ste/ 'di ni gsol ba'o/ /ming 'di zhes bya ba khyod nyon cig /'di ni khyod kyi bden</text></item>
<item><p>109b6</p><section>'dul ba</section><text>pa'i dus/ 'di ni yang dag pa'i dus te/ ngas khyod la cung zad cig dris pa de thams cad khyod kyis ma 'dzem par byung ba la ni byung zhes bya/ ma byung ba la ni ma byung zhes ma nor bar smros shig /</text></item>
<item><p>109b7</p><section>'dul ba</section><text>khyod bud med dam/ bud med do/ /khyim na gnas pa lo bcu gnyis dang / gzhon nu ma lo nyi shu tshang ngam/ tshang ngo / /khyod kyi chos gos lnga dang / lhung bzed du ldan</text></item>
<item><p>109b8</p><section>'dul ba</section><text>nam/ ldan no/ /khyod kyi pha dang / ma dang / khyim thab gson nam/ gson no/ /pha dang ma dang khyim thab kyis gnang ngam/ gnang ngo / /bran mo ma yin nam/ phrogs pa ma yin nam/</text></item>
<item><p>110a1</p><section>'dul ba</section><text>rnyed pa ma yin nam/ btsongs pa ma yin nam/ chags pa med dam/ sprul pa ma yin nam/ rgyal po'i gtses pa ma yin nam/ rgyal po dang 'khon pa ma yin nam/ /rgyal po la gnod pa'i</text></item>
<item><p>110a2</p><section>'dul ba</section><text>las byed pa ma yin nam/ khyod kyis rgyal po la gnod pa byas pa 'am/ gnod pa byed du bcug pa ma yin nam/ mi srun pa ma yin nam/ mya ngan gyis gdungs pa ma yin nam/ sbrum ma ma yin nam/ mtshan</text></item>
<item><p>110a3</p><section>'dul ba</section><text>med pa ma yin nam/ mtshan gnyis pa ma yin nam/ gle 'dams pa ma yin nam/ rtag tu khrag 'dzag pa ma yin nam/ khrag med pa ma yin nam/ mtshan ma tsam yod pa ma yin nam/ dge slong bslus pa</text></item>
<item><p>110a4</p><section>'dul ba</section><text>ma yin nam/ pha bsad pa ma yin nam/ ma bsad pa ma yin nam/ dgra bcom pa bsad pa ma yin nam/ de bzhin gshegs pa'i sku la ngan sems kyis khrag phyung ba ma yin nam/ mu stegs can ma</text></item>
<item><p>110a5</p><section>'dul ba</section><text>yin nam/ mu stegs can du 'gro ba ma yin nam/ rkun po'i rgyal mtshan can ma yin nam/ rkun gnas pa ma yin nam/ so sor gnas pa ma yin nam/ mi gnas pa ma yin nam/ ci</text></item>
<item><p>110a6</p><section>'dul ba</section><text>khyod sngon rab tu byung ngam/ de ste rab tu byung ngo zhes smra na/ 'o na song shig ces smros shig /de ste rab tu ma byung ngo zhes zer na/ ci khyod da ltar rab tu byung ngam/ byung ngo / /ci khyod kyis tshangs par</text></item>
<item><p>110a7</p><section>'dul ba</section><text>spyad pa yang dag par spyad dam/ ci khyod kyis dge slong ma'i dge 'dun gyis lo gnyis su chos drug dang / rjes su 'brang ba'i chos drug bslab pa byin nam/ byin no/ /khyod kyis lo gnyis su chos drug dang rjes su</text></item>
<item><p>110a8</p><section>'dul ba</section><text>'brang ba'i chos drug bslab pa bslabs sam/ bslabs so/ /khyod la dge slong ma'i dge 'dun gyis tshangs par spyad pa skyed pa'i sdom pa phog gam/ phog go/ /khyod la dge slong ma'i dge 'dun gyis sngar bya ba'i las rnams</text></item>
<item><p>110b1</p><section>'dul ba</section><text>byas sam/ bgyis so/ /khyod kyis dge slong ma'i dge 'dun rnams kyi sems gus par byas sam/ gus par bgyis so/ /bar chad kyi chos rnams las yongs su dag gam/ yongs su dag go/ /khyod la</text></item>
<item><p>110b2</p><section>'dul ba</section><text>gzhan gyi mang yang rung / nyung yang rung chags pa med dam/ khyod kyi ming ci/ khyod kyi mkhan mo'i ming ci/ bdag gi ming ni 'di zhes bgyi/ don gyi slad du mtshan nas smos te mkhan mo'i ming ni 'di zhes bgyi'o/ /</text></item>
<item><p>110b3</p><section>'dul ba</section><text>ming 'di zhes bya ba khyod nyon cig /bud med kyi lus la gnod par 'gyur ba lus kyi nad 'di 'dra ba yod de/ de 'di lta ste/ mdze dang / 'bras dang / shu ba dang / phol mig dang / tshad pa dang / sha bkra can</text></item>
<item><p>110b4</p><section>'dul ba</section><text>dang / rkom po dang / glog pa dang / rab tu g.ya' ba dang / skyugs pa dang / gzhang 'brum dang / skyigs bu dang / rims dang / za ngad dang / myos pa dang / ngal ba dang / mgo g.yung dang /</text></item>
<item><p>110b5</p><section>'dul ba</section><text>tshad pa dang / lud pa dang / dbugs mi bde ba dang / skem pa dang / brjed byed dang / 'jas pa dang / nad dkar po dang / rkang 'bam dang / mkhris pa dang / rkub 'brum dang / yan lag tsha</text></item>
<item><p>110b6</p><section>'dul ba</section><text>ba dang / rtsib logs tsha ba dang / rus pa zhigs pa dang / rims zhag gcig pa dang / gnyis pa dang / gsum pa dang / bzhi pa dang / 'dus pa'i rims dang / rtag pa'i rims dang / khyod</text></item>
<item><p>110b7</p><section>'dul ba</section><text>kyi lus la 'di lta bu'i lus kyi nad dang / lus la gnod par 'gyur ba dang / de las gzhan kyang med dam de las khyod kyis yang dag pa ji bzhin par smros shig / //</text></item>
<item><p>111a1</p><section>'dul ba</section><text>'dul ba phran tshegs kyi gzhi/ bam po sum bcu rtsa bdun pa/ de nas gsol ba byed pa'i dge slong gis gsol ba thob ste las byos shig /gson cig btsun pa'i dge 'dun gnyi ga rnams/ ming 'di zhes bgyi ba 'di ming</text></item>
<item><p>111a2</p><section>'dul ba</section><text>'di zhes bgyi ba 'di las bsnyen par rdzogs par 'tshal de/ bud med khyim na gnas pa lo bcu gnyis sam/ gzhon nu ma lo nyi shu tshang ba ste/ chos gos lnga dang lhung bzed du yang ldan/ dge slong ma'i dge 'dun gyis 'di la lo gnyis su chos</text></item>
<item><p>111a3</p><section>'dul ba</section><text>drug dang rjes su 'brang ba'i chos drug gi bslab pa yang phog ste/ 'dis lo gnyis su chos drug dang rjes su 'brang ba'i chos drug bslab pa yang bslabs/ dge slong ma'i dge 'dun ma rnams kyis 'di la chos gsum gyis tshangs par spyad pa skyed pa'i</text></item>
<item><p>111a4</p><section>'dul ba</section><text>sdom pa yang byin/ dge slong ma'i dge 'dun rnams kyis 'di la bya ba rnams kyang sngon du byas zin/ dge slong ma'i dge 'dun rnams kyi sems mnyes par byin zin/ bar chad kyi chos rnams gtsang ngo zhes bdag nyid mchi na/ ming 'di zhes bgyi ba 'di</text></item>
<item><p>111a5</p><section>'dul ba</section><text>mkhan mo ming 'di zhes bgyi ste/ dge 'dun gnyi ga las bsnyen par rdzogs par gsol na/ de ste dge 'dun gnyi ga'i dus la bab cing bzod na/ dge 'dun gnyis kas gnong la dge 'dun gnyis kas ming 'di zhes bgyi ba 'di mkhan mo'i</text></item>
<item><p>111a6</p><section>'dul ba</section><text>ming 'di zhes bgyi ste bsnyen par rdzogs par mdzod cig /'di ni gsol ba'o/ /las ni 'di ltar byos shig /gson cig btsun pa'i dge 'dun gnyi ga'i rnams/ ming 'di zhes bgyi ba 'di mkhan mo'i ming 'di zhes bgyi ba las bsnyen par</text></item>
<item><p>111a7</p><section>'dul ba</section><text>rdzogs par 'tshal te/ bud med khyim na gnas pa lo bcu gnyis sam/ gzhon nu ma lo nyi shur yang tshang ste/ 'di la chos gos lnga dang lhung bzed du ldan/ dge slong ma'i dge 'dun gyis 'di la lo gnyis su chos drug dang rjes su</text></item>
<item><p>111a8</p><section>'dul ba</section><text>'brang ba'i chos drug bslab pa phog ste/ 'dis lo gnyis su chos drug dang rjes su 'brang ba'i chos drug gi bslab pa la yang bslabs/ dge slong ma'i dge 'dun rnams kyis 'di la tshangs par spyad pa skyed pa'i sdom pa yang byin/ dge slong</text></item>
<item><p>111b1</p><section>'dul ba</section><text>ma'i dge 'dun gyis 'di la bya ba'i rnams kyang sngon de byas zin bdag gis dge slong ma'i dge 'dun gyi sems mnyes par yang byas/ bar chad kyi chos rnams gtsang ngo zhes bdag nyid mchi ste/ ming 'di zhes bgyi ba 'di mkhan mo ming 'di zhes bgyi</text></item>
<item><p>111b2</p><section>'dul ba</section><text>ste/ dge 'dun gnyi ga las bsnyen par rdzogs shing dge slong ma'i dge 'dun rnams kyi ming 'di zhes bgyi ba 'di mkhan mo'i ming 'di zhes bgyi ste/ dge 'dun gnyi gas bsnyen par rdzogs par mdzad na/ tshe dang ldan pa rnams ming 'di zhes</text></item>
<item><p>111b3</p><section>'dul ba</section><text>bgyi ba 'di mkhan mo ming 'di zhes bgyi ste/ dge 'dun gnyi gas bsnyen par rdzogs par mdzad de/ dge 'dun gnyi gas bzod cing gnang na cang ma gsung shig /gang la mi bzod pa dag ni gsungs shig /'di ni las dang po'i tshig</text></item>
<item><p>111b4</p><section>'dul ba</section><text>ste/ de bzhin du las kyi tshig rnams lan gnyis lan gsum du smra bar bya'o/ /ming 'di zhes bgyi ba mkhan mo ming 'di zhes bgyi ba ste/ dge 'dun gnyi gas bsnyen par rdzogs par mdzad de/ dge 'dun gnyi gas bzod cing gnang</text></item>
<item><p>111b5</p><section>'dul ba</section><text>bas na cang mi gsung bas de de bzhin du 'dzin to/ /de nas grib ma gcal bar bya'o/ /dge slong ma dag gis ring po ring pos grib ma gcal ba dang / bcom ldan 'das kyi gsheg par rkang pas bcal nas lag pas bcal bar</text></item>
<item><p>111b6</p><section>'dul ba</section><text>ma byed cig ces bka' stsal to/ /rkang pas gcal nas bcom ldan 'das kyis rkang pas gcal bar mi bya'o/ /shing bu sor bzhi pas gcol cig /shing bu ji srid pa de tsam la skyes bu zhes bya'o/ /de'i 'og tu dus tshod</text></item>
<item><p>111b7</p><section>'dul ba</section><text>rig par byos shig /dgun gyi dus dang / dpyid kyi dus dang / dbyar gyi dus dang / dbyar zad pa dang dus ring po'o/ /de la dgun gyi dus ni zla ba bzhi'o/ /dpyid kyi dus ni zla ba bzhi'o/ /dbyar gyi dus ni zla ba gcig go/ /dbyar zad pa</text></item>
<item><p>111b8</p><section>'dul ba</section><text>ni nyin zhag gcig go/ /dus ring po ni nub gcig gis nyung ba'i zla ba gsum mo/ /dus kyang rig par bya ste/ skya reng dang po dang / skya reng bar ma dang / skya reng tha ma dang / nyi ma ma shar ba dang / nyi ma shar ba dang / nyi ma shar ba'i brgyad cha dang /</text></item>
<item><p>112a1</p><section>'dul ba</section><text>nyi ma shar ba'i bzhi cha dang / nyi ma ma phyed pa dang / nyi ma phyed pa dang / nyi ma phyed yol ba dang / phyi dro'i bzhi cha dang / phyi dro'i brgyad cha dang / nyi ma nub pa dang / nyi ma ma nub pa dang / skar ma ma shar ba dang / skar ma shar ba'o/ /de nas</text></item>
<item><p>112a2</p><section>'dul ba</section><text>gnas gsum smra bar bya'o/ /ming 'di zhes bya ba khyod nyon cig /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas des mkhyen cing gzigs te/ 'di lta bur rab tu byung zhing bsnyen par rdzogs</text></item>
<item><p>112a3</p><section>'dul ba</section><text>pa'i dge slong ma la gnas 'di gsum gsungs te/ dge slong mas de la gnas na legs par bshad pa'i chos 'dul ba la rab tu byung zhing bsnyen par rdzogs te/ dge slong ma'i dngos por 'gyur ba ste/ gsum gang zhe na/ chos gos kyi nang du</text></item>
<item><p>112a4</p><section>'dul ba</section><text>rdul khrod pa ni rung ba dang mod pa ste/ gang la gnas na dge slong ma legs par bshad pa'i chos 'dul ba la rab tu byung zhing bsnyen par rdzogs nas dge slong ma'i dngos por 'gyur ba rdul khrod pa'i chos gos kyis tshe dang ldan ma ming 'di zhes bya ba khyod</text></item>
<item><p>112a5</p><section>'dul ba</section><text>dus 'di nas nam 'tsho'i bar du chog par dad dam/ des dad do zhes smros shig /lhag par byed na dar ram/ ras sam/ bsgo ba 'am/ seng ras sam/ ldum bu sha na'i gos sam/ srin bu 'am/ ras a mi la 'am/ so mi la 'am/ la ba'i kha dog srin bu</text></item>
<item><p>112a6</p><section>'dul ba</section><text>smug po 'dra ba 'am/ ka shi ka'i phra mo 'am/ zar ma'i phra mo 'am/ rtswa du gu la ka phra mo 'am/ ras ko tam pa ka phra mo rnams te/ gang gzhan yang rung ba'i gos dge 'dun las rnyed dam gang zag las kyang rung ste de dag las khyed kyis long la</text></item>
<item><p>112a7</p><section>'dul ba</section><text>tshod zin par gyis shig /ci de 'dra ba'i gnas la mngon du yi dam 'cha' 'am/ des kyang mngon du yi dam bca'o zhes smros shig /ming 'di zhes bya ba khyod nyon cig /zas kyi nang na bsod snyoms ni rung ba mod pa ste/ de la gnas na dge slong ma legs par</text></item>
<item><p>112a8</p><section>'dul ba</section><text>bshad pa'i chos 'dul ba la rab tu byung zhing bsnyen par rdzogs te dge slong ma'i dngos por 'gyur ro/ /bsod snyoms kyi zas kyis ming 'di zhes bya ba khyod deng nas nam 'tsho'i bar du chog par dad dam/ des dad do zhes smros shig /lhag par rnyed na 'bras</text></item>
<item><p>112b1</p><section>'dul ba</section><text>chan nam/ skyo ma 'am/ thug pa 'am/ rtag pa'i 'am/ mgron du bos pa'i 'am/ brgyad pa'i 'am/ bcu bzhi pa'i 'am/ nya ston rnams kyi ste/ gang gzhan yang rung ba'i bsod snyoms dge 'dun las sam/ gang zag las rung ste/ de dag las kyang khyod kyis long la tshod</text></item>
<item><p>112b2</p><section>'dul ba</section><text>zin par gyis shig /ci 'di 'dra ba'i gnas la yi dam 'cha' 'am/ des kyang yi dam bca'o zhes gyis shig /ming 'di zhes bya ba khyod nyon cig /bkus pa'i sman ni rung ba dang mod pa ste/ de la gnas na dge slong ma legs par bshad pa'i</text></item>
<item><p>112b3</p><section>'dul ba</section><text>chos 'dul ba la rab tu byung zhing bsnyen par rdzogs nas dge slong ma'i dngos por 'gyur ro/ /ming 'di zhes bya ba khyod deng nas nam 'tsho'i bar du bkus te bor ba'i sman gyis chog par dad dam/ des dad do zhes smros shig /lhag par</text></item>
<item><p>112b4</p><section>'dul ba</section><text>rnyed na mar dang / 'bru mar dang / sbrang rtsi dang / bu ram dang / rtsa ba'i sman dang / sdong bu'i sman dang / lo ma'i sman dang / me tog gi sman dang / 'bras bu'i sman dang / snga dro ba dang / phyi dro ba dang / bdun pa'i dang / nam 'tsho'i bar du'o/ /</text></item>
<item><p>112b5</p><section>'dul ba</section><text>de lta bu la sogs te gzhan yang rung ba'i sman dag dge 'dun las sam/ gang zag las rnyed kyang rung ste/ de dag las kyang khyod kyis long la tshod rig par gyis shig /ci 'di 'dra ba'i gnas la mngon du yi dam 'cha'</text></item>
<item><p>112b6</p><section>'dul ba</section><text>'am/ des kyang yi dam bca'o zhes smros shig /ming 'di zhes bya ba khyod nyon cig /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas des mkhyen cing gzigs nas 'di ltar</text></item>
<item><p>112b7</p><section>'dul ba</section><text>rab tu byung zhing bsnyen par rdzogs par dge slong ma la ltung ba'i chos brgyad gsungs te/ dge slong mas gnas de la gang yang rung ste/ brtun cing byas ma thag tu dge slong ma ma yin/ dge sbyong ma ma yin/</text></item>
<item><p>112b8</p><section>'dul ba</section><text>shAkya'i sras mo ma yin no/ /dge slong ma'i dngos po med par 'gyur/ dge sbyong ma'i yang med par 'gyur te med pa'o/ /bsrubs pa'o/ /ltung ba'o/ /phas pham pa ste/ de la dge sbyong mar slar dbyung du med do/ /'di lta ste shing</text></item>
<item><p>113a1</p><section>'dul ba</section><text>ta la'i mgo bcad pa bzhin te sngon por mi 'gyur/ mi skye/ mi rgyas/ mi 'phel lo/ /cher skyer skal ba med pa de ltar de bzhin du dge slong mas gnas de brgyad las gang yang rung / gnas de brgyad la brtun cing</text></item>
<item><p>113a2</p><section>'dul ba</section><text>byas na de la brtun cing byas ma thag tu dge slong ma ma yin/ dge sbyong ma ma yin/ shAkya'i sras mo ma yin no/ /dge slong ma'i dngos po med par 'gyur/ dge sbyong ma'i yang med par 'gyur te med pa'o/ /bsrubs pa'o/ /ltung ba'o/ /</text></item>
<item><p>113a3</p><section>'dul ba</section><text>phas pham pa ste/ de la dge sbyong mar slar dbyung du med do/ /ming 'di zhes bya ba khyod nyon cig /brgyad gang zhe na/ bcom ldan 'das kyis rnam grangs du ma las kyang 'dod pa smad pa ni 'dzin pa'o/ /'dod pa ni chags pa'o/ /'dod</text></item>
<item><p>113a4</p><section>'dul ba</section><text>pa ni sems pa'o/ /'dod pa ni gnas so/ /'dod pa ni gdon mi za ba'o/ /'dod pa ni shin tu chags pa ste/ 'dod pa spangs pa ni so sor bsngags pa'o/ /slar bskur ba'o/ /zad pa'o/ /'dod chags dang bral ba'o/ /'phags pa'o/ /</text></item>
<item><p>113a5</p><section>'dul ba</section><text>rnam par zhi ba'o/ /nub pa'o zhes bstod pa'o/ /bstod du 'jug go/ /bsngags so/ /bsgrags pa yin gyis/ ming 'di zhes bya ba khyod kyis deng phan chad chags pa'i sems kyis skyes pa la mig gis mig tshugs su yang</text></item>
<item><p>113a6</p><section>'dul ba</section><text>chags shing mi blta na gnyis sprad cing mi tshangs par spyod pa 'khrig pa'i chos su spyad pa lta ci smos/ bcom ldan 'das kyis gsungs pa yang dge slong ma dge slong ma dang lhan cig tu bslab pa mtshungs pa mnyam par gyur pa</text></item>
<item><p>113a7</p><section>'dul ba</section><text>las bslab pa ma phul lam/ bslab pa stobs chung ngam/ ma bshams par mi tshangs par spyod pa 'khrig pa'i chos byas na chung ngu na byol song gi skye gnas su gtogs pa dang lhan cig pa yang rung ste/ de lta bu'i gnas gang du yang</text></item>
<item><p>113a8</p><section>'dul ba</section><text>rung / dge slong mas brtun cing byas na/ brtun cing byas ma thag tu dge slong ma ma yin/ dge sbyong ma ma yin/ shAkya'i sras mo ma yin/ /dge slong ma'i dngos po med par 'gyur/ dge sbyong ma'i dngos po yang med par 'gyur te/ med</text></item>
<item><p>113b1</p><section>'dul ba</section><text>pa'o/ /bsrubs pa'o/ /ltung ba'o/ /phas pham pa ste dge slong mar slar dbyung du med do/ /'di lta ste shing ta la'i mgo bcad pa bzhin sngon por mi rung / skyer mi rung / 'phel zhing rgyas par mi rung ste/ de bzhin du dge slong mas 'di 'dra ba'i</text></item>
<item><p>113b2</p><section>'dul ba</section><text>gnas la brtun cing byas na/ de brtun de byas ma thag tu dge slong ma ma yin/ dge sbyong ma ma yin/ shAkya'i sras mo ma yin/ dge slong ma'i dngos po med par 'gyur/ dge sbyong ma'i dngos po yang med par 'gyur te/ med pa'o/ /</text></item>
<item><p>113b3</p><section>'dul ba</section><text>bsrubs pa'o/ /ltung ba'o/ /phas pham pa ste/ dge sbyong mar slar dbyung du med do/ /de la khyod kyis deng phan chad mi spyod pa dang / brtun cing mi 'jug pa dang / mi spyod par spong ba la smyur te sems srungs la/ dran pa dang / bag yod pa dang /</text></item>
<item><p>113b4</p><section>'dul ba</section><text>brtson par gyis shig /ci gnas 'di lta bu la mi spyod dam/ des mi spyod do zhes smros shig /ming 'di zhes bya ba khyod nyon cig /bcom ldan 'das kyis rnam grangs du ma las kyang ma byin par len pa ni rnam par smad do/ /ma byin par len</text></item>
<item><p>113b5</p><section>'dul ba</section><text>pa spangs pa ni bstod do/ /bsgrags so/ /bsgrags pa yin gyis deng phan chad ming 'di zhes bya ba khyod rku ba'i sems kyis pha rol po'i ma byin par til gyi phub ma na yang mi blang na/ ma sha lnga 'am/ ma sha lnga las 'das pa lta ci smos</text></item>
<item><p>113b6</p><section>'dul ba</section><text>bcom ldan 'das kyis kyang gsungs pa/ dge slong ma grong na 'dug pa 'am/ dben pa na 'dug pa yang rung / gzhan gyis ma byin par rku bar grags pa blangs na ni ci tsam ma byin par blangs pas de rgyal po 'am/ blon pos kyang rung bzung</text></item>
<item><p>113b7</p><section>'dul ba</section><text>nas bsad pa dang / bcing ba dang / spyugs pa yang rung de la 'di skad ces zer ro/ /kye khyed ni rku ba'o/ /mi shes pa/ blun pa'o/ /rku ba'o zhes 'di lta bu'i gnas su brtun cing byas na/ des brtun cing byas ma thag tu dge slong ma ma yin/ dge</text></item>
<item><p>113b8</p><section>'dul ba</section><text>sbyong ma ma yin/ shAkya'i sras mo ma yin no zhes bya ba nas snga ma bzhin te/ dran pas bag yod pa dang / brtson par gyis shig pa'i bar du sbyar ro/ /ci gnas 'di lta bu la mi spyod dam/ des mi spyod do zhes byos shig /ming 'di zhes bya ba</text></item>
<item><p>114a1</p><section>'dul ba</section><text>khyod nyon cig /bcom ldan 'das kyis srog gcod pa ni rnam grangs du ma las kyang rnam par smad do/ /srog gcod pa spangs pa la bstod do/ /bsgrags so/ /bsgrags pa yin gyis ming 'di zhes bya ba khyod kyis deng phan chad srog chags</text></item>
<item><p>114a2</p><section>'dul ba</section><text>grog sbur yang bsams bzhin du srog mi gcad na/ mi 'am mi lus su gyur pa lta la ci smos/ bcom ldan 'das kyis gsungs pa/ gang yang dge slong mas mi 'am mi'i lus su gyur pa yang rung / bsams nas rang gi lag gis srog</text></item>
<item><p>114a3</p><section>'dul ba</section><text>bcad pa dang / de la mtshon byin nam/ de la mtshon thogs pa gnyer tam/ de la 'chi ba bskul tam/ de la 'chi ba'i yon tan bsngags kyang de 'di skad ces zer te/ kye mi khyod 'di ltar sdig pa mi gtsang bar sdug cing 'tsho ba ci rung</text></item>
<item><p>114a4</p><section>'dul ba</section><text>gi kye skyes bu 'tsho ba bas ches shi na legs so zhes sems la bsams/ sems la brtun cing rnam grangs du mar 'chi bar de la bskul tam/ des 'chi ba'i yon tan bsngags kyang rung ste/ de yang de lta bu'i thabs</text></item>
<item><p>114a5</p><section>'dul ba</section><text>kyis dus dus byas te/ de lta bu'i gnas su dge slong mas brtun cing byas na/ de brtun cing byas ma thag tu dge slong ma ma yin/ dge sbyong ma ma yin/ shAkya'i sras mo ma yin/ dge slong ma'i dngos po med par 'gyur ba nas snga ma bzhin te</text></item>
<item><p>114a6</p><section>'dul ba</section><text>dran par gyis la bag yod pa dang brtson pa'i bar du sbyar ro/ /gnas 'di lta bu la mi spyod dam/ des mi spyod do zhes smros shig /ming 'di zhes bya ba khyod nyon cig /brdzun du smra ba ni bcom ldan 'das kyis rnam grangs du ma las kyang rnam par</text></item>
<item><p>114a7</p><section>'dul ba</section><text>smad de/ brdzun du smra ba spangs pa la bstod do/ /bsgrags so/ /bsgrags pa yin gyis ming 'di zhes bya ba khyod nyon cig /chung ngu na rtsed mo'i phyir yang shes bzhin pa'i brdzun mi smra bar bya na/ med la kun med bzhin du mi'i bla ma'i chos</text></item>
<item><p>114a8</p><section>'dul ba</section><text>brdzun du smra ba lta ci smos/ bcom ldan 'das kyis gsungs pa/ yang gang yang dge slong ma mngon du mi shes/ kun tu mi shes shing med la/ kun med bzhin du mi'i bla ma'i chos kyi sgrub pa 'phags pa'i khyad par chud par shes pa 'am/</text></item>
<item><p>114b1</p><section>'dul ba</section><text>mthong ba 'am/ reg par gnas pa yang rung so sor shes te/ 'di shes so/ /'di mthong ngo zhes zer ba las ci shes she na/ sdug bsngal shes so/ /kun 'byung ba dang / 'gog pa dang / lam shes so/ /ji mthong zhe na/ lha mthong ngo / /klu dang / gnod</text></item>
<item><p>114b2</p><section>'dul ba</section><text>sbyin dang / nam mkha' lding dang / dri za dang / mi 'am ci dang / lto 'phye chen po dang / sha za dang lus srul po mthong ngo / /lha rnams kyi sgra thos so/ /klu dang / gnod sbyin dang / nam mkha' lding dang / dri za dang / mi 'am ci dang / lto 'phye chen po dang / sha za dang /</text></item>
<item><p>114b3</p><section>'dul ba</section><text>yi dags dang / grul bum dang / lus srul po rnams kyi sgra thos so/ /lha rnams ltar 'gro'o/ /klu dang / gnod sbyin dang / nam mkha' lding dang / dri za dang / mi 'am ci dang / lto 'phye chen po dang / sha za dang / yi dags dang / grul bum dang / lus srul po</text></item>
<item><p>114b4</p><section>'dul ba</section><text>rnams la ltar 'gro'o/ /lha rnams kyang bdag la ltar 'ong ngo / /klu dang / gnod sbyin dang / dri za dang / nam mkha' lding dang / mi 'am ci dang / lto 'phye chen po dang / yi dags dang / grul bum dang / lus srul po rnams kyang bdag la blta ba'i</text></item>
<item><p>114b5</p><section>'dul ba</section><text>phyir 'ong ngo / /lha rnams dang lhan cig tu smra'o/ /kun tu smra'o/ /so sor dga' bar byed/ rtag tu lhan cig tu 'dug go/ /klu dang / gnod sbyin dang / dri za dang / nam mkha' lding dang / mi 'am ci dang / lto 'phye chen po dang / sha za dang / yi dags</text></item>
<item><p>114b6</p><section>'dul ba</section><text>dang / grul bum dang / lus srul po rnams kyis lhan cig tu smra'o/ /kun tu smra'o/ /so sor dga' bar byed/ rtag tu lhan cig tu 'dug go/ /klu dang / gnod sbyin dang / nam mkha' lding dang / dri za dang / lto 'phye chen po dang / mi 'am ci dang / sha za dang /</text></item>
<item><p>114b7</p><section>'dul ba</section><text>yi dags dang / grul bum dang / lus srul po rnams kyang bdag dang lhan cig tu rtag tu smra'o/ /kun tu smra'o/ /so sor dga' bar byed/ rtag tu lhan cig tu 'dug go/ /'di ltar ma thob bzhin du ngas mi rtag pa'i 'du shes thob bo zhes zer</text></item>
<item><p>114b8</p><section>'dul ba</section><text>ba dang / mi rtag pa la sdug bsngal bar 'du shes/ sdug bsngal ba la bdag med par 'du shes/ zas la mi mthun par 'du shes/ 'jig rten thams cad la mi mos par 'du shes/ nyes pa'i dmigs su 'gyur bar 'du shes/ spang bar 'du shes/ 'dod</text></item>
<item><p>115a1</p><section>'dul ba</section><text>chags dang bral bar 'du shes/ 'gog par 'du shes/ 'chi bar 'du shes/ mi gtsang bar 'du shes/ sngo bar 'du shes/ rul bar 'du shes/ 'bus bza' bar 'du shes/ bam par 'du shes/ rnam par zos par 'du shes/ dmar bar</text></item>
<item><p>115a2</p><section>'dul ba</section><text>'du shes/ rnam par bral bar 'du shes/ rus par 'du shes/ stong pa nyid du so sor rtogs par 'du shes/ ma thob bzhin du ngas thob po zhes zer ba bsam gtan dang po dang / gnyis pa dang / gsum pa dang / bzhi pa dang / byams pa dang / snying rje dang / dga'</text></item>
<item><p>115a3</p><section>'dul ba</section><text>ba dang / btang snyoms dang / nam mkha' mtha' yas skye mched dang / rnam shes mtha' yas skye mched dang / cung zad med pa'i skye mched dang / 'du shes med 'du shes med min skye mched rnams so/ /ma thob bzhin du ngas thob bo zhes zer ba rgyun du zhugs</text></item>
<item><p>115a4</p><section>'dul ba</section><text>pa'i 'bras bu dang / lan cig phyir 'ong ba'i 'bras bu dang / phyir mi 'ong ba'i 'bras bu dang / rdzu 'phrul gyi yul dang / rdzu 'phrul gyi rna ba dang / gzhan gyi sems shes pa dang / sngon gyi gnas dang / shi 'pho dang / skye ba dang / zag pa zad pa dang / dgra bcom pa dang /</text></item>
<item><p>115a5</p><section>'dul ba</section><text>rnam par thar pa brgyad la sgom pa dang / cha gnyis las rnam par grol ba de 'dra ba'i gnas la dge slong mas brtun cing byas na des brtun cing byas ma thag tu dge slong ma ma yin/ dge sbyong ma ma yin/ shAkya'i sras mo ma yin/ dge slong ma'i dngos po</text></item>
<item><p>115a6</p><section>'dul ba</section><text>med par 'gyur/ dge sbyong ma'i dngos po yang med par 'gyur te/ med pa'o/ /bsrubs pa'o/ /ltung ba'o/ /phas pham pa ste/ dge sbyong mar slar dbyung du med do/ /de 'di lta ste/ shing ta la'i mgo bcad pa bzhin te sngon por mi rung / skyer mi rung / 'phel</text></item>
<item><p>115a7</p><section>'dul ba</section><text>zhing rgyas par mi rung ngo / /de ltar de 'dra ba la dge slong mas brtun cing byas na des brtun te byas ma thag tu dge slong ma ma yin/ dge sbyong ma ma yin/ shAkya'i sras mo ma yin/ dge slong ma'i dngos po med par 'gyur/ dge sbyong ma'i dngos po med</text></item>
<item><p>115a8</p><section>'dul ba</section><text>par 'gyur te med pa'o/ /bsrubs pa'o/ /ltung ba'o/ /phas pham pa ste/ dge sbyong mar slar dbyung du med do/ /de la khyod kyis deng phan chad mi spyod pa dang / brtun cing mi 'jug pa dang / mi spyod par spong ba la smyur te sems</text></item>
<item><p>115b1</p><section>'dul ba</section><text>bsrungs la dran pa dang / bag yod pa dang / brtson par gyis shig /gang su zhig gnas 'di lta bu la mi spyod dam/ des mi spyod do zhes smros shig /ming 'di zhes bya ba khyod nyon cig /bcom ldan 'das kyis gsungs pa gang yang dge sbyong ma chags bzhin du chags</text></item>
<item><p>115b2</p><section>'dul ba</section><text>nas skyes pa dang lhan cig man chad/ pus mo yan chad reg cing kun reg pa la dga' bar tshor ram/ dge slong mas 'di 'dra ba'i gnas la brtun cing byas na de brtun te byas ma thag tu dge slong ma ma yin/ dge sbyong ma ma yin/ shAkya'i</text></item>
<item><p>115b3</p><section>'dul ba</section><text>sras mo ma yin no zhes bya ba nas brtun cing mi 'jug pa dang / mi spyod par spong ba la smyur te sems srungs la dran pa dang / bag yod pa dang / brtson pa'i bar du sbyar ro/ /gang su zhig gnas 'di lta bu la mi spyod dam/ des mi spyod do zhes smros shig /ming 'di</text></item>
<item><p>115b4</p><section>'dul ba</section><text>zhes bya ba khyod nyon cig /bcom ldan 'das kyis gsungs pa/ gang yang dge slong ma chags shing chags nas skyes pa dang lhan cig tu brda'i tshig dang / rtse ba dang / rgod pa dang / dregs pa dang / rgyug pa dang / lus la 'tshog par byed pa dang / bstan tam</text></item>
<item><p>115b5</p><section>'dul ba</section><text>dus 'dor ram/ mtshan ma 'dzugs pa dang / skyes pa 'ongs sam/ song yang rung dga' bar tshor na de dang 'dra bas phyogs der lus phab cing skyes pa'i dbang du bud med gyur te dngos po de lta bu brgyad dang ldan zhing dge slong mas 'di 'dra ba'i</text></item>
<item><p>115b6</p><section>'dul ba</section><text>gnas la brtun cing byas na des brtun te byas ma thag tu dge slong ma ma yin/ dge sbyong ma ma yin/ shAkya'i sras mo ma yin pa nas/ gang brtun cing mi 'jug pa dang / mi spyod par spong ba la smyur te sems srungs la dran pa dang /</text></item>
<item><p>115b7</p><section>'dul ba</section><text>bag yod pa dang / brtson pa'i bar du bya'o/ /gang su zhig gnas 'di lta bu la mi spyod dam/ des mi spyod do zhes smros shig /ming 'di zhes bya ba khyod nyon cig /bcom ldan 'das kyis gsungs pa/ gang yang dge slong ma</text></item>
<item><p>115b8</p><section>'dul ba</section><text>zhig gis sngon phas pham pa byung zhing mi gnas par gyur pa dge slong ma zhig gis shes kyang des gang gi tshe shi bar gyur pa 'am/ slar babs par gyur pa 'am/ yul gzhan du bros pa de'i 'og tu 'di skad du 'phags ma dag sngon bdag gis</text></item>
<item><p>116a1</p><section>'dul ba</section><text>dge slong ma de ji ltar phas pham ste gnas su mi rung bar shes so zhes smras te/ dge slong ma'i kha na ma tho ba dang bcabs pa de 'dra ba'i gnas la brtun cing byas na/ des brtun te byas ma thag tu dge slong ma ma yin/ dge sbyong</text></item>
<item><p>116a2</p><section>'dul ba</section><text>ma ma yin/ shAkya'i sras mo ma yin pa nas snga ma bzhin te mi spyod dam/ mi spyod do/ /skyo ba dang / rab tu bsam pas kun tu bsrungs te dran pa dang / bag yod pa dang / brtson pa'i bar du bya'o/ /gang su zhig gnas 'di lta bu la mi spyod dam/</text></item>
<item><p>116a3</p><section>'dul ba</section><text>des mi spyod do zhes smros shig /ming 'di zhes bya ba khyod nyon cig /bcom ldan 'das kyis kyang gsungs pa/ gang yang dge slong mas 'di ltar dge slong pha dge slong gi dge 'dun 'dus pas spang bar 'gyur ba'i las byas/ dge slong</text></item>
<item><p>116a4</p><section>'dul ba</section><text>ma'i dge 'dun 'dus pa rnams kyis kyang de la phyag mi ster bar sdom pa bcas par gyur nas/ de skra langs pa dang / nyal bzhin du dge 'dun rnams la spu nyal bar byed/ 'byung bar 'jug /phyag byed par ston/ mtshams kyi nang na</text></item>
<item><p>116a5</p><section>'dul ba</section><text>'dug cing bzod pa gsol bar shes bzhin du de la 'di skad ces zer ro/ /'phags pa khyod skra nyal ba dang / langs bzhin du dge 'dun rnams la spu nyal ba dang / 'byung bar 'jug pa yang ma byed cig /phyag byed par ston pa dang / mtshams</text></item>
<item><p>116a6</p><section>'dul ba</section><text>kyi nang na 'dug cing bzod pa gsol ba yang ma byed cig /bdag gis 'phags pa khyod kyi lhung bzed dang / chos gos dang / dra ba dang / phor bu dang / ska rags dang / klog pa dang / kha ton dang / rnal 'byor yid la bya ba dang /</text></item>
<item><p>116a7</p><section>'dul ba</section><text>'phags pa la ci dang cis brel bar gyur pa de dang de dag thams cad kyis mi brel bar byed pa'i dge slong ma de la dge slong ma rnams kyis 'di skad du bsgo shig /'phags ma khyed dge slong pha de ni 'dus pa'i dge 'dun gyis spangs pa'i</text></item>
<item><p>116a8</p><section>'dul ba</section><text>las byas pa yin/ dge slong ma'i dge 'dun gyis kyang de la phyag mi bya ba'i sdom pa bcas pa yin te/ dge slong pha de skra langs pa dang nyal ba bzhin du dge 'dun la spu nyal bar byed/ 'byung bar 'jug /phyag byed par ston/</text></item>
<item><p>116b1</p><section>'dul ba</section><text>mtshams kyi nang na 'dug cing bzod pa gsol bar shes bzhin du de la 'phags ma khyod kyis 'di skad ces ma smra shig /'phags pa khyod skra nyal ba dang langs bzhin du dge 'dun la spu nyal ba dang 'byung bar 'jug pa yang ma byed cig /</text></item>
<item><p>116b2</p><section>'dul ba</section><text>phyag byed par ston pa dang / mtshams kyi nang na 'dug cing bzod par gsol bar yang ma byed cig dang / bdag gis khyod la kun sbyar te/ lhung bzed dang / chos gos dang / dra ba dang / phor bu dang / ska rags dang / klog pa</text></item>
<item><p>116b3</p><section>'dul ba</section><text>dang / kha ton dang / rnal 'byor yid la bya ba dang / ci dang cis 'phags pa khyod la brel bar gyur pa de dang de dag thams cad bdag gis mi brel bar sbyar ro/ /'phags ma khyod kyis spangs pa'i rjes su 'jug pa'i tshig gis lam de lta bu</text></item>
<item><p>116b4</p><section>'dul ba</section><text>thong shig ces dge slong ma de la de lta bur dge slong ma rnams kyis bsgo ste/ don de ltar btang na ni legs/ de ste ma btang na lan gnyis lan gsum gyi bar du bsgo zhing ston cig /don de slar spang ba'i phyir lan gnyis lan gsum du</text></item>
<item><p>116b5</p><section>'dul ba</section><text>bsgo zhing bstan pa las don de slar btang na ni legs/ de ste ma btang zhing dge slong ma spangs pa'i rjes su 'jug cing de lta bu'i gnas su brtun cing byas na de brtun cing byas ma thag tu dge slong ma ma yin/ dge sbyong ma ma yin/</text></item>
<item><p>116b6</p><section>'dul ba</section><text>shAkya'i sras mo ma yin pa nas snga ma bzhin te/ rab tu bsams pas kun tu bsrungs te dran pa dang / bag yod pa dang / brtson pa'i bar du bya'o/ /gang su zhig gnas 'di lta bu la mi spyod dam/ des mi spyod do zhes smros shig /</text></item>
<item><p>116b7</p><section>'dul ba</section><text>ming 'di zhes bya ba khyod nyon cig /brgyad po 'di dag ni bcom ldan 'das mkhyen cing gzigs te de bzhin gshegs pa dgra bcom pa yang dag par rdzogs pa'i sangs rgyas kyis 'di ni rab tu byung zhing bsnyen par rdzogs pa'i</text></item>
<item><p>116b8</p><section>'dul ba</section><text>dge slong ma rnams la dgag cing mi 'da' bar bya ba'i phyir bla ma'i chos su bcas te/ de la bud med rnams kyis nam 'tsho'i bar du bslab par bya'o/ /brgyad gang zhe na/ ming 'di zhes bya ba bud med kyis dge slong rnams</text></item>
<item><p>117a1</p><section>'dul ba</section><text>las rab tu byung zhing bsnyen par rdzogs nas dge slong ma'i dngos por 'gyur bar rab tu rtogs par bya'o/ /ming 'di zhes bya ba bcom ldan 'das kyis 'di ni bud med rnams la dgag cing mi 'da' bar bya ba'i phyir bla ma'i chos dang por</text></item>
<item><p>117a2</p><section>'dul ba</section><text>bcas te/ de la bud med rnams kyis nam 'tsho'i bar du bslab par bya'o/ /dge slong ma rnams kyis zla ba phyed phyed cing dge slong pha rnams las ston pa'i lung rjes su bstan pa btsal bar bya'o/ /ming 'di zhes bya ba bcom ldan 'das</text></item>
<item><p>117a3</p><section>'dul ba</section><text>kyis 'di ni bud med rnams la dgag cing mi 'da' bar bya ba'i phyir bla ma'i chos gnyis su bcas te/ de la bud med rnams kyis nam 'tsho'i bar du bslab par bya'o/ /dge slong pha med pa'i gnas su dge slong ma dbyar tshul du ma 'jug</text></item>
<item><p>117a4</p><section>'dul ba</section><text>shig /ming 'di zhes bya ba bcom ldan 'das kyis 'di ni bud med rnams la dgag cing mi 'da' bar bya ba'i phyir bla ma'i chos gsum du bcas te/ de la bud med rnams kyis nam 'tsho'i bar du bslab par bya'o/ /dge slong</text></item>
<item><p>117a5</p><section>'dul ba</section><text>mas dbyar tshul nas byung ba'i tshe dge 'dun sde gnyis la mthong ba dang / thos pa dang / dogs pa'i gnas gsum du skabs dbye bar bya'o/ /ming 'di zhes bya ba bcom ldan 'das kyis 'di ni bud med rnams la</text></item>
<item><p>117a6</p><section>'dul ba</section><text>dgag cing mi 'da' bar bya ba'i phyir bla ma'i chos bzhir bcas te/ de la bud med rnams kyis nam 'tsho'i bar du bslab par bya'o/ /dge slong mas dge slong la tshul khrims nyams sam/ lta ba nyams sam/ spyod pa nyams sam/</text></item>
<item><p>117a7</p><section>'dul ba</section><text>'tsho ba nyams kyang rung ma gleng shig /dran par ma byed cig /dge slong mas dge slong pha tshul khrims las nyams sam/ lta ba las nyams sam/ spyod pa las nyams sam/ 'tsho ba las nyams kyang rung gleng zhing dran par byed pa mi gnang ngo / /</text></item>
<item><p>117a8</p><section>'dul ba</section><text>dge slong phas ni dge slong mas tshul khrims nyams sam/ lta ba nyams sam/ spyod pa nyams sam/ 'tsho ba nyams pa la gleng ba dang / dran par byed pa la mi gnang ba med de/ 'di ni ming 'di zhes bya ba bcom ldan 'das kyis 'di ni bud</text></item>
<item><p>117b1</p><section>'dul ba</section><text>med rnams la dgag cing mi 'da' bar bya ba'i phyir bla ma'i chos lngar bcas te/ de la bud med rnams kyis nam 'tsho'i bar du bslab par bya'o/ /dge slong mas dge slong la kha ngan mi bya/ khro bar mi bya/ bsdigs par mi bya/ dge slong</text></item>
<item><p>117b2</p><section>'dul ba</section><text>mas dge slong la kha ngan dang / khro ba dang / bsdigs pa mi gnang ste/ ming 'di zhes bya ba bcom ldan 'das kyis 'di ni bud med rnams la dgag cing mi 'da' bar bya ba'i phyir bla ma'i chos drug tu bcas te/ de la bud med rnams kyis</text></item>
<item><p>117b3</p><section>'dul ba</section><text>nam 'tsho'i bar du bslab par bya'o/ /dge slong ma la bla ma'i chos shig byung na/ des dge 'dun gnyi ga la zla ba phyed kyi bar du yid dga' bar bya ba spyod cig /ming 'di zhes bya ba bcom ldan 'das kyis 'di ni bud med rnams la dgag cing mi 'da' bar</text></item>
<item><p>117b4</p><section>'dul ba</section><text>bya ba'i phyir bla ma'i chos bdun du bcas te/ de la bud med rnams kyis nam 'tsho'i bar du bslab par bya'o/ /bsnyen par rdzogs nas lo brgya lon pa'i dge slong mas da gzod bsnyen par rdzogs pa'i dge slong la tshig snyan pa dang / bstod pa dang /</text></item>
<item><p>117b5</p><section>'dul ba</section><text>ldang ba dang / thal mo sbyar ba dang / phyag bya ba byas te/ ming 'di zhes bya ba bcom ldan 'das kyis 'di ni bud med rnams la dgag cing mi 'da' bar bya ba'i phyir bla ma'i chos brgyad du bcas te/ de la bud med rnams kyis nam 'tsho'i bar du</text></item>
<item><p>117b6</p><section>'dul ba</section><text>bslab par bya'o/ /ci bla ma'i chos 'di brgyad yang dag par bzung ste spyod dam/ spyod do/ /ming 'di zhes bya ba khyod nyon cig /bcom ldan 'das kyis bzhi po 'di dag ni snga ma bzhin te/ yang dag par rdzogs pa'i sangs rgyas kyis shes pa'i bar</text></item>
<item><p>117b7</p><section>'dul ba</section><text>du sbyar ro/ /bzhi gang zhe na/ deng phan chad ming 'di zhes bya ba khyod ngan par smra ba la slar mi smra/ khros pa la slar ma khro shig /rdeg pa la slar mi rdeg /'phya ba la slar mi 'phya/ ming 'di zhes bya ba khyod nyon cig /khyod sngon 'di ltar bdag legs</text></item>
<item><p>117b8</p><section>'dul ba</section><text>par bshad pa'i chos 'dul ba la rab tu byung zhing bsnyen par rdzogs nas dge slong ma'i dngos por shog shig ces smon pa de ni khyod rab tu byung zhing bsnyen par rdzogs te/ mkhan mo tshul khrims dang ldan pa dang / slob dpon tshul khrims dang ldan pa dang /</text></item>
<item><p>118a1</p><section>'dul ba</section><text>dge 'dun gnyi ga tshogs 'dus pas/ gsol ba dang bzhi dang / las kyi phyir bya ba med pa dang / gzhag par bya ba med pa dang / gang bsnyen par rdzogs nas lo brgya lon pa'i dge slong mas bslab pa de ni deng bsnyen par rdzogs pas</text></item>
<item><p>118a2</p><section>'dul ba</section><text>kyang de la bslab par bya'o/ /gang deng bsnyen par rdzogs pas bslab pa de bsnyen par rdzogs nas lo brgya lon pas kyang de bslab par bya'o/ /gang tshul khrims mtshungs par bslab pa 'thun pa dang / so sor thar pa'i mdo kha ton klog par</text></item>
<item><p>118a3</p><section>'dul ba</section><text>mtshungs pa la deng phan chad khyod kyis mnyes par bya'o/ /mi mnyes par mi bya'o/ /deng phan chad ming 'di zhes bya ba'i mkhan mo la mar 'du shes gzhag par bya'o/ /mkhan mos kyang de la bu mor 'du shes gzhag par bya'o/ /deng phan chad khyod</text></item>
<item><p>118a4</p><section>'dul ba</section><text>kyis mkhan mo la nam 'tsho'i bar du bsnyen bkur byos shig /mkhan mos kyang khyod la nam 'tsho'i bar du bsnyen bkur byos shig /deng phan chad ming 'di zhes bya ba khyod kyis 'jigs pa'i dbang du byas shing bla ma dang tshangs pa mtshungs</text></item>
<item><p>118a5</p><section>'dul ba</section><text>par spyod pa dang / gnas brtan ma dang / bar ma dang / gsar bu rnams la ri mo byos shig /ming 'di zhes bya ba khyod deng phan chad lung nos shig /lhogs shig /kha ton gyis shig /phung po la mkhas/ khams la mkhas/ skye mched la</text></item>
<item><p>118a6</p><section>'dul ba</section><text>mkhas/ rten cing 'brel bar 'byung ba la mkhas/ gnas dang gnas ma yin pa la mkhas par bya'o/ /khyod kyis ma thob pa thob pa'i phyir/ khong du ma chud pa khong du chud pa'i phyir/ mngon du ma byas pa mngon du bya ba'i phyir brtson 'grus ma</text></item>
<item><p>118a7</p><section>'dul ba</section><text>gtang shig /'di dag ni ngas khyod la chen po che ba'i rnams bslab pa'i gzhir bshad do/ /gzhan ni khyod kyi slob dpon dang / mkhan mo dang / slob dpon gcig pa dang / mkhan mo gcig pa dang / smra ba dang / kun tu smra ba dang / bstod pa dang / mdza' ba</text></item>
<item><p>118a8</p><section>'dul ba</section><text>dag gis kyang de bzhin ston to/ /zla ba phyed phyed cing so sor thar pa'i mdo klog pa la nyon cig /'di ltar bsnyen par rdzogs pa ni/ /shes rab mchog gi bstan pa la/ /da ni bsnyen par khyod rdzogs te/ /khom pa phun sum tshogs rnyed dka'/ /'di la skyo bar ma byed</text></item>
<item><p>118b1</p><section>'dul ba</section><text>cig /bzang mo las ni rab tu byung / /yongs su dag las bsnyen par rdzogs/ /bden zhes bya ba'i sangs rgyas kyis/ /rab tu mkhyen nas gsungs pa'o/ /ming 'di zhes bya ba khyod bsnyen par rdzogs kyis bag yod par spyod cig /gleng gzhi mnyan du</text></item>
<item><p>118b2</p><section>'dul ba</section><text>yod pa na ste/ nam sangs rgyas bcom ldan 'das kyis gau ta mI skye dgu'i bdag mo chen mo 'khor shAkya mo lnga brgya rnams kyis bla ma'i chos yi dam bcas te rab tu byung nas bsnyen par rdzogs te dge slong ma'i dngos po la rjes su yi rang ba de'i tshe</text></item>
<item><p>118b3</p><section>'dul ba</section><text>de dag gis gzhan dag dge slong mar rab tu byung zhing bsnyen par rdzogs par byas so/ /de dag gis kyang gzhan dag ste/ de na dge slong ma'i dge 'dun ma mang zhing 'phel bar gyur to/ /de nas dge slong ma gnas brtan dang gnas brtan ma de dag skye dgu'i</text></item>
<item><p>118b4</p><section>'dul ba</section><text>bdag mo chen mo gang na ba der dong ste phyin pa dang / gau ta mI skye dgu'i bdag mo chen mo la 'di skad smras so/ /e ma'o 'phags ma dge slong ma gnas brtan ma 'di dag la gang dge slong pha gsar bu dang / bar ma dang / gzhon nu rab tu byung nas ring po</text></item>
<item><p>118b5</p><section>'dul ba</section><text>ma lon pa de dag gcig la gcig rgan rims su phyag 'tshal dang ces 'di skad smras pa dang / gau ta mI skye dgu'i bdag mo chen mos dge slong ma de dag la 'di skad ces smras so/ /de bas na nu mo dag sdod cig dang / bdag gis 'phags pa kun dga'</text></item>
<item><p>118b6</p><section>'dul ba</section><text>bo la zhus te bya'o/ /de ltar gyur pa gau ta mI skye dgu'i bdag mo chen mos tshe dang ldan pa kun dga' bo la smras so/ /de skad smras pa dang / tshe dang ldan pa kun dga' bos gau ta mI skye dgu'i bdag mo chen mo la de bas na gau ta mI</text></item>
<item><p>118b7</p><section>'dul ba</section><text>sdod cig dang / bdag gis bcom ldan 'das la gsol lo zhes smras nas/ bcom ldan 'das gang na ba der song ste phyin pa dang / bcom ldan 'das kyi zhabs la mgo bos phyag 'tshal te phyogs gcig tu 'dug</text></item>
<item><p>118b8</p><section>'dul ba</section><text>go/ /phyogs gcig tu 'dug nas/ tshe dang ldan pa kun dga' bos bcom ldan 'das la e ma'o bcom ldan 'das dge slong ma'i gnas brtan dang gnas brtan ma de dag la gang dge slong pha gsar bu dang / bar ma dang / gzhon nu rab tu byung</text></item>
<item><p>119a1</p><section>'dul ba</section><text>nas ring po ma lon pa 'di dag gcig la gcig ji ltar rgan rims su phyag 'tshal yang mi bsdo'o zhes gsol pa dang / bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod kyis 'di lta bu'i tshig phyin</text></item>
<item><p>119a2</p><section>'dul ba</section><text>chad ma smra shig /de ci'i phyir zhe na/ gal te kun dga' bo bud med dag legs par bshad pa'i chos 'dul ba la rab tu ma byung bar gyur na ni da dung yang dad pa'i bram ze dang / khyim bdag dag gis dge slong la bsod snyoms dra ba bkang ste theg drod</text></item>
<item><p>119a3</p><section>'dul ba</section><text>kyis ster ro/ /kun dga' bo bud med dag legs par bshad pa'i chos 'dul ba la rab tu ma byung na ni da dung yang bram ze dang / khyim bdag dad pa dag gis ma bgos pa'i gos sar pa kha tshar ring po dag srang gi nang du bting ste 'di skad ces smra bar</text></item>
<item><p>119a4</p><section>'dul ba</section><text>'gyur ro/ /dge sbyong dag ras sar pa kha tshar ring po bting pa 'di'i steng du gshegs shig /bdag cag yun ring po'i don dang phan pa dang bde bar 'gyur ro/ /gal te kun dga' bo bud med rnams legs par bshad pa'i chos 'dul ba la rab</text></item>
<item><p>119a5</p><section>'dul ba</section><text>tu ma byung bar gyur na ni da dung yang bram ze dang khyim bdag dad pa dag gis yan lag gi mchog las skyes pa'i skra sa la bting ste/ dge sbyong dag skra 'di'i steng du gshegs shig /de ni bdag cag la yun ring po'i don dang phan pa dang bde bar 'gyur zhes</text></item>
<item><p>119a6</p><section>'dul ba</section><text>smra'o/ /gal te kun dga' bo bud med rnams legs par bshad pa'i chos 'dul ba la rab tu ma byung bar gyur na ni da yang nga'i nyan thos pa dag gi 'od kyis zla ba dang / nyi ma 'di gnyis lta bu mthu che ba dang rdzu 'phrul che ba yang zil gyis gnon na mu</text></item>
<item><p>119a7</p><section>'dul ba</section><text>stegs can rnams lta ci smos/ kun dga' bo bud med rnams legs par bshad pa'i chos 'dul ba la rab tu ma byung na ni da dung nga'i bstan pa lo stong tshang bar nyes pa med cing nyams pa med par gnas par 'gyur ro/ /de lta bas na kun dga'</text></item>
<item><p>119a8</p><section>'dul ba</section><text>bo bsnyen par rdzogs nas lo brgya lon pa'i dge slong mas kyang da gzod bsnyen par rdzogs pa'i dge slong la tshig snyan pa dang / bstod pa dang ldang ba dang / thal mo sbyar ba dang / phyag bya ba la sogs pa'i las byos shig /gleng gzhi mnyan</text></item>
<item><p>119b1</p><section>'dul ba</section><text>du yod pa na ste/ dge slong ma rnams las sde bzhi 'dus pas bya ba dang / sde lnga 'dus pas bya ba dang / sde bcu gnyis 'dus pas las bya ba yang yod de/ de dag gis dge 'dun gnyi ga bsdus pa dang bya ba mang por gyur to/ /bya ba mang pos bshad</text></item>
<item><p>119b2</p><section>'dul ba</section><text>pa dang / klag pa dang / bzlas pa dang / rnal 'byor dang / yid la bya ba rnams kyi bar chad du gyur to/ /de ltar gyur pa'i dge slong rnams kyis bcom ldan 'das la gsol nas/ bcom ldan 'das kyis dbyung ba dang / bsnyen par</text></item>
<item><p>119b3</p><section>'dul ba</section><text>rdzogs pa dang / spyis bya ba'i las ma gtogs par dge slong pha'i las kyang logs shig tu byos shig /dge slong ma rnams kyang logs shig tu byos shig ces bka' stsal to/ /gleng gzhi ni mnyan du yod pa na ste/ de'i dus na mnyan du yod</text></item>
<item><p>119b4</p><section>'dul ba</section><text>pa na khyim bdag gzhan zhig 'dug ste rigs mnyam pa las chung ma zhig blangs te de de dang lhan cig tu rtse dga' yongs su spyod do/ /de la rtse dga' yongs su spyod pa las phyi zhig na de'i chung ma sems can dang ldan par gyur te zla ba dgu</text></item>
<item><p>119b5</p><section>'dul ba</section><text>'das pa dang bu mo zhig btsas nas de btsas ma thag pha dus las 'das so/ /de mas gsos shing bskyed de chen por gyur pa dang / de'i ma yang dus las 'das so/ /de nas dus phyi zhig na sbom dga'</text></item>
<item><p>119b6</p><section>'dul ba</section><text>mo bsod snyoms kyi phyir zhugs pa dang / des de srang zhig tu mthong ste bu mo khyod su'i yin zhes smras pa dang / des 'phags ma su'i yang ma lags te mgon med pa'o zhes smras pa dang / des bu mo de ste de bzhin na ci'i</text></item>
<item><p>119b7</p><section>'dul ba</section><text>phyir rab tu mi 'byung zhes smras pa dang / des su zhig gis rab tu 'byin zhes smras pa dang / des bu mo ngas rab tu dbyung gis tshur shog /'dong zhes smras pa dang legs so zhes zer te de dang lhan cig tu</text></item>
<item><p>119b8</p><section>'dul ba</section><text>dbyar mo khang du dong nas sbom dga' mos rab tu phyung ba dang / de nyon mongs pas gzir nas slar babs so/ /sbom dga' mo bsod snyoms la zhugs pa dang / mthong nas des bu mo ji ltar 'tsho zhing</text></item>
<item><p>120a1</p><section>'dul ba</section><text>'dug ces smras pa dang / des rkang pa la phyag byas te smras pa/ 'phags ma sdug bsngal zhing 'tsho'o/ /bu mo de ste de bzhin na ci'i phyir yang rab tu mi 'byung / des smras pa/ 'phags ma su zhig bdag slar babs pa</text></item>
<item><p>120a2</p><section>'dul ba</section><text>las rab tu 'byin/ bu mo bdag gis rab tu dbyung ngam/ legs so zhes smras pa dang / des rab tu phyung ste bsod snyoms la zhugs pa dang bram ze dang khyim bdag dag gis mthong nas ma legs so/ /dge slong shAkya'i bu mo dag ni</text></item>
<item><p>120a3</p><section>'dul ba</section><text>chos la ngal bsos shing ngal bsos shing chos la spyod do zhes 'phya'o/ /de ltar gyur pa dge slong ma dag gis dge slong la smras pa dang / dge slong dag gis bcom ldan 'das la gsol to/ /bcom ldan 'das kyis dgongs pa/ gang</text></item>
<item><p>120a4</p><section>'dul ba</section><text>nyes pa'i dmigs su gyur pa ni dge slong ma dag babs shing slar rab tu byung ba'i phyir te/ de lta bas na dge slong ma dag gis babs pa las slar rab tu mi dbyung bar dgongs nas dge slong rnams la bka' stsal pa/</text></item>
<item><p>120a5</p><section>'dul ba</section><text>dge slong dag bram ze dang khyim bdag rnams ni rigs par 'phya ste/ de lta bas na dge slong ma dag gis lan gcig babs pa mthu med pa dge slong ma rab tu ma dbyung shig /rab tu 'byin na 'das pa dang bcas</text></item>
<item><p>120a6</p><section>'dul ba</section><text>par 'gyur ro// //'dul ba phran tshegs kyi gzhi/ bam po sum bcu rtsa brgyad pa/ mdor na/ 'phyan pa</text></item>
<item><p>120a7</p><section>'dul ba</section><text>dag dang 'dod chen dang / /gshe ba dang yang 'phya ba ste/ /dge slong la ni dge slong ma/ /'phya ba dge slong dge tshul ma'o/ /sangs rgyas bcom ldan 'das mnyan du yod pa na dze ta'i tshal mgon med</text></item>
<item><p>120a8</p><section>'dul ba</section><text>zas sbyin gyi kun dga' ra ba na bzhugs te/ de'i tshe na yul khor mo 'jig na khyim bdag gau ta ma zhes bya ba zhig 'dug pa phyug la nor mang la longs spyod chen po zhig ste/ des rigs mnyam pa las chung ma zhig blangs nas de dang</text></item>
<item><p>120b1</p><section>'dul ba</section><text>lhan cig tu rtse dga' yongs su spyod do/ /de dus phyi zhig na zong khyer nas yul rdo 'jog tu song ste khyim bdag gzhan zhig gi khyim du phyin pa dang / des de la bde bar 'ongs sam zhes bya ba'i tshig gis snyan pa brjod nas ngal</text></item>
<item><p>120b2</p><section>'dul ba</section><text>bsos te/ gcig la gcig byams pa las khyim bdag gau ta ma de dang lhan cig mdza' bor gyur to/ /khyim bdag gau ta mas zong rnams btsongs te slar gyi zong rnams khyer nas grong khyer 'khor mo 'jig tu song ngo / /yul rdo 'jog</text></item>
<item><p>120b3</p><section>'dul ba</section><text>gi khyim bdag kyang dus phyi zhig na zong khyer nas khor mo 'jig tu 'ongs te/ de yang khyim bdag gau ta ma khyim du phyin pa dang / des kyang de la ri mo dang mdza' ba'i tshig gis bde bar 'ongs sam zhes smras nas ngal bsos so/ /de gnyis</text></item>
<item><p>120b4</p><section>'dul ba</section><text>gcig la gcig mdza' ba rab tu skyes par gyur to/ /yul rdo 'jog na gnas pa'i khyim bdag gis khyim bdag gau ta ma la grogs po bdag cag gnyis dus las 'das pa'i 'og tu bu dang / tsha bo dang / yang tsha dang / sum tsha dag mdza'</text></item>
<item><p>120b5</p><section>'dul ba</section><text>ba'i rgyun mi 'chad par bya ba'i thabs ci yod ces smras pa dang / gau ta mas smras pa/ grogs po legs te/ bdag gis kyang de snyam bsams so/ /de bas na tshur shog bu ma byung ba nas gnyen du byas te/ de ste bdag las bu pho</text></item>
<item><p>120b6</p><section>'dul ba</section><text>zhig byung la khyod las bu mo zhig byung na khyod kyis bdag gi bu la byin cig /'on te khyod la bu pho zhig ste/ bdag la bu mo zhig na bdag gis khyod kyi bu la sbyin no/ /des smras pa/ grogs po legs kyis de bzhin bya'o zhes zer nas</text></item>
<item><p>120b7</p><section>'dul ba</section><text>yul rdo 'jog na gnas pa'i khyim bdag dang / khyim bdag gau ta ma gnyis lhan cig tu bu ma byung ba nas gnyen du 'thams nas des zong btsongs te slar gyis zong khyer nas yul rdo 'jog tu song ngo / /des de na chung ma dang lhan cig tu rtse dga' yongs su</text></item>
<item><p>120b8</p><section>'dul ba</section><text>spyod pa las phyi zhig na chung ma sems can dang ldan par gyur nas de zla ba brgyad dam dgu 'das pa dang btsas na bu pho zhig byung ngo / /de zhag bdun gsum nyi shu gcig gi bar du btsas pa'i btsas ston chen po rgyas par byas te/ de rigs dang 'thun pa'i ming zhig</text></item>
<item><p>121a1</p><section>'dul ba</section><text>btags so/ /khor mo 'jig gi khyim bdag gis yul rdo 'jog gi khyim bdag las bu pho zhig btsas par thos nas/ des bdag gi grogs po la bu pho zhig btsas te khye'u de ni bdag gi mag par 'gyur yang srid</text></item>
<item><p>121a2</p><section>'dul ba</section><text>kyis de'i gos dang rgyan rnams bskur ro snyam bsams nas/ des de la gos dang rgyan rnams bskur te/ yul rdo 'jog na gnas pa'i khyim bdag de la grogs po khyod la bu pho zhig btsas so zhes thos nas grogs po las bu btsas pa</text></item>
<item><p>121a3</p><section>'dul ba</section><text>bdag shin tu dga' ste khye'u'i phyir gos dang rgyan zhig bskur gyis long shig ces yi ge spring ngo / /des spring yig blags te slar gyi lan spring ba dang / khyim bdag gau ta mas de blags nas bu mo zhig 'byung du smon te chung ma dang lhan cig rtse dga'</text></item>
<item><p>121a4</p><section>'dul ba</section><text>yongs su spyod do/ /de la rtse dga' yongs su spyod pa las chung ma sems can dang ldan par gyur nas de zla ba dgu 'das pa dang btsas na bu mo zhig byung ste/ gzugs legs shing blta na sdug pa dang / bzang mo zhig na chung zad du rid cing nyam</text></item>
<item><p>121a5</p><section>'dul ba</section><text>chung ba zhig nas de zhag bdun gsum nyi shu gcig tu btsas pa'i btsas ston chen po rgyas par byas nas ming 'dogs pa la zhugs te/ bu mo 'di ming cir gdags shes bgros pa dang / gnyen dag gis smras pa/ bu mo 'di rid</text></item>
<item><p>121a6</p><section>'dul ba</section><text>cing nyam chung khyim bdag gau ta ma'i bu mo ste/ de bas na bu mo 'di'i ming ni skem mo gau ta ma zhes ming du btags so/ /yul rdo 'jog na gnas pa'i khyim bdag gis 'di ltar khor mo 'jig gi khyim bdag gau ta ma la bu mo zhig btsas so/ /</text></item>
<item><p>121a7</p><section>'dul ba</section><text>zhes thos nas des bdag gi grogs las bu mo zhig btsas te bu mo de ni bdag gi mna' mar 'gyur bar nges kyis de la gos dang rgyan rnams bskur bar rigs snyam bsams te/ khyim bdag gau ta ma la grogs po bdag gis ni khyod las bu mo zhig btsas</text></item>
<item><p>121a8</p><section>'dul ba</section><text>so zhes thos nas bdag shin tu dga' ste grogs po'i bu mo la gos dang rgyan rnams bskur gyis long shig ces des spring ngo / /des yi ge blags te slar grogs po mdza' bos byas pa de ni legs te/ bdag dang gnyen byas te bu mo skyes nas blang bar</text></item>
<item><p>121b1</p><section>'dul ba</section><text>bya'o zhes lan spring ngo / /khyim bdag gau ta mas yi ge blags nas bu mo de bud med kyis bslab pa rnams slob du bcug go/ /yul rdo 'jog na gnas pa'i khyim bdag gis kyang bu de bslab pa slob tu bcug ste/ des smad 'tshong</text></item>
<item><p>121b2</p><section>'dul ba</section><text>ma dag dang sngon lhan cig 'dug 'dug pa de la bu mo 'di bslab pa rnams slob shig par gtad do/ /des de la bslab par brtsams so/ /des ji srid tshig tu bslabs pa dang / de na re bdag gis bslab pa rnams lobs kyis da ni 'gro'o/ /</text></item>
<item><p>121b3</p><section>'dul ba</section><text>zhes smras pa dang / bud med des bu legs kyis lobs par byas/ da dung du ma 'gro shig ces smras pa dang / des ma ma bdag gis legs par lobs zin gyis da 'gro'o zhes zer ro/ /des rgya skyegs kyi thum po zhig thogs</text></item>
<item><p>121b4</p><section>'dul ba</section><text>te bu de ste khyod bshol bzhin du 'gro bar 'dod na bdag gis mgo bo brdung ngo zhes smras pa dang / des ma ma de ltar ma byed dang bdag mi 'gro bar bya'o/ /de 'dug pa dang / mos smras pa/ bkren pa khyod na re ngas bslab pa'i rnams</text></item>
<item><p>121b5</p><section>'dul ba</section><text>lobs so zhes zer na khyod kyis 'di tsam yang ma shes so/ /gzhan gyi bu'i phyir mgo bo rdung / khyod ni shes pa can ma yin no/ /de yang ci srid cig tu 'dug nas ma ma 'gro'o zhes zer ba dang / mos bu 'dug shig ces smras kyang</text></item>
<item><p>121b6</p><section>'dul ba</section><text>de 'dug tu mi btub pa dang / mos bu de ste khyod bshol bzhin du yang 'gro bar 'dod na bdag gi lus khron par mchong ngo zhes smras pa dang / des ma ma de ltar na bdag mi 'gros ma byed cig 'dug go zhes smras pa dang / mos smras pa bkren pa</text></item>
<item><p>121b7</p><section>'dul ba</section><text>khyod na re ngas bslab pa rnams lobs zin to zhes zer na/ 'di tsam kyang khyod kyis mi shes te/ 'di ltar gzhan gyi bu'i phyir bdag nyid khron par ci'i phyir mi mchong ste/ khyod 'dug tu ma btub na bdag gis khron pa'i nang rlod bcas pa der bdag 'dug tu zad kyi</text></item>
<item><p>121b8</p><section>'dul ba</section><text>khyod shes pa can ma yin gyis 'dug shig /des kyang ji srid cig tu 'dug nas ma ma mchi'o zhes smras pa dang / mos smras pa/ bu de ste 'di ltar ngus kyis then na sdod la 'o thug btsos te 'thung la song shig /de 'dug pa dang / des 'o thug btsos te de nyid kyi mdun du</text></item>
<item><p>122a1</p><section>'dul ba</section><text>snod du mar dang sbrang rtsis btab ste 'thungs nas snod de nyid du slar skyugs so/ /skyugs nas yang rdze'u de nyid du blugs nas mos bu tshur shog /'di 'thung shig ces smras pa dang / des ma ma 'di ni skyugs pa yin na ji ltar btung</text></item>
<item><p>122a2</p><section>'dul ba</section><text>zhes smras pa dang / mos ngu ba ltar byas pa dang / khyim tshes de dag gis thos nas de dag thams cad 'dus te kye ci'i phyir ngu zhes dris pa dang / des ji ltar gyur pa thams cad zhib tu smras nas de dag gis bu khyod kyi phyir thug pa 'di sbyar na ci'i phyir</text></item>
<item><p>122a3</p><section>'dul ba</section><text>mi 'thung zhes smras pa dang / des kye 'di ni skyugs pa na skyugs pa ji ltar btung zhes smras so/ /de phyi phyir brang brdungs te ngu zhing 'dug nas/ kye ci'i phyir kho mos 'di la skyugs pa blud ces smras pa dang / de 'khor gyi khyim tshes de dag</text></item>
<item><p>122a4</p><section>'dul ba</section><text>gis nan gyis blud nas des 'thung bar brtsams pa dang / mos de'i lag pa nas bzung ste/ gdong du thal mo zhig brgyab nas smras pa/ bkren pa khyod na re ngas bslab pa rnams lobs so zhes zer na/ ji ltar na khyod kyis bslab pa</text></item>
<item><p>122a5</p><section>'dul ba</section><text>rnams lobs 'di ltar khyod kyis mngon sum du skyugs pa mthong yang 'thung bar shom na khyod ni shes pa can ma yin no zhes smras nas des de bskrad de btang ngo / /de dus phyi zhig na tshong pa lnga brgya dang lhan cig tu zong khyer te yul gyi</text></item>
<item><p>122a6</p><section>'dul ba</section><text>dbus su dong ngo / /des tshong pa de dag gi mdun du phyi phyir zhing bud med la smod do/ /de dag rim bzhin du khor mo 'jig tu phyin to/ /tshong pa de dag sngon ni smad 'tshong ma de dag dang lhan cig tu rtse dga' yongs su spyod do/ /de dag</text></item>
<item><p>122a7</p><section>'dul ba</section><text>kyang de dang bsten pas kyang bud med la smod de smad 'tshong ma gang gi khyim du yang mi 'dong ba dang / smad 'tshong ma de dag gcig la gcig gros byed de/ de dag las gcig gis che zhe sngon ni yul rdo 'jog gi tshong pa dag lhags nas de dag yu bu</text></item>
<item><p>122a8</p><section>'dul ba</section><text>cag dang lhan cig tu yongs su spyod par 'ong na da ni thams cad kyang 'dod chags dang bral bar gyur te/ su yang bdag cag dang lhan cig yongs su mi spyod do zhes smras pa dang / gzhan gyis che zhe bdag gis ni de dag gi ded dpon de ni g.yem pa'i cho ga la mkhas</text></item>
<item><p>122b1</p><section>'dul ba</section><text>pas bud med la shin tu spyod do zhes thos so/ /de dang bsten pas na de dag kun kyang bdag cag dang lhan cig tu mi spyod do zhes smras pa dang / de dag gi nang nas smad 'tshong ma rgan mo zhig gis smras pa/ bu mo de skyes pa yin nam 'on te ma yin/ de dag gis</text></item>
<item><p>122b2</p><section>'dul ba</section><text>che zhe de ni skyes pa ste skyes pa'i dbang po dang ldan pa'o zhes smras pa dang / des de ste bdag gi bu mos de bsgyur na de ste khyod kyis dpon mor gzhug gam zhes smras pa dang / de dag gis gzhug tu mi rung na de ste ma 'gyur na khyod kyis ci sbyin zhes smras pa</text></item>
<item><p>122b3</p><section>'dul ba</section><text>dang / mos smras pa/ kAr ShA pa Na lnga brgya khyod la sbyin no/ /de dag gis smras pa/ legs kyis de bzhin bya'o/ /bud med rgan mo des de dag dang nye ba'i khyim zhig glas nas snod spyad mang du bsags pa dang / de ded dpon de'i khye'u dag der</text></item>
<item><p>122b4</p><section>'dul ba</section><text>'ongs shing lhags te snod spyod dag rnyed do/ /des de dag la bu khyed su zhes dris pa dang / de dag gis smras pa/ ma ma bdag cag ni yul rdo 'jog gi ded dpon gyi'o/ /des smras pa/ bu bdag gi bu yang ded dpon yin te zong khyer nas yul</text></item>
<item><p>122b5</p><section>'dul ba</section><text>gzhan du song na/ de'i khye'u dag kyang ji ltar khyed bzhin du de dag kyang gzhan las snod rnyed pa snyam gyis de bas na khyim 'di na snod yod pa de dag kun khyed cag nyid kyi dang 'dras ci bde bar spyod cig /de nas snod spyad nyin cig bzhin</text></item>
<item><p>122b6</p><section>'dul ba</section><text>blangs shing 'ongs pa dang / de dag la ded dpon gyis kye khyed la nyin gcig bzhin snod spyad dang yo byad sus byin zhes dris pa dang / de dag gis ded dpon gnas 'di ni ded dpon gyi ma zhig 'dug ste/ de na re bdag gi bu yang yul gzhan du</text></item>
<item><p>122b7</p><section>'dul ba</section><text>zong khyer te song na de'i khye'u dag kyang 'di ltar khyed bzhin du gzhan las snod spyad rnyed du gdon mi zas de lta bas na khyim 'di na snod spyad yod pa de dag kun khyed cag nyid kyi dang 'dras ci bder spyod cig ces mchi ste/ de nas snod spyad 'tshal</text></item>
<item><p>122b8</p><section>'dul ba</section><text>zhing mchi'o zhes smras pa dang / des de la byams pa skyes nas/ kye khyed de la de dang byams par byed na/ de bdag gi yang ma yin no zhes smras so/ /de dag gis de la smras pa/ ma ma ded dpon ni khyed la yon tan shin tu brjod do/ /'di ltar</text></item>
<item><p>123a1</p><section>'dul ba</section><text>khyed la kun sbyor ba de bdag gi yang ma yin no zhes zer ro/ /mos de ltar na bu mthong yang ci ma rung zhes smras pa dang / de dag gis kyang ma ma legs kyis ded dpon la bgyi'o zhes smras nas de dag gis de la ded dpon</text></item>
<item><p>123a2</p><section>'dul ba</section><text>ma ma ni khyed la lta bar 'tshal lo zhes smras pa dang / des kyang kye legs kyis 'dong ngo zhes smras nas de de'i khyim du song ngo / /mos de bsti stang du bcas pas bde bar 'ongs sam zhes bya ba'i tshig snyan pa brjod de bu bdag gi</text></item>
<item><p>123a3</p><section>'dul ba</section><text>bu yang khyod ci 'dra ba bzhin no zhes smras pa dang des kyang ming smos so/ /mos smras pa/ bu de'i ming yang de bzhin te/ mdor na khyod dang de gnyis bdag gi bu khyad par med kyis khyod gzhan du ma sems shig ces smras so/ /des smras pa/</text></item>
<item><p>123a4</p><section>'dul ba</section><text>ma ma de ltar na de bzhin te de nyid bdag ste/ khyod kyi bu dang khyad par med do/ /des khyim bdag gi chung ma des bu mo bos te bu mo tshur shog /ming po'i zhabs la phyag 'tshol cig ces bos so/ /de'i phyir byung na na tshod dang des de'i gzugs bzang</text></item>
<item><p>123a5</p><section>'dul ba</section><text>po dar la bab cing mdzes pa mthong nas rlung gi shugs bzhin du 'dod chags kyi mthus yog pas na bdag nyid kyis ma tshor bar gyur te/ des de la kun tu brtags nas ma ma bu mo 'di su'i zhes dris pa dang / mos smras pa/ bu khyod nyid</text></item>
<item><p>123a6</p><section>'dul ba</section><text>kyi sring mo yin no/ /des smras pa/ ma ma gzhan la byin nam ma byin/ mos smras pa/ bu 'di su la yang ma byin no/ /des de ste de ltar na kho bo la ci phyir mi sbyin zhes smras pa dang / mos smras pa/ bu gzhan lta su zhig la sbyin/ cung zad du</text></item>
<item><p>123a7</p><section>'dul ba</section><text>na khyod la nyes pa zhig yod de/ khyed ni bshes mi brtan pas chung mar blangs shing blangs nas bor zhing 'dong ngo / /des smras pa/ ma ma stsol cig dang mi 'dor bar mthon dman du khrid de mchi'o/ /mos smras pa/ bu khyod kyis bdag gi rdzas thams cad 'dir bskyas te bzhag na</text></item>
<item><p>123a8</p><section>'dul ba</section><text>gdod mthon dman du khrid ci 'gro bar kho mo yid ches so/ /des smras pa/ ma ma de ltar na gzhag par bya'o/ /des de'i khyim du rdzas rnams bskyas na/ de'i khyim gnyis yod de des ni sgo gcig nas nang du bskyas na/ mos kyang sgo gnyis pa nas gud du bskyas so/ /</text></item>
<item><p>123b1</p><section>'dul ba</section><text>nam des nor rdzas thams cad bcas pa dang / mos kyang gud du bskyas nas gdod de la bu mo byin no/ /des zhag dang tshes grangs dang 'thun par sbyar te bag ma len pa'i tshe mos smad 'tshong ma rgyan sna tshogs kyis brgyan pa kun mgron du bos te des bag</text></item>
<item><p>123b2</p><section>'dul ba</section><text>ma blang ba de na phan tshun du rgyu zhing 'khod pa dang / ded dpon des smras pa/ ma 'di na thams cad kyang bud med de skyes pa gcig kyang med dam/ des brgyangs so/ /gzhan zhig gis de'i rna drung du gsang ste/ ded dpon 'di lta bur gyur pa khyod kyis ma</text></item>
<item><p>123b3</p><section>'dul ba</section><text>shes sam/ bdag cag kun kyang smad 'tshong ma yin na/ skyes pa ga la yod ces smras pa dang / des bdag gis ni smad 'tshong ma zhig blangs ba lta ste/ mdor na 'di ni bdag bslus so snyam du bsams so/ /bu mo nga yang de dang lhan cig ji srid cig tu yongs</text></item>
<item><p>123b4</p><section>'dul ba</section><text>su spyod de jo bo kAr ShA pa Na stsol cig ces smras pa dang / des smras pa/ bzang mo bdag gi nor rdzas ci yod do cog thams cad 'dir bskyas te/ 'ongs na bdag la kAr ShA pa Na gzhan ga la yod ces smras pa dang / de gnyid kyis shin tu log pa dang</text></item>
<item><p>123b5</p><section>'dul ba</section><text>mos re lde'i nang du dkris te tshong dus kyi dbus su bor ro/ /nang par nam nangs pa dang grong khyer na gnas pa'i skye bo mang po dag 'ongs shing 'dong bas sad par byas nas bdag gis bltas pa dang / des bdag nyid mi rigs pa mthong nas</text></item>
<item><p>123b6</p><section>'dul ba</section><text>sems dang sems las byung ba'i rgyu ba rnams nyams te mig mchi mas gang nas khor mo 'jig gi tshong dus dang / srang dang lam gyi bzhi mdo dang / sum mdo dag na 'khyams pa las bkres pas gzir te zas tshol ba'i phyir gla mi dag gnas</text></item>
<item><p>123b7</p><section>'dul ba</section><text>par song nas 'dug go/ /de'i tshe na khyim bdag gau ta ma'i khyim rtsig ste/ der gla mi rnams tshol ba las de mi gzhan zhig gis khyim bdag gau ta ma drung du khrid pa dang / des de mthong nas kye 'di ni rab tu gzhon zhing shin tu gzhon pa zhig ste sngon su'i las kyang ma</text></item>
<item><p>123b8</p><section>'dul ba</section><text>byas pa zhig gis gzhan zhig tshol ces smras pa dang / de'i mig mchi mas gang bzhin du khyim bdag gau ta ma gdong du lta'o/ /de la khyim bdag gau ta mas bu khyod su'i yin gang nas 'dir 'ongs pa smros shig ces dris pa dang / de snying rje zhing dman la sdug bsngal bas mig mchi mas</text></item>
<item><p>124a1</p><section>'dul ba</section><text>gang ste tshig kyang brnangs bzhin du ngal nas smras pa/ pha bdag ni byang phyogs na rdo 'jog gi grong khyer de nas sngon gyi las kyis 'dir bde bar phyin na da ni gar mchis kyang ma 'tshal te/ bar ma dor dus las 'da' ba zhig tu 'gyur yang ma 'tshal lo zhes smras</text></item>
<item><p>124a2</p><section>'dul ba</section><text>pa dang / des de'i nyams dang tshig gi rgyud thos te/ khyim bdag gau ta mas de la yid kyis sdug par gyur te/ bu rdo 'jog na gnas pa'i skye bo mang po dag khyod kyis shes sam zhes dris so/ /pha 'tshal to/ /bu khyim bdag 'di zhes bya ba khyod kyis shes sam/</text></item>
<item><p>124a3</p><section>'dul ba</section><text>pha de ni bdag skal ba nyams pa'i pha lags te 'tshal lo/ /khyim bdag gau ta ma yid la yang shin tu sdug par gyur nas bu mi dga' bar bya mi dgos kyis ma ngu shig /khyod ni nga'i dmag par 'gyur te khyim 'di dag khyod nyid kyi yin no zhes smras te/ de yang spro</text></item>
<item><p>124a4</p><section>'dul ba</section><text>ba srings te de yang mi dga' ba dang bral lo/ /khyim bdag gau ta mas byug pa dang / bza' ba dang / btung ba dang / gos dang rgyan dang / khyim dang / mal stan dang / g.yog dang / dga' ba'i tshig gis ngal bsos te chung ma la smras pa/ bzang mo khyod kyi</text></item>
<item><p>124a5</p><section>'dul ba</section><text>dmag pa 'ongs te/ bu mo bag mar gtang gis sta gon byos shig /des de'i nyi ma dang / tshes grangs dang / skad cig ma dang / skar ma dag brtags te/ rims bzhin du bshams nas phu nu dang / mdza' bo dang / gnyen bshes su bcas</text></item>
<item><p>124a6</p><section>'dul ba</section><text>pas bu mo long shig ces smras pa dang / des pha skad cig mi blang gi nor rnams je btsal bar bya'o zhes smras pa dang / des bu khyim na nor yod pa 'di dag thams cad khyod kyi yin no/ /nor gyis ci zhig bya zhes smras pa dang / de yang</text></item>
<item><p>124a7</p><section>'dul ba</section><text>smad 'tshong ma de la khon lan glon par 'dod nas smras pa/ pha de ni de lta lags mod kyi bdag mi ma rabs bzhin du bag ma mi len to zhes smras pa dang / de cang mi zer bar 'dug go/ /de khor mo 'jig nas byung ste yan man du 'khyam zhing</text></item>
<item><p>124a8</p><section>'dul ba</section><text>'dug pa las chu 'gram du song ba dang / chu de'i nang nas mi ro zhig khyer 'ongs te/ bya rog zhig chu'i 'gram du 'dug nas mi ro de za bar 'dod na mchus ma slebs so/ /de nas mchu de shing bu zhig la bdar ba dang / ring po zhig tu gyur te des ro de zos</text></item>
<item><p>124b1</p><section>'dul ba</section><text>so/ /de nas yang des shing gzhan zhig la mchu bdar ba dang / ji ltar snga ma bzhin du gyur to/ /ded dpon des kyang lag pas shing bu de gnyis blangs te khyim du song ngo / /de nas kAr ShA pa Na lnga brgya khyer nas smad 'tshong ma de'i khyim du song ste bzang mo</text></item>
<item><p>124b2</p><section>'dul ba</section><text>khyod kyis bdag la kAr ShA pa Na med pa'o zhes bskrad na/ da ni kAr ShA pa Na 'di re yongs su spyad kyis tshur shog ces smras pa dang / de yang kAr ShA pa Na la chags nas de dang lhan cig tu yongs su spyad do/ /de nas ded dpon des de la yongs su</text></item>
<item><p>124b3</p><section>'dul ba</section><text>spyad de/ de'i sna shing bu des bdar ba dang shin tu ring bar gyur nas des sman pa thams cad bkug ste bstan na yang de dag gis sman dpyad bya bar ma nus te/ de ltar de sman pa thams cad kyis spangs pa dang / des ded dpon la jo bo bzod par</text></item>
<item><p>124b4</p><section>'dul ba</section><text>gsol/ 'di'i sman dpyad mdzod cig ces smras pa dang / des smras pa/ de ste khyer ba de kun slar sbyin par dam bca' na gdod bya'o/ /mos jo bo nyi rim du yang slar 'bul gyis mdzod cig ces smras pa dang / des shing bu gnyis</text></item>
<item><p>124b5</p><section>'dul ba</section><text>pas bdar na/ ji ltar snga ma bzhin du gyur te des zong ci khyer ba thams cad de la slar byin no/ /de nas ded dpon des bu mo skem mo gau ta mI dpal chen po dang sbyar te bag mar blangs so/ /khyim bdag gau ta ma ri brags kyi grong gzhan</text></item>
<item><p>124b6</p><section>'dul ba</section><text>zhig na zhing rmed de/ des dmag pa de la smras pa/ bu khyod kyis chung ma 'di khrid la ri brags kyi grong 'di zhes bya bar 'dug shig /des de la ri brags grong gi zhing thams cad byin nas des skem mo gau ta mI shing rta la zhon te der song nas</text></item>
<item><p>124b7</p><section>'dul ba</section><text>'dug go/ /de dang lhan cig tu rtse dga' yongs su spyod do/ /de de la rtse dga' yongs su spyod pa las dus phyi zhig na skem mo gau ta mI sems can dang ldan par gyur nas de bu 'byung ba'i dus la bab pa dang / jo bo bdag bu btsar nyes bdag gnyen</text></item>
<item><p>124b8</p><section>'dul ba</section><text>gyi khyim du mchi'o/ /der bdag la bdag gi ma g.yog bgyid do zhes smras pa dang / des kyang legs so zhes smras nas des bu mo gnyen gyi khyim du bskyal ba dang / de la der btsas na bu khye'u zhig byung nas zhag bdun gsum nyi shu gcig tu btsas pa'i btsas</text></item>
<item><p>125a1</p><section>'dul ba</section><text>ston chen po rgyas par byas te rigs dang 'thun pa'i ming btags nas/ des khye'u de khyer te slar ri brags kyi grong nyid du 'ongs so/ /de phyis yang sems can dang ldan par gyur nas bu 'byung ba'i dus su bab pa dang / jo bo bu 'byung ba'i</text></item>
<item><p>125a2</p><section>'dul ba</section><text>dus la bab kyis gnyen gyi khyim du mchi'o/ /der bdag la ma bdag gi g.yog bgyid do zhes smras pa dang / des kyang bzang mo legs kyis 'dong bar bya'o zhes smras pa dang / des ma dang bur bcas te shing rta la bskyon nas dong ba dang / de lam gyi</text></item>
<item><p>125a3</p><section>'dul ba</section><text>phyed du bu btsas par gyur to/ /des bu btsas par mthong nas shing rta la babs te shing gzhan zhig gi drung du 'dug pa dang de nyid du gnyid kyis log go/ /de gnyid kyis cher log pa dang sbrul gdug pas zin nas dus las 'das so/ /mo yang shing</text></item>
<item><p>125a4</p><section>'dul ba</section><text>rta'i steng nyid du bu khye'u zhig btsas te de shing rta las babs nas shing drung du song ste/ jo bo khyod kyi bu khye'u zhig btsas kyis dgyes pa skyed cig ces smras pa dang / de sems med pas lan ma glan no/ /des lag pas bsgul te brtags na dus</text></item>
<item><p>125a5</p><section>'dul ba</section><text>las 'das pa mthong ngo / /mo de na ngu bar gyur pa dang / ba lang yang ma byin par len pas phrogs so/ /de nas de ring zhig tu ngus nas mi dga' ba skyes te phyogs bzhir bltas te des bu da gzod btsas pa ni pang du thogs snga ma ni lag</text></item>
<item><p>125a6</p><section>'dul ba</section><text>pa nas bzung ste song ba dang / de na dus ma yin pa'i sprin chen po langs te des mtsho dang / lteng ka dang / khron pa dag chus gang nas de'i lam ka na chu bo rgal dgos par gyur nas/ des bsams pa de ste khye'u dang</text></item>
<item><p>125a7</p><section>'dul ba</section><text>lhan du rgal na ni bdag kyang med khye'u yang med par 'gyur na re shig khye'u je bsgral lo/ /phu bo de chu bo'i 'gram du bzhag ste chung ngu khyer te rgal to/ /de nas de yang 'gram du bzhag ste phu bo'i phyir yang rgal te chu bo</text></item>
<item><p>125a8</p><section>'dul ba</section><text>phyed du phyin pa dang khye'u chung ngu de was khyer ro/ /de nas mos chu bo'i dbus su 'dug ste lag pa g.yabs nas ku ku zhes bos pa dang / khye'u phu bo de ma bdag la bod do snyam bsams nas de chu'i nang du mchongs pa dang / chu 'gram yang gad pa chad pa zhig ste</text></item>
<item><p>125b1</p><section>'dul ba</section><text>lhung ma thag tu dus las 'das nas de nas mo rings shing myur bar byung ste/ wa de'i rjes bzhin du bsnyags pa dang des de bor te song nas de la bltas na dus las 'das par mthong ba dang mos ngus nas de chur bor te/ de nas bu chen po de</text></item>
<item><p>125b2</p><section>'dul ba</section><text>yang chus khyer bar mthong nas de mi dga' ba cher gyur te ngu shing brgyugs pa dang de yang dus las 'das par mthong ngo / /de khyo dang bu las bral bas yi chad par gyur nas gcig pu gos cig gi smad g.yogs te chu bo'i 'gram na rlung dang nags chen po dang /</text></item>
<item><p>125b3</p><section>'dul ba</section><text>chu bo rnams kyi sgra dang bya'i sgra du ma rnams mnyan cing thos nas kyi hud khyo/ kyi hud bu chen po/ kyi hud bu chung ngu ma zhes snying rje zhing brtse bas mchi mas brnangs bzhin du ngu ste sa la phan tshun 'gre zhing 'dug pa dang / las kun rgyas shing</text></item>
<item><p>125b4</p><section>'dul ba</section><text>rdzogs par nges pa gdon mi za bar rnam par smin par 'gyur te/ de ma thag tu 'di pha dang ma dang khyim gyi skye bo mang po dag gnam lcags kyis phog ste shi'o/ /de'i nang nas skyes pa gcig cig thar te/ snying rje zhing brtse bas mchi mas brnangs</text></item>
<item><p>125b5</p><section>'dul ba</section><text>bzhin du myur bar 'gro zhing de'i mdun logs su 'ongs pa dang / mos de skrag pa lta bur mthong nas kye skyes bu ci'i phyir rings par rgyug ces dris pa dang / des de'i mdun du rang gi lus brdabs nas ngu zhing mchi mas brnangs bzhin du smras pa/</text></item>
<item><p>125b6</p><section>'dul ba</section><text>khyod kyi pha dang ma dang khyim gyi skye bo mang po kun gnam lcags bab pas phog ste bdag gcig pu ni las kyis thar to/ /de thos nas phyi phyir mya ngan slos shing ngus par gyur pa bdag gis sngon gyi tshe rabs su sdig ci zhig byas na dus gcig</text></item>
<item><p>125b7</p><section>'dul ba</section><text>tu khyo dang bu la sogs pa gnyen bshes dang bral/ de bas khyim na gnas pas ci zhig byas/ /skal ba med pas gang du ci snyed pa/ /khyo dang gnyen bshes dang yang bdag bral ba/ /bdag 'gro khyim na gnas par mi rigs te/ /</text></item>
<item><p>125b8</p><section>'dul ba</section><text>dgon pa rnam par dben pa de dag dang / /khyim stong de dag tu ni gnas par bla/ /khyim na gnas pa sdig ste cir mi rung / /mya ngan sdug bsngal rnam par 'phel bar gyur/ /der phyogs gcig tu zhugs te song nas phan tshun du 'khyam 'khyam pa las ri brags</text></item>
<item><p>126a1</p><section>'dul ba</section><text>kyi grong gzhan zhig tu phyin nas/ de na bud med rgan mo gzhan zhig ras 'khal ba zhig 'dug ste de de'i drung du song ba dang / des de la ngal bsos nas de dang lhan cig tu ras 'khal ba la zhugs so/ /de na tha ga pa khye'u gzhon nu gzhan zhig</text></item>
<item><p>126a2</p><section>'dul ba</section><text>rang gi bzos 'tsho ba la zhugs te/ de la bud med rgan mo de dus dus su ras kyi skud pa de la 'tshong ngo / /de nas gzhan zhig tu des skud pa phra mo zhig khyer te de'i drung du song ba dang / des ma ma khyod kyis sngon ni sbom por 'khol na da 'di lta bu gang nas 'ongs</text></item>
<item><p>126a3</p><section>'dul ba</section><text>shes dris pa dang / des bu 'di ni bdag gis ma bkal lo/ /ma ma 'o na sus bkal/ bu bdag gi khyim na bud med gcig cig 'dug ste/ des bkal ba 'di yin no zhes smras pa dang / des ma ma khyod kyis ci'i phyir na bdag la de mi sbyin bdag la yang</text></item>
<item><p>126a4</p><section>'dul ba</section><text>chung ma med do/ /bdag gis de'i bza' ba dang bgo ba dang 'tsho ba'i yo byad dag sbyar ro zhes smras pa dang / mos bu re shig de la gsol bar bya ste ci zer ba las lan phyis sbyin no zhes smras pa dang / des de'i skud pa'i rin rgyal bar byin/ zan kyang</text></item>
<item><p>126a5</p><section>'dul ba</section><text>byin nas de nas dri dang me tog gis brgyan te btang ba dang skem mo gau ta mIs smras pa/ ma ma skud pa su la btsongs na rin rgyal zhing legs te khyod kyang dri dang me tog gis sus brgyan/ des bu mo dri dang me tog gis brgyan pa 'ba'</text></item>
<item><p>126a6</p><section>'dul ba</section><text>shig ma yin gyi zan kyang byin na zhes smras pa dang / de'i phyir 'di lta bu ga las byung zhes 'dri'o/ /des kyang ji ltar gyur pa zhib tu smras nas khye'u tha ga pa'i yon tan gyi khyad par snyan par brjod de smras pa/ bu mo khye'u tha ga pa de</text></item>
<item><p>126a7</p><section>'dul ba</section><text>khyod slong ste/ de'i chung ma med kyis khas long shig dang bde bar 'gyur ro/ /des ma ma chog gis phyin chad 'di skad ma smra shig /bdag ni khyim na gnas pas skyos ji lta bur yang rung de lta bu'i 'tsho ba mi bya'o zhes smras pa dang / des smras pa/ bu mo</text></item>
<item><p>126a8</p><section>'dul ba</section><text>bud med rten med pa ni sdug bsngal ba'i gnas na 'dug ste phyi rol gyi skyes pa dag glags lta bar yang 'gyur gyis gnas su soms la khas long ste 'dug shig /des khas ma blangs nas/ des de la nyes pa'i dmigs su 'gyur bar smras pa dang / gdod des khas blangs so/ /</text></item>
<item><p>126b1</p><section>'dul ba</section><text>de nas khye'u tha ga pas de nyi ma dang tshes grangs dang skar ma'i rim dang sbyar te khyim du blangs so/ /de yang mi srun cing smyo la khro bas rtag tu de la dbyig pa dang thal mos rdeg ste/ des bud med rgan mo de la smras pa/ ma ma khyod kyis bdag srin po</text></item>
<item><p>126b2</p><section>'dul ba</section><text>la phul te/ des bdag la nyin cig bzhin du dbyug pa dang / thal mos rdeg na ji ltar bya ma shes so/ /bu mo nam khyod la bu ma byung gi bar du khyod la kho rdeg go/ /khyod kyang bu mthur gyur pa dang / khyim de yang khyod nyid dbang byed kyis mi</text></item>
<item><p>126b3</p><section>'dul ba</section><text>dga' bar ma byed cig /de dus phyi zhig na de sems can dang ldan par gyur nas khye'u tha ga pa de mo la byams par gyur to/ /mo yang de la brnyas par byed do/ /des kyang sdod cig ces byas nas mnags so/ /de nas dus phyi zhig na khye'u</text></item>
<item><p>126b4</p><section>'dul ba</section><text>de tha ga pa'i grogs po rnams kyis chang mang du blud pas ra ro nas smyo zhing khyim du 'ongs so/ /de yang sgo bcad de bu 'byung zhing 'dug pa'i tshe des sgo phye zhes byas na de bu 'byung ba'i sdug bsngal gyis kun gzer bas sgo ma phye ba dang / de rab</text></item>
<item><p>126b5</p><section>'dul ba</section><text>tu khro ba skyes nas phyogs gcig tu song ste 'dug go/ /des bu byung nas sgo phye ba dang de nang du 'ongs pa la des gus par byas te smras pa/ jo bo dgyes par mdzod cig /khyod kyi bu pho zhig btsas so/ /des de la khro bas kun khebs</text></item>
<item><p>126b6</p><section>'dul ba</section><text>pa dang ni ma bral gyi gnod sems kyis kun tu khebs par gyur te/ des 'di bu ma byung bas kyang bdag la brnyas par byed na/ gang gi tshe 'di'i bu skyes par gyur na 'di dang bus sdongs nas bdag la gdon mi za bar gsod par byed do snyam du</text></item>
<item><p>126b7</p><section>'dul ba</section><text>bsams nas des smras pa/ bzang mo thab tu me bus la zangs tshugs shig /des thab tu me bus te zangs btsugs pa dang smras pa/ yungs mar lugs la skol cig /des yungs mar blugs te bskol ba dang / des bu chung 'dir chug la skol cig ces smras pa dang mos</text></item>
<item><p>126b8</p><section>'dul ba</section><text>jo bo 'di ni khyod nyid kyi bu yin na 'dir ci zhig nyes gzhon nur ma bsad ces smras pa dang / des de la dbyig pas brdegs so/ /bdag las sdug pa med pas des skrag ste/ de yungs mar khol ba'i nang du bcug pa dang dus las 'das so/ /nam de tshos par gyur pa na des smras</text></item>
<item><p>127a1</p><section>'dul ba</section><text>pa/ da phyung zhes bsgo ba dang / des de phyung ba dang / smras pa/ zo shig ces bsgo'o/ /des smras pa/ jo bo bu'i sha ji ltar bza' zhes smras pa dang / des de nyid kyi lus thams cad du brdegs rab tu brdegs pa dang / de des brdegs pas</text></item>
<item><p>127a2</p><section>'dul ba</section><text>bu'i sha yang zos so/ /bcom ldan 'das kyis gsungs pa/ 'dod chags ni kha na ma tho ba chung mod kyi 'bral ba ni dka'o/ /zhe sdang ni kha na ma tho ba che la 'bral ba sla bas tha ga pa'i khye'u de phyis 'gyod pa'i mes gdungs te ring zhig tu ma log pas na</text></item>
<item><p>127a3</p><section>'dul ba</section><text>gnyid kyis myos te de shin tu log par gau ta mIs rig nas bsams pa/ 'dis bu bsad nas bdag la yang bu'i sha zar bcug ste/ mi 'di ni srin po yin gyis 'bros snyam nas rgyags ci theg cig khyer de bros pa dang / byang phyogs kyi lam grogs dag cig</text></item>
<item><p>127a4</p><section>'dul ba</section><text>yul khor mo 'jig tu zong rnams btsongs te slar gyis zong rnams khyer nas byang phyogs kyi lam du zhugs te 'dong ba dang / de dag dang mo lhan cig tu song ngo / /ji tsam na ded dpon gyis de'i gzugs mdzes par mthong ngo / /mthong nas de la</text></item>
<item><p>127a5</p><section>'dul ba</section><text>chags te des khyod su'i da gang du 'gro zhes dris pa dang / mos smras pa/ ded dpon bdag gi khyo ni sbrul gdug pas zos so/ /bu gnyis las gcig ni was so/ /gcig ni chu bo'i nang du dus las 'das so/ /ma dang pha ni</text></item>
<item><p>127a6</p><section>'dul ba</section><text>gnam lcags kyis bsad do/ /bdag ni mgon med pas gar dga' bar 'gro ste 'dron pa mang po de dag gar 'dong ba der mchi'o/ des bsams pa/ ring du gar song yang 'di 'dra ba'i bud med dang lhan cig yongs su spyod do/ /</text></item>
<item><p>127a7</p><section>'dul ba</section><text>snyam nas des de chung ma byas te/ ji tsam zhig na 'dron pa mang po de dag mi rgod kyis bcom ste/ ded dpon de yang 'thab pa las bsad do/ /skem mo gau ta mI ni mi rgod kyi dpon gyis chung mar byas pa dang / mi rgod kyi sde dpon de yang phyogs kyi rgyal</text></item>
<item><p>127a8</p><section>'dul ba</section><text>pos bsad do/ /skem mo gau ta mI ni rgyal po'i btsun mo chen mor gyur to/ /ji tsam na rgyal po de yang dus las 'das nas btsun mo dang / gzhon nu dang blon po dang / skye bo mang po dag gi de skem mo gau ta mI dang lhan cig tu bkur sti cher byas te mchad pa'i nang du bcug go/ /byang</text></item>
<item><p>127b1</p><section>'dul ba</section><text>phyogs kyi mi rnams dur rku ste/ de dag gi mchad pa brus pa dang / skem mo gau ta mI snar rdul song nas des sbrid pa byung ba dang / dur rku ba'i mi rnams skrag ste ro langs so snyam nas de dag bros pa dang / skem mo gau ta mI khung bu brus nas byung ngo / /</text></item>
<item><p>127b2</p><section>'dul ba</section><text>des sdug bsngal rnam pa du mar brtags pas rlung rab tu langs shing kha zas med pa'i rkyen gyis smyon mar gyur nas des smad g.yogs bor te lag pa dang rkang pa gas shing rtsub skra ring zhing skya mo bsing bsing mor gyur te/ phan tshun 'khyam 'khyam</text></item>
<item><p>127b3</p><section>'dul ba</section><text>pa las mnyan du yod par phyin to/ /bcom ldan 'das kyis gsungs pa/ sems can rnams kyi las kyi rnam par smin pa ni bsam gyis mi khyab bo/ /des sngon byas pa'i las rnams kyi 'bras bu rnam par smin pa myong bar gyur nas sngon gyi</text></item>
<item><p>127b4</p><section>'dul ba</section><text>las kyis 'dze ta'i tshal du phyin to/ /de'i tshe bcom ldan 'das kyis dge slong brgya stong du ma'i mdun du chos 'chad cing bzhugs pa skem mo gau ta mI'i rgyang ma nas sangs rgyas bcom ldan 'das skyes bu chen po'i mtshan sum bcu rtsa gnyis kyis ni</text></item>
<item><p>127b5</p><section>'dul ba</section><text>yang dag par brgyan/ dpe byad bzang po brgyad bcus ni sku la rnam par spras/ 'od kyi dkyil 'khor nyi ma stong las 'das pa'i 'od 'dom gang ba rin po che'i ri 'gro ba bzhin pa kho ra khor yug nas bzang ba mthong ngo / /mthong nas kyang bdag gi</text></item>
<item><p>127b6</p><section>'dul ba</section><text>sems dran pa slar thob ste de ngo tsha ba'i tshul du gyur nas phyogs gcig tu tsog pur 'dug go/ /de'i bar du yang sangs rgyas bcom ldan 'das kyis mi mkhyen pa 'am/ mi gzigs pa 'am/ mi rig pa 'am/ rnam par mi rig pa</text></item>
<item><p>127b7</p><section>'dul ba</section><text>cung zad kyang med de/ sangs rgyas bcom ldan 'das ni chos nyid kyis thugs rje chen po 'jig rten la phan 'dogs par gyur pa/ srung ba gcig pu dpa' bo gcig pa/ gnyis su med pa gnyis su mi smra ba/ zhi gnas dang /</text></item>
<item><p>127b8</p><section>'dul ba</section><text>lhag mthong la gnas pa/ dul ba'i dngos po gsum la mkhas pa/ chu bo bzhi las rgal ba/ rdzu 'phrul gyi rkang pa bzhi'i mthil rab tu brtan pa/ mi 'jigs pa bzhis bsnyengs pa med pa/ yan lag lnga rnam par spangs pa/ 'gro ba lnga las yang dag par</text></item>
<item><p>128a1</p><section>'dul ba</section><text>'das pa/ yan lag drug dang ldan pa/ pha rol tu phyin pa drug yongs su rdzogs pa/ gnas drug la rtag tu gnas pa/ byang chub kyi yan lag bdun gyi me tog gis brgyan pa/ lam gyi yan lag brgyad 'chang ba/ dgu mthar</text></item>
<item><p>128a2</p><section>'dul ba</section><text>kyis gnas pa'i snyoms par 'jug pa dgu la mkhas pa/ stobs bcu'i stobs dang ldan pa/ phyogs bcur snyan par grags pa rnams brgya phrag bcu'i dbang du gyur pa las rab tu nges pa ni mtshan lan gsum nyin lan gsum du sangs rgyas</text></item>
<item><p>128a3</p><section>'dul ba</section><text>kyi spyan gyis 'jig rten la gzigs nas ye shes kyi gzigs pa 'byung ste/ gang la nyams/ gang la 'phel bar gyur/ gang la sdug bsngal bar gyur/ gang dog par gyur/ gang gnod par gyur/ gang sdug bsngal dang dog pa dang</text></item>
<item><p>128a4</p><section>'dul ba</section><text>gnod par gyur/ gang ngan song la gzhol/ gang ngan song la 'bab/ gang ngan song la rab tu 'babs/ ngas gang ngan song nas phyung ste mtho ris dang thar pa la gzhag par bya/ gang dge ba'i rtsa ba du ma skyes pa rnams la dge ba'i rtsa ba</text></item>
<item><p>128a5</p><section>'dul ba</section><text>bskyed par bya/ gang bskyed pa rnams la yongs su smin par bya/ gang smin pa rnams la rnam par grol bar bya/ yang gsungs pa/ rgya mtsho chu srin gnas de yang / /gal te dus las yol yang srid/ /gdul bar gyur pa'i sras rnams la/ /</text></item>
<item><p>128a6</p><section>'dul ba</section><text>sangs rgyas dus las 'da' mi 'gyur/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo ded dpon gyi chung ma skem mo gau ta mI la bla gos byin cig dang 'di la chos bshad par bya'o/ /</text></item>
<item><p>128a7</p><section>'dul ba</section><text>tshe dang ldan pa kun dga' bos ded dpon gyi chung ma gau ta mI la bla gos byin no/ /de nas ded dpon gyi chung ma skem mo gau ta mI gos gyon nas bcom ldan 'das ga la ba der song ste/ bcom ldan 'das kyi zhabs la mgo bos phyag 'tshal te phyogs gcig</text></item>
<item><p>128a8</p><section>'dul ba</section><text>tu 'dug go phyogs gcig tu 'dug pa dang / de nas bcom ldan 'das kyis de'i bsam pa dang / bag la nyal ba dang / khams dang / rang bzhin rnams mkhyen nas 'phags pa'i bden pa bzhi yang dag par rtogs par 'gyur ba de lta bu'i chos bshad do/ /gang thos pas ded dpon</text></item>
<item><p>128b1</p><section>'dul ba</section><text>gyi chung ma skem mo gau ta mIs 'jig tshogs su lta ba'i ri'i rtse mo nyi shu gyen du byung ba ye shes kyi rdo rjes bcom nas rgyun du zhugs pa'i 'bras bu mngon du byas so/ /de bden pa mthong nas stan las langs te bcom ldan 'das ga la ba</text></item>
<item><p>128b2</p><section>'dul ba</section><text>de logs su thal mo sbyar te phyag 'tshal nas bcom ldan 'das la 'di skad ces gsol to/ /btsun pa legs par bshad pa'i chos 'dul ba la rab tu byung zhing bsnyen par rdzogs te dge slong ma'i dngos por gyur cing / bcom ldan 'das kyi</text></item>
<item><p>128b3</p><section>'dul ba</section><text>drung du bdag tshangs par spyad pa spyod du gnang ngam bcom ldan 'das kyis skye dgu'i bdag mo chen mo la gtad nas des rab tu phyung ste bsnyen par rdzogs par byas nas 'dul ba bslabs te lung bsgo ba byin nas de brtson pa byas/ nan tan</text></item>
<item><p>128b4</p><section>'dul ba</section><text>du byas/ bsgrub par byas pas na 'khor ba'i 'khor lo 'di g.yo ba dang mi g.yo ba shes te 'dus byas kyi rgyud thams cad zhig pa dang / lhung ba dang / rnam par 'gyes pa rnam par 'jig pa'i chos nyid kyis rab tu bcom ste nyon</text></item>
<item><p>128b5</p><section>'dul ba</section><text>mongs pa thams cad spangs nas dgra bcom pa mngon du byas te dgra bcom par gyur to/ /khams gsum gyi 'dod chags dang bral/ bong ba dang gser du 'dra/ nam mkha' la lag mthil chags pa med pa bzhin du sems</text></item>
<item><p>128b6</p><section>'dul ba</section><text>mnyam pa/ ste'u dang tsan dan du 'dra ba/ rig pas sgo nga'i mdzod bcom pa/ rig pa dang mngon par shes pa yang dag par so sor rig pa ni thob/ srid pa'i rnyed pa dang chags pa dang bkur sti la rgyab kyis</text></item>
<item><p>128b7</p><section>'dul ba</section><text>phyogs te/ dbang po dang nye dbang po dang / lhar bcas pa rnams kyis mchod cing phyag bya ba dang tshig snyan pas brjod par gyur to/ /de bcom ldan 'das kyi zhabs la phyag 'tshal du song ba dang / de nas bcom ldan</text></item>
<item><p>128b8</p><section>'dul ba</section><text>'das kyis dge slong rnams la bka' stsal pa/ dge slong dag nga'i nyan thos ma'i dge slong ma 'dul ba 'dzin pa'i nang na 'di lta ste mchog ni dge slong ma skem mo gau ta mI'o/ /nam bcom ldan 'das kyis dge slong ma gau ta mI 'dul ba 'dzin pa'i nang na mchog</text></item>
<item><p>129a1</p><section>'dul ba</section><text>go zhes gsungs pa dang / de'i tshe de'i drung du dge slong ma rnams 'dong ngo / /des 'ongs pa de dag skyo ba bskyed pa'i phyir las kyi rgyud rnams brjod do/ /dge slong ma dag gis kyang dge slong dag la de lta bur gyur pa zhib tu smras so/ /</text></item>
<item><p>129a2</p><section>'dul ba</section><text>de nas dus phyi zhig na skem mo gau ta mI bcom ldan 'das kyi zhabs la phyag 'tshal ba'i phyir song ba dang / dge slong dag gis mthong nas cig la cig de'i las kyi rgyud rnams 'dzer to/ /de nas skem mo gau ta mIs bcom ldan 'das kyi zhabs</text></item>
<item><p>129a3</p><section>'dul ba</section><text>la spyi bos phyag 'tshal te bcom ldan 'das kyi drung nas song ngo / /mkhyen bzhin du 'dri ba ni sangs rgyas bcom ldan 'das te/ sangs rgyas bcom ldan 'das kyis tshe dang ldan pa kun dga' bo la ci'i phyir kun dga' bo dge slong rnams phan tshun</text></item>
<item><p>129a4</p><section>'dul ba</section><text>du rna bar bcug ces smras pa dang / des zhib tu gsol to/ /bcom ldan 'das kyis bka' stsal pa/ kun dga' bo sems can rnams kyi rgyud dang las kyi rnam par smin pa ni bsam gyis mi khyab bo/ /'jig rten pa'i rnams ni</text></item>
<item><p>129a5</p><section>'dul ba</section><text>rang gi las so/ /las ni skye gnas so/ /las ni nying mtshams so/ /las ni rjes su 'jug pa ste/ gang gis ji ltar las byas pa de rnam par smin pa so sor myong bar 'gyur ro/ /dge slong dag the tshom skyes pa dang /</text></item>
<item><p>129a6</p><section>'dul ba</section><text>the tshom thams cad gcod pa sangs rgyas bcom ldan 'das la zhus pa/ btsun pa dge slong ma skem mo gau ta mIs las ci bgyis na de'i phyir 'di'i khyo sbrul gyis zos te dus las 'das/ bu gcig was bkum/ gnyis pa ni chu bos 'tshal te dus</text></item>
<item><p>129a7</p><section>'dul ba</section><text>las 'das/ pha ma gnyis ni gnam lcags babs pas bkum par gyur/ bu'i sha yang 'tshal nas smyos shing g.yeng ba'i sems kyis de dang de dag tu 'khyam 'khyam pa las bcom ldan 'das kyi bstan pa la rab tu byung nas nyon mongs pa thams cad spangs</text></item>
<item><p>129a8</p><section>'dul ba</section><text>te dgra bcom pa mngon du bgyis/ bcom ldan 'das kyis kyang 'dul ba 'dzin ma'i nang na mchog go zhes ci'i slad du bka' stsal ces zhus pa dang / bcom ldan 'das kyis gsungs pa/ dge slong dag dge slong ma skem mo gau ta mI nyid kyis las byas shing tshogs pas rnyed cing</text></item>
<item><p>129b1</p><section>'dul ba</section><text>rkyen smin pa ni chu bo bzhin mngon du 'byung ste nges par 'gyur ro/ /skem mo gau ta mIs las byas shing bsags pa'i gzhan gyis myong bar mi 'gyur ro/ /dge slong rnams las byas shing bsags pa ni phyi rol gyi sa'i khams la rnam par mi smin/ chu'i khams</text></item>
<item><p>129b2</p><section>'dul ba</section><text>la ma yin/ me'i khams la ma yin/ rlung gi khams la ma yin gyi/ zin pa'i phung po dang / khams dang / skye mched 'di nyid la dge ba dang mi dge ba'i las byas pa rnam par smin to/ /las rnams stor bar mi 'gyur ba/ /bskal pa dag ni brgya lon</text></item>
<item><p>129b3</p><section>'dul ba</section><text>kyang / /dus dang 'phrod nas 'thob pa ni/ /lus can rnams la 'bras bur smin/ /dge slong dag sngon byung ba ni ri brags kyi grong gzhan zhig na khyim bdag cig 'dug ste/ phyug la nor mang zhing longs spyod che gnas yangs shing rgya che ba ni ngal</text></item>
<item><p>129b4</p><section>'dul ba</section><text>bsos pa'i nor la sngo ba zhig nas rigs dang mnyam pa zhig las chung ma zhig blangs te/ de dang lhan cig rtse dga' yongs su spyod do/ /des rtse dga' yongs su spyad kyang bu pho yang med/ bu mo yang med de/ bdag gi khyim du nor du ma zhig 'dus na de la bu</text></item>
<item><p>129b5</p><section>'dul ba</section><text>pho yang med bu mo yang med de/ bdag 'das pa dang bdag gi dbang ba thams cad bu med pa'o zhes zer te rgyal po'i dkor du 'gyur ro zhes de 'gram pa lag pa la gtad de rab tu sems shing 'dug pa de'i chung mas mthong nas/ jo bo khyod ci'i phyir</text></item>
<item><p>129b6</p><section>'dul ba</section><text>lag pas 'gram par gtad de rab tu sems shing 'dug ces smras pa dang / des smras pa/ bzang mo bdag gi khyim na nor du ma zhig 'dus kyang bu pho yang med bu mo yang med pas bdag 'das pa dang bdag gi dbang ba thams cad bu</text></item>
<item><p>129b7</p><section>'dul ba</section><text>med pa'o zhes zer te rgyal po'i dkor du 'gyur na ci'i phyir rab tu sems shing mi 'dug /des bsams pa/ ci 'di'i skal ba chung ngam/ bu pho yang med bu mo yang med na/ ci bdag gi skal ba chung ngam 'di ni gzhan ma yin gyi</text></item>
<item><p>129b8</p><section>'dul ba</section><text>bdag la nyes pa'i skyon btags te chung ma gzhan len par 'dod do/ /de'i phyir bdag gi mdun du 'gram pa lag par gtad de rab tu sems shing 'dug la 'di skad du bdag gi khyim na nor du ma 'dus kyang bu pho dang bu mo med pas bdag 'das pa dang bdag</text></item>
<item><p>130a1</p><section>'dul ba</section><text>gi dbang ba thams cad bu med pa'o zhes zer te rgyal po'i dkor du 'gyur ro zhes zer gyis de bas na bdag nyid tham par bya'o zhes bsams nas smras pa/ jo bo 'di ltar bdag skal ba chung bas khyod kyi bu pho dang bu mo med kyis chung ma gzhan zhig long shig</text></item>
<item><p>130a2</p><section>'dul ba</section><text>dang / de las bu pho dang bu mo yang 'byung bar 'gyur ro/ /des smras pa/ bzang mo khyod kyis skyes bu gang la chung ma gnyis yod na/ de ni nam yang chu grang mo'i skyo ma mi 'thung ste rtag tu de'i khyim na 'thab pa dang 'khrug pa dang mi 'dum pa dang rtsod pas nang gi skye bo rnams dkrugs par</text></item>
<item><p>130a3</p><section>'dul ba</section><text>byas te rang gi las la brtson par mi 'gyur ro zhes ma thos sam/ mos smras pa/ jo bo re shig long shig dang de ste phu nu mo tsam du gyur na ni phu nu mor 'du shes kyis bskyang bar bya'o/ /'on te bu mo tsam zhig na ni bu mor 'du shes kyis bskyang</text></item>
<item><p>130a4</p><section>'dul ba</section><text>bar bya'o/ /des de la g.yo byas te smras pas de yang bu mo tshol ba la zhugs so/ /de nas ri brags kyi gzhan zhig na khyim bdag cig gi bu mo zhig btsas nas skyes pa dang / pha ma gnyis dus las 'das pa zhig ste/ des de la de'i ming</text></item>
<item><p>130a5</p><section>'dul ba</section><text>po las de bslangs nas dpal chen po dang sbyar te bag mar blangs so/ /thams cad kyang chos nyid kyis sar pas rnying pa zil gyis gnon pas des de la shin tu byams shing sems zhugs par gyur to/ /de nas de'i chung ma rnying pa de rang bzhin gyis</text></item>
<item><p>130a6</p><section>'dul ba</section><text>phrag dog gis mngal gyi gnas dag par gyur te/ sems can dang ldan par gyur nas de dga' ba skyes te de la smras pa/ jo bo dga' ba skyed cig bdag ni sems can dang ldan par gyur to/ /des smras pa/ bzang mo legs</text></item>
<item><p>130a7</p><section>'dul ba</section><text>so/ /de ste bu pho zhig btsas na ni bdag 'das pa dang khyim gyi bdag por 'gyur ro/ /mos smras pa/ jo bo khyod kyi chung mas mngal nas lhung ba'i cho ga zhig sbyar te lhung bar ma byas na ni khyim gyi bdag por 'gyur ro/ /</text></item>
<item><p>130a8</p><section>'dul ba</section><text>des smras pa/ bzang mo sngon yang bdag gis 'di lta bu'i phyir smras na/ da dung bu cung zad kyang med par khyod kyis brtsam 'am/ de lan med de cang mi zer bar 'dug go/ /de zla ba brgyad dam dgu 'das pa dang</text></item>
<item><p>130b1</p><section>'dul ba</section><text>khye'u zhig btsas so/ /de btsas pa'i btsas ston cher byas te rigs dang 'thun pa las ming btags so/ /des sngon las kyis 'di btsas na sems can 'di ma yar mo 'dis 'di mi gsod pa la phan gyis de bas na 'di nyid la gzhar ro zhes</text></item>
<item><p>130b2</p><section>'dul ba</section><text>bsams nas des de la smras pa/ che zhe khye'u 'di khyod dang bdag gi yin gyis bdag cag gnyis kas bskyed do/ /des legs kyis 'di bzhin bgyi'o zhes smras nas de skyed pa la zhugs so/ /des de bskyed na log par rtog pa skyes te gang gi bu yin</text></item>
<item><p>130b3</p><section>'dul ba</section><text>pa de'i khyim ste/ de bas na 'di bskyed kyang 'di ltar khyim gyi bdag por gyur pa dang / bdag ni bran mor 'gyur gyis 'di ni gsad do snyam nas de log par rtog pas bskyod pas khye'u de'i khar smig ma'i thur ma zhig btsugs pa dang /</text></item>
<item><p>130b4</p><section>'dul ba</section><text>de sdug bsngal gyis gzir bas ngu bar gyur nas des smras pa/ khye'u 'di ci'i phyir ngu zhes dris pa dang / des smras pa/ che zhe ci'i phyir ngu ma 'tshal to/ /des de blangs te dga' bar bya bar brtsams te lag pas 'khyud de 'o byas</text></item>
<item><p>130b5</p><section>'dul ba</section><text>nas pang par blangs kyang mi btub nas/ des de la nu ma blud nas ji tsam na bltas pa dang smig ma'i thur ma zhig khar btsugs par mthong nas/ des myur du kha phye ste lag pas drangs pa dang khye'u de dbugs med de dus las 'das nas</text></item>
<item><p>130b6</p><section>'dul ba</section><text>des brang brdungs te ngu zhing sa la sgyel ba dang khyim gyi skye bo dag brgyugs nas 'di ci nyes shes dris pa dang / des snying rje zhing brtse bas mchi mas brnangs bzhin du smras pa/ kye ma ma yar mo sdig pa'i chos spyod pa 'di</text></item>
<item><p>130b7</p><section>'dul ba</section><text>phrag dog gis khros nas bdag gi bu'i khar smig ma'i thur ma btsugs te bsad do/ /de dag kyang ngu bar gyur nas 'khor gyi khyim tshes dag gis thos nas de dag gis kyang brgyugs te smras pa/ e ma'o 'di ni glo bur zhig byas te byis pa 'di</text></item>
<item><p>130b8</p><section>'dul ba</section><text>nyes pa med cing gnod pa med par bsad do zhes zer nas/ de de la skye bo mang po dag gis e ma'o zhes zer zhes kun tu bskor to/ /de ni brang rdung zhing ngu ste mna' bor ba de ste/ bdag gis khyod kyi bu bsad par gyur na bdag gi khyo sbrul gyis zos te dus byed par shog shig /</text></item>
<item><p>131a1</p><section>'dul ba</section><text>bu cig ni was zos par shog shig /gnyis pa ni chu bor lhung ste dus byed par shog shig /pha ma gnam lcags kyis gsod par shog shig /bu'i sha yang zos la smyos shing 'phyar ba'i sems kyis phan tshun 'khyam par</text></item>
<item><p>131a2</p><section>'dul ba</section><text>shog shig ces mna' bor ro/ /dge slong dag ji snyam du sems/ khyim bdag de'i chung ma gnyis pa ni 'di ltar 'di bzhin dge slong ma skem mo gau ta mI 'di'o/ /'di shin tu nyon mongs pas kun tu khebs pas na khye'u bsad na yang brdzun</text></item>
<item><p>131a3</p><section>'dul ba</section><text>du smra zhing mna' bor ba de'i las kyi rnam par smin pas 'di'i khyo sbrul gyis zos te dus las 'das so/ /bu gcig ni was bsad do/ /gcig ni chu bor lhung ste dus las 'das so/ /pha ma ni gnam lcags lhung bas dog go/ /bu'i sha zos te</text></item>
<item><p>131a4</p><section>'dul ba</section><text>sgren mor smyos shing yan man du g.yengs pa'i sems kyis phan tshun du 'khyam mo/ /gzhan yang bcom ldan 'das 'od srung las rab tu byung bar gyur te/ der 'dis tshe gcig tu tshangs par spyod pa spyad kyang yon tan mang po gang yang ma chud do/ /gang la</text></item>
<item><p>131a5</p><section>'dul ba</section><text>rab tu byung ba'i mkhan mo de bcom ldan 'das 'od srung yang dag par rdzogs pa'i sangs rgyas kyis 'dul ba 'dzin pa'i nang na mchog tu gsungs so/ /de na 'dis 'chi ba'i tshe smon lam btab pa/ gang bdag gis bcom ldan</text></item>
<item><p>131a6</p><section>'dul ba</section><text>'das 'od srung bla na med pa yon gnas kyi drung du tshe gcig tu tshangs par spyod pa spyad kyang yon tan mang po cig kyang ma chud de bdag dge ba'i rtsa ba 'dis na gang bcom ldan 'das 'od srung yang dag par rdzogs pa'i sangs rgyas kyis bram</text></item>
<item><p>131a7</p><section>'dul ba</section><text>ze'i bu bla ma la bram ze'i bu khyod skye bo'i tshe lo brgya thub pa na shAkya thub pa de bzhin gshegs pa yang dag par rdzogs pa'i sangs rgyas su 'gyur bar lung bstan pa de'i bstan pa la bdag rab tu byung nas nyon mongs pa thams cad spangs te</text></item>
<item><p>131a8</p><section>'dul ba</section><text>dgra bcom pa mngon du byas nas/ ji ltar bdag gi mkhan mo 'di la bcom ldan 'das 'od srung yang dag par rdzogs pa'i sangs rgyas kyis 'dul ba 'dzin pa'i nang na mchog tu gsungs pa de bzhin du bdag kyang bcom ldan 'das shAkya thub pa shAkya'i rgyal</text></item>
<item><p>131b1</p><section>'dul ba</section><text>po des 'dul ba 'dzin pa'i nang na mchog tu gsungs par shog shig /'dis de na tshe gcig tu tshangs par spyod pa spyad pas na de nga'i bstan pa la rab tu byung zhing nyon mongs pa thams cad spangs nas dgra bcom pa mngon du byas so/ /gang 'dul ba 'dzin pa'i</text></item>
<item><p>131b2</p><section>'dul ba</section><text>nang na mchog tu shog shig ces smon lam btab ste/ smon lam de'i mthus na da ltar de bzhin gshegs pas 'dul ba 'dzin pa'i nang na mchog tu gsungs so/ /gzhan yang dge slong dag gis sangs rgyas bcom ldan 'das la zhus pa/</text></item>
<item><p>131b3</p><section>'dul ba</section><text>btsun pa skem mo gau ta mI pha ma gnyis kyis las ci bgyis na las gang gi rnam par smin pas gnam lcags lhung ste gum par 'gyur/ khyos las ci bgyis na sbrul gyis 'tshal nas dus las 'das/ bu gnyis kyis las ci bgyis na gcig ni was</text></item>
<item><p>131b4</p><section>'dul ba</section><text>'tshal gcig ni chu bor lhung ste dus las 'das par gyur/ bcom ldan 'das kyis bka' stsal pa/ dge slong dag de dag nyid kyis las byas shing bsags pas tshogs rnyed cing rkyen smin pa ni chu bo bzhin du nye bar gnas pa ni gdon mi za bar</text></item>
<item><p>131b5</p><section>'dul ba</section><text>'gyur ro/ /de dag gis las byas shing bsags pa ni gzhan sus kyang myong bar mi 'gyur ro/ /dge slong rnams las byas shing bsags pa ni phyi rol gyi sa'i khams la rnam par mi smin/ chu'i khams la ma yin/ me'i khams la ma yin/ rlung gi</text></item>
<item><p>131b6</p><section>'dul ba</section><text>khams la ma yin gyi zin pa'i phung po dang / khams dang / skye mched 'di nyid la dge ba dang mi dge ba'i las byas pa rnam par smin to/ /las rnams stor bar mi 'gyur ba/ /bskal pa dag ni brgyar lon kyang / /dus dang 'phrod nas 'thob pa ni/ /</text></item>
<item><p>131b7</p><section>'dul ba</section><text>lus can rnams la 'bras bur smin/ /dge slong dag sngon byung ba na bskal pa bzang po 'dir skye bo tshe lo nyi khri thub pa na 'od srung zhes bya ba'i ston pa 'jig rten du byung ste/ de bzhin gshegs pa dgra bcom pa yang dag par rdzogs pa'i</text></item>
<item><p>131b8</p><section>'dul ba</section><text>sangs rgyas rig pa dang rkang par ldan pa/ bde bar gshegs pa/ 'jig rten mkhyen pa/ bla na med pa skyes bu 'dul ba'i kha lo sgyur ba/ lha dang mi rnams kyi mkhan po/ sangs rgyas bcom ldan 'das yul khor mo 'jig gi grong khyer gyi drang srong bzhin gyi</text></item>
<item><p>132a1</p><section>'dul ba</section><text>ri dgas gnas na bzhugs so/ /de'i dus na yul khor mo 'jig na khyim bdag gzhan zhig gnas te phyug pa/ nor mang ba/ longs spyod che ba/ gnas yangs shing rgya che ba/ ngal bso po'i bzhin nor 'dus pa/ ngal</text></item>
<item><p>132a2</p><section>'dul ba</section><text>bso po'i nor la sdo ba des chu bo ba ra ka ya'i pha rol tu gtsug lag khang zhig brtsigs te der yul so so na gnas pa'i dge slong dag gnas te/ khyim bdag de las skyes bu grong mi dag gis zong blangs shing 'dong ngo / /de la gcig gis lan</text></item>
<item><p>132a3</p><section>'dul ba</section><text>gsum gyi bar du zong chud gsan pa dang / des de la smras pa/ 'di ltar drin med pa khyod kyis rnogs te bdag gi zong lan gsum du chud gsan gyis ma byin gyi bar du ma 'gro shig /des smras pa/ khyim bdag nga lan gcig stsal la de chud gsan na bdag gi</text></item>
<item><p>132a4</p><section>'dul ba</section><text>bu gsum dang / bdag chung mar bcas pa khyod kyi bran du snoms shig des yang tshigs rgya bris nas de la zong byin no/ /des yang cung zad kyang mi nus pa zhig ste/ des yang chud gsan nas khyim bdag des de chung ma dang bur bcas te gtsug lag khang</text></item>
<item><p>132a5</p><section>'dul ba</section><text>de'i las byed par phul lo/ /de yul khor mo 'jig na gnas pas nyi ma re re zhing chu bo rgal nas gtsug lag khang der dge slong gi dge 'dun gyi 'bras chan 'tshed de/ chung ma dang bu dag ni phyag tshang byed do/ /gtsug lag khang de na dge slong dgra</text></item>
<item><p>132a6</p><section>'dul ba</section><text>bcom pa zhig dge 'dun gyi zhal ta byed de/ de nas dus phyi zhig na char pa bab pas chu bo ba ra ka chus gang ste/ las byed pa bu dang chung mar bcas te ring du thogs pa dang dge slong dgra bcom pa de 'ongs nas smras pa/ kye skyes bu gdugs tshod 'di</text></item>
<item><p>132a7</p><section>'dul ba</section><text>tsam 'das kyi bar du da dung yang khyod mi 'ong na ci dge slong gi dge 'dun bshos rnams gcad par bya 'am/ de skad smras pa dang chung ma dang bcas nas khros te smras pa/ 'di 'ong ba na glad par ci'i phyir gnam lcags ma bab/ bu phos smras pa/</text></item>
<item><p>132a8</p><section>'dul ba</section><text>'di sbrul gdug pas ci'i phyir ma zos/ bu 'bring pos smras pa 'di ci'i phyir chu bor lhung ste dus las ma 'das/ bu chung ngus smras pa/ 'di was ci'i phyir ma zos/ dge slong dag ji snyam du sems/ gang khyim bdag chung mar bcas</text></item>
<item><p>132b1</p><section>'dul ba</section><text>pa de gnyis ni skem mo gau ta mI pha ma'o/ /gang bu chen po de ni 'di'i khyo'o/ /gang bu 'bring po de ni 'di'i bu chen po'o/ /gang bu tha chungs de ni 'di'i bu chung ngu ste/ de ltar dgra bcom pa la ngan sems kyis tshig rtsub po phyung ste/ de'i las kyi rnam</text></item>
<item><p>132b2</p><section>'dul ba</section><text>par smin pas gnam lcags dang / sbrul gdug pa dang / wa la sogs pas bsad/ chu bor lhung ba dang bzhi char dus las 'das so/ /de lta bas na dge slong dag shin tu gnag pa'i las kyi rnam par smin pa 'ang shin tu gnag</text></item>
<item><p>132b3</p><section>'dul ba</section><text>go/ /shin tu dkar ba'i las ni shin tu dkar ba/ 'dres pa las ni 'dres pa/ de lta bas na dge slong dag shin tu gnag pa dang 'dres pa'i las spangs te/ shin tu dkar ba'i las la nan tan bya'o/ /de bzhin du dge slong dag khyed kyis</text></item>
<item><p>132b4</p><section>'dul ba</section><text>bslab par byos shig /bcom ldan 'das kyis 'di skad gsungs pa dang / dge slong de dag yi rangs te bcom ldan 'das kyis gsungs pa la mngon par dga'o// //'dul ba phran tshegs kyi gzhi/ bam po sum bcu rtsa</text></item>
<item><p>132b5</p><section>'dul ba</section><text>dgu pa/ gleng gzhi mnyan du yod pa na ste/ nam skyes bu glen pa 'phags skyes pos shAkya rnams la nyes pa med cing gnod pa med par bsad pa dang shAkya'i chung ma rnams kyi ming po dang / khyo dang / pha rnams las bral bar gyur nas</text></item>
<item><p>132b6</p><section>'dul ba</section><text>sdug bsngal gyis nyon mongs te legs par bshad pa'i chos 'dul ba la rab tu byung ngo / /sdug bsngal ni dril gyi sgra dang 'dra ste/ nam de dag mya ngan gyi bral ba dang de'i tshe 'dod chags rab tu che ba'i nyon mongs pas gzir te</text></item>
<item><p>132b7</p><section>'dul ba</section><text>bzod par bya ba ma nus so/ /bcom ldan 'das kyis gsungs pa/ sbrul nag po la nyes pa'i dmigs lnga ste/ lnga gang zhe na/ khro ba can dang / khon du 'dzin pa can dang / snying ring ba dang / byas pa mi gzo ba dang /</text></item>
<item><p>132b8</p><section>'dul ba</section><text>dug rno ba'o/ /de ltar de bzhin du bud med kha cig la yang nyes dmigs rnam pa lnga ste/ lnga gang zhe na/ khro ba can dang / khon du 'dzin pa can dang / snying ring ba dang / byas pa mi gzo ba dang / dug rno ba'o/ /de la bud med kyi dug rno ba gang zhe na/</text></item>
<item><p>133a1</p><section>'dul ba</section><text>bud med ni phal cher 'dod chags che'o/ /de dag gcig la gcig gros byas nas dge slong ma sbom dga' mo gang na ba der dong ste phyin pa dang sbom dga' mo'i rkang pa la phyag byas te mdun du 'khod nas 'phags ma nyon mongs pa</text></item>
<item><p>133a2</p><section>'dul ba</section><text>rnams ni gzung bar dka' ste/ bud med rnams la bslu bar bgyid na ji ltar bdag cag gis bzlog par bgyi ba bshad du gsol/ des smras pa/ nu mo dag de la shes par bya ba ci zhig yod khyed cag ni na chung dar la bab pa yin gyis deng</text></item>
<item><p>133a3</p><section>'dul ba</section><text>la khrims phul te nor can dang / tshong dpon dang / ded dpon dang / gzhan yang nal gyi bu dang / su'i bu gtol med pa rnams dang lhan cig tu yongs su spyod cig /de ste nga yang gzhon na ni khyed cag dang lhan cig tu 'gro'o/ /des de dag bslus pa dang rkang pa la</text></item>
<item><p>133a4</p><section>'dul ba</section><text>phyag 'tshal te dong nas smras pa/ che zhe 'phags ma sbom dga' mo na re 'di la shes par bya ba ci zhig yod ces zer ro/ /de dag las kha cig gis che zhe des smras pa legs kyis 'dod la yongs su spyod do zhes smras pa dang / kha cig gis</text></item>
<item><p>133a5</p><section>'dul ba</section><text>smras pa/ nu mo bud med rnams kyis legs par bshad pa'i chos 'dul ba la rab tu byung ba ni rnyed par dka' na skad cig 'phags ma skem mo gau ta mI la yang dri'o/ /de dag gis che zhe legs kyis de bzhin du bgyi'o zhes smras te/ de dag skem</text></item>
<item><p>133a6</p><section>'dul ba</section><text>mo gau ta mI drung du dong ste rkang pa la phyag byas nas 'phags ma nyon mongs pa ni gzung bar dka' ste/ bud med rnams slu bar bgyid na bdag cag gis ji ltar bzlog par bgyi ba bshad du gsol/ des smras pa/ che zhe dag 'dod pa rnams kyi ming yang</text></item>
<item><p>133a7</p><section>'dul ba</section><text>ma 'dzin cig /de ci'i phyir zhe na/ 'dod pa ni bde ba chung la sdug bsngal che/ nyes pa'i dmigs mang ngo / /bcom ldan 'das kyis gsungs pa/ nyes pa'i dmigs lnga yang dag par mthong zhing mkhas pas ni 'dod pa la bsten pa'i mi rigs so/ /</text></item>
<item><p>133a8</p><section>'dul ba</section><text>lnga gang zhe na/ 'dod pa ni dga' ba chung zhing sdug bsngal che la nyes pa'i dmigs mang por yang dag par mthong ba'i mkhas pas 'dod pa la bsten par mi rigs so/ /'dod pa la bsten pas sbyor ba'i rnam par 'phel bar 'gyur bar mthong ba'i mkhas</text></item>
<item><p>133b1</p><section>'dul ba</section><text>pas 'dod pa la bsten pa'i mi rigs so/ /'dod pa la bsten na gtong ba dang / ngoms pa dang / chog pa med par mthong ba'i mkhas pas 'dod pa la bsten pa'i mi rigs so/ /'dod pa la bsten pa ni bsdigs pa'i las mi byed pa ni cung zad kyang med</text></item>
<item><p>133b2</p><section>'dul ba</section><text>par mthong ba'i mkhas pas 'dod pa la bsten par mi rigs so/ /'dod pa ni rnam grangs du ma las kyang sangs rgyas dang / sangs rgyas kyi nyan thos dang / mkhas pa dang / yang dag par song ba'i skyes bu dam pa dag gis smad par mthong ba'i</text></item>
<item><p>133b3</p><section>'dul ba</section><text>mkhas pas 'dod pa la bsten par mi rigs so/ /yon tan lnga mthong ba'i mkhas pa ni rab tu 'byung ba la mos par bya ba'i rigs so/ /lnga gang zhe na/ rang gi don ma 'dres pa mthong ba'i mkhas pas rab tu byung ba la mos par bya ba'i rigs</text></item>
<item><p>133b4</p><section>'dul ba</section><text>so/ /bdag gang bran mo dang / mngag gzhug ma dang / skyo ba dang / dbang byed pa dang / gar dga' 'gror med pa las de dag gis mchod pa dang / bsngags par mthong ba'i mkhas pas rab tu 'byung ba la mos par bya ba'i</text></item>
<item><p>133b5</p><section>'dul ba</section><text>rigs so/ /bla na med pa'i rnal 'byor bde ba dang / mya ngan las 'da' ba 'thob par 'gyur ba mthong ba'i mkhas pas rab tu 'byung ba la mos par bya ba'i rigs so/ /bdag bla na med pa'i rnal 'byor bde ba dang / mya ngan las 'da'</text></item>
<item><p>133b6</p><section>'dul ba</section><text>ba 'thob pa dag ma thob na yang lhar skye bar 'gyur ro/ /zhes mthong ba'i mkhas pas rab tu 'byung ba la mos par bya ba'i rigs so/ /rnam grangs du ma las kyang rab tu 'byung ba ni sangs rgyas dang / sangs rgyas kyi nyan thos dang / mkhas</text></item>
<item><p>133b7</p><section>'dul ba</section><text>pa dang / yang dag par song ba dang / skyes bu dam pa dag gis bstod par mthong ba'i mkhas pas rab tu 'byung ba la mos par bya ba'i rigs so/ /ci bdag gis tshe gzhan du 'dod pa'i phyir sdug bsngal myong bar de mnyan par 'dod dam/</text></item>
<item><p>133b8</p><section>'dul ba</section><text>'on te tshe 'di la myong ba'i rnams mnyan par 'dod/ de dag gis 'phags ma khyod kyis tshe gzhan du 'dod pa'i phyir sdug bsngal myong ba ni re shig zhog la gang tshe 'di la myong ba rnams gsungs shig ces smras pa dang / des de dag la ma dang /</text></item>
<item><p>134a1</p><section>'dul ba</section><text>pha dang / khyo dang / bu rnams las bral ba'i sdug bsngal dang / bu'i sha zos pa'i sdug bsngal ji ltar gyur pa zhib du smras pa dang / de dag skyo nas ba spu kun khung nas g.yos te rna ba byo nas skem mo gau ta mI gdong du</text></item>
<item><p>134a2</p><section>'dul ba</section><text>bltas pa dang / des de dag gi bsam pa dang / bag la nyal dang / khams dang / rang bzhin rnams shes nas 'phags pa'i bden pa bzhi yang dag par rtogs par 'gyur ba de lta bu'i chos bshad do/ /de thos pa nas de dag gis 'jig</text></item>
<item><p>134a3</p><section>'dul ba</section><text>tshogs su lta ba'i ri'i rtse mo nyi shu gyen du byung ba ye shes kyi rdo rjes bcom ste/ rgyun du zhugs pa'i 'bras bu mngon du byas so/ /de dag bden pa mthong ste 'phags ma bdag cag do zhig go/ /bdag cag rab tu do zhig go/ /</text></item>
<item><p>134a4</p><section>'dul ba</section><text>'phags ma sbom dga' mos bdag cag 'dod pa'i 'dam du do bcug go zhes smras pa dang / skem mo gau ta mIs nu mo dag ci byas shes dris pa dang / de dag gis kyang zhib tu smras so/ /des nu mo dag 'di la ci zhig bya/ de ni</text></item>
<item><p>134a5</p><section>'dul ba</section><text>nyes pa sbom po la spyod pa ste/ des bcom ldan 'das kyi bstan pa chu 'gram gyi gad pa bzhin 'dor ro zhes smras pa dang / don chung ngu'i dge slong ma dag 'phya spong ste/ kha ngan du 'dzer ba ni dge slong mas dge slong ma dag slar</text></item>
<item><p>134a6</p><section>'dul ba</section><text>khyim du bskrad pa ga la srid ces 'dzer to/ /de ltar gyur pa dge slong ma dag gis dge slong dag la smras so/ /dge slong dag gis bcom ldan 'das la gsol nas/ bcom ldan 'das kyis bka' stsal pa/ de lta bas</text></item>
<item><p>134a7</p><section>'dul ba</section><text>na dge slong mas dge slong ma khyim du 'jug par ma byed cig /'jug par byed na nyes pa sbom por 'gyur ro/ /gleng gzhi ni mnyan du yod pa na ste/ dge slong ma gzhan zhig dge slong la spyos pa dang / dge slong de skrag par gyur te/</text></item>
<item><p>134a8</p><section>'dul ba</section><text>de ltar gyur pa dge slong dag gis bcom ldan 'das la gsol to/ /bcom ldan 'das kyis bka' stsal pa/ de lta bas na dge slong pha la spyo bar byed na 'das pa dang bcas par 'gyur ro/ /ji ltar dge slong mas dge slong pha la</text></item>
<item><p>134b1</p><section>'dul ba</section><text>mi bya ba bzhin du dge slong ma dang / dge slob ma dang / dge tshul pha dang / dge tshul ma la mi bya'o/ /dge slob mas dge slong dang / dge slong ma dang / dge slob ma dang / dge tshul pha dang / dge tshul ma la mi bya'o/ /dge tshul mas</text></item>
<item><p>134b2</p><section>'dul ba</section><text>dge slong pha dang / dge slong ma dang / dge slob ma dang / dge tshul pha dang / dge tshul ma la yang mi bya'o/ / mdor na/ mdun du 'gro bar mi bya ste/ /ldang bar bya'o dge slong ma/ /zhus nas 'dug par bya ba dang / /skyil mo dkrung dang</text></item>
<item><p>134b3</p><section>'dul ba</section><text>rnam grangs med/ /sangs rgyas bcom ldan 'das mnyan du yod pa 'dze ta'i tshal mgon med zas sbyin gyi kun dga' ra ba na bzhugs so/ /de'i tshe tshe dang ldan pa 'od srung chen po mnyan du yod pa'i sngon gyi skyed mos tshal ri dgas sgra'i</text></item>
<item><p>134b4</p><section>'dul ba</section><text>khang pa na 'dug go/ /de nas tshe dang ldan pa 'od srung chen po snga dro sham thabs dang chos gos gyon lhung bzed khyer te mnyan du yod par bsod snyoms kyi phyir zhugs so/ /dge slong ma sbom dga' mo yang snga dro sham thabs dang chos gos</text></item>
<item><p>134b5</p><section>'dul ba</section><text>gyon lhung bzed khyer nas mnyan du yod par bsod snyoms la zhugs pa dang / des tshe dang ldan pa 'od srung chen po mthong nas glen pa 'di la mi dga' bar bya'o snyam bsams nas khyim gang du tshe dang ldan pa 'od srung chen po 'gro ba der</text></item>
<item><p>134b6</p><section>'dul ba</section><text>mo thog mar dong ste/ sgo'i nang logs su 'dug nas 'phags pa da ltar ni sbyar ba cung zad kyang med kyis song shig ces smras pa dang / de khyim bzhin du song ngo / /der yang mo sngar song ste snga ma bzhin du gtses so/ /'di bzhin du</text></item>
<item><p>134b7</p><section>'dul ba</section><text>yang gcig nas gcig tu byas pa dang / ma dgongs par ni dgra bcom pa'i ye shes kyis gzigs pa mi 'jug ste/ su zhig bdag la 'tshe snyam dgongs na/ sbom dga' mo yin par gzigs nas des smras pa/ sring mo khyod</text></item>
<item><p>134b8</p><section>'dul ba</section><text>kyis ni ma nyes kyis tshe dang ldan pa kun dga' bos nyes te/ nyes pa sbom po spyod pa'i bud med dag legs par bshad pa'i chos 'dul ba la rab tu phyung zhing bsnyen par rdzogs nas dge slong ma'i dngos por gnang bar byas pas nyes so/ /</text></item>
<item><p>135a1</p><section>'dul ba</section><text>de ltar gyur pa dge slong dag gis thos nas bcom ldan 'das la gsol pa dang / bcom ldan 'das kyis dgongs pa/ gang cung zad dge slong mas dge slong pha spyod yul du 'gro ba'i mdun du song na nyes pa'i dmigs su 'gyur te/</text></item>
<item><p>135a2</p><section>'dul ba</section><text>de lta bas na dge slong mas dge slong gi spyod yul du bsod snyoms mi bslang bar dgongs nas bka' stsal pa/ dge slong dag dge slong 'od srung gis dge slong ma la rigs par spyos so/ /de lta bas na dge slong mas dge slong gi spyod yul du bsod</text></item>
<item><p>135a3</p><section>'dul ba</section><text>snyoms ma bslang shig /dge slong mas dge slong gi spyod yul du bsod snyoms bslangs na 'das pa dang bcas par 'gyur ro/ /bcom ldan 'das kyis dge slong mas dge slong gi spyod yul du bsod snyoms ma bslang shig ces gsungs pa dang /</text></item>
<item><p>135a4</p><section>'dul ba</section><text>dge slong mas dge slong gi spyod yul spangs pa dang / de dag bsod snyoms kyis phongs par gyur nas de ltar gyur pa dge slong ma rnams kyis dge slong rnams la smras nas/ dge slong rnams kyis bcom ldan 'das la gsol to/ /bcom</text></item>
<item><p>135a5</p><section>'dul ba</section><text>ldan 'das kyis de lta bas na dge slong mas dge slong spyod yul du 'dong ba'i mdun du 'gro bar mi bya'o/ /gang spyod yul dge slong dag gis spangs par dge slong ma dag de dag 'dong bar byos shig ces bka' stsal to/ /gleng gzhi ni mnyan du</text></item>
<item><p>135a6</p><section>'dul ba</section><text>yod pa na ste/ sbom dga' mo 'khor brgya du ma'i mdun na 'dug cing chos 'chad do/ /tshe dang ldan pa 'od srung chen po lam der song ba dang 'khor de dag gis tshe dang ldan pa 'od srung chen po mthong nas langs so/ /sbom dga' mo ni rkub kyang ma bskyod</text></item>
<item><p>135a7</p><section>'dul ba</section><text>pa dang / de dag gis 'phags pa 'od srung chen po lha dang mis mchod pa de mthong ba dang / bdag cag ni langs na khyod stan las kyang ma 'phags pa ni ma legs so zhes smras pa dang / des 'di ni mu stegs can las rab tu byung ste/ blun pa</text></item>
<item><p>135a8</p><section>'dul ba</section><text>rab tu blun pa/ glen pa/ rab tu glen pa na bdag shAkya mo rab tu byung ba sde snod gsum pa/ chos kyi gtam can/ rigs pa dang grol ba la spobs pas ci phyir 'di mthong ba dang stan las ldang zhes smras pa dang / dge slong dag</text></item>
<item><p>135b1</p><section>'dul ba</section><text>gis thos te bcom ldan 'das la gsol nas/ bcom ldan 'das kyis bka' stsal pa/ dge slong dag dad pa'i bram ze dang khyim bdag rnams ni rigs par 'phya'o/ /de lta bas na dge slong mas dge slong mthong ma thag tu stan las longs shig /</text></item>
<item><p>135b2</p><section>'dul ba</section><text>ma langs na 'das pa dang bcas par 'gyur ro/ /bcom ldan 'das kyis gsungs pa/ dge slong mas dge slong mthong ma thag tu stan las longs shig ces gsungs pa dang / dus phyi zhig na dge slong ma ut+pa la'i kha dog ma dbyar mo khang gi phyi</text></item>
<item><p>135b3</p><section>'dul ba</section><text>rol na 'khor brgya phrag du ma'i mdun na 'dug ste chos 'chad do/ /tshe dang ldan pa kun dga' bo snga dro sham thabs dang chos gos gyon lhung bzed khyer te mnyan du yod par bsod snyoms kyi phyir zhugs pa las mnyan du yod pa nas bsod snyoms las</text></item>
<item><p>135b4</p><section>'dul ba</section><text>slar bskor te/ gang na dge slong ma'i dbyar mo khang yod pa der song ba dang / dge slong ma ut+pa la'i kha dog ma tshe dang ldan pa kun dga' bo mthong ste mthong ma thag tu stan las langs pa dang / tshe dang ldan pa kun dga' bo stan la 'dug go/ /</text></item>
<item><p>135b5</p><section>'dul ba</section><text>'dug nas sring mo khyod kyis mdo sde gang zhig brtsams shes dris pa dang des smras pa/ 'phags pa 'di zhes bgyi ba'o/ /tshe dang ldan pa kun dga' bos mdo sde rgyas par bshad par brtsams pa dang / ut+pa la'i kha dog ma</text></item>
<item><p>135b6</p><section>'dul ba</section><text>'greng bzhin du rna ba byo ste nyan to/ /tshe dang ldan pa kun dga' bo chos 'chad pa la chags pas de la 'dug ces ma smras pa dang / de ring zhig 'greng bas nyi ma'i 'od zer tsha bas rmya ste brgyal bar gyur nas sa la 'gyel ba dang ma dad pa dag</text></item>
<item><p>135b7</p><section>'dul ba</section><text>gis smras pa/ kye dge slong ma ut+pa la'i kha dog ma 'dod chags dang bral lo zhes thos na shAkya gzhon nu gzugs sdug pa mthong ba dang 'dod chags kyis bskyod pa'i rtog pas sa la 'gyel to zhes 'dzer ba dge slong dag gis thos</text></item>
<item><p>135b8</p><section>'dul ba</section><text>te bcom ldan 'das la gsol nas/ bcom ldan 'das kyis bka' stsal pa/ dge slong dag bram ze dang khyim bdag dag rigs par 'phya ste/ de lta bas na dge slong dag chos 'chad na 'phags ma 'dug ces smros shig /</text></item>
<item><p>136a1</p><section>'dul ba</section><text>de ste dge slong brel te ma dran na dge slong mas zhus la 'dug shig /'phags pa mkhyen par mdzod cig bdag mchis so zhes brjod cig /sangs rgyas bcom ldan 'das mnyan du yod pa na 'dze ta'i tshal mgon med zas sbyin</text></item>
<item><p>136a2</p><section>'dul ba</section><text>gyi kun dga' ra ba na bzhugs te/ der bcom ldan 'das kyis dge slong dag la bka' stsal pa/ dge slong dag nyi ma ni shar/ bya rog ni skad 'byin/ zhing pa ni zhing rmed/ mi rgod ni ngu'o/ /de lta bas na dge slong dag don 'di ni dpe yin par shes par bya'o/ /</text></item>
<item><p>136a3</p><section>'dul ba</section><text>de'i don yang 'di ltar blta'o/ /dge slong dag nyi ma shar ro zhes bya ba ni de bzhin gshegs pa dgra bcom pa yang dag par rdzogs pa'i sangs rgyas kyi tshig bla dgas so/ /bya rog sgra 'byin to zhes bya ba ni chos 'chad pa'i gang zag gi tshig bla dgas so/ /</text></item>
<item><p>136a4</p><section>'dul ba</section><text>zhing pa zhing rmed do zhes bya ba ni gtong ba sbyin pa dag gi tshig bla dgas so/ /mi rgod ngu'o zhes bya ba ni bdud kyi 'khor gyi tshig bla dgas so/ /de lta bas na dge slong dag 'di ltar ston pa rjes su brtse ba can thugs rje can don du bzhed pa/ phan par</text></item>
<item><p>136a5</p><section>'dul ba</section><text>bzhed pa/ thugs rje ba ngas nyan thos khyed rnams la bya ba ni byas zin gyis da ni khyed cag gis dgon pa dang / shing drung dang / khyim stong pa dang / lung ba dang / brag phug dang / sog ma spungs pa bla gab med pa dang / dur khrod dang / nags dang /</text></item>
<item><p>136a6</p><section>'dul ba</section><text>ri dang / bas mtha' 'di dag tu gnas shing sgoms shig /dge slong rnams bag med par ma byed cig /phyis 'gyod pa can du gyur ta re 'di ni nga'i bstan pa'o/ /dge slong dag mtsho dang / lteng ka dang / brag phug dang / skyed mos tshal dang / chu mig dang / me</text></item>
<item><p>136a7</p><section>'dul ba</section><text>tog dang / 'bras bus brgyan pa'i shing de lta bu'i steng na khyad par can du dga' ba'i gnas su dong nas yid la byed pa sgrub pa la rtsom mo/ /dge slong ma yang rgyal po'i kun dga' ra ba dang nye ba'i tshal stug por gzhan yang bud med dang 'thun pa'i gnas</text></item>
<item><p>136a8</p><section>'dul ba</section><text>dag tu dong ste yid la byed pa sgrub pa la rtsom mo/ /de sngon gyi las kyi rnam par smin pas bsgyur bas bud med ces bya ba'i rma'i sgor srog chags dag zhugs par bcom ldan 'das kyis gsan nas bka' stsal pa/ de lta bas na dge slong dag dge slong ma</text></item>
<item><p>136b1</p><section>'dul ba</section><text>yid la byed pa sgom pa na skyil mo dkrung bcas te ma 'dug par skyil mo dkrung phyed du chos la 'dug pas yid la byed pa sgoms shig /bcom ldan 'das kyis dge slong mas skyil mo dkrung phyed chos te 'dug pas yid la byed pa sgoms shig ces gsungs na/</text></item>
<item><p>136b2</p><section>'dul ba</section><text>dge slong ma dag gis skyil mo dkrung phyed du bcas te 'dug nas yid la byed pa bsgom pa la rtsom pa dang / 'on kyang de'i mo mtshan du srog chags phra mo dag zhugs pa gsan nas/ bcom ldan 'das kyis bka' stsal pa/ gnas der 'dab ma 'am</text></item>
<item><p>136b3</p><section>'dul ba</section><text>lo ma srab mo lhung bas glon la skyil mo dkrung phyed du chos te 'dug shig /gleng gzhi ni mnyan du yod pa na ste/ tshe dang ldan pa u pA lis bcom ldan 'das la zhus pa/ btsun pa nam dge slong mas khrims phul nas babs par gyur pas</text></item>
<item><p>136b4</p><section>'dul ba</section><text>legs par bshad pa'i chos 'dul ba la slar rab tu phyung ste bsnyen par rdzogs nas dge slong ma'i dngos por 'tshal na rab tu 'byung ngam rab tu mi 'byung / bcom ldan 'das kyis bka' stsal pa/ u pA li rab tu mi 'byung ngo / /</text></item>
<item><p>136b5</p><section>'dul ba</section><text>u pA li lan cig babs pa'i dge slong mas phyir legs par bshad pa'i chos 'dul ba la rab tu byung ba bsnyen par rdzogs nas dge slong ma'i dngos por dbyung du med do/ /gleng gzhi ni mnyan du yod pa na ste/ tshe dang ldan pa u pA lis</text></item>
<item><p>136b6</p><section>'dul ba</section><text>sangs rgyas bcom ldan 'das la zhus pa/ btsun pa gang bcom ldan 'das kyis ni 'di na dge slong mas dge slong la tshul khrims nyams pa dang / lta ba nyams pa dang / spyod pa nyams pa dang / 'tsho ba nyams pa'o zhes gleng bar mi bya/ dran par</text></item>
<item><p>136b7</p><section>'dul ba</section><text>mi bya'o zhes gsungs na/ btsun pa ci dge slong mas dge slong pha la tshul khrims nyams pa dang / lta ba nyams pa dang / spyod pa nyams pa dang / 'tsho ba nyams pa'o zhes gleng bar bgyi ba dang / dran par bgyi ba'i rnam grangs 'ga' tsam</text></item>
<item><p>136b8</p><section>'dul ba</section><text>mchis sam/ bcom ldan 'das kyis bka' stsal pa/ u pA li dge slong mas dge slong la tshul khrims nyams pa dang / lta ba nyams pa dang / spyod pa nyams pa dang / 'tsho ba nyams pa'o zhes gleng bar bya ba dang / dran par</text></item>
<item><p>137a1</p><section>'dul ba</section><text>bya ba'i rnam grangs gang yang med do/ / mdor na/ tshong dpon gyis kyang zas lhag ma/ /bzhag pa dag ni mi spang ste/ /bar chad chos ni mi dri ba/ /gzhan phyir dag dang khrag 'dzag pa'o/ /gleng gzhi mnyan du yod pa na ste/ mnyan du</text></item>
<item><p>137a2</p><section>'dul ba</section><text>yod pa na tshong dpon gzhan zhig gnas pa phyug la nor mang zhing longs spyod che ba des rigs mnyam pa las chung ma zhig blangs te/ de de dang lhan cig rtse dga' yongs su spyod do/ /de la rtse dga' spyod kyang bu pho yang ma byung / bu mo yang ma byung ngo / /</text></item>
<item><p>137a3</p><section>'dul ba</section><text>de dus phyi zhig na nor zad par gyur/ longs spyod kyang zad par gyur nas des chung ma la bzang mo da ni bdag rgas pas nor btsal bar mi nus kyis 'dze ta'i tshal du song ste rab tu 'byung ngo zhes smras pa dang / des jo bo de ste khyod rab tu 'byung na/</text></item>
<item><p>137a4</p><section>'dul ba</section><text>bdag su'i drung na 'dug gis bdag kyang rab tu 'byung ngo zhes smras pa dang / des bzang mo legs kyis 'dong zhes smras nas/ de khrid de gau ta mI skye dgu'i bdag mo'i drung du 'ongs nas rkang pa la phyag byas te/ 'phags ma rang gi slas 'di</text></item>
<item><p>137a5</p><section>'dul ba</section><text>legs par bshad pa'i chos 'dul ba la rab tu 'byung bar 'tshal gyis rab tu phyung shig /bdag 'dze ta'i tshal du mchis la rab tu 'byung ngo zhes smras nas des smras pa/ bu khyod chung ma dang bcas te sems bskyed pa ni legs</text></item>
<item><p>137a6</p><section>'dul ba</section><text>te rab tu byung ba ni bcom ldan 'das kyis gsungs pa yon tan lnga mthong ba'i mkhas pas rab tu 'byung ba la mos par bya ba'i rigs so zhes bya ba nas/ snga ma bzhin du sangs rgyas dang / sangs rgyas kyi nyan thos pa dang /</text></item>
<item><p>137a7</p><section>'dul ba</section><text>mkhas pa dang / yang dag par song ba dang / skyes bu dam pa rnams kyis rnam grangs du mas kyang rab tu 'byung ba ni bstod kyis legs te rab tu dbyung gis song shig ces smras nas de rab tu phyung ngo / /de yang 'dze ta'i tshal du</text></item>
<item><p>137a8</p><section>'dul ba</section><text>song nas dge slong dag las rab tu byung ste/ de mnyan du yod pa'i tshong dpon zhig rab tu byung ngo zhes ming du gyur te/ bsod nams chen pos thob pa ni chos gos dang bsod snyoms dang / mal stan dang / nad kyi rkyen sman</text></item>
<item><p>137b1</p><section>'dul ba</section><text>dpyad dang / yo byad rnams so/ /de dus phyi zhig na bsod snyoms kyi phyir zhugs so/ /de'i chung ma de yang bsod snyoms la zhugs pa dang / de'i dus na mu ge chen po byung ste de bsod snyoms kyis phongs so/ /des de mthong</text></item>
<item><p>137b2</p><section>'dul ba</section><text>nas smras pa/ sring mo ji ltar 'tsho zhing 'dug /des 'phags pa mu ge'i dus la bab pas bsod snyoms kyi zas su yang mi ster te sdug bsngal zhing 'tsho mod ces smras pa dang / des sring mo nga la bsod snyoms 'byor mod kyi bcom</text></item>
<item><p>137b3</p><section>'dul ba</section><text>ldan 'das kyis gnang na bsod snyoms kyi phyed sbyin no zhes smras pa dang / de cang mi zer bar dbyar mo khang du song nas ji lta bur gyur pa dge slong ma dag la smras pa/ de dag gis dge slong la smras pa/ dge slong dag gis bcom ldan</text></item>
<item><p>137b4</p><section>'dul ba</section><text>'das la gsol pa dang / bcom ldan 'das kyis 'di 'dra ba'i dge slong ma la gang dge slong gis bsod snyoms zhig 'byor na dge slong des mu ge'i dus na de la bsod snyoms kyi phyed sbyin par bya ste/ de la the tshom ma byed cig ces</text></item>
<item><p>137b5</p><section>'dul ba</section><text>bka' stsal to/ /bcom ldan 'das kyis 'di 'dra ba'i dge slong ma la gang dge slong gis bsod snyoms shig 'byor na dge slong des mu ge'i dus la bab pa dang / de la bsod snyoms kyi phyed byin cig ces bka' stsal nas/ des de la</text></item>
<item><p>137b6</p><section>'dul ba</section><text>bsod snyoms kyi phyed bzhag pa dang / des de za shing song ngo / /de la dus phyi zhig na 'phral byin pa'i bsod snyoms shig rnyed de/ dge slong de'i drung du ma song ba dang / dge slong des bsams pa/ de ni gud nas zas rnyed du nges te/ de'i</text></item>
<item><p>137b7</p><section>'dul ba</section><text>phyir 'dir ma 'ongs na 'di su'i phyir gzhag snyam du bsams nas/ des de ma bzhag pa dang / ji tsam zhig na dge slong ma de yang 'ongs te des sring mo khyod mi 'ong snyam nas/ bdag gis bsod snyoms ma bzhag ste/ zas 'di ni</text></item>
<item><p>137b8</p><section>'dul ba</section><text>bzhag pa zhig na/ de ste bcom ldan 'das kyis gnang na ni 'di bdag gis sbyin no zhes smras pa dang / des de'i rkang pa la phyag byas nas dbyar mo khang du song ste/ des ji lta bur gyur pa dge slong ma dag la smras nas de dag gis</text></item>
<item><p>138a1</p><section>'dul ba</section><text>dge slong dag la smras te/ dge slong dag gis kyang bcom ldan 'das la gsol pa dang / bcom ldan 'das kyis bka' stsal pa/ de lta bas na dge slong dag gis bzhag pa dge slong mas byin len byos la bza' bar gnang</text></item>
<item><p>138a2</p><section>'dul ba</section><text>ngo / /gang yang dge slong mas bzhag pa de ni dge slong gis byin len byos shig /'di la the tshom ma byed par dge slong mas ni dge slong la byin len bya'o/ /dge slong dag gis kyang dge slong ma las byin len bya'o/ /gleng gzhi ni mnyan du yod pa</text></item>
<item><p>138a3</p><section>'dul ba</section><text>na ste/ dge slong dag gis dge slong ma'i dge 'dun gyi dbus su thun mong ma yin pa'i bar chad kyi chos dris pa dang / de ngo tsha nas gdong smad de 'dug go/ /de ltar gyur pa dge slong dag gis bcom ldan 'das la gsol nas/ bcom</text></item>
<item><p>138a4</p><section>'dul ba</section><text>ldan 'das kyis bka' stsal pa/ dge slong dag gis dge slong ma dang thun mong ma yin pa'i bar chad kyi chos dri ba mi bya'o/ /dge slong ma nyid kyis dris shig /dge slong gis dge slong ma la dge slong ma de thun mong ma yin pa'i</text></item>
<item><p>138a5</p><section>'dul ba</section><text>bar chad kyi chos 'dri na 'das pa dang bcas par 'gyur ro/ /dge slong pha dag gis thun mong gi dri bar brtsams na 'on kyang ngo tsha nas ma smras pa dang / bcom ldan 'das kyis bka' stsal pa/ dge slong ma drung du zhog la dris</text></item>
<item><p>138a6</p><section>'dul ba</section><text>shig /des ni dge slong ma la smros shig /dge slong ma des kyang dge slong la smros shig /gleng gzhi mnyan du yod pa na ste/ tshe dang ldan pa shA ri'i bu la dge slong ma gzhan zhig bsnyen par rdzogs te/ 'di ltar khyod shes</text></item>
<item><p>138a7</p><section>'dul ba</section><text>rab mchog gi bstan pa la bsnyen par rdzogs nas ji ltar khom pa phun sum tshogs pa rnyed par dka' ba 'di la skyo bar ma byed cig ces bsgo ba de'i bar du der khrag zags nas/ de la tshe dang ldan pa shA ri'i bus sring mo</text></item>
<item><p>138a8</p><section>'dul ba</section><text>longs te song shig ces smras pa dang / de khrag zags te ngo tsha nas yid la gnong bas ma langs pa dang tshe dang ldan pa shA ri'i bus de shes nas song ngo / /de la dge slong ma dag gis nu mo dkyil 'khor nyid du khyod kyis slob</text></item>
<item><p>138b1</p><section>'dul ba</section><text>dpon la ma dad par bya'am longs shes bsgo na khyod ci phyir mi ldang zhes smras pa dang / des phu nu mo dag 'di ni yon tan chen po dag 'di lta bu'i las med na khyod kyang 'di skad smra 'am/ bdag tsog pur 'dug pas khrag zags na ji ltar ldang zhes</text></item>
<item><p>138b2</p><section>'dul ba</section><text>smras pa dang / de dag cang mi zer bar 'dug go/ /de ltar gyur pa de dag gis dge slong dag la byas nas dge slong dag gis bcom ldan 'das la gsol pa dang / bcom ldan 'das kyis bka' stsal pa/ de lta bas na dge slong ma</text></item>
<item><p>138b3</p><section>'dul ba</section><text>bsnyen par rdzogs par byed pa tsog pur ma 'dug par pha gu 'am/ rtswa 'am/ stan nang tshangs can gyi steng du bzhag par bya ste bud med lto snyi ba'i phyir ro/ / mdor na/ dge slong lhag ma mi rung ste/ /mi gtsang ba ni rked</text></item>
<item><p>138b4</p><section>'dul ba</section><text>chings dang / /nu rten dang yang nu mchings kyi/ /bar chad de dag bcang mi bya/ /sangs rgyas bcom ldan 'das mnyan du yod pa na 'dze ta'i tshal mgon med zas sbyin gyi kun dga' ra ba na bzhugs te/ de nas gau ta mI skye dgu'i bdag</text></item>
<item><p>138b5</p><section>'dul ba</section><text>mo chen mo 'khor lnga brgya dang ljongs rgyu zhing dong ba las nyi ma nub kar dze ta'i tshal du phyin nas/ des mnyan du yod par 'dong du ni dus las yol na 'di nyid du 'di ji lta bu pa de lta bur nub mo gnas te nang par nam nangs nas 'dong ngo snyam bsams</text></item>
<item><p>138b6</p><section>'dul ba</section><text>te/ de sa la nyal bas de'i chos gos rnams rdul gyis gos par gyur to/ /de nang par nam nangs nas phyir yang 'ong dgos kyis gcig char ston pa la phyag byas te 'dong ngo snyam bsams nas/ de dag bcom ldan 'das gang na ba der song ste</text></item>
<item><p>138b7</p><section>'dul ba</section><text>phyin nas bcom ldan 'das kyi zhabs la phyag byas te spyan sngar 'khod pa dang / bcom ldan 'das kyis de'i chos gos la rdul gos pa gzigs nas gau ta mI khyod kyi chos gos la rdul sus bsgos shes smras pa dang / des ji lta bur</text></item>
<item><p>138b8</p><section>'dul ba</section><text>gyur pa zhib tu gsol te/ de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo dge slong dag gis dge slong ma la dge slong gis mal stan gyi lhag ma ma byin nam/ ma stsal to/ /bcom ldan 'das</text></item>
<item><p>139a1</p><section>'dul ba</section><text>kyis bka' stsal pa/ kun dga' bo de lta bas na gnang ba ni dge slong gi mal stan gyi lhag ma dge slong ma la byin cig /de la the tshom ma byed cig /bcom ldan 'das kyis dge slong dag gis dge slong gi mal stan gyi</text></item>
<item><p>139a2</p><section>'dul ba</section><text>lhag ma dge slong ma la byin cig ces bka' stsal pa dang / dge slong gzhan gyis mal stan shin tu bzang po blangs te de'i lhag ma dge slong dag gis dge slong ma de dag la byin nas bcom ldan 'das kyis bka' stsal pa/ bzang po las ma sbyin par</text></item>
<item><p>139a3</p><section>'dul ba</section><text>gos rnying pa 'am/ snam bu 'am/ ras lta bu las byin cig /gleng gzhi ni mnyan du yod pa na ste/ tshe dang ldan pa 'od srung chen po snga dro sham thabs dang chos gos gyon/ lhung bzed thogs te mnyan du yod par bsod snyoms kyi</text></item>
<item><p>139a4</p><section>'dul ba</section><text>phyir zhugs so/ /dge slong ma sbom dga' mo yang gtsug lag khang du zhugs te/ sngon gyi dus su gyur pas chu bo rnams chus gang bas na tshe dang ldan pa 'od srung chen po zam pa la rgal ba dang / sbom dga' mos mthong nas/ des</text></item>
<item><p>139a5</p><section>'dul ba</section><text>bsams pa/ blun po 'di mi dga' bar 'gyur ba zhig bya'o snyam nas/ des 'gros mgyogs shing myur du song ste de zam pa rgal ba la des zam pa de bsgul ba dang / tshe dang ldan pa 'od srung chen po lhung nas de'i sbyar ma dang sham thabs</text></item>
<item><p>139a6</p><section>'dul ba</section><text>dag chus gsher lhung bzed shor bas chur nub bo/ /khar gsil ni khyer ro/ /des smras pa/ sring mo 'di khyod kyis ni ma nyes kyi/ tshe dang ldan pa kun dga' bos nyes te/ 'di ltar nyes pa sbom po spyod pa'i bud med rnams</text></item>
<item><p>139a7</p><section>'dul ba</section><text>legs par bshad pa'i chos 'dul ba la rab tu byung ba bsnyen par rdzogs nas dge slong ma'i dngos por rjes su yi rang bas lan/ de ltar gyur pa dge slong dag gis thos te/ bcom ldan 'das la gsol nas bcom ldan</text></item>
<item><p>139a8</p><section>'dul ba</section><text>'das kyis dgongs pa/ gang su zhig dge slong ma dang / dge slong dang lhan cig tu zam pa gcig rgal na nyes pa'i dmigs yin te/ de lta bas na dge slong mas dge slong pha dang lhan cig tu zam pa gcig la ma rgal gcig /</text></item>
<item><p>139b1</p><section>'dul ba</section><text>rgal na 'das pa dang bcas par 'gyur ro/ /bcom ldan 'das kyis dge slong ma dge slong dang lhan cig tu zam pa cig la ma rgal cig ces bka' stsal pa dang / zam pa brtan pa zheng chen po gzhan la yang de dag ma rgal nas/ bcom</text></item>
<item><p>139b2</p><section>'dul ba</section><text>ldan 'das kyis bka' stsal pa/ zam pa gang brtan zhing zheng che ba la ni de dag rgal bar bya ste/ de la the tshom du ma byed cig /gleng gzhi ni mnyan du yod pa na ste/ de nas dge slong ma sbom dga' mo snga dro sham thabs dang chos gos</text></item>
<item><p>139b3</p><section>'dul ba</section><text>bgos/ lhung bzed thogs te mnyan du yod par bsod snyoms kyi phyir zhugs nas/ rims bzhin du btsun mo phreng ldan ma'i drung du song ba dang / des bde bar 'ongs pa'i tshig snyan par smras nas stan bting ngo / /de gtam zer</text></item>
<item><p>139b4</p><section>'dul ba</section><text>zhing skad cig 'dug nas phreng ldan ma khyod kyi rked pa phra zhing phra'o zhes smras pa dang / des 'phags ma khyod kyis 'di dris te cir dgos/ bdag ni ji nas kyang rnam pa gang gis lha'i sems mnyes par byed do zhes smras pa dang / des</text></item>
<item><p>139b5</p><section>'dul ba</section><text>phreng ldan ma de bzhin mod kyi 'on kyang the tshom dgrol ba tsam du dris smros shig ces byas pa dang / des 'phags ma bdag ni rked chings 'chang ngo zhes smras pa dang / des legs te de'i phyir khyod la skye bo mang po dag gi yid mgu ba dang</text></item>
<item><p>139b6</p><section>'dul ba</section><text>dga' bar byed do zhes smras pa dang / de cang mi zer bar 'dug go/ /sbom dga' mo dbyar mo khang du song nas rked bcings bcangs so/ /dus phyi zhig na sbom dga' mo chu bo a dzir ba ti'i drung na dge slong ma dag dang lhan cig khrus byed pa na</text></item>
<item><p>139b7</p><section>'dul ba</section><text>de dag gis mthong nas/ 'phags ma bdag cag gi rked pa ni sbom zhing sbom la/ khyod kyi phra zhing phra ba 'di ci'i phyir zhes dris pa dang / des nu mo dag bdag ni rked bcings bcangs so/ /de bas na bdag gi rked pa 'di 'dra'o</text></item>
<item><p>139b8</p><section>'dul ba</section><text>zhes smras so/ /de dag gis 'phags ma khyod rked chings bcang du rung ngam zhes dris pa dang / des nu mo dag rung yang bla mi rung yang bla ste bdag gis ni bcangs so zhes smras pa dang / dge slong ma dag 'phya zhing smod do/ /ngan du</text></item>
<item><p>140a1</p><section>'dul ba</section><text>'dzer ba ni dge slong mas rked chings 'chang ba lta ga la srid/ de ltar gyur pa de dag gis dge slong rnams la smras pa dang / dge slong dag gis bcom ldan 'das la gsol to/ /bcom ldan 'das kyis bka' stsal pa/</text></item>
<item><p>140a2</p><section>'dul ba</section><text>de lta bas na dge slong mas rked chings ma 'chang shig /dge slong mas rked chings 'chang na 'das pa dang bcas par 'gyur ro/ /gleng gzhi ni mnyan du yod pa na ste/ de nas dge slong ma sbom dga' mos snga dro sham thabs dang chos gos bgos</text></item>
<item><p>140a3</p><section>'dul ba</section><text>lhung bzed thogs te snga ma bzhin du skad cig 'dug pa'i bar du gtam byas pa dang / phreng ldan ma khyod kyi nu ma ci phyir mtho zhing 'greng zhes dris pa dang / 'phags ma 'di dris te khyod la ci dgos/ bdag ni rnam pa ci dang cis kyang lha'i</text></item>
<item><p>140a4</p><section>'dul ba</section><text>sems mnyes par byed do zhes smras pa dang / des phreng ldan ma de bzhin mod kyis the tshom dgrol ba'i phyir dris pa smros shig ces smras pa dang / des 'phags ma bdag ni nu rten 'chang ngo zhes smras so/ /des legs so de lta</text></item>
<item><p>140a5</p><section>'dul ba</section><text>bas na lha mo khyod ni bud med rin po che'o zhes smras pa dang / de cang mi zer bar 'dug go/ /sbom dga' mo dbyar mo khang du song ngo / /des dbyar mo khang du song nas nu rten bcangs pa nas/ snga ma dang 'dra ba'i bar du ste/ de lta</text></item>
<item><p>140a6</p><section>'dul ba</section><text>bas na dge slong dag dge slong mas nu rten ma 'chang shig /dge slong mas nu rten 'chang na 'das pa dang bcas par 'gyur ro/ /gleng gzhi ni mnyan du yod pa na ste/ de nas dge slong ma sbom dga' mo snga dro sham thabs dang chos gos</text></item>
<item><p>140a7</p><section>'dul ba</section><text>bgos lhung bzed thogs te snga ma dang 'dra ba nas/ skad cig gtam zer zhing 'dug pa'i bar du phreng ldan ma ci phyir khyod kyi nu ma 'phyar ces smras pa dang / des 'phags ma khyod kyis 'di dris te ci dgos bdag gi rnam pa ci dang cis</text></item>
<item><p>140a8</p><section>'dul ba</section><text>lha'i sems mnyes par bgyid do zhes smras pa dang / phreng ldan ma de bzhin mod kyi the tshom dgrol ba'i phyir dris pa smros shig ces smras pa dang / des 'phags ma bdag ni nu ma'i bar chad 'chang ngo zhes smras pa dang / des legs so</text></item>
<item><p>140b1</p><section>'dul ba</section><text>zhes byas na/ khyod la nang gi btsun mo dga' zhing yid mgu'o zhes smras pa dang / de cang mi zer bar 'dug go/ /sbom dga' mo yang dbyar mo khang du song ngo / /des dbyar mo khang du song nas nu ma'i bar chad bcangs pa nas snga ma dang 'dra ba'i bar du ste/</text></item>
<item><p>140b2</p><section>'dul ba</section><text>de lta bas na dge slong mas nu ma'i bar chad ma 'chang shig /dge slong ma nu ma'i bar chad 'chang na 'das pa dang bcas par 'gyur ro/ /gleng gzhi ni mnyan du yod pa na ste/ bcom ldan 'das kyis dge slong ma rked chings ma 'chang shig ces</text></item>
<item><p>140b3</p><section>'dul ba</section><text>gsungs pa dang / sbom dga' mos ras ci dang ci yang rung des rked pa bcings pa dang / de nas dus phyi zhig na sbom dga' mo chu bo a dzir ba tir dge slong ma dang lhan cig tu khrus byed pa de dag gis de mthong nas/ 'phags ma dge slong ma'i rked pa</text></item>
<item><p>140b4</p><section>'dul ba</section><text>rked chings kyis bcing du bcom ldan 'das kyis ma gnang na/ khyod kyi rked pa phra ba phra ba zhes dris pa dang / des nu mo bdag ni ras ci dang ci yang rung bas dkris so zhes smras pa dang / de dag gis khyod ras ci dang cis kyang dkris rung</text></item>
<item><p>140b5</p><section>'dul ba</section><text>ngam zhes dris pa dang / des nu mo dag rung yang bla mi rung yang bla ste/ bdag gis ni bcings so zhes zer ba dang / dge slong ma dag 'phya smod ngan du 'dzer ba ni dge slong mas ras ci dang cis kyang rked pa dkri ba ga la rigs/ de ltar</text></item>
<item><p>140b6</p><section>'dul ba</section><text>gyur pa de dag gis snga ma dang 'dra ba'i bar du ste/ dge slong mas ras ci dang cis kyang rung rked pa ma dkri shig /dge slong mas ras ci dang cis kyang rung / rked pa dkris na 'das pa dang bcas par 'gyur ro/ / mdor na/ btsog</text></item>
<item><p>140b7</p><section>'dul ba</section><text>pa'i gnas su mi dor te/ /mngal dang mi gtsang mi btung ngo / /bdag gi bu la reg par bya/ /gzhan gyi bu la reg mi bya'o/ /sangs rgyas bcom ldan 'das mnyan du yod pa na dze ta'i tshal mgon med zas sbyin gyi kun dga' ra ba na bzhugs</text></item>
<item><p>140b8</p><section>'dul ba</section><text>te/ tshe dang ldan pa 'od srung chen po snga dro sham thabs dang chos gos bgos lhung bzed thogs te mnyan du yod par bsod snyoms kyi phyir zhugs so/ /dge slong ma sbom dga' mo yang bsod snyoms kyi phyir zhugs pa dang / tshe dang</text></item>
<item><p>141a1</p><section>'dul ba</section><text>ldan pa 'od srung chen po bshang sa'i chu khung dang nye ba zhig nas mar song ba dang / sbom dga' mos mthong ste/ des bsams pa/ blun po 'di mi dga' bar 'gyur ba zhig bya'o snyam nas myur zhing rings par song ste/ bshang</text></item>
<item><p>141a2</p><section>'dul ba</section><text>sa'i chu khung gi nang du pha gu 'phangs pa dang / tshe dang ldan pa 'od srung chen po'i chos gos dang bsod snyoms kyi snod rnams ma rung bar byas nas des smras pa/ sring mo khyod kyis ni ma nyes pa nas snga ma bzhin te de lta bur gyur pa dge</text></item>
<item><p>141a3</p><section>'dul ba</section><text>slong dag gis thos nas bcom ldan 'das la gsol ba'i bar du ste/ bcom ldan 'das kyis bka' stsal pa/ de lta bas na dge slong dag dge slong mas dge slong pha la mi gtsang bas ma rung bar ma byed cig /dge slong pha la mi</text></item>
<item><p>141a4</p><section>'dul ba</section><text>gtsang bas ma rung bar byed na 'das pa dang bcas par 'gyur ro/ /gleng gzhi mnyan du yod pa na ste/ mnyan du yod pa na khyim bdag gzhan zhig phyug cing nor mang la longs spyod che ba zhig 'dug ste/ des rigs mnyam pa las chung ma</text></item>
<item><p>141a5</p><section>'dul ba</section><text>zhig blangs te de dang lhan cig tu rtse dga' yang yongs su spyod do/ /de dus phyi zhig na zong khyer nas yul gzhan du song ba dang / des chung ma la smras pa/ bzang mo nga zong khyer te yul gzhan du 'gros khyod mi g.yeng zhing bag yod par khyim srungs</text></item>
<item><p>141a6</p><section>'dul ba</section><text>shig /des jo bo legs te de bzhin du bgyis/ dus dus su gtam springs shig ces smras so/ /de zong khyer te yul gzhan du song ba dang / de'i chung ma de gos dang zas bzang ba'i phyir nyon mongs pas gzir bar gyur te/ des skyes pa</text></item>
<item><p>141a7</p><section>'dul ba</section><text>gzhan dang lhan cig tu yongs su spyad pas sems can dang ldan par gyur nas bsams pa/ mngal na gnas pa bsad do/ /bdag gi khyo 'ongs pa dang ma rung bar byed do snyam nas/ des mngal na gnas pa bsad nas ltung bar bya ste/ 'di</text></item>
<item><p>141a8</p><section>'dul ba</section><text>ji ltar dor/ gang du dor mi shes te rab tu sems khongs su chud cing 'dug pa dang / sbom dga' mo khyim der bsod snyoms la zhugs te/ des mtshan bzangs ma bsod snyoms byin cig ces smras pa dang / des bdag mi dga' bas gzir bas</text></item>
<item><p>141b1</p><section>'dul ba</section><text>bsod snyoms sbyin du su yang med kyis bzhud cig ces smras pa dang / des smras pa/ mtshan bzangs ma shi ba 'am cig med dam/ des 'phags ma su yang ma shi mod kyi bdag las bu zhig byung ste/ ji ltar dor/ gang tu dor ba bdag gis mi</text></item>
<item><p>141b2</p><section>'dul ba</section><text>shes so zhes smras pa dang / des smras pa/ mtshan bzangs ma de bdag gis dor na bdag la bsod snyoms sbyin nam/ 'phags ma gsol lo/ /phyi bzhin 'brang ba'i dge slong ma la yang sbyin nam gsol lo/ /dge skos la yang sbyin nam/ gsol</text></item>
<item><p>141b3</p><section>'dul ba</section><text>lo/ /legs kyis dor ro/ /des de lhung bzed chen por bcug ste/ khang pa stong par khyer nas der dor ba la zhugs pa dang / khyim stong pa der sngon skyes pa zhig zhugs pa des mthong nas des mgo reg dge sbyong ma ci byed ces smras pa dang /</text></item>
<item><p>141b4</p><section>'dul ba</section><text>des khyed cag lta bu nal gyi bu dang su'i bu gtol med pas rigs dang ldan pa'i bud med 'di 'dra ba'i las byas pa de 'dor ro zhes smras pa dang / des de la brgyad bkag ste song ngo / /des dge slong ma zhig mthong nas dge slong ma mi srun pa khyod kyi</text></item>
<item><p>141b5</p><section>'dul ba</section><text>sbom dga' mos 'di dang 'di lta bu byas so zhes smras pa dang / de lan med nas cang mi zer bar 'dug go/ /de ltar gyur pa dge slong ma dag gis dge slong pha dag la smras te/ dge slong dag gis bcom ldan 'das la gsol nas/ bcom</text></item>
<item><p>141b6</p><section>'dul ba</section><text>ldan 'das kyis dgongs pa/ 'di ltar dge slong mas lhung bzed chen po 'chang na nyes pa'i dmigs yin te/ de lta bas na dge slong ma dag gis lhung bzed chen po mi bcang bar mkhyen nas dge slong dag la bka' stsal pa/ dge slong</text></item>
<item><p>141b7</p><section>'dul ba</section><text>dag dge sbyong ma yin pa'i sbom dga' mos dge slong ma ma yin pa byas te/ de lta bas na dge slong mas 'di 'dra ba'i las mi bya ste/ lhung bzed chen po yang ma 'chang shig /dge slong mas de 'dra ba'i las byed dam/ lhung bzed chen po 'chang na 'das</text></item>
<item><p>141b8</p><section>'dul ba</section><text>pa dang bcas par 'gyur ro/ /bcom ldan 'das kyis bka' stsal pa/ dge slong mas lhung bzed chen po ma 'chang shig /bcom ldan 'das kyis bka' stsal pa/ gang dge slong gi lhung bzed chung ngu ni dge slong ma'i chen po'o/ /gleng gzhi mnyan</text></item>
<item><p>142a1</p><section>'dul ba</section><text>du yod pa na ste/ nam dge slong ma 'gub tas gcin gyi thigs pa cig ni khar blugs/ cig ni mngal gyi sgor bcug pa dang / sems can gyi las kyi rnam par smin pa bsam gyis mi khyab pas gzhon nu 'od srung byung ste/ de la</text></item>
<item><p>142a2</p><section>'dul ba</section><text>'gub tas ma reg pa dang de ngu nas/ de'i gnyen bshes dag gis 'gub ta khye'u ci'i phyir ngu zhes dris pa dang / de cang mi zer nas dge slong ma dag gis tshe dang ldan pa bcom ldan 'das kyis bslab pa'i gzhi bcas te/ dge slong mas</text></item>
<item><p>142a3</p><section>'dul ba</section><text>skyes pa la ma reg shig /'dis de la ma reg ste/ de bas na ngu'o zhes smras pa dang / de dag gis bcom ldan 'das ni thugs rje can na ci'i phyir na rang gi bu reg pa la 'gog par 'gyur/ byis pa khye'u 'di la de ste mas ma reg na</text></item>
<item><p>142a4</p><section>'dul ba</section><text>'di dus byed par nges so zhes smras pa dang / de dag gis legs kyis de bas na bcom ldan 'das mkhyen par bya'o zhes smras so/ /de ltar gyur pa dge slong ma dag gis dge slong dag la smras pa dang / dge slong dag gis bcom</text></item>
<item><p>142a5</p><section>'dul ba</section><text>ldan 'das la gsol to/ /bcom ldan 'das kyis bka' stsal pa/ de lta bas na gnang gis reg par bya'o/ /bsnyod par bya'o/ /gso bar bya'o/ /bskyed par bya'o/ /gleng gzhi ni mnyan du yod pa na ste/ bcom ldan 'das</text></item>
<item><p>142a6</p><section>'dul ba</section><text>kyis bsnyod par bya'o/ /gso bar bya'o/ /bskyed par bya'o zhes gsungs pa dang / bud med ni sred pa can te dge slong ma dag gis pang par khyer te/ pang pa nas pang par spos pas rid cing nyam chung ste rke nas lus rmya zhing ma rtas par gyur</text></item>
<item><p>142a7</p><section>'dul ba</section><text>pa dang / de'i gnyen bshes dag gis mthong nas/ de dag gis ci'i phyir khye'u 'di rid cing nyam chung la rmya ste lus ma rtas par gyur ces dris pa dang / des de dag la zhib tu smras na gnyen de dag byams pas 'phya ba la zhugs pa dang / de ltar gyur</text></item>
<item><p>142a8</p><section>'dul ba</section><text>pa dge slong dag gis thos nas bcom ldan 'das la gsol pa dang / bcom ldan 'das kyis bka' stsal pa/ de lta bas na dge slong ma dag dge slong mas gzhan gyi bu la ma reg shig gzhan gyi bu la reg na 'das pa dang bcas par 'gyur ro/ /phra mo'i sgo drug rdzogs so// //</text></item>
<item><p>142b1</p><section>'dul ba</section><text>'dul ba phran tshegs kyi gzhi/ bam po bzhi bcu pa/ bsdus pa'i mdo sde/ the tshom dang yang dgon pa la/ /sang kag k+shi dang gnyis kyi phyir/ /dge slong chang tshong ba dag 'am/ /dge slong ma dang phyi rol gyi/ / mdor na/ the tshom</text></item>
<item><p>142b2</p><section>'dul ba</section><text>lhan cig nyal ba yang / /gzhan du gcig pu ma gnas shig /khye'u dang bu mo de bzhin te/ /nye gnas dang yang ra da'o/ /sangs rgyas bcom ldan 'das mnyan du yod pa na 'dze ta'i tshal mgon med zas sbyin gyi kun dga' ra ba na bzhugs so/ /bcom ldan</text></item>
<item><p>142b3</p><section>'dul ba</section><text>'das kyis dge slong ma skyes pa dang lhan cig tu khang pa gcig tu ma nyal cig ces bka' stsal pa dang / dge slong ma gub ta'i bu 'od srung gzhon nu phyi rol du bsnyal ba dang de gcig pu ngu nas/ de'i gnyen bshes dag gis thos te/ de dag gis gub ta la khye'u</text></item>
<item><p>142b4</p><section>'dul ba</section><text>'od srung gzhon nu ci'i phyir ngu zhes dris pa dang / de cang mi zer bar 'dug nas dge slong ma dag gis tshe dang ldan pa rnams bcom ldan 'das kyis ni dge slong ma skyes pa dang / lhan cig khyim gcig gi nang du nyal du mi rung bar bslab pa'i gzhi</text></item>
<item><p>142b5</p><section>'dul ba</section><text>bcas pas na/ gub ta 'di dang lhan cig khyim gcig gi nang du nyal du mi rung ngo / /de dag gis 'phags ma bcom ldan 'das ni thugs rje can te de ste gzhon nu 'od srung gub ta dang lhan cig tu nyal du ma gnang na ni gcig pu gdon mi za bar</text></item>
<item><p>142b6</p><section>'dul ba</section><text>don med par 'gyur ro zhes smras pa dang / de dag gis kyang de ltar na bcom ldan 'das mkhyen par gsol lo zhes smras nas/ de ltar gyur pa de dag gis dge slong la smras pa/ dge slong dag gis bcom ldan 'das la gsol nas/</text></item>
<item><p>142b7</p><section>'dul ba</section><text>bcom ldan 'das kyis bka' stsal pa/ de lta bas na gnang gis dge slong ma gub ta bu dang lhan cig tu khang pa gcig tu nyal bar dge slong ma'i dge 'dun las sdom pa gsol cig /gsol pa yang 'di ltar bya'o/ /stan bting ba la</text></item>
<item><p>142b8</p><section>'dul ba</section><text>'gaN Di brdungs te dge slong ma'i dge 'dun ma thams cad 'dus shing 'khod pa dang / dge slong ma gub ta ji ltar rgan rims nas phyag byas te/ rgan mo'i drung du pha gu 'am rtswa 'am stan nang tshangs can gyi steng du 'dug ste thal mo sbyor la 'di</text></item>
<item><p>143a1</p><section>'dul ba</section><text>skad rjod cig /gson cig 'phags ma'i dge 'dun ma rnams/ bdag gub ta las bu khye'u zhig btsas te/ bdag bu dang lhan cig khang pa gcig tu nyal ba'i sdom pa 'phags ma'i dge 'dun ma rnams la</text></item>
<item><p>143a2</p><section>'dul ba</section><text>gsol na/ 'phags ma'i dge 'dun gyis gub ta bu dang lhan cig khang pa gcig tu nyal ba'i sdom pa brtse ba can brtse ba'i phyir stsol cig /'di bzhin lan gnyis lan gsum du bya'o/ /de'i 'og tu dge slong ma cig gis gub</text></item>
<item><p>143a3</p><section>'dul ba</section><text>ta thos pa'i gnas spangs te mthong ba'i gnas su zhog la 'di skad smros shig /gson cig 'phags ma'i dge 'dun ma rnams/ gub ta 'di las khye'u zhig btsas te/ de yang bu dang lhan cig khyim gcig na nyal ba'i sdom pa</text></item>
<item><p>143a4</p><section>'dul ba</section><text>'phags ma'i dge 'dun ma rnams las gsol na/ de ste 'phags ma'i dge 'dun ma rnams kyi dus la bab cing bzod na/ gnong shig /'phags ma'i dge 'dun ma rnams kyis gub ta bu dang lhan cig khang pa gcig tu nyal ba'i sdom pa stsal</text></item>
<item><p>143a5</p><section>'dul ba</section><text>to/ /'di ni gsol ba'o/ /las ni 'di bzhin bya'o/ /gson cig 'phags ma'i dge 'dun ma rnams/ gub ta 'di las khye'u zhig btsas te/ 'di bu dang lhan cig khang pa gcig tu nyal ba'i sdom pa 'phags ma'i dge 'dun ma rnams la gsol te/</text></item>
<item><p>143a6</p><section>'dul ba</section><text>'phags ma'i dge 'dun ma rnams kyis gub ta 'di bu dang lhan cig tu khang pa gcig tu nyal ba'i sdom pa gsol na/ 'phags ma'i dge 'dun ma rnams las gub ta bu dang lhan cig khang pa gcig na nyal ba'i sdom pa stsal bar bzod pa rnams ni ma</text></item>
<item><p>143a7</p><section>'dul ba</section><text>gsungs shig /mi bzod pa rnams ni gsungs shig /'phags ma'i dge 'dun ma rnams kyis gub ta bu dang lhan cig khang pa gcig tu nyal ba'i sdom pa stsal te/ dge 'dun gyis bzod cing gnang bas na cang mi gsung ste/ de de bzhin</text></item>
<item><p>143a8</p><section>'dul ba</section><text>du 'dzin to/ /dge slong ma gang la 'phags ma'i dge 'dun ma rnams kyi bu dang lhan cig khang pa gcig tu nyal ba'i sdom pa byin par gyur pa de ni bu dang lhan cig tu khang pa gcig tu nyal bar rung ste/ 'di la the tshom ma byed cig /gub tas dge</text></item>
<item><p>143b1</p><section>'dul ba</section><text>slong ma gzhan zhig kyang de nyid du bsnyal ba dang de lta bur gyur pa dge slong ma dag gis dge slong la smras pa/ dge slong dag gis bcom ldan 'das la gsol nas/ bcom ldan 'das kyis bka' stsal pa/ dge slong ma gang gi bu de nyid du lhan cig tu</text></item>
<item><p>143b2</p><section>'dul ba</section><text>khang pa gcig tu nyal bar rung ste/ gcig pu'o/ /der gzhan ni ma gnas shig /gnas na 'das pa dang bcas par 'gyur ro/ /gub ta nam gzhon nu 'od srung chen por gyur pa de'i tshe yang de dang lhan cig tu khang pa gcig tu nyal bar byed do/ /de</text></item>
<item><p>143b3</p><section>'dul ba</section><text>ltar gyur pa dge slong ma dag gis dge slong dag la smras pa dang / dge slong dag gis bcom ldan 'das la gsol nas/ bcom ldan 'das kyis dge slong mas nam bu cher gyur pa de'i tshe de dang lhan cig tu nyal bar mi rung ste/ ji ltar</text></item>
<item><p>143b4</p><section>'dul ba</section><text>bslab pa bcas pa bzhin slobs shig ces bka' stsal to/ /sangs rgyas bcom ldan 'das rgyal po'i khab kyi 'od ma'i tshal bya ka lan da ka gnas pa na bzhugs so/ /de'i tshe na rgyal po'i khab kyi grong khyer na sa ta zhes bya ba'i gnod sbyin</text></item>
<item><p>143b5</p><section>'dul ba</section><text>zhig gnas te/ des yul mnyam dga'i rgyal po mkhas pa can gzugs can snying po btsun mo dang / gzhon nu dang / blon po dang / grong khyer dang / yul gyi mi rnams la srung ba dang / skyong ba dang / skyob par byed do/ /de'i mthus</text></item>
<item><p>143b6</p><section>'dul ba</section><text>yul mnyam dga'i rgyal po mkhas pa can gzugs can snying po btsun mo dang / gzhon nu dang / blon po dang / grong khyer dang / yul gyi mi rnams la longs spyod 'phel bar gyur cing / de dag la rtag tu shing gi me tog dang 'bras bur ldan/</text></item>
<item><p>143b7</p><section>'dul ba</section><text>char pa ni dus dus su 'bab/ sa ni 'bru dang ldan par gyur te/ zas bslang ba rnams ni mod pas grong dang / grong khyer dang / yul dang / pho brang 'khor de dang de dag gi dang / yul so so na gnas pa'i dge sbyong dang / bram ze dang / bkren pa dang / phongs</text></item>
<item><p>143b8</p><section>'dul ba</section><text>pa thams cad yul mnyam dgar lhags te de dag la yang gnod sbyin sa tas bsrung ba dang / bskyang ba dang / skyob par byed do/ /des rigs mnyam pa las chung ma blangs te de dang lhan cig rtse dga' yongs su spyod do/ /</text></item>
<item><p>144a1</p><section>'dul ba</section><text>yul 'ga' 'da' ra na yang pan tsa la zhes bya ba'i gnod sbyin zhig gnas te/ des kyang yul 'ga' 'da' ra'i rgyal po dang / btsun mo dang / gzhon nu dang / blon po dang / grong khyer dang / yul gyi mi rnams la srung ba dang / skyong ba dang /</text></item>
<item><p>144a2</p><section>'dul ba</section><text>skyob par byed do/ /de'i mthus yul 'ga' 'da' ra'i rgyal po dang / btsun mo dang / gzhon nu dang / blon po dang / grong khyer dang / yul gyi mi rnams la longs spyod 'phel bar gyur cing / de dag la rtag tu shing gi me tog dang 'bras bur</text></item>
<item><p>144a3</p><section>'dul ba</section><text>ldan/ char pa ni dus dus su 'bab/ sa ni 'bru dang ldan par gyur te/ zas bslang ba rnams ni mod pas na der yang grong dang / grong khyer dang / yul dang / pho brang 'khor de dang de dag gi dang / yul so so na gnas pa'i dge sbyong dang / bram ze dang / bkren pa</text></item>
<item><p>144a4</p><section>'dul ba</section><text>dang / phongs pa thams cad yul 'ga' 'da' rar lhags te/ de dag la yang gnod sbyin pan tsa las bsrung ba dang / bskyang ba dang / skyob par byed do/ /des kyang rigs mnyam pa las chung ma zhig blangs te/ de yang de dang lhan cig</text></item>
<item><p>144a5</p><section>'dul ba</section><text>rtse dga' yongs su spyod do/ /de nas dus phyi zhig na gnod sbyin sa ta dang / gnod sbyin pan tsa la gnyis gnod sbyin rnams kyi gnod sbyin 'dus par dong nas/ der de gnyis phan tshun mdza' bor gyur te/ gnod sbyin sa tas de la dus</text></item>
<item><p>144a6</p><section>'dul ba</section><text>dus su yul mnyam dga'i me tog dang 'bras bu la sogs pa skyes su bskur ro/ /gnod sbyin pan tsa las kyang gnod sbyin sa ta la yul 'ga' 'da' ra'i me tog dang 'bras bu skyes su bskur ro/ /de gnyis 'di bzhin phan tshun du</text></item>
<item><p>144a7</p><section>'dul ba</section><text>rab tu mdza' bar gyur nas/ de gnyis phyir gnod sbyin 'dus par dong ste/ gnod sbyin sa tas grogs po yu bu gnyis dus las 'das kyang bu dang / tsha bo dang / yang tsha dang / sum tsha rnams mdza' ba rgyun mi chad par bya ba'i</text></item>
<item><p>144a8</p><section>'dul ba</section><text>thabs ci yod ces smras pa dang / gnod sbyin pan tsa las smras pa/ grogs po legs so/ /bdag kyang 'di snyam sems te/ de lta bas na ma skyes pa las gnyen du byas te/ de ste bdag la bu pho zhig btsas la khyod la bu mo zhig yod pa dang / khyod kyis</text></item>
<item><p>144b1</p><section>'dul ba</section><text>bdag gi bu la byin cig /'on te khyod la bu pho zhig ste bdag la bu mo zhig na bdag gis khyod kyi bu la sbyin no/ /des smras pa/ grogs po legs kyis de bzhin bya'o/ /de gnyis phan tshun du ma btsas par gnyen byas te dong ngo / /de nas dus phyi zhig</text></item>
<item><p>144b2</p><section>'dul ba</section><text>na gnod sbyin sa ta'i chung ma sems can dang ldan par gyur te/ de zla ba dgu 'das pa dang bu mo zhig btsas te/ dbyibs legs shing blta na sdug pa bzang mo zhig ste/ de btsas pa dang gnod sbyin gyi rigs thams cad dga' bar</text></item>
<item><p>144b3</p><section>'dul ba</section><text>gyur to/ /de bdag gi rigs dang 'dra ba dang rgyud gcig pa rnams kyis btsas pa'i btsas ston chen po byas te ming 'dogs pa la zhugs so/ /bu mo 'di ming cir gdags zhes gros byas na gnyen bshes dag gis 'di</text></item>
<item><p>144b4</p><section>'dul ba</section><text>btsas pa'i tshe gnod sbyin gyi rigs thams cad dga' bar gyur gyis de bas na bu mo 'di ming dga' byed mar gdags so zhes smras te/ de'i ming dga' byed mar btags so/ /yul gan 'da' ra'i gnod sbyin pan tsa las 'di</text></item>
<item><p>144b5</p><section>'dul ba</section><text>ltar rgyal po'i khab tu gnod sbyin sa ta las bu mo zhig btsas so zhes thos nas des bsams pa/ bdag gi grogs po la bu mo zhig btsas te bu mo de bdag gi mna' mar 'gyur yang dag gis rgyan rnams bskur ba'i rigs</text></item>
<item><p>144b6</p><section>'dul ba</section><text>so snyam nas/ des gnod sbyin sa ta la grogs po mdza' bo bdag gis khyod kyi bu mo btsas par thos nas shin tu dga' ste/ bdag gis grogs po'i bu mo la gos dang rgyan rnams bskur ba 'di blang ba'i rigs so zhes yi ge</text></item>
<item><p>144b7</p><section>'dul ba</section><text>spring ngo / /des yi ge blags te slar yang grogs po bdag cag ni gnyen yin gyis de ste khyod la bu pho zhig btsas na 'di ni de nyid kyi yin no zhes spring ngo / /gnod sbyin pan tsa las de blags nas bu nam rnyed ces rtag tu sems shing</text></item>
<item><p>144b8</p><section>'dul ba</section><text>chung ma dang lhan cig tu rtse dga' ste yongs su spyod do/ /de la rtse dga' yongs su spyad pas bu pho zhig btsas te/ de yang bdag gi rigs dang 'thun pa rgyud gcig pa dag gis btsas pa'i btsas ston cher byas te/ ming 'dogs</text></item>
<item><p>145a1</p><section>'dul ba</section><text>pa la zhugs so/ /khye'u 'di ming cir gdags shes bgros pa las gnyen bshes dag gis khye'u 'di gnod sbyin pan tsa la'i bu ste/ de bas na khye'u 'di'i ming pan tsi kar gdags so zhes smras nas de'i ming pan tsi kar btags so/ /</text></item>
<item><p>145a2</p><section>'dul ba</section><text>rgyal po'i khab kyi gnod sbyin sa tas 'di ltar yul gan 'da' ra'i gnod sbyin pan tsa la'i bu pho zhig btsas par thos te/ des bdag gi grogs po las bu pho gcig btsas te gdon mi za bar bdag gi dmag par 'gyur ro snyam bsams nas/</text></item>
<item><p>145a3</p><section>'dul ba</section><text>des de la gos dang rgyan rnams bskur te/ grogs po bdag gis khyod kyi bu zhig btsas so zhes thos nas shin tu dga' ste/ bdag gi grogs po'i bu la gos dang rgyan zhig bskur gyis de blang ba'i rigs so zhes yi ge spring ngo / /des yi ge blags</text></item>
<item><p>145a4</p><section>'dul ba</section><text>te slar gyi lan bag ma blang ba'i ston mo'i sta gon gyis shig ces spring ba dang / gnod sbyin sa tas yi ge blags te legs kyis bu mo dga' byed ma ni bdag gis sngar byin no snyam bsams nas/ des de skyed cing chung ma dang lhan cig tu rtse</text></item>
<item><p>145a5</p><section>'dul ba</section><text>dga' yongs su spyod do/ /de la rtse dga' yongs su spyad pas chung ma sems can dang ldan par gyur te/ gang gi tshe sems can dang ldan par gyur pa de'i nyin mo nyid du ri la khrung khrung gis skad phyung ngo / /de zla ba dgu 'das pa dang bu khye'u zhig</text></item>
<item><p>145a6</p><section>'dul ba</section><text>btsas te gzugs legs shing blta na sdug pa bzang ba zhig ste btsas ma thag tu yang ri las khrung khrung gis skad phyung ngo / /de bdag gi rigs dang 'thun pa rgyud gcig pa btsas pa'i btsas ston cher byas te ming 'dogs pa la zhugs</text></item>
<item><p>145a7</p><section>'dul ba</section><text>so/ /khye'u 'di ming cir gdags shes bgros na gnyen bshes dag gis 'di mngal du zhugs pa na yang ri las khrung khrung gi skad phyung / btsas pa na yang khrung khrung gi skad phyung la pha yang sa ta zhes bya ste/ de bas na khye'u 'di ming yang sa ta gi rir</text></item>
<item><p>145a8</p><section>'dul ba</section><text>gdags so zhes smras nas/ de'i ming sa ta gi rir btags so/ /khye'u sa ta gi ri de gsos skyed de cher gyur pa dang ji tsam dus phyi zhig na gnod sbyin sa ta chung ma dang bcas par dus las 'das nas sa ta gi ri khyim gyi bdag por gyur pa dang /</text></item>
<item><p>145b1</p><section>'dul ba</section><text>gnod sbyin gyi bu mo dga' byed mas sa ta gi ri la ming po rgyal po'i khab na gnas pa'i skye bo mang po dag gis bu btsas shing btsas pa dag phrogs shing phrogs nas bza' bar 'dod do zhes smras pa dang / des smras pa/ sring mo yu bu cag gi phas yul mnyam ka'i</text></item>
<item><p>145b2</p><section>'dul ba</section><text>rgyal po mkhas pa can gzugs can snying po dang / btsun mo dang / gzhon nu dang / blon po dang / grong khyer dang / yul gyi mi rnams la rtag tu srung ba dang / skyong ba dang / skyob par byed do zhes thos nas yu bu cag gis rab tu bsrung bar bya ba'i rigs te/ 'di ni yu</text></item>
<item><p>145b3</p><section>'dul ba</section><text>bu cag gi spyod yul yin gyis 'di la gzhan dag cig rkyal ka byed na yang de la yu bu cag gis dgag pa'i rigs na ci'i phyir khyod kyis de bzhin bya mi rigs par khyod kyis sems bskyed pa de slar zlog ces bsgo'o/ /de log pa'i smon lam gyi</text></item>
<item><p>145b4</p><section>'dul ba</section><text>bag chags kyis bgos pas gcugs su ma btub ste/ yang sa ta gi ri la ming po rgyal po'i khab na gnas pa'i skye bo mang po dag gi bu btsas shing btsas pa dag phrogs shing phrogs nas bza' bar 'tshal lo zhes smras pa dang / sa ta gi ris de'i dus kyis</text></item>
<item><p>145b5</p><section>'dul ba</section><text>rten pa las na gcugs su mi btub par shes te/ 'di phyi phyir rtag tu dgag mi nus kyi 'di phas kyang sngar byin te bag mar gtang ngo snyam bsams nas des gnod sbyin pan tsa la la bu mo dga' byed ma ni na chung du gyur gyis tshur sheg</text></item>
<item><p>145b6</p><section>'dul ba</section><text>la bag ma long shig ces yi ge spring ba dang / gnod sbyin pan tsa la des gnod sbyin gzhon nu pan tsi ka la dpal chen po dang sbyar te bag ma blangs nas yul gan 'da' ra na khrid do/ /gnod sbyin gzhon nu pan tsi ka de dang lhan cig tu rtse</text></item>
<item><p>145b7</p><section>'dul ba</section><text>dga' yongs su spyod do/ /mo nam mdza' zhing spobs pa dang dga' zhing yid bde ba mang por gyur pa de'i tshe mos jo bo rgyal po'i khab na gnas pa'i skye bo mang po dag gi bu btsas shing btsas pa dag 'phrog cing phrogs te bza' bar 'tshal</text></item>
<item><p>145b8</p><section>'dul ba</section><text>lo zhes smras pa dang / des smras pa/ bzang mo de ni khyod kyi gnyen gyi gnas yin te/ der gzhan dag cig rkyal ka byed na yang de bdag cag gis dgag pa'i rigs na khyod kyis ci'i phyir de ltar bya/ khyod kyis mi rigs pa sems bskyed pa de slar zlog shig ces</text></item>
<item><p>146a1</p><section>'dul ba</section><text>bsgo na de sngon gyi log pa'i smon lam gyis bag chags bsgos pas sdod cig ces smras te cang mi zer bar 'dug go/ /de gnod sbyin gzhon nu pan tsi ka dang lhan cig tu rtse dga' yongs su spyad pas bu pho zhig btsas te de'i btsas ston</text></item>
<item><p>146a2</p><section>'dul ba</section><text>chen po rgya cher byas te rigs dang 'thun pa'i ming btags so/ /de bzhin lan gnyis lan gsum nas bu lnga brgya'i bar du btsas te de dag thams cad kyi tha chungs ni ming dga' byed du btags so/ /de nas bu las mthu rnyed par gyur pa de na</text></item>
<item><p>146a3</p><section>'dul ba</section><text>pan tsi kas bzlog kyang ma zlogs nas de mi dga' bar gyur te mi smra bar 'dug go/ /de nas gnod sbyin mo dga' byed ma gar dga' bar rang nyam du 'gro zhing rgyu ba dang gnas par gyur to/ /des rgyal po'i khab na skye bo mang po dag gi bu btsas</text></item>
<item><p>146a4</p><section>'dul ba</section><text>shing btsas pa dag phrogs shing phrogs nas bza' bar brtsams pa dang / rgyal po'i khab na gnas pa'i skye bo mang po dag gis rgyal po gzugs can snying po la lha bdag cag gi bu btsas shing btsas pa dag cig gis phrogs na su zhig bdag cag la</text></item>
<item><p>146a5</p><section>'dul ba</section><text>gnod par bgyid pa rma ba'i rigs so zhes gsol pa dang / rgyal pos gnas thams cad dbang ba rnams la kye rgyal po'i khab na gnas pa'i skye bo mang po dag gi bu btsas shing btsas pa dag sus phrogs pa smros shig ces bsgo nas/ de dag gis nan tan du</text></item>
<item><p>146a6</p><section>'dul ba</section><text>bag yod par rmed pa la zhugs pa dang / ji tsam na de dag gis yang phrogs par gyur nas gnod pa cher gyur nas gnod pa cher gyur te su gang gi bud med sems can dang ldan par gyur pa des yul gzhan du phyung ste bzhag pa dang / blon po dag gis rgyal po</text></item>
<item><p>146a7</p><section>'dul ba</section><text>gzugs can snying po la lha gnod pa cher gyur te su gang gi bud med dag sems can dang ldan par gyur na des yul gzhan du phyung ste bzhag go zhes gsol pa dang / rgyal pos ltas pa bkug ste smras na/ de dag gis lha gnod sbyin khros kyis</text></item>
<item><p>146a8</p><section>'dul ba</section><text>gnod sbyin gyi gnas su gtor ma stsal la mchod pa dang bkur sti mdzod cig ces gsol to/ /rgyal pos blon po rnams la kye song la rgyal po'i khab kyi grong khyer du dril bsgrags pa byos shig /rgyal po'i khab na skye bo mang po thams cad dang /</text></item>
<item><p>146b1</p><section>'dul ba</section><text>yul so so nas lhags pa thams cad kyis gnod sbyin gyi gnas su gtor ma byin la mchod pa dang bkur sti byos shig ces bsgo ba dang / de dag gis kyang de bzhin dril bsgrags te/ kye rgyal po'i khab dang / grong khyer dang / yul so so nas lhags pa'i skye bo dag nyon</text></item>
<item><p>146b2</p><section>'dul ba</section><text>cig /lhas 'di skad bka' stsal to/ /bdag gi yul na grong khyer dang / yul so so nas lhags pa'i skye bo mang po gnas pa thams cad kyis gnod sbyin gyi gnas thams cad du gtor ma byin la mchod pa dang bkur sti byos shig ces bsgo ba dang / rgyal po'i</text></item>
<item><p>146b3</p><section>'dul ba</section><text>khab na gnas pa'i skye bo mang po dag gis grong khyer de dag rdo ba dang / gyo mo dang / sa rdo dag phyags te tsan dan gyi chus chag chag btab nas dri zhim po'i pog por dag so sor spyangs/ rgyal mtshan dang lha'i 'phan sgreng / dar gyi lda ldi mang po ni spyangs</text></item>
<item><p>146b4</p><section>'dul ba</section><text>te me tog sna tshogs kyis gtor nas lha rnams kyi bskyed mos tshal dga' ldan bzhin du mdzes par byas so/ /de nas gnod sbyin gyi gnas thams cad gtor ma byin zhing mchod pa dang bkur sti byas te 'on kyang dga' byed ma zhi</text></item>
<item><p>146b5</p><section>'dul ba</section><text>bar ma gyur to/ /de nas rgyal po'i khab na gnas pa'i lha dag gis rgyal po'i khab na gnas pa'i skye bo mang po dag kye khyed la gnod sbyin mo dga' byed mas khyod kyi bu rnams phrogs kyis khyed thams cad bcom ldan 'das kyi drung du</text></item>
<item><p>146b6</p><section>'dul ba</section><text>dong ba dang / bcom ldan 'das kyis de gdul bar mdzad do zhes bstan to/ /de dag gis kye de ni dga' byed ma ma yin gyi de ni 'phrog ma ste/ des bdag cag gi bu btsas shing btsas pa rnams phrogs zhes smras pa dang / de'i ming</text></item>
<item><p>146b7</p><section>'dul ba</section><text>dga' byed ma zhes bya ba brlag ste gnod sbyin ma 'phrog mar ming du gyur to/ /de nas rgyal po'i khab na gnas pa'i skye bo mang po dag bcom ldan 'das ga la ba der dong ste phyin pa dang / bcom ldan 'das kyi zhabs la mgo bos phyag</text></item>
<item><p>146b8</p><section>'dul ba</section><text>'tshal te/ bcom ldan 'das gnod sbyin mo 'phrog ma 'di rgyal po'i khab na skye bo mang po la yun ring po nas ma 'khon pa dang ni 'khon/ dgrar ma gyur pa dang ni dgrar gyur/ snying ma rings pa la ni snying ring bar gyur/ des bu btsas shing btsas pa'i</text></item>
<item><p>147a1</p><section>'dul ba</section><text>rnams phrogs na/ bcom ldan 'das thugs rje can thugs brtse ba'i phyir gnod sbyin ma 'phrog ma gdul bar ci gnang zhes gsol pa dang / bcom ldan 'das kyis cang mi gsung ba bzhin rgyal po'i khab na gnas pa'i skye bo mang</text></item>
<item><p>147a2</p><section>'dul ba</section><text>po dag la gnang ngo / /de nas rgyal po'i khab na gnas pa'i skye bo mang po dag gis bcom ldan 'das cang mi gsung ba bzhin gnang bar shes nas bcom ldan 'das kyi zhabs la mgo bos phyag 'tshal te bcom ldan 'das kyi drung nas song ngo / /de nas snga</text></item>
<item><p>147a3</p><section>'dul ba</section><text>dro bcom ldan 'das kyis sham thabs dang chos gos mnabs/ lhung bzed bsnams nas rgyal po'i khab tu bsod snyoms kyi phyir gshegs te rgyal po'i khab nas bsod snyoms las slar bskor nas zas kyi bya ba byas te/ bsod snyoms phyis len pa</text></item>
<item><p>147a4</p><section>'dul ba</section><text>spangs te gshegs nas gnod sbyin mo 'phrog ma'i gnas gang na ba der gshegs te/ de'i tshe na gnod sbyin mo 'phrog mas bu dga' byed khyim du bzhag ste spyod yul du song ba dang / bcom ldan 'das kyis de lhung bzed kyis bkab ste bzhag nas/</text></item>
<item><p>147a5</p><section>'dul ba</section><text>ji ltar bu pho dag gis ni de mi mthong gis/ des de dag thams cad mthong bar 'gyur ba de ltar byin gyis brlabs so/ /de ma thag tu gnod sbyin mo 'phrog ma spyod yul nas 'ongs pa dang bu dga' byed mi snang nas de spangs te de phan tshun khyim kho ra khor</text></item>
<item><p>147a6</p><section>'dul ba</section><text>yug tu bltas na 'on kyang mi snang nas bu dag dga' byed mi snang na ga re/ de dag gis kyang ma mthong / bdag cag gis kyang ma mthong ngo zhes smras pa dang / des brang brdungs nas mdog nyams shing mi dga' ste mig mchi mas gang nas 'gros myur</text></item>
<item><p>147a7</p><section>'dul ba</section><text>bar brgyugs te rgyal po'i khab kyi grong dang / tshong dus dang / srang dang / lam gyi bzhi mdo dang / lam gyi sum mdo dang / kun dga' ra ba dang / bskyed mos tshal dang / mtsho dang / lteng ka dang / rdzing dang / lha khang dang / mdun khang dang / gzhan yang khyim dog pa'i</text></item>
<item><p>147a8</p><section>'dul ba</section><text>gnas dag tu btsal na 'on kyang ma rnyed do/ /de nas bla gos med par smyos nas ngu zhing smre ba kyi hud bu/ kyi hud pha/ kyi hud dga' byed ces yang dang yang sgra 'byin cing grong dang / grong khyer dang / grong brdal dang / pho brang dang / pho brang 'khor rnams su bltas te 'on kyang</text></item>
<item><p>147b1</p><section>'dul ba</section><text>ma rnyed do/ /de nas shar phyogs kyi rgya mtsho chen por song ngo / /lho phyogs dang / nub phyogs dang / byang phyogs kyi rgya mtshor song ngo / /shar phyogs dang / lho phyogs dang / nub phyogs dang / byang phyogs de dag na yang mi snang ngo / /de nas skra zhig cing</text></item>
<item><p>147b2</p><section>'dul ba</section><text>sgren mor gyur/ 'gros kyang 'khyam/ yar mchong mar lhung sa la 'gre'o/ /pus mos 'gro tsog pur 'dug pa de lta bu'i thabs kyis 'dzam bu'i gling gi ri nag po bdun rgal nas gser lta bu'i ri bdun dang / gangs kyi ri dang / ma dros pa'i mtsho chen</text></item>
<item><p>147b3</p><section>'dul ba</section><text>dang / ri dris rgyas dag tu yang btsal te de nas skad cher ngu zhing shar gyi lus 'phags gling dang / nub kyi ba lang spyod dang / byang gi sgra mi snyan rnams kun du btsal na yang ma rnyed de/ de nas yang sos dang / thig nag po dang / 'dus gtub dang / 'o dod 'bod pa dang /</text></item>
<item><p>147b4</p><section>'dul ba</section><text>'o dod cher 'bod pa dang / sreg pa dang / rab tu sreg pa dang / mnar med pa dang / chu bur dang / shin tu chu bur dang / a ha ha zhes zer ba dang / ha ha pa dang / hu hu pa dang / ud pa la lta bu dang / pad ma chen po lta bu la sogs pa dang sems can dmyal ba dag tu yang</text></item>
<item><p>147b5</p><section>'dul ba</section><text>btsal na ma rnyed do/ /de nas ri rab kyi bang rim dang por 'dzegs/ des gnyis pa dang / gsum par 'dzegs/ de nas gnod sbyin gyi bdag po ngal bso po la ma dris par sum bcu rtsa gsum lha'i gnas su btsal te bskyed mos tshal shing rta sna tshogs zhes</text></item>
<item><p>147b6</p><section>'dul ba</section><text>bya ba dang / rtsub por 'gyur ba dang / 'dres pa dang / dga' ba zhes bya ba'i bskyed mos tshal du yang btsal/ pa ri ya tra ko bi d+ha ra'i drung du yang song ngo / /de nas lha'i 'du ba chos bzangs zhes bya ba grong khyer bzang por snang du zhugs te/ de nas brgya byin lha'i</text></item>
<item><p>147b7</p><section>'dul ba</section><text>dbang po'i khang pa rnam par rgyal du 'gro bar brtsams pa dang / der gnod sbyin lag na rdo rje la sogs pa gnod sbyin du ma dang / lha stong gis bzung ba dang / de myur du mgyogs par grong khyer bzang por snang nas byung ste/ phyogs gzhan zhig tu</text></item>
<item><p>147b8</p><section>'dul ba</section><text>ring zhig ngus nas mdor na yi chad par gyur te gnod sbyin rnams kyi bdag po ngal bso po'i drung du song nas rdo leb la bdag gi lus brdabs nas kyi hud bu/ kyi hud pha/ kyi hud dga' byed ces smre zhing smra ba ste/ sde dpon chen po sus phrogs mi dga' na bu</text></item>
<item><p>148a1</p><section>'dul ba</section><text>slong na stsal du gsol zhes smras pa dang / gnod sbyin gyi rgyal po chen po ngal bso pos smras pa/ che zhe mya ngan thong la mchi ma phyis shig /khyod kyi gnas su nyin par gnas shing su 'ongs pa soms shig ces smras pa dang / des smras pa/</text></item>
<item><p>148a2</p><section>'dul ba</section><text>sde dpon dge sbyong gau ta ma lags so/ /des de song la bcom ldan 'das la skyabs su song shig dang khyod la bu dga' byed de bcom ldan 'das kyis ston to zhes smras pa dang / de srog stor ba las slar rnyed pa bzhin du rings shing myur du rang gi gnas su song ba dang /</text></item>
<item><p>148a3</p><section>'dul ba</section><text>gnod sbyin ma 'phrog mas sangs rgyas bcom ldan 'das skyes bu chen po'i mtshan sum bcu rtsa gnyis kyis brgyan/ dpe byad bzang pos sku spras/ nyi zer stong las 'das pa'i mdom gang gis brgyan pa/ rin po che'i ri 'gro ba bzhin kho ra khor yug nas</text></item>
<item><p>148a4</p><section>'dul ba</section><text>bzang ba mthong ma thag tu dga' ba skyes te bu dga' byed rnyed do snyam nas bcom ldan 'das ga la ba der song ste phyin pa dang / bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas gnod sbyin mo 'phrog mas</text></item>
<item><p>148a5</p><section>'dul ba</section><text>bcom ldan 'das la 'di skad ces gsol to/ /kye gau ta ma khyod kyis bdag gi bu dga' byed bstan du gsol/ bdag gi bu dga' byed ma mthong nas ring zhig lon no zhes smras pa dang / bcom ldan 'das kyis gnod sbyin mo 'phrog ma la 'phrog ma khyod la bu mang zhe na</text></item>
<item><p>148a6</p><section>'dul ba</section><text>ji snyed yod ces smras pa dang / des smras pa/ bcom ldan 'das bu lnga brgya mchis so/ /bcom ldan 'das kyis 'phrog ma de ste khyod kyi bu lnga brgya las gcig gcig med pa lta ci nyes shes gsungs pa dang / bcom ldan 'das bdag gi dga' byed ma mthong na khrag</text></item>
<item><p>148a7</p><section>'dul ba</section><text>dron por skyugs te gdon mi za bar dus bgyid do zhes gsol pa dang / 'phrog ma khyod kyi bu lnga brgya las gcig ma mthong na yang 'di 'dra bar sdug bsngal na gang la bu gcig pu yod pa yang khyod kyis bsad de zos na de'i sdug bsngal ji 'dra bar 'gyur/ des</text></item>
<item><p>148a8</p><section>'dul ba</section><text>bcom ldan 'das de bas sdug bsngal ba rab tu che'o zhes gsol pa dang / bcom ldan 'das kyis bka' stsal pa/ 'phrog ma khyod bu dang bral ba'i sdug bsngal 'di 'dra ba shes bzhin du gzhan gyi bu ci phyir bza'/ des bcom ldan 'das bdag gis</text></item>
<item><p>148b1</p><section>'dul ba</section><text>ji ltar bgyi ba bka' stsol cig ces gsol pa dang / bcom ldan 'das kyis tshur shog nga la skyabs su song ste bslab pa'i gzhi zung la rgyal po'i khab na gnas pa'i skye bo mang po la mi 'jigs pa byin cig dang / gal te 'di nyid na 'dug bzhin du bu dga'</text></item>
<item><p>148b2</p><section>'dul ba</section><text>byed mthong bar gdon mi za'o zhes bka' stsal pa dang / des btsun pa 'di ltar deng phan chad bcom ldan 'das la skyabs su mchi ba dang bslab pa'i gzhi bzung ste rgyal po'i khab na gnas pa'i skye bo mang po la yang mi 'jigs pa stsal to/ /de nas</text></item>
<item><p>148b3</p><section>'dul ba</section><text>bcom ldan 'das kyis de'i bu dga' byed bstan nas des kyang bcom ldan 'das la skyabs su song nas bslab pa'i gzhi bzung ste rgyal po'i khab na gnas pa'i skye bo mang po la mi 'jigs pa byin no/ /nam gyi tshe 'phrog ma bcom ldan 'das la skyabs</text></item>
<item><p>148b4</p><section>'dul ba</section><text>su song ste bslab pa'i gzhi bzung nas rgyal po'i khab na gnas pa'i skye bo mang po dag la mi 'jigs pa byin pa de'i tshe dge slong dag the tshom skyes te the tshom thams cad gcod pa sangs rgyas bcom ldan 'das la zhus pa/ btsun pa gnod sbyin mo 'phrog</text></item>
<item><p>148b5</p><section>'dul ba</section><text>mas las ci bgyis/ las gang gi rnam par smin pas na mdangs 'phrog ma'i gnod sbyin mor skyes la 'di las bu lnga brgya btsas shes zhus pa dang / bcom ldan 'das kyis bka' stsal pa/ dge slong dag gnod sbyin mo 'phrog mas las byas shing</text></item>
<item><p>148b6</p><section>'dul ba</section><text>bsags pas tshogs rnyed pa dang / rkyen smin pa ni chu bo bzhin nye bar gnas te gdon mi za bar 'gyur ro/ /'phrog mas las byas shing bsags pa ni gzhan gyis myong bar mi 'gyur ro/ /dge slong rnams las byas shing bsags pa ni phyi rol gyi sa'i</text></item>
<item><p>148b7</p><section>'dul ba</section><text>khams la rnam par mi smin/ chu'i khams la ma yin/ me'i khams la ma yin/ rlung gi khams la ma yin gyi/ zin pa'i phung po dang / khams dang / skye mched 'di nyid la dge ba dang mi dge ba'i las byas pa ni rnam par smin to/ /las rnams</text></item>
<item><p>148b8</p><section>'dul ba</section><text>stor bar mi 'gyur ba/ /bskal pa dag ni brgya lon kyang / /dus dang 'phrod nas thob pa ni/ /lus can rnams la 'bras bur smin/ /dge slong dag sngon 'das pa'i dus na byung ba ni rgyal po'i khab 'di nyid na grong khyer gzhan zhig tu ba lang</text></item>
<item><p>149a1</p><section>'dul ba</section><text>rdzi zhig gnas pa des rigs mnyam pa las chung ma zhig blangs te/ de de dang lhan cig tu rtse dga' yongs su spyod do/ /de la rtse dga' yongs su spyad pas dus phyi zhig na chung ma sems can dang ldan par gyur to/ /sangs rgyas mi 'byung ba na</text></item>
<item><p>149a2</p><section>'dul ba</section><text>rang sangs rgyas 'jig rten du 'byung ste/ nyams shing dman pa la thugs brtse ba gnas pas mthar tsha ba 'jig rten pa'i yon gnas gcig pa'o/ /ji tsam na rang sangs rgyas gzhan zhig yul rgyu zhing rgyal po'i khab tu gshegs te de'i tshe na rgyal po'i</text></item>
<item><p>149a3</p><section>'dul ba</section><text>khab kyi grong du dus ston nye bar gyur to/ /der sngon zan pa lnga brgya tsam zhig gtsang zhing bsod pa'i bza' ba dang bca' ba khyer te gos sna tshogs kyis ni klubs/ me tog ku su ma dri zhim pos brgyan te gar byed glu len rnga rdung zhing bskyed mos tshal gyi sar dong</text></item>
<item><p>149a4</p><section>'dul ba</section><text>bar du ba lang rdzi mo zhig dar ba bum pa gang thogs te lam de nas mar song ba dang / sngon zan pa de dag gis de mthong nas grogs mo tshur shog /glu blang ngo zhes smras pa dang / des kyang de dag gar ji lta ji ltar byed pa de lta de ltar byas pas de'i mngal zhig par gyur</text></item>
<item><p>149a5</p><section>'dul ba</section><text>to/ /de khros nas rang sangs rgyas la a mra'i 'bras bu smin pa lnga brgya phul nas smon lam btab pa/ dge ba'i rtsa ba 'dis bdag gang dang gang du skyes pa de dang der mdangs 'phrog ma'i gnod sbyin mo zhig tu skyes la rgyal po'i khab kyi</text></item>
<item><p>149a6</p><section>'dul ba</section><text>mi rnams kyi bu dang bu mo bdag gis phrogs te za bar gyur cig /bdag la bu yang lnga brgya btsa' bar gyur cig ces smras so/ /dge slong dag de'i tshe ba lang rdzi'i chung mar gyur pa ni da ltar gyi 'phrog ma yin te smon lam btab</text></item>
<item><p>149a7</p><section>'dul ba</section><text>pa'i dbang gis 'di lta bur skyes pa yin no// //'dul ba phran tshegs kyi gzhi/ bam po bzhi bcu rtsa gcig pa/ gleng gzhi ni mnyan du yod</text></item>
<item><p>149a8</p><section>'dul ba</section><text>pa na ste/ bcom ldan 'das kyis dge slong ma dgon pa la gnas par mi bya'o zhes gsungs pa dang / de dag tshong dus dang / srang dang / lam gyi sum mdo dag tu bsam gtan la zhugs pa na de yang nyes pa'i dmigs su gyur te/</text></item>
<item><p>149b1</p><section>'dul ba</section><text>de ltar gyur pa dge slong dag gis bcom ldan 'das la gsol nas/ bcom ldan 'das kyis de lta bas na dge slong ma dag dbyar mo khang na gnas par bya'o zhes bka' stsal pa dang / dad pa'i bram ze dang / khyim bdag dag gis bcom ldan 'das</text></item>
<item><p>149b2</p><section>'dul ba</section><text>kyis dge slong ma rnams la dbyar mo khang gnang ngo zhes thos nas/ de dag gis grong khyer gyi phyi rol tu dge slong ma'i dbyar mo khang brtsigs pa dang / dge slong ma dag la de bzhin du mi rgod dang / nal gyi bu dang / su'i bu gtol med pa dag glags lta</text></item>
<item><p>149b3</p><section>'dul ba</section><text>bar gyur nas de ltar gyur pa dge slong dag gis bcom ldan 'das la gsol pa dang / bcom ldan 'das kyis de lta bas na dge slong ma'i dbyar mo khang grong khyer gyi phyi rol du ma brtsig par grong khyer gyi nang du brtsig par bya'o zhes</text></item>
<item><p>149b4</p><section>'dul ba</section><text>bka' stsal to/ /gleng gzhi ni mnyan du yod pa na ste/ dge slong ma sbom dga' mos dbyar mo khang gi sgo na 'dug ste bram ze dang khyim bdag dag la 'phyas pa dang / de dag 'phya zhing smod ngan du 'dzer to/ /de ltar gyur pa dge slong dag gis bcom</text></item>
<item><p>149b5</p><section>'dul ba</section><text>ldan 'das la gsol nas/ bcom ldan 'das kyis dgongs pa/ gang nyes pa'i dmigs su gyur pa ni dge slong ma dbyar mo khang gi sgo na 'dug pa'i phyir te/ de lta bas na dge slong ma dbyar mo khang gi sgo na 'dug par</text></item>
<item><p>149b6</p><section>'dul ba</section><text>mi bya bar dgongs nas dge slong rnams la bka' stsal pa/ dge slong rnams bram ze dang / khyim bdag dag 'phya ba ni gnas yin te/ de lta bas na dge slong ma dge slong ma'i dbyar mo khang gi sgo na 'dug par</text></item>
<item><p>149b7</p><section>'dul ba</section><text>mi bya'o/ /dge slong ma dbyar mo khang gi sgo na 'dug na 'das pa dang bcas par 'gyur ro/ /gleng gzhi mnyan du yod pa na ste/ bcom ldan 'das kyis dge slong ma dbyar mo khang gi sgo na 'dug par mi bya'o zhes bka' stsal pa dang /</text></item>
<item><p>149b8</p><section>'dul ba</section><text>sbom dga' mo skar khung du 'dug ste/ bram ze dang khyim bdag dag la 'phya ba dang / de dag kyang ngor 'phya nas snga ma bzhin te/ dge slong ma skar khung du 'dug par mi bya'o zhes bya ba'i bar du ste/ dge slong ma skar kung du 'dug na 'das pa dang</text></item>
<item><p>150a1</p><section>'dul ba</section><text>bcas par 'gyur ro/ /mdor na/ sang kag k+shi ni gnang ba'o/ /skyes pa 'khru bar khrus mi bya/ /srang dag tu ni mi 'gro ste/ /de dag bsnyen par des rdzogs so/ / sangs rgyas bcom ldan 'das mnyan du yod pa 'dze</text></item>
<item><p>150a2</p><section>'dul ba</section><text>ta'i tshal mgon med zas sbyin gyi kun dga' ra ba na bzhugs te/ dge slong ma dag gis dbyar mo khang na chos gos lnga gyon te las kun byed pa dang / de dag nyon mongs par gyur to/ /de lta bur gyur pa thos nas dge slong ma dag gis dge slong</text></item>
<item><p>150a3</p><section>'dul ba</section><text>la smras pa dang / dge slong pha dag gis bcom ldan 'das la gsol nas/ bcom ldan 'das kyis de lta bas na dge slong ma sang kag k+shi gnang gis gyon te dbyar mo khang gi las kun byos shig ces bka' stsal to/ /bram ze dang khyim bdag dbyar</text></item>
<item><p>150a4</p><section>'dul ba</section><text>mo khang du 'ongs nas yang de dag de bzhin du sang kag k+shi gyon pa la las byed de dag chags par gyur to/ /gzhan dad pa dag ni 'phya'o/ /de ltar gyur pa dge slong dag gis thos te/ bcom ldan 'das la gsol nas/ bcom ldan 'das kyis bka'</text></item>
<item><p>150a5</p><section>'dul ba</section><text>stsal pa/ dge slong dag bram ze dang / khyim bdag 'phya ba dag ni gnas yin te/ de lta bas na dge slong ma bram ze dang / khyim bdag gi mdun na sang kag k+shi gyon te las ma byed cig /dge slong mas bram ze dang khyim bdag gi mdun du sang kag k+shi gyon</text></item>
<item><p>150a6</p><section>'dul ba</section><text>la las byed na 'das pa dang bcas par 'gyur ro/ /'di ltar nam bram ze dang / khyim bdag gi mdun du las byed pa de'i tshe sang kag k+shis dpung pa g.yogs la sang kag k+shi gyon te las kun byos shig /gleng gzhi ni mnyan du yod pa na ste/</text></item>
<item><p>150a7</p><section>'dul ba</section><text>sbom dga' mo skyes pa 'khru ba'i sar des khrus byas pa dang / khye'u gzhon nu dag gis de mthong nas gcig la gcig gtam du 'dzer ba ni/ kye ltos shig dge sbyong ma mgo byi mo de'i lus ni nags kyi ma he bzhin no/ /de ltar gyur pa dge slong ma dag gis</text></item>
<item><p>150a8</p><section>'dul ba</section><text>dge slong la smras pa dang / dge slong dag gis bcom ldan 'das la gsol nas/ bcom ldan 'das kyis bka' stsal pa/ gang su zhig dge slong ma skyes pa 'khru ba'i sar 'khru na nyes pa'i dmigs yin te/ de lta bas na dge slong mas skyes pa 'khru ba'i sar khrus mi bya</text></item>
<item><p>150b1</p><section>'dul ba</section><text>bar dgongs nas dge slong dag la bka' stsal pa/ dge slong rnams bram ze dang / khyim bdag dag ni 'phya ba'i gnas yin te/ de lta bas na dge slong mas skyes pa 'khru ba'i gnas su ma 'khru shig /dge slong mas skyes pa 'khru ba'i sar 'khru na 'das pa dang bcas</text></item>
<item><p>150b2</p><section>'dul ba</section><text>par 'gyur ro/ /gleng gzhi ni mnyan du yod pa na ste/ sbom dga' mo lam gyi bzhi mdo na 'dug nas bram ze dang / khyim bdag rnams la dpyas pa dang / de dag gis dge sbyong mgo reg ma 'di ni lam gyi bzhi mdor 'dug ste yu bu cag las 'phyas ltos shig ces 'phya'o/ /</text></item>
<item><p>150b3</p><section>'dul ba</section><text>de ltar gyur pa dge slong ma dag gis thos nas/ dge slong dag la smras pa dang / dge slong dag gis bcom ldan 'das la gsol nas/ bcom ldan 'das kyis bka' stsal pa/ dge slong dag bram ze dang / khyim bdag dag ni 'phya ba gnas yin te/ de lta bas na dge slong mas</text></item>
<item><p>150b4</p><section>'dul ba</section><text>srang du ma 'gro shig /'gro na 'das pa dang bcas par 'gyur ro/ /gleng gzhi ni mnyan du yod pa na ste/ tshe dang ldan pa u pA lis sangs rgyas bcom ldan 'das la zhus pa/ btsun pa bcom ldan 'das kyis ni gau ta mI skye dgu'i bdag mo chen mo bla ma'i chos khas</text></item>
<item><p>150b5</p><section>'dul ba</section><text>blangs pas rab tu byung zhing bsnyen par rdzogs nas dge slong ma'i dngos por 'gyur ro zhes gsungs na/ ci btsun pa dge slong ma lnga brgya de dag gis kyang bla ma'i chos khas blangs pas rab tu byung zhing bsnyen par rdzogs nas dge slong ma'i dngos por gyur</text></item>
<item><p>150b6</p><section>'dul ba</section><text>lags sam/ u pA li dge slong ma lnga brgya de dag kyang bla ma'i chos khas blangs pas rab tu byung zhing bsnyen par rdzogs nas dge slong ma'i dngos por gyur to/ / mdor na/ ji ltar mtshan gnyis pa dang yang / /de bzhin gle yang 'dams gyur pa/ /</text></item>
<item><p>150b7</p><section>'dul ba</section><text>rtag tu khrag rab zag pa dang / /tha ma yi ni khrag med pa'o/ /sangs rgyas bcom ldan 'das mnyan du yod pa 'dze ta'i tshal mgon med zas sbyin gyi kun dga' ra ba na bzhugs te/ mnyan du yod pa na dge slong ma gzhan zhig gis mtshan gnyis</text></item>
<item><p>150b8</p><section>'dul ba</section><text>pa zhig rab tu phyung ba dang / des dge slong ma dag la mtshan ma bstan nas dge slong ma dag gis de la nu mo khyod ji lta bu zhes dris nas des smras pa/ che zhe mtshan gnyis ma'o/ /de ltar gyur pa dge slong ma dag gis dge slong dag la smras pa dang /</text></item>
<item><p>151a1</p><section>'dul ba</section><text>dge slong dag gis bcom ldan 'das la gsol nas/ bcom ldan 'das kyis bka' stsal pa/ dge slong dag mtshan gnyis pa ni ma ning yin gyis dge slong khyed kyis mtshan gnyis pa de skrod cig /dge slong mtshan gnyis pa la ni chos</text></item>
<item><p>151a2</p><section>'dul ba</section><text>'dul ba 'di la rab tu skye ba'i chos can du mi 'gyur ro/ /de lta bas na gang su zhig rab tu byung bar 'dod de de 'ongs na de la de dag gis khyod mtshan gnyis pa ma yin nam zhes dris shig /ma dris par rab tu phyung na 'das pa dang bcas par 'gyur ro/ /</text></item>
<item><p>151a3</p><section>'dul ba</section><text>gleng gzhi mnyan du yod pa na ste/ mnyan du yod pa na dge slong ma gzhan zhig gis gle 'dams ma zhig rab tu byung nas/ de chab khung sar song ste gcis pa dang / de yang bshang gci gnyis ka phyung ste de slar phyung ba dang / dge slong ma gzhan zhig der</text></item>
<item><p>151a4</p><section>'dul ba</section><text>zhugs pa dang / chab khung sa bshang bas ma rung bar gyur pa des mthong nas des nub mo chab kung sa 'di bshang bas ma rung bar sus byas shes dris pa dang / des che zhe bdag gis bag ma mchis pas ma rung bar bgyis so zhes</text></item>
<item><p>151a5</p><section>'dul ba</section><text>smras pa dang / des nu mo khyod kyis bag med ci zhig byas shes dris pa dang / des smras pa/ che zhe bdag ni gle 'dams ma ste/ gci bar bsams pa dang de na bshang ba yang byung na bdag gis ji ltar bgyi/ de ltar gyur pa</text></item>
<item><p>151a6</p><section>'dul ba</section><text>dge slong ma dag gis dge slong la/ dge slong dag gis bcom ldan 'das la gsol nas/ bcom ldan 'das kyis bka' stsal pa/ dge slong dag khyed kyis gle 'dams ma skrod cig /dge slong chos 'dul ba 'di gle 'dams ma la</text></item>
<item><p>151a7</p><section>'dul ba</section><text>ni rab tu skye ba'i chos can du mi 'gyur ro/ /de lta bas na gang su zhig rab tu 'byung bar 'dod de drung du 'ongs na des gle 'dams ma ma yin nam dris shig /ma dris par rab tu phyung na 'das pa dang bcas par 'gyur ro/ /gleng gzhi mnyan du</text></item>
<item><p>151a8</p><section>'dul ba</section><text>yod pa na ste/ mnyan du yod pa na dge slong ma gzhan zhig gis rtag tu khrag 'dzag pa zhig rab tu phyung ste/ de'i smad g.yogs kyi gnas su khrag gis ma rung bar gyur te sbrang bu dag gis gang ba dang / de la dge slong ma zhig gis nu mo</text></item>
<item><p>151b1</p><section>'dul ba</section><text>khyod ci khrag rtag tu 'dzag gam zhes dris pa dang / phu mo ji ltar bya/ bdag ni rtag tu khrag 'dzag pa'o/ /de ltar gyur pa dge slong ma dag gis dge slong la smras pa dang / dge slong dag gis bcom ldan 'das la gsol nas/ bcom ldan 'das</text></item>
<item><p>151b2</p><section>'dul ba</section><text>kyis bka' stsal pa/ dge slong dag rtag tu khrag 'dzag pa ni ma ning mo yin te/ dge slong khyed kyis skrod cig /chos 'dul ba la 'di rtag tu khrag 'dzag pa la rab tu skye ba'i chos can du mi 'gyur ro/ /de lta bas na gang su zhig rab tu 'byung bar 'dod</text></item>
<item><p>151b3</p><section>'dul ba</section><text>de de drung du 'ongs na des khyod rtag tu khrag 'dzag ma ma yin nam zhes dris shig /ma dris par rab tu phyung na 'das pa dang bcas par 'gyur ro/ /gleng gzhi mnyan du yod pa na ste/ mnyan du yod pa na dge slong ma gzhan zhig khrag med ma zhig</text></item>
<item><p>151b4</p><section>'dul ba</section><text>rab tu phyung nas 'dod chags dang bral ba ma yin pas na dge slong ma dag ni dus su khrag 'dzag pa dang des de mthong nas dpyas pa phu mo dag ci khyed cag log par rtog pa la rtog gam/ ci'i phyir khyed cag khrag 'dzag /nu mo ci zhig 'phyar</text></item>
<item><p>151b5</p><section>'dul ba</section><text>yod/ bud med ni chos nyid kyis 'di bzhin na khyod ci mi 'dzag gam/ des bdag ni khrag med na bdag la khrag 'dzag tu ci yod ces smras so/ /de ltar gyur pa dge slong ma dag gis dge slong la smras nas dge slong dag gis bcom</text></item>
<item><p>151b6</p><section>'dul ba</section><text>ldan 'das la gsol nas/ bcom ldan 'das kyis bka' stsal pa/ dge slong dag khrag med pa ni ma ning mo yin te khyed kyis skrod cig /dge slong dag khrag med pa la chos 'dul ba 'di la rab tu skye ba'i chos can du mi</text></item>
<item><p>151b7</p><section>'dul ba</section><text>'gyur ro/ /de lta bas na gang su zhig rab tu 'byung bar 'dod de de drung du 'ongs na des khyod khrag med pa ma yin nam zhes dris shig /ma dris par rab tu phyung na 'das pa dang bcas par 'gyur ro/ / mdor na/ mtshan ma tsam</text></item>
<item><p>151b8</p><section>'dul ba</section><text>dang sme gab kyis/ /srad bus de la 'ang bcing bar bya/ /thu mi bya dang dge slong 'chags/ /dge slong mas kyang bshags mi bya/ /sangs rgyas bcom ldan 'das mnyan du yod pa na 'dze ta'i tshal mgon med</text></item>
<item><p>152a1</p><section>'dul ba</section><text>zas sbyin gyi kun dga' ra ba na bzhugs te/ mnyan du yod pa na dge slong ma gzhan zhig gis mtshan ma tsam yod pa zhig rab tu phyung ste/ de chab kung sar zhugs nas ring zhig lon te slar byung ba dang / de la dge slong ma dag gis</text></item>
<item><p>152a2</p><section>'dul ba</section><text>nu mo ring zhig thogs te byung na ci byed/ des phu mo bdag ni mtshan ma tsam mchis pa lags na/ mo mtshan tshang ba ma lags te/ ji ltar bgyi zhes smras so/ /des nu mo khyod mtshan ma tsam pa ma yin nam zhes dris pa dang / des phu mo bdag ni mtshan</text></item>
<item><p>152a3</p><section>'dul ba</section><text>ma tsam mo de ltar gyur pa dge slong ma dag gis dge slong dag la smras te/ dge slong dag gis bcom ldan 'das la gsol nas/ bcom ldan 'das kyis bka' stsal pa/ dge slong dag mtshan ma tsam pa ma ning yin te/ khyed kyis skrod cig</text></item>
<item><p>152a4</p><section>'dul ba</section><text>dge slong dag chos 'dul ba 'di mtshan ma tsam pa la rab tu skye ba'i chos can du mi 'gyur ro/ /de lta bas na gang su zhig rab tu 'byung bar 'dod de drung du 'ongs na de dag la mtshan ma tsam pa ma yin nam zhes dris shig /ma dris par</text></item>
<item><p>152a5</p><section>'dul ba</section><text>rab tu phyung na 'das pa dang bcas par 'gyur ro/ /gleng gzhi mnyan du yod pa na ste/ 'dod chags dang bral ba ma yin pas na dge slong ma sngon gyi las kyi nyes pas skabs skabs su mo mtshan nas khrag zags pas de'i smad g.yogs kyi gnas</text></item>
<item><p>152a6</p><section>'dul ba</section><text>gnas su ma rung bar gyur te/ sbrang bu dag gis gang ba dang mi mdzes te dge slong mas bkrus nas bcos kyang slar de 'dra bar gyur te/ de ltar gyur pa dge slong ma dag gis dge slong dag la smras nas/ dge slong dag gis bcom ldan 'das la</text></item>
<item><p>152a7</p><section>'dul ba</section><text>gsol pa dang / bcom ldan 'das kyis bka' stsal pa/ de lta bas na dge slong dag dge slong mas sme gab chongs shig /bcom ldan 'das kyis dge slong mas sme gab chongs shig ces gsungs pa dang / dge slong ma dag sme gab 'chang bar gyur nas/</text></item>
<item><p>152a8</p><section>'dul ba</section><text>de nas dus phyi zhig na sbom dga' mo bsod snyoms la zhugs pa dang / srang du sme gab lhung nas/ srang na khye'u dang bu mo dag cig rtse ba dag gis mthong ste/ de dag gis 'phags ma 'di ci zhig lhung zhes dris pa dang / de skad smras pas khros te bu zan mo'i bu</text></item>
<item><p>152b1</p><section>'dul ba</section><text>ma dang / sring mo'i drung du deng la dris shig dang / de dag gis ston to zhes smras so/ /de ltar gyur pa dge slong ma dag gis thos te/ dge slong dag la smras pa dang / dge slong dag gis bcom ldan 'das la gsol nas/ bcom ldan 'das kyis bka'</text></item>
<item><p>152b2</p><section>'dul ba</section><text>stsal pa/ de lta bas na dge slong dag de lta bu kho nar mo mtshan gyi sme gab bcang bar mi bya'o/ /srad bus thogs la rked par chongs shig /de ltar na nyes pa'i dmigs su mi 'gyur ro/ /gleng gzhi mnyan du yod pa na ste/ de nas tshe dang ldan pa</text></item>
<item><p>152b3</p><section>'dul ba</section><text>'od srung chen po snga dro sham thabs dang chos gos bgos/ lhung bzed thogs te/ mnyan du yod par bsod snyoms kyi phyir zhugs pa dang / de sbom dga' mos mthong nas myur zhing rings par de'i drung du song ste/ glen pa rab tu glen pa zhes</text></item>
<item><p>152b4</p><section>'dul ba</section><text>smras nas mchil mas btab pa dang / des smras pa/ sring mo khyod kyis ni nyes pa med kyis tshe dang ldan pa kun dga' bos gal te nyes pa sbom po spyod pa'i bud med rnams legs par bshad pa'i chos 'dul ba la rab tu byung ste bsnyen</text></item>
<item><p>152b5</p><section>'dul ba</section><text>par rdzogs nas dge slong ma'i dngos por gnang bas lan no/ /de ltar gyur pa dge slong dag gis thos te bcom ldan 'das la gsol pa dang / bcom ldan 'das kyis dge slong dag sbom dga' mo ni dge sbyong ma ma yin/ dge slong ma ma yin/ smad 'tshong</text></item>
<item><p>152b6</p><section>'dul ba</section><text>ma yang ji ltar sbom dga' mos byas pa bzhin dge slong la mi byed do/ /de lta bas na dge slong mas dge slong la thu zhes bya bar ma byed cig ces bka' stsal to/ /dge slong mas dge slong la thu zhes byas na 'das pa dang bcas</text></item>
<item><p>152b7</p><section>'dul ba</section><text>par 'gyur ro/ /gleng gzhi ni mnyan du yod pa na ste/ de'i tshe na dge slong gzhan zhig la nyes pa byung ste/ des dge slong ma zhig mthong nas 'phags ma cung zhig 'dug ces smras pa dang / des 'phags pa ci 'tshal/ des 'phags ma bdag la</text></item>
<item><p>152b8</p><section>'dul ba</section><text>nyes pa zhig byung ste 'chags so zhes smras so/ /de 'dug nas des de'i mdun du 'dug ste smras nas/ dgongs shig 'phags ma bdag ming 'di zhes bya ba'i dge slong la 'di lta bu 'di 'dra ba'i nyes pa zhig byung ste/ bdag gis 'phags ma'i mdun</text></item>
<item><p>153a1</p><section>'dul ba</section><text>du 'thol lo/ /'chags so/ /mi 'chab bo/ /'thol lo bshags pas bde bar 'gyur gyis ma 'thol ma bshags pa ni ma yin no/ /mos 'phags pa ci 'dra ba'i nyes pa yang khyod la byung ngam de ni ma legs pa byas so zhes smras pa dang /</text></item>
<item><p>153a2</p><section>'dul ba</section><text>dge slong de skyengs par gyur te/ de ltar gyur pa dge slong dag gis bcom ldan 'das la gsol nas/ bcom ldan 'das kyis bka' stsal pa/ de lta bas na dge slong dag dge slong gis dge slong ma'i mdun du nyes pa bshags par mi bya ste</text></item>
<item><p>153a3</p><section>'dul ba</section><text>yongs su dag pa lta ba 'thun pa'i dge slong gi mdun du bshags par bya'o/ /dge slong gis dge slong ma'i mdun du nyes pa bshags na 'das pa dang bcas par 'gyur ro/ /gleng gzhi mnyan du yod pa na ste/ de'i dus na dge slong ma</text></item>
<item><p>153a4</p><section>'dul ba</section><text>gzhan zhig la nyes pa byung nas/ des dge slong zhig mthong ste/ des bsti stang du bya ba dang bcas te rkang pa la phyag 'tshal nas 'phags pa thugs rjer dgongs te cung zhig bzhugs shig ces smras pa dang / des 'phags ma ci dgos shes</text></item>
<item><p>153a5</p><section>'dul ba</section><text>dris na/ des 'phags pa bdag la nyes pa zhig byung ste/ de 'phags pa'i spyan sngar bshags so zhes smras pa dang / de 'dug go/ /des kyang de'i rkang pa la phyag 'tshal te mdun du 'dug nas thal mo sbyar te 'phags pa dgongs shig /</text></item>
<item><p>153a6</p><section>'dul ba</section><text>bdag ming 'di zhes bya ba'i dge slong ma la 'di lta bu 'di 'dra ba'i nyes pa zhig byung ste/ de bdag gis 'phags pa'i spyan sngar nyes pa byung ba bshags so/ /'thol lo/ /mi 'chab bo/ /'thol zhing bshags na bde bar 'gyur ro</text></item>
<item><p>153a7</p><section>'dul ba</section><text>ma bshags ma 'thol na ni ma yin no/ /des 'di lta bu'i gzugs kyi nyes pa byung ba ni 'phags mas ma legs par byas so zhes smras pa dang / dge slong ma de skyengs par gyur to/ /de ltar gyur pa dge slong dag gis thos</text></item>
<item><p>153a8</p><section>'dul ba</section><text>nas bcom ldan 'das la gsol pa dang / bcom ldan 'das kyis bka' stsal pa/ de lta bas na dge slong dag dge slong mas dge slong pha'i mdun du nyes pa 'thol bar mi bya ste/ dge slong ma yongs su dag pa lta ba 'thun pa'i</text></item>
<item><p>153b1</p><section>'dul ba</section><text>mdun du nyes pa 'thol bar bya'o/ /dge slong mas dge slong gi mdun du nyes pa 'thol na 'das pa dang bcas par 'gyur ro/ / mdor na/ dge slong phas ni las brjod cig /dge slong mas ni brtag par bya'o/ /khri dang khri'u 'ang sbyin par bya/ /</text></item>
<item><p>153b2</p><section>'dul ba</section><text>g.yogs pa dag la mi gzhag go/ /sangs rgyas bcom ldan 'das mnyan du yod pa 'dze ta'i tshal mgon med zas sbyin gyi kun dga' ra ba na bzhugs te/ bcom ldan 'das kyis dge slong pha'i las kyang so so/ dge slong ma'i yang so</text></item>
<item><p>153b3</p><section>'dul ba</section><text>so/ spyi las ni ma gtogs so zhes gsungs pa dang / dge slong ma dag dge slong pha'i mdun na las byas pa dang / 'jigs par gyur te las byed par ma spobs so/ /de ltar gyur pa dge slong gis bcom ldan 'das la gsol pa dang /</text></item>
<item><p>153b4</p><section>'dul ba</section><text>bcom ldan 'das kyis bka' stsal pa/ dge slong dag gis las byos shig /dge slong mas ni brtag par bya'o/ /bcom ldan 'das kyis de lta bas na dge slong dag gis ni las byos shig /dge slong mas ni brtag par bya'o zhes gsungs</text></item>
<item><p>153b5</p><section>'dul ba</section><text>pa dang / dge slong ma dag gis ji ltar brtag pa mi shes te de dag gis de ltar gyur pa dge slong dag la smras nas dge slong dag gis bcom ldan 'das la gsol pa dang / bcom ldan 'das kyis bka' stsal pa/ dge slong ma dag</text></item>
<item><p>153b6</p><section>'dul ba</section><text>gis bag yod par yid la bya ste/ 'di ni gsol ba'o/ /'di ni las dang po'o/ /'di ni gnyis pa'o/ /'di ni gsum pa'o zhes shes par bya'o/ /gleng gzhi mnyan du yod pa na ste/ bcom ldan 'das kyis chos nyan pa bsgrags par byos shig ces gsungs</text></item>
<item><p>153b7</p><section>'dul ba</section><text>pa dang / dge slong dag gis stan ma bting nas bcom ldan 'das kyis stan thing shig ces bka' stsal to/ /de nas dus phyi zhig na chos bshad pa bsgrags par gyur pa na/ dge slong ma dag 'ongs nas g.yogs pa'i khri'u la</text></item>
<item><p>153b8</p><section>'dul ba</section><text>'dug ste chos nyan par brtsams pa dang / der dge slong ma gzhan zhig dran pa nye bar ma bzhag ste khrag zags nas g.yogs pa'i khri'u ma rung bar gyur to/ /de nas chos bsgrags pa zin pa dang / dge bskos kyis stan bsdu</text></item>
<item><p>154a1</p><section>'dul ba</section><text>bar brtsams na ji tsam na g.yogs pa'i khri'u ma rung bar gyur te/ sbrang bus gang ba mthong nas de lta bur gyur pa dge slong dag gis bcom ldan 'das la gsol nas/ bcom ldan 'das kyis bka' stsal pa/ dge slong</text></item>
<item><p>154a2</p><section>'dul ba</section><text>dag de lta bas na dge slong ma dag chos nyan pa'i phyir 'ongs pa la g.yogs pa'i khri'u mi sbyin no/ /des kyang khri'u g.yogs pa la 'dug par mi bya'o/ /bcom ldan 'das kyis dge slong ma chos nyan du 'ongs pa la khri'u g.yogs pa ma sbyin</text></item>
<item><p>154a3</p><section>'dul ba</section><text>cig ces bka' stsal pa dang / dge slong de dag gis de dag chos nyan pa'i phyir lhags pa rnams la khri'u ma g.yogs pa byin pa dang / ji tsam na skye dgu'i bdag mo chen mo chos nyan pa'i phyir 'ongs pa dang / de la yang khri'u ma g.yogs pa</text></item>
<item><p>154a4</p><section>'dul ba</section><text>zhig byin pa dang / des 'phags pa bdag sngon khyim na gnas pa na yang khri'u ma g.yogs pa la cung zad kyang ma mchis so zhes smras pa dang / dge slong dag gis smras pa/ gau ta mI bcom ldan 'das kyis ma gnang ste/ dge slong ma chos</text></item>
<item><p>154a5</p><section>'dul ba</section><text>nyan pa'i phyir lhags pa la khri'u g.yogs pa ma sbyin cig ces bka' stsal to/ /des 'phags pa dge slong ma gang dag dran pa nye bar mi 'jog pa de bzhin du bdag kyang nyes pa'i dmigs pa ci bgyid dam zhes smras pa dang / de ltar gyur pa</text></item>
<item><p>154a6</p><section>'dul ba</section><text>dge slong dag gis bcom ldan 'das la gsol nas/ bcom ldan 'das kyis dge slong dag de lta bas na gnang ba ni dran pa nye bar 'jog pa'i dge slong ma de dag chos nyan pa'i phyir 'ongs na de dag la ni khri'u g.yogs pa sbyin par byos shig /</text></item>
<item><p>154a7</p><section>'dul ba</section><text>'di la the tshom ma byed cig ces bka' stsal to/ / mdor na/ chang 'tshong ma dang smad 'tshong ma/ /bran mo dang yang reg mi bya/ /gnod pa'i gos dang brang mi brdung / /dge slong dag gi nang du gzhag /sangs rgyas bcom</text></item>
<item><p>154a8</p><section>'dul ba</section><text>ldan 'das mnyan du yod pa 'dze ta'i tshal mgon med zas sbyin gyi kun dga' ra ba na bzhugs te/ de nas dge slong ma sbom dga' mo snga dro'i dus na sham thabs dang chos gos bgos lhung bzed thogs te mnyan du yod</text></item>
<item><p>154b1</p><section>'dul ba</section><text>par bsod snyoms kyi phyir zhugs so/ /de bsod snyoms la zhugs nas khyim mi mo zhig mthong ste bgo ba bzang zhing smad g.yogs dang rgyan bzang po zhig ste/ des de mthong nas nu mo khyod kyi gos dang / rgyan dag ga las rnyed</text></item>
<item><p>154b2</p><section>'dul ba</section><text>ces dris pa dang / des 'phags ma bdag ni chang 'tshong ste/ de las 'di dag thams cad rnyed do zhes smras pa dang / sbom dga' mos thabs 'di ni legs pa zhig ste de ltar 'grub bam mi 'grub pa blta'o snyam bsams nas/</text></item>
<item><p>154b3</p><section>'dul ba</section><text>des de la dmigs shing dran bzhin du song nas ji tsam du mthong ba gnas gzhan zhig na bud med cig gos dri ma can gyon la zas med cing de rid la gom pa dal gyis 'gro ba zhig mthong nas bu mo khyod su'i zhes dris pa dang /</text></item>
<item><p>154b4</p><section>'dul ba</section><text>des smras pa/ su'i yang ma yin te/ gang bdag bza' ba dang / bgo ba ster ba de'i las bdag gis bya'o/ /des bu mo de ste de bzhin na chang 'tshong ba ci'i phyir mi spyod ces smras pa dang / des 'phags ma ci 'di</text></item>
<item><p>154b5</p><section>'dul ba</section><text>bzhin nyid du chang 'tshong ba spyod du rung ngam/ der thog mar nor mang du dgos so/ /zong yod kyang snod dang chang 'thung ba dag bde bar 'dug pa'i khang pa rgya chen po rnams kyang med do ces smras pa dang / sbom dga' mos bu mo</text></item>
<item><p>154b6</p><section>'dul ba</section><text>de ste bdag gis de dag thams cad sbyar la khyod kyi bza' ba dang bgo ba yang sbyin gyis rnyed pa thams cad bdag la byin cig ces so/ /des 'phags ma legs kyis de bzhin du bgyi'o/ /sbom dga' mos dbyar</text></item>
<item><p>154b7</p><section>'dul ba</section><text>mo khang dang nye bar de'i khang pa zhig rtsigs te/ zong dang / snod dang / yo byad rnams byin pa des der chang 'tshong ba la zhugs te/ chang yang zhim por gyur nas chang 'thung ba dag der mang du 'dus shing tshogs pa dang de dag mthong</text></item>
<item><p>154b8</p><section>'dul ba</section><text>nas chang 'tshong ba gzhan dag phrag dog skyes par gyur to/ /sbom dga' mos kyang rnyed pa dag 'phel to/ /de nas dus gzhan zhig na rgyal po'i pho brang du chang zhig dgos par gyur nas rgyal po'i skyes bu dag gis</text></item>
<item><p>155a1</p><section>'dul ba</section><text>chang 'tshong ba thams cad bsdus pa na/ de dag phrag dog langs te de rnams kyis rgyal po'i skyes bu dag la 'di na sbom dga' mo'i chang 'tshong ma zhig dbyar mo khang dang nye ba na chang 'tshong zhing 'dug gis chang ma de yang khrid cig ces</text></item>
<item><p>155a2</p><section>'dul ba</section><text>smras pa dang / de dag gis de bzung ste khrid do/ /de ngu bar gyur te 'phags ma sbom dga' mo rgyal po'i skyes bu 'di dag gis bdag khrid do zhes smras pa dang / de myur du gom pa mgyogs par song nas bu zan mo'i bu dag bdag gi bu mo 'di gar bkri</text></item>
<item><p>155a3</p><section>'dul ba</section><text>zhes smras so/ /de dag gis ci 'phags ma chang 'tshong ngam/ mi mdza' ba rnams kyi gnya' bar rdog pas mnan la chang yang 'tshong ngo / /ci 'phags ma la yang dgra yod dam zhes smras pa dang / khyed cag nyid nga'i dgra chen po yin te de'i phyir</text></item>
<item><p>155a4</p><section>'dul ba</section><text>bdag gi bu mo khrid do zhes sma zhing / de dag 'thab pa bram ze dang / khyim bdag dag gis mthong ste/ de dag gis kye 'di dag ci zhes dris pa dang / de dag gis zhib tu smras pa dang / de dag 'phya zhing smod ngan du 'dzer ba ni dge sbyong shAkya'i bu'i dge sbyong dag ni tshig pa'o/ /</text></item>
<item><p>155a5</p><section>'dul ba</section><text>de 'di ltar dge sbyong mgo reg ma yang chang 'tshong ba la zhugs pas na dge sbyong dang tshangs pa yang rab tu tshig pa'o/ /de lta bur gyur pa dge slong dag gis thos te bcom ldan 'das la gsol nas/ bcom ldan 'das kyis bka' stsal pa/ sbom dga' mos</text></item>
<item><p>155a6</p><section>'dul ba</section><text>dge sbyong ma yin pa cher byas te/ de lta bas na dge slong mas chang 'tshong ba ma byed cig /'tshong na 'das pa dang bcas par 'gyur ro/ /gleng gzhi mnyan du yod pa na ste/ de nas dge slong ma sbom dga' mo snga dro'i dus na sham thabs dang chos gos</text></item>
<item><p>155a7</p><section>'dul ba</section><text>bgos/ lhung bzed thogs te mnyan du yod par bsod snyoms la zhugs so/ /de bsod snyoms la 'jug pa'i tshe smad 'tshong ma gcig gos dang sham thabs rab tu bzang ba zhig gyon/ rgyan rab tu bzang bas brgyan pa zhig mthong nas des mthong ba dang /</text></item>
<item><p>155a8</p><section>'dul ba</section><text>phu nu mo 'di lta bu gos dang rgyan dag ga las 'byor ces dris pa dang / des 'phags ma bdag gis smad 'tshong byas pas na de la 'di lta bu dag rnyed do zhes smras pa dang / sbom dga' mos thabs de ni legs pa zhig na 'grub bam mi 'grub pa blta'o snyam bsams</text></item>
<item><p>155b1</p><section>'dul ba</section><text>nas/ de la dmigs shing dran bzhin du song ngo / /ji tsam na gnas gzhan zhig na bu mo zhig gos dri ma can zas kyis kyang mi 'byor bar gyur/ 'gros kyang dal bus 'gro ba zhig la bzhin byad bzang mo zhig mthong nas bu mo khyod su'i zhes dris pa dang / des</text></item>
<item><p>155b2</p><section>'dul ba</section><text>'phags ma gang sus bdag la zas dang gos byin pa de'i las kyang bdag gis bgyi'o zhes smras so/ /des bu mo de ltar na smad 'tshong ma ci'i phyir mi byed ces byas pa dang / de rna ba bkag nas 'phags ma de skad ma gsung shig /mi mdzes pa de lta bu</text></item>
<item><p>155b3</p><section>'dul ba</section><text>dag ni bdag gi rigs la sngon chad sus kyang ma bgyis so zhes smras pa dang / sbom dga' mos bu mo bud med kyi spyod pa ni de lta bu yin na rgyal po 'di zhes bya ba'i bu mo yang de bzhin du smad 'tshong bas na de lta bur gyur/ bram ze 'di zhes bya ba'i bu mo yang de</text></item>
<item><p>155b4</p><section>'dul ba</section><text>bzhin du'o/ /rigs mchog las kyang de lta bu mang du byung na bud med ni skyes pa la sems pa yin mod kyi/ bdag rab tu ma byung na de lta bu bya ba zhig na rab tu byung bas mi bde'o zhes smras te/ des de bslus nas smras pa/ 'phags ma</text></item>
<item><p>155b5</p><section>'dul ba</section><text>smad 'tshong ma 'di 'dra ba spyod dam/ 'phags ma smad 'tshong ma 'di lta bu spyad na de la yang yo byad mang por dgos te/ skyes pa mang po 'du ba'i khang pa rgya chen po dang / gos dang / rgyan dang / byug pa dang / bza' ba dang / btung ba dag kyang mang du dgos so/ /</text></item>
<item><p>155b6</p><section>'dul ba</section><text>sbom dga' mos bu mo de ltar na bdag gis thams cad sbyar na khyod kyis rnyed pa thams cad bdag la byin na ni khyod kyi zas dang gos la sogs pa bdag gis sbyar ro zhes smras pa dang / des 'phags ma legs kyis de bzhin du rnyed pa</text></item>
<item><p>155b7</p><section>'dul ba</section><text>sbyin no zhes smras so/ /sbom dga' mos dbyar mo khang dang nye ba zhig tu de'i khang pa zhig brtsigs nas des ci smras pa bzhin du byin te des phyis bkrus te gos dang / rgyan bzang po dag byin nas zhag du ma zhig gi bar du chas</text></item>
<item><p>155b8</p><section>'dul ba</section><text>te/ de gzugs gzhon zhing mdzes nas smad 'tshong ma'i gzugs su byas te 'dug go/ /nyon mongs pa'i dbang gis gzir nas thams cad kyang der 'dus so/ /de smad 'tshong ma gzhan zhig gis</text></item>
<item><p>156a1</p><section>'dul ba</section><text>mthong nas phrag dog langs te ma bzod par gyur to/ /sbom dga' mos rnyed pa dag cher gyur to/ /de nas dus phyi zhig na rgyal po'i pho brang du dus ston chen po zhig byung ste/ der dri mang po zhig dgos nas rgyal po'i</text></item>
<item><p>156a2</p><section>'dul ba</section><text>skyes bu dag gis dri btab pa'i phyir smad 'tshong ma thams cad bsdus pa dang / de dag gi phrag dog gis de yang rgyal po'i skyes bu dag la dbyar mo khang gi drung du sbom dga' mo'i smad 'tshong ba zhig gis de yang khrid cig ces smras so/ /</text></item>
<item><p>156a3</p><section>'dul ba</section><text>de dag gis de bzung ste khrid pa dang / de yang ngus nas 'phags ma sbom dga' mo bdag ni rgyal po'i skyes bus khrid do zhes smras pa dang / de myur bar brgyugs nas bu zan mo'i bu 'di dag bdag gi bu mo 'di gar bkri/ de dag</text></item>
<item><p>156a4</p><section>'dul ba</section><text>gis smras pa/ ci 'phags ma yang smad 'tshong ma spyod dam/ dgra rnams kyi gnya' bar rdog pas mnan la byed do/ /ci 'phags ma la yang dgra yod dam/ nga'i bu mo khrid pas na khyod nyid dgra'i nang na chen po</text></item>
<item><p>156a5</p><section>'dul ba</section><text>yin no/ /de dag 'thab pa bram ze dang / khyim bdag dag gis mthong nas/ de dag gis kye ci zhig ces dris pa dang / des ji ltar gyur pa zhib tu smras pa dang / de dag 'phya zhing smod ngan du 'dzer te/</text></item>
<item><p>156a6</p><section>'dul ba</section><text>shAkya'i bu'i dge sbyong ni rab tu tshig go/ /dge sbyong dang tshangs pa yang tshig go/ /da ni dge sbyong mgo reg mas kyang smad 'tshong ma yang byed do zhes 'phya'o/ /de ltar gyur pa dge slong dag gis thos nas bcom ldan 'das</text></item>
<item><p>156a7</p><section>'dul ba</section><text>la zhus pa dang / bcom ldan 'das kyis dgongs pa/ sbom dga' mos ni dge sbyong gi tshul ma yin pa zhig byas so/ /de lta bas na dge slong mas smad 'tshong ma byed du mi gzhug par dgongs nas/</text></item>
<item><p>156a8</p><section>'dul ba</section><text>dge slong dag sbom dga' mos dge sbyong gi tshul ma yin pa cher byas pa la bram ze dang khyim bdag rnams 'phya ba dang / smod pa dang / ngan du smra ba ni gnas yin te/ de bas na dge slong mas smad</text></item>
<item><p>156b1</p><section>'dul ba</section><text>'tshong ma byed du mi gzhug go/ /dge slong mas smad 'tshong ma byed du bcug na nyes pa sbom por 'gyur ro/ /gleng gzhi ni mnyan du yod pa na ste/ de nas sbom dga' mos snga dro'i dus na sham thabs dang chos gos bgos</text></item>
<item><p>156b2</p><section>'dul ba</section><text>lhung bzed thogs te mnyan du yod par bsod snyoms la zhugs so/ /bsod snyoms kyi phyir zhugs pa dang / bran mo zhig mthong nas de gos bzang / smad g.yogs bzang / rgyan bzang pos</text></item>
<item><p>156b3</p><section>'dul ba</section><text>brgyan pa/ des mthong nas nu mo khyod gos dang rgyan bzang po gang nas rnyed ces dris pa dang / des 'phags ma bdag ni logs shig na smad 'tshong bas na de nas 'di dag rnyed do zhes smras pa dang / sbom dga'</text></item>
<item><p>156b4</p><section>'dul ba</section><text>mos thabs de ni legs so/ /de ltar 'gyur ram mi 'gyur ba blta'o snyam bsams nas/ de la dmigs shing dran bzhin du song nas ji tsam zhig na/ bu mo gos</text></item>
<item><p>156b5</p><section>'dul ba</section><text>dri ma can kha zas med pa 'gros kyang dal nas 'gro la byad bzhin ni bzang ba zhig mthong nas des bu mo khyod su'i zhes dris pa dang /</text></item>
<item><p>156b6</p><section>'dul ba</section><text>des smras pa/ bdag ni su yang ma yin gyi/ gang gis gos dang zas sbyin pa de'i las byed do/ /</text></item>
<item><p>156b7</p><section>'dul ba</section><text>des smras pa/ bu mo de ltar na logs shig na smad 'tshong ba ci phyir mi byed ces byas pa dang de rna ba bkag ste 'phags ma de skad ma gsung shig /</text></item>
<item><p>156b8</p><section>'dul ba</section><text>mi rigs pa 'di lta bu bdag cag gi rigs la sngan chad sus kyang de lta bu ma byas so zhes smras pa dang / sbom dga'</text></item>
<item><p>157a1</p><section>'dul ba</section><text>mos bu mo bud med kyi chos ni de yin te/ rgyal po'i bu mo yang de bzhin/ 'di zhes bya ba'i bram ze'i bu mo yang de bzhin te/ de bzhin du rigs chen po mang po dag las kyang de lta bu byung na/ bud med ni skyes pa la sems te/</text></item>
<item><p>157a2</p><section>'dul ba</section><text>bdag gis kyang bya ba zhig na rab tu byung bas mi rung ngo zhes zer zhing de des bslus pa dang / 'phags ma de ltar na logs shig na smad 'tshong ji ltar bya/ de la yo byad mang po dag dgos so/ /dang por ni gos</text></item>
<item><p>157a3</p><section>'dul ba</section><text>dang rgyan dgos so/ /de'i 'og tu sbra dang / dra ba chen po dang / zhal ta byed pa'i skyes pa yang gzhan la/ rkyal ka byed pa 'ongs na yang grogs bdag dang skyes pa mang po dag bsdu zhing mgu bar bya ba'i phyir chang dang /</text></item>
<item><p>157a4</p><section>'dul ba</section><text>dri dang / byug pa dag dgos so zhes smras pa dang / sbom dga' mos de ltar na bdag gis gos dang zas la sogs te thams cad sbyar gyis/ khyod kyis rnyed pa de thams cad nga la byin cig ces smras pa dang /</text></item>
<item><p>157a5</p><section>'dul ba</section><text>legs kyis de bzhin du sbyin no zhes smras pa dang / sbom dga' mos de phyis nas khrus byas te/ gos dang / rgyan dang dgon pa la gnas pa'i yo byad la sogs pa byin nas zhag nyung zad cig gi bar du gsos nas</text></item>
<item><p>157a6</p><section>'dul ba</section><text>sbra yang byin/ zhal ta byed pa'i skyes pa byin nas zhal ta byed pa'i mi dang 'grogs te/ dgon pa la song nas logs shig na smad 'tshong ba la zhugs pa dang / ji tsam zhig nas bsel pas bzung ste khrid pa</text></item>
<item><p>157a7</p><section>'dul ba</section><text>dang / sbom dga' mo la sbran to/ /de nas sbom dga' mos rings par myur bar song nas brgyugs te/ bu zan mo'i bu dag bdag gi bu mo gar bkri zhes smras pa dang / de dag gis 'phags ma ci khyod</text></item>
<item><p>157a8</p><section>'dul ba</section><text>kyang logs shig na smad 'tshong ba byed dam zhes smras pa dang / dgra'i gnya' bar rdog pas mnan la byed du gzhug go/ /'phags ma ci khyod la yang dgra yod dam/ bdag gi bu mo khyod kyis khrid pas na bdag gi dgra</text></item>
<item><p>157b1</p><section>'dul ba</section><text>chen po khyod nyid yin no/ /de dag thab mo byed pa bram ze dang / khyim bdag dag gis mthong nas/ kye 'di ci zhig ces dris pa dang / de dag gis ji lta bur gyur pa zhib tu smras pa dang / de dag 'phya zhing smod</text></item>
<item><p>157b2</p><section>'dul ba</section><text>ngan du 'dzer to/ /dge sbyong shAkya'i bu rnams kyi dge sbyong rab tu tshig pa'o/ /dge sbyong dang tshangs pa yang rab tu tshig pa'o/ /da ltar dge sbyong mgo reg ma 'di ni logs shig na smad 'tshong ba byed do zhes 'phya'o/ /</text></item>
<item><p>157b3</p><section>'dul ba</section><text>de ltar gyur pa dge slong rnams kyis thos nas sangs rgyas bcom ldan 'das la gsol to/ /bcom ldan 'das kyis dge slong ma sbom dga' mos dge sbyong gi bya ba ma yin pa cher byas te/ de bas na dge slong mas logs</text></item>
<item><p>157b4</p><section>'dul ba</section><text>shig na smad 'tshong ba mi bya bar dgongs nas bka' stsal pa/ dge slong dag bram ze dang / khyim bdag dag 'phya la smod cing ngan du zer ba ni gnas yin te/ sbom dga' mos dge sbyong ma yin pa'i las byas so/ /de bas na</text></item>
<item><p>157b5</p><section>'dul ba</section><text>dge slong mas logs shig na smad 'tshong ma byed du ma gzhug shig /dge slong mas logs shig na smad 'tshong ba byed du bcug na ltung ba sbom por 'gyur ro// //'dul ba phran tshegs kyi gzhi/</text></item>
<item><p>157b6</p><section>'dul ba</section><text>bam po bzhi bcu rtsa gnyis pa/ gleng gzhi rgyal po'i khab na ste/ nam gar mkhan dag gis mi mang po'i dbus su drug sde dag la dpyas pa'i tshe de'i dus na de dag gcig la gcig gros su</text></item>
<item><p>157b7</p><section>'dul ba</section><text>byed de/ de dag gi nang nas gcig gis kye gar mkhan dag gis mi mang po'i dbus su bdag cag la dpyas pa de thams cad bcu gnyis sdes lan na/ bu zan mo'i bu de la de dag gis lhung bzed dang chos gos dag ma</text></item>
<item><p>157b8</p><section>'dul ba</section><text>byin dang / des bdag cag la dpya bar mi 'gyur ba zhig na/ da ni de'i dus la bab ste/ de dag thabs ji ltar bya ba smros shig ces smras pa dang / nye dga' bos smras pa/</text></item>
<item><p>158a1</p><section>'dul ba</section><text>de la gzhan zhig ni ci byar yod/ de bdag cag gis rab tu brdeg par byas 'dong ngo / gcig gis yang legs kyis de ltar bya'o zhes smras nas/ de dag gros bcad de de'i drung du</text></item>
<item><p>158a2</p><section>'dul ba</section><text>dong ba dang / sbom dga' mo mthong ngo / /de rnams kyis kye de dag gi nang na gtso mo 'di yin gyis 'di la brdeg par bya'o zhes smras nas/ de dag gis de thal mo dang / dbyug pa dang / rdog pa dang /</text></item>
<item><p>158a3</p><section>'dul ba</section><text>dbyug gu dang / khu tshur dag gis brdegs so/ /de brdegs zin pa dang / des lus yungs mar gyis byugs nas khri dra ba can gyi steng du nyal zhing 'dug go/ /dge slong ma dag gis mthong nas 'phags</text></item>
<item><p>158a4</p><section>'dul ba</section><text>ma 'di ltar zhig nyes shes dris pa dang / des bdag ni brdegs so/ /des su zhig gis zhes dris pa dang / 'phags pa drug sde dag go/ /khyod kyis ci zhig byas/ phu nu mo chos kyi ming po de dag la</text></item>
<item><p>158a5</p><section>'dul ba</section><text>ngan du brjod pa'i mi rigs te/ sring mo la bslab cing bstan pa lta ga la yang yod mod ces smras pa dang / dge slong ma dag 'phya bar gyur te/ dge slong phas dge slong ma dag la rdeg pa lta ga la yod/</text></item>
<item><p>158a6</p><section>'dul ba</section><text>de ltar gyur pa dge slong ma dag gis dge slong la smras pa dang / dge slong dag gis bcom ldan 'das la gsol nas/ bcom ldan 'das kyis dgongs pa/ gang nyes pa'i dmigs su gyur pa ni dge slong dag</text></item>
<item><p>158a7</p><section>'dul ba</section><text>gis dge slong ma la rdeg pa'o/ /de bas na dge slong phas dge slong ma la rdeg tu mi gnang bar dgongs nas bka' stsal pa/ dge slong dag dge sbyong drug sde dag gis byas pa la dge slong ma dag 'phya ba ni gnas yin te/</text></item>
<item><p>158a8</p><section>'dul ba</section><text>de bas na dge slong dag dge slong phas dge slong ma la rdeg tu mi gnang ngo / /dge slong phas dge slong ma la rdeg na 'das pa dang bcas par 'gyur ro/ /gleng gzhi mnyan du yod pa na ste/ bcom ldan 'das kyis dge slong ma dag</text></item>
<item><p>158b1</p><section>'dul ba</section><text>sme ba'i sme gab chongs shig ces bka' stsal pa dang / des sme ba'i sme gab bcangs pa dang / de las kyang thal te sham thabs la zags nas thig ler gyur pa las de'i gnas gnas su sbrang ma dag gis gang zhing 'khor ba</text></item>
<item><p>158b2</p><section>'dul ba</section><text>dang / de dag ngo tsha bar gyur nas 'jigs bzhin du 'khod do/ /de ltar gyur pa dge slong mas dge slong la smras pa dang / dge slong phas bcom ldan 'das la gsol nas/ bcom ldan 'das kyis bka' stsal pa/</text></item>
<item><p>158b3</p><section>'dul ba</section><text>de lta bas na dge slong dag dge slong mas gnod pa'i gos chongs shig /bcom ldan 'das kyis dge slong ma dag la gnod pa'i gos chongs shig ces bka' stsal pa dang / de dag gis gnod pa'i gos ci lta bur</text></item>
<item><p>158b4</p><section>'dul ba</section><text>bya ba mi shes nas/ bcom ldan 'das kyis nang gi smad g.yogs chongs shig ces bka' stsal pa dang / de dag gis nang gi smad g.yogs 'chang bar brtsams pa dang / de la yang khrag gis tig tig por</text></item>
<item><p>158b5</p><section>'dul ba</section><text>song ngo / /de yang de ltar gyur pa dge slong mas dge slong pha la smras pa dang / dge slong phas bcom ldan 'das la gsol nas/ bcom ldan 'das kyis bka' stsal pa/ dus dus su khrus la tshos la chongs shig /</text></item>
<item><p>158b6</p><section>'dul ba</section><text>dge slong ma dag rtag tu dran pa nye bar zhog la nyol cig /dge slong mas dran pa nye bar ma bzhag par nyal na 'das pa dang bcas par 'gyur ro/ /gleng gzhi mnyan du yod pa na ste/ de'i tshe na dge slong pha mu la pa la</text></item>
<item><p>158b7</p><section>'dul ba</section><text>gu na bya ba zhig dus las 'das nas/ de na bcu gnyis sde dag gis de la mchod pa byas te bsregs nas de dag gis brang brdungs pa dang / dge slong ma dag 'phya ste dge slong ma dag brang rdung ba ga la rigs/</text></item>
<item><p>158b8</p><section>'dul ba</section><text>de ltar gyur pa dge slong ma dag gis dge slong la smras so/ /dge slong pha dag gis bcom ldan 'das la gsol nas/ bcom ldan 'das kyis dgongs pa/ dge slong ma bcu gnyis sdes mi rigs</text></item>
<item><p>159a1</p><section>'dul ba</section><text>pa zhig byas te/ de bas na dge slong mas brang mi brdung bar dgongs te bka' stsal pa/ dge slong pha dag dge slong ma bcu gnyis sdes mi rigs pa dge slong ma dag 'phya ba ni gnas yin te/ de lta</text></item>
<item><p>159a2</p><section>'dul ba</section><text>bas na dge slong ma dag brang brdung bar mi bya'o/ /de ste dge slong ma dag gis brang brdungs na 'das pa dang bcas par 'gyur ro/ /gleng gzhi ni mnyan du yod pa na ste/ tshe dang ldan pa u pA lis sangs rgyas bcom</text></item>
<item><p>159a3</p><section>'dul ba</section><text>ldan 'das la btsun pa dge slong ma las mtshan gyur na/ de la ji lta bur bgyi zhes zhus pa dang / bcom ldan 'das kyis bka' stsal pa/ u pA li de ni lo du lon pa de bzhin du dge slong gi nang du zhog shig /</text></item>
<item><p>159a4</p><section>'dul ba</section><text>de yang bsnyen par rdzogs shing dge slong pha'i dngos por 'gyur ro/ / mdor na/ dge slong ma las dge slong nang du gzhag /rnam pa thams cad du yang gzhag mi bya/ /pho nyas yang ni de bzhin bsnyen rdzogs</text></item>
<item><p>159a5</p><section>'dul ba</section><text>par/ /drang srong chen po yis ni gnang ba yin/ sangs rgyas bcom ldan 'das mnyan du yod pa 'dze ta'i tshal mgon med zas sbyin gyi kun dga' ra ba na bzhugs so/ /de nas u pA lis sangs rgyas bcom</text></item>
<item><p>159a6</p><section>'dul ba</section><text>ldan 'das la/ btsun pa bcom ldan 'das kyis ni dge slong ma mtshan gyur na dang po nas lo grangs du lon pa de bzhin dge slong pha'i nang du chug shig ces gsungs na/ ci dge slong pha mtshan gyur na yang dang po nas</text></item>
<item><p>159a7</p><section>'dul ba</section><text>lo grangs du lon pa de bzhin du dge slong ma'i nang du gzhug par bgyi 'am zhes zhus pa dang / u pA li dge slong pha las mtshan gyur na de lo grangs du lon pa de bzhin dge slong ma'i nang du gzhag par bya'o/ /</text></item>
<item><p>159a8</p><section>'dul ba</section><text>de ste btsun pa dge slong pha 'am dge slong ma yang rung / der bzhag pa las de nas kyang mtshan gyur na de la thabs ji lta bur bgyi/ bcom ldan 'das kyis u pA li de nas yang ci rigs pa bzhin du zhog shig</text></item>
<item><p>159b1</p><section>'dul ba</section><text>ces bka' stsal to/ /gleng gzhi mnyan du yod pa na ste/ de nas tshe dang ldan pa u pA lis sangs rgyas bcom ldan 'das la/ btsun pa bcom ldan 'das kyis ni dge slong pha 'am/ dge slong ma</text></item>
<item><p>159b2</p><section>'dul ba</section><text>lan gnyis su mtshan gyur nas de yang gar rigs par zhog shig ces bka' stsal na/ btsun pa de ste der bzhag pa las mtshan lan gsum du gyur na de la thabs ji lta bur bgyi/ bcom ldan 'das kyis</text></item>
<item><p>159b3</p><section>'dul ba</section><text>bka' stsal pa/ u pA li rnam pa thams cad du mi gzhag pa yin te/ u pA li mtshan lan gsum du gyur na dge slong pha'i dngos po dang / dge slong ma'i dngos po de ma thag tu rnam pa thams cad du mi gzhag</text></item>
<item><p>159b4</p><section>'dul ba</section><text>par byas/ de la the tshom du ma byed cig / sangs rgyas bcom ldan 'das mnyan du yod pa 'dze ta'i tshal mgon med zas sbyin gyi kun dga' ra ba na bzhugs so/ /mnyan du yod pa'i phyogs gcig na khyim</text></item>
<item><p>159b5</p><section>'dul ba</section><text>bdag byin pa zhes bya ba zhig gnas pa de rab tu phyug cing nor mang la longs spyod che/ yangs shing rgya che ba ni ngal bso po'i nor dang 'dra ba ngal bso po'i nor la sdo ba zhig 'dug ste/ des rigs dang mnyam pa</text></item>
<item><p>159b6</p><section>'dul ba</section><text>las chung ma blangs nas de dang lhan cig rtse dga' yongs su spyod do/ /yang phyogs gzhan zhig na ri dgas sgra zhes bya ba'i khyim bdag cig gnas pa de yang phyug cing nor mang la longs spyod che la yangs shing rgya che ba ni ngal</text></item>
<item><p>159b7</p><section>'dul ba</section><text>bso po'i nor dang 'dra ba ngal bso po'i nor la sdo ba zhig 'dug ste/ des kyang rigs dang mnyam pa las chung ma blangs nas de dang lhan cig rtse dga' yongs su spyod do/ /de dag gcig la gcig phyug pas 'gran te/</text></item>
<item><p>159b8</p><section>'dul ba</section><text>gcig na re khyod bas ni longs spyod kyi rgyu bdag gi khyad zhugs so/ /gcig na re khyod bas longs spyod kyi rgyu bdag gi khyad zhugs so zhes smra'o/ /de gnyis phan tshun mdza' bar gyur te/</text></item>
<item><p>160a1</p><section>'dul ba</section><text>gcig gis kyang dus dus su skyes bskur/ gcig gis kyang de bzhin slar bskur nas de gnyis phan tshun mdza' bar gyur to/ /ji tsam dus phyi zhig na mnyan du yod pa na gnas pa'i skye bo mang</text></item>
<item><p>160a2</p><section>'dul ba</section><text>po dag cung zad bya ba zhig yod de/ de dag thams cad bskyed mos tshal du dong ste 'dus nas der grong khyer gyi don rnams bsgrubs nas dong ngo / /khyim bdag byin pa dang / ri dgas sgra zhes bya ba gnyis de na gcig la</text></item>
<item><p>160a3</p><section>'dul ba</section><text>gcig mdza' ba'i gtam 'dzer cing 'khod do/ /khyim bdag byin pas mdza' bo grogs po bdag cag gnyis dus las 'das kyang phyin bu dang / tsha bo dang / yang tsha dang / sum tsha dag gi bar du</text></item>
<item><p>160a4</p><section>'dul ba</section><text>mdza' ba'i rgyun mi gcad par bya na/ de la thabs ji lta bu zhig bya zhes dris pa dang / ri dgas sgras smras pa/ grogs po legs te bdag kyang de lta bur sems na tshur shog /ma btsas par gnyen sngar</text></item>
<item><p>160a5</p><section>'dul ba</section><text>bya ste/ bdag la bu pho zhig skyes/ khyod la bu mo zhig byung na khyod kyis bdag gi bu la byin cig de ste khyod la ni bu pho zhig byung / bdag la ni bu mo zhig byung na bdag gis khyod kyi bu la sbyin no/ /des</text></item>
<item><p>160a6</p><section>'dul ba</section><text>grogs po legs kyis de lta bur bya'o zhes smras so/ /de dag gcig la gcig ma btsas par gnyen byas te dong ngo / /de nas dus phyi zhig na khyim bdag byin pa'i chung ma sems can dang ldan par gyur te/</text></item>
<item><p>160a7</p><section>'dul ba</section><text>zla ba brgyad dam dgu 'das pa na/ bu mo zhig btsas te/ dbyibs legs shing blta na sdug pa/ bzang mo yan lag dang nying lag tu ldan pa zhig ste de rtag tu ngu'o/ /de nas khyim bdag byin pa'i khyim du dge slong dag 'ongs</text></item>
<item><p>160a8</p><section>'dul ba</section><text>te chos bshad pa dang / de'i tshe rna ba byo ste nyan to/ /de nyi ma bdun gsum nyi shu rtsa gcig tu rgya cher btsas pa'i btsas ston chen po byas nas de'i ming 'dogs pa la zhugs te/ bu mo 'di'i ming cir gdags shes bgros pa dang / gnyen rnams</text></item>
<item><p>160b1</p><section>'dul ba</section><text>kyis bu mo 'di rtag tu chos 'dod pa chos la rna ba byo ste nyan la khyim bdag byin pa'i bu mo yin pas na de'i phyir bu mo de'i ming chos sbyin zhes gdags so/ /bu mo chos sbyin ma ma ma brgyad la gtad de/ gnyis ni snun pa'i ma ma'o/ /gnyis</text></item>
<item><p>160b2</p><section>'dul ba</section><text>ni 'tsho ba'i ma ma'o/ /gnyis ni dri ma 'phyi ba'i ma ma'o/ /gnyis ni rtse ba'i ma ma'o/ /ma ma de brgyad kyis gsos bskyed de 'o ma dang / zho dang / mar sar dang / mar dang / gzhan yang des shing des pa'i yo byad kyi khyad par gyis myur du bskyed pa ni rdzing na gnas pa'i 'dam las</text></item>
<item><p>160b3</p><section>'dul ba</section><text>skyes pa bzhin no/ /de nas khyim bdag ri dgas sgra zhes bya ba khyim bdag byin pa'i bu mo btsas par des thos pa dang / des grogs po'i bu mo btsas na de la gos dang rgyan dag bdag gis bskur ro snyam bsams te/ bdag gi mna'</text></item>
<item><p>160b4</p><section>'dul ba</section><text>ma yin par yid la yod pas des de la gos dang rgyan dag bskur nas mdza' bo grogs po khyod la bu mo zhig byung bar thos nas bdag rab tu dga' ste/ mdza' bo'i bu mo'i gos dang rgyan bskur ba 'di yin gyis blang ba'i rigs so zhes spring ba dang /</text></item>
<item><p>160b5</p><section>'dul ba</section><text>des de blangs nas slar lan spring ba/ mdza' bo de ltar byas pa legs kyis gnyen yang byas khyod las bu pho zhig byung na de la sbyin no/ /khyim bdag ri dgas sgras de'i lan thos pa dang / de bu 'dod par sems bzhin du des chung</text></item>
<item><p>160b6</p><section>'dul ba</section><text>ma la rtse dga' yongs su spyod do/ /rtse dga' yongs su spyad pa las phyi zhig na de'i chung ma mngal sems can dang ldan par gyur nas/ de zla ba brgyad dam dgu 'das pa dang bu pho zhig btsas so/ /de btsas nas de la yang zhag</text></item>
<item><p>160b7</p><section>'dul ba</section><text>bdun gsum nyi shu rtsa gcig gi bar du rgya cher btsas pa'i btsas ston chen po byas te/ khye'u 'di ming ci zhig tu gdags shes dpyad pa dang / de'i yang gnyen dag gis khye'u 'di skar ma sa ga'i tshe btsas pas na de bas na khye'u 'di'i ming sa</text></item>
<item><p>160b8</p><section>'dul ba</section><text>gar gdags so zhes zer nas de'i ming sa gar btags so/ /khye'u sa ga de yang ma ma brgyad la gtad de/ gnyis ni snun pa'i ma ma'o/ /gnyis ni 'tsho ba'i ma ma'o/ /gnyis ni dri ma 'phyi ba'i ma ma'o/ /gnyis ni rtse ba'i ma ma'o/ /ma ma de brgyad kyis gsos</text></item>
<item><p>161a1</p><section>'dul ba</section><text>bskyed de 'o ma dang / zho dang mar sar dang / mar dang / gzhan yang des shing des pa'i yo byad kyi khyad par gyis myur du bskyed pa ni rdzing na gnas pa'i 'dam las skyes pa bzhin no/ /khyim bdag ri dgas sgra las bu pho gcig</text></item>
<item><p>161a2</p><section>'dul ba</section><text>byung bar khyim bdag byin pas thos nas des bsams pa/ mdza' bo las bu pho zhig byung ba de gor ma chag par bdag gi dmag par 'gyur gyis/ de la gos dang rgyan dag cig bskur ro snyam nas/ des de la gos dang rgyan dag bskur</text></item>
<item><p>161a3</p><section>'dul ba</section><text>nas phrin spring ba/ mdza' bo khyod la bu zhig btsas par bdag gis thos nas rab tu dga' ste/ mdza' bo'i bu la bdag gis gos dang rgyan bskur ba 'di yin gyis 'di blang ba'i rigs so/ /des de blangs nas phrin lan mdza' bo khyod kyi bu</text></item>
<item><p>161a4</p><section>'dul ba</section><text>mo skyed cig dang / skyes nas blang ngo spring ngo / /des smras pa/ bu mo sbyin gyis legs te/ de ltar bya'o/ /nam bu mo chos sbyin skyes pa dang / de rab tu 'byung bar 'dod nas des pha'i rkang pa la phyag 'tshal te/ pha bdag legs par bshad pa chos kyi 'dul</text></item>
<item><p>161a5</p><section>'dul ba</section><text>ba la rab tu dbyung bar gsol lo zhes smras pa dang / des smras pa/ bu mo khyod ri dgas sgra'i bu sa ga la sngon khyod btang zin te/ khyod kyi khyim thab de yin te/ da ni gnang du mi rung ngo zhes zer nas ma gnang ngo / /khyim der dge slong ma</text></item>
<item><p>161a6</p><section>'dul ba</section><text>ut+pa la'i kha dog ces bya ba rigs dag ston par byed de dus dus su 'ong ngo / /chos sbyin gyis 'phags ma bdag legs par bshad pa'i chos kyi 'dul ba la rab tu 'byung bsnyen par rdzogs shing dge slong ma'i dngos po thob par 'tshal ba</text></item>
<item><p>161a7</p><section>'dul ba</section><text>bdag gi phas mi gnang zhing bsrungs te phyir 'byung du yang mi ster na khyod kyis 'di nyid du rab tu mi 'byung ngam zhes smras pa dang / des bu mo sems de ltar bskyed pa legs so/ /'dod pa ni bde ba chung la sdug bsngal che zhing</text></item>
<item><p>161a8</p><section>'dul ba</section><text>nyes pa mang ste/ rab tu byung na ni dge ba'o/ /bcom ldan 'das kyis ni mkhas pas nyes pa lnga mthong na des 'dod pa lnga la bsten pa'i mi rigs zhes gsungs te/ lnga gang zhe na/ bde ba chung la sdug bsngal che zhing nyes pa</text></item>
<item><p>161b1</p><section>'dul ba</section><text>mang bar mkhas pas yang dag par mthong nas/ des 'dod pa la bsten pa'i mi rigs so/ /'dod pa la bsten pas kun du sbyor ba 'phel bar 'gyur bar mkhas pas yang dag par mthong nas des 'dod pa la bsten pa'i mi rigs so/ /</text></item>
<item><p>161b2</p><section>'dul ba</section><text>'dod pa la bsten na cung zad kyang mi rigs pa 'am/ ngoms pa 'am/ chog pa med par mkhas pas yang dag par mthong nas des 'dod pa la bsten pa'i mi rigs so/ /'dod pa la bsten na sdig pa cung zad kyang mi bya ba med par</text></item>
<item><p>161b3</p><section>'dul ba</section><text>mkhas pas yang dag par mthong nas des 'dod pa la bsten pa'i mi rigs so/ /'dod pa ni rnam grangs de lta bu sangs rgyas dang sangs rgyas kyi nyan thos rnams dang / mkhas pa dang / yang dag par song ba skyes bu dam pa rnams kyis</text></item>
<item><p>161b4</p><section>'dul ba</section><text>spangs par mkhas pas mthong nas 'dod pa la bsten pa'i mi rigs so/ /mkhas pas yon tan lnga mthong nas rab tu 'byung ba la dad par bya ba'i rigs so/ /lnga gang zhe na/ bdag gis ma 'dres pa'i don rjes su thob par 'gyur</text></item>
<item><p>161b5</p><section>'dul ba</section><text>bar mthong nas mkhas pas rab tu 'byung ba la dad par bya ba'i rigs so/ /bdag gang dag gi bran dang / mngag gzhug pa dang / bsgo ba dang / bkol ba dang / ci dga' mgur byed pa de dag gis slar</text></item>
<item><p>161b6</p><section>'dul ba</section><text>mchod pa dang / bstod par 'gyur bar mthong nas mkhas pas rab tu 'byung ba la dad par bya ba'i rigs so/ /bla na med pa rnal 'byor bde ba mya ngan las 'das pa rjes su 'thob par mthong nas mkhas pas bdag nyid rab</text></item>
<item><p>161b7</p><section>'dul ba</section><text>tu 'byung ba la dad par bya ba'i rigs so/ /bla na med pa rnal 'byor bde ba mya ngan las 'da' ba rjes su 'thob pa ma grub kyang bdag lhar skye bar 'gyur bar mthong nas mkhas pas rab tu 'byung ba la dad par bya ba'i rigs so/ /</text></item>
<item><p>161b8</p><section>'dul ba</section><text>rab tu byung ba'i yon tan ni sangs rgyas dang / sangs rgyas kyi nyan thos rnams dang mkhas pa dang / yang dag par song ba'i skyes bu dam pa rnams kyis bsngags par mthong nas mkhas pas rab tu 'byung ba la dad par bya ba'i rigs te/ khyod kyis</text></item>
<item><p>162a1</p><section>'dul ba</section><text>sems de ltar bskyed pa legs kyis da song nas bcom ldan 'das la gsol te bya'o zhes smras nas/ dge slong ma ut+pa la'i kha dog ma bcom ldan 'das gang na ba der song ste phyin pa dang / bcom ldan</text></item>
<item><p>162a2</p><section>'dul ba</section><text>'das kyi zhabs la mgo bos phyag 'tshal nas phyogs gcig tu 'dug go/ /phyogs gcig tu 'dug nas dge slong ma ut+pa la'i kha dog mas bcom ldan 'das la btsun pa khyim bdag byin pa zhes bya ba'i bu mo chos sbyin zhes</text></item>
<item><p>162a3</p><section>'dul ba</section><text>bgyi ba legs par bshad pa'i chos 'dul ba la rab tu 'byung bsnyen par rdzogs shing dge slong ma'i dngos por 'tshal na/ de khyim bdag ri dgas sgra'i bu sa ga zhes bgyi ba la stsal nas/ khyim bdag byin pa des ma</text></item>
<item><p>162a4</p><section>'dul ba</section><text>gnang ba'i steng du rtag tu bsrungs shing slad rol du 'byung du ma ster to zhes gsol pa dang / de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo song la dge slong ma dag</text></item>
<item><p>162a5</p><section>'dul ba</section><text>la 'di skad smros shig /khyim bdag byin pa'i bu mo chos sbyin ma zhes bya ba khyim de nyid du ut+pa la'i kha dog ma phrin par gtang gis skyabs su 'gro ba gsum dang / bslab pa'i gzhi lnga byin la gnas de nyid du</text></item>
<item><p>162a6</p><section>'dul ba</section><text>rab tu dbyung bar ngas gnang ngo / /btsun pa de ltar bgyi'o zhes gsol nas/ de nas tshe dang ldan pa kun dga' bos bcom ldan 'das las mnyan te dge slong ma rnams la bsgo'o/ /dge slong ma'i dge</text></item>
<item><p>162a7</p><section>'dul ba</section><text>'dun mas dge slong ma ut+pa la'i kha dog ma la bsgo ste phrin par gtang ngo / /de der song nas bu mo bcom ldan 'das kyis kyang gnang bar bka' stsal to/ /dge slong ma'i dge 'dun gyis kyang skyabs su 'gro ba gsum dang / dge bsnyen</text></item>
<item><p>162a8</p><section>'dul ba</section><text>ma'i bslab pa'i gzhi lnga yang byin no/ /khyod rab tu byung ste bslab pa bcu'i gzhi yang byin gyis 'di dang 'di dag ni 'di ltar bslab pa'i gnas nas 'byung ba bzhin du zung la bsdam par gyis shig ces smras pa dang / de rab tu dga' ba skyes so/ /de nas rab tu</text></item>
<item><p>162b1</p><section>'dul ba</section><text>dga' ba skyes pa dang / dge slong ma ut+pa la'i kha dog mas 'phags pa'i bden pa bzhi yang dag par rtogs par 'gyur ba de lta bu bshad nas chos sbyin mas thos ma thag tu 'jig tshogs su lta ba'i ri'i rtse mo nyi shu gyen du byung ba rdo rje'i</text></item>
<item><p>162b2</p><section>'dul ba</section><text>ye shes kyis bcom nas rgyun du zhugs pa'i 'bras bu mngon du byas so/ /de nas dge slong ma ut+pa la'i kha dog mas bcom ldan 'das la gsol pa dang / bcom ldan 'das kyis tshe dang ldan pa kun dga' bo song ste/</text></item>
<item><p>162b3</p><section>'dul ba</section><text>dge slong ma dag la 'di skad ces bsgo shig /chos sbyin ma gnas de nyid du ut+pa la'i kha dog ma phrin par thong la lo gnyis su chos drug dang rjes su 'brang ba'i chos drug gi bslab pa byin cig ces bka' stsal pa dang / btsun pa de ltar</text></item>
<item><p>162b4</p><section>'dul ba</section><text>bgyi'o zhes gsol nas/ tshe dang ldan pa kun dga' bos bcom ldan 'das las mnyan te dge slong ma rnams la bsgo'o/ /dge slong ma'i dge 'dun gyis ut+pa la'i kha dog ma bsgos te phrin par gtang ngo / /de der song nas</text></item>
<item><p>162b5</p><section>'dul ba</section><text>bu mo dge slong ma'i dge 'dun rnams kyis lo gnyis su chos drug dang rjes su 'brang ba'i chos drug bslab pa'i sdom pa byin te/ khyod ni dge slong mar gyur gyis 'di dang 'di ni khyod kyis byos shig /ji ltar bslab pa'i</text></item>
<item><p>162b6</p><section>'dul ba</section><text>gzhi bcas pa bzhin du bsdam par gyis shig /de nas de lta bu'i chos bshad pa thos pa dang / chos sbyin mas lan cig phyir ldog pa'i 'bras bu mngon du byas so/ /de ltar chos sbyin mas lo gnyis su chos drug</text></item>
<item><p>162b7</p><section>'dul ba</section><text>dang rjes su 'brang ba'i chos drug gi bslab pa dag bslabs pa de na de gzhon nu mar gyur to/ /de gzugs gzhon zhing bzang mo la nang gi skye bo thams cad kyis yid dga' zhing phyi phyir zhing lta'o/ /de nas khyim bdag ri</text></item>
<item><p>162b8</p><section>'dul ba</section><text>dgas sgras bu mo chos sbyin de gzhon nur gyur pa thos pa dang / des khyim bdag byin pa la mdza' bo khye'u yang gzhon nur gyur bu mo yang gzhon nur na nyi ma nam bzang ba brtags nas khye'u</text></item>
<item><p>163a1</p><section>'dul ba</section><text>yi chung mar blang ngo zhes spring ba dang / des mdza' bo legs kyis de ltar bya'o zhes lan spring ngo / /khyim bdag byin pas ltas mkhan dag bsogs te/ kye bu mo 'di nam bag mar btang na rung ba rtogs shig</text></item>
<item><p>163a2</p><section>'dul ba</section><text>ces byas pa dang / de dag gis yid 'thun par brtsis te bag mar gtang ba'i nyi ma bstan to/ /de bzhin du khyim bdag ri dgas sgras kyang bag ma blang ba'i zhag bstan to/ /de nas khyim bdag byin pas mdza' bo dang /</text></item>
<item><p>163a3</p><section>'dul ba</section><text>phu nu dang gnyen dag gi gnas su dus 'di tsam na bu mo chos sbyin ma bag mar gtang bar bya ste/ phu nu dang gnyen 'khor dang chas te grogs byed pa'i phyir shog shig ces yi ge spring ngo / /de nas khyim bdag ri dgas sgras kyang</text></item>
<item><p>163a4</p><section>'dul ba</section><text>mdza' bo dang phu nu dang / gnyen rnams la de bzhin du yi ge spring ngo / /khyim bdag de gnyis kyi skye bo dang / 'khor dag rgya cher gnas nas 'dza' bo dang / gnas rnams lhags pas mnyan du yod pa'i nang thams cad</text></item>
<item><p>163a5</p><section>'dul ba</section><text>gang ngo / /yul ko sa la'i rgyal po gsal rgyal gyi nang gi btsun mo dang / gzhon nu dang / blon po dang / skye bo mang po dang / ljongs dag gi mis khyim bdag byin pa'i bu mo ri dgas sgra la byin te/</text></item>
<item><p>163a6</p><section>'dul ba</section><text>de bag mar len par byed cing de dag gi gnas nas mdza' bo dang / phu nu dang / gnyen rnams dang / skye bo mang po dag lhags so zhes thos so/ /des blon po la kye khyed kyis kyang de gnyis kyi grogs gyis shig par bsgo'o/ /</text></item>
<item><p>163a7</p><section>'dul ba</section><text>de dag gis kyang gnas nas kyi dbang po rnams dang / rgyal po'i rigs su gtogs pa rnams la so sor gang gi yul na yo byad ci yod pa rnams deng bdag gis khyer te 'dus/ 'di na kun phyin par 'dus shig ces yi ge spring ngo / /de dag</text></item>
<item><p>163a8</p><section>'dul ba</section><text>gis kyang de ltar thos ma thag tu bdag gis 'byor ba rnams sbyar te mnyan du yod par lhags so/ /de nas sems can mang po brgya stong yang 'dus te/ de nas blon po rnams kyis mnyan du yod pa'i bskyed mos tshal dang / nye ba'i tshal dang / de'i 'khor du bcas pa</text></item>
<item><p>163b1</p><section>'dul ba</section><text>thams cad phyi bdar byas/ rdo dang / gyo mo dang bong ba dag phyags nas med par byas so/ /tsan dan gyi chus ni chag chag btab/ bdug spos zhim po'i pog phor da sbyangs te/ g.yas g.yon du bzhag /'phan dang rgyal mtshan bsgrengs nas/</text></item>
<item><p>163b2</p><section>'dul ba</section><text>dar gyi lda ldi spyangs/ me tog rnam pa sna tshogs kyis bkram/ yid du 'ong ba'i lha rnams kyi dga' ba'i tshal dang / bskyed mos tshal bzhin no/ /de nas chos sbyin mas yo byad sbyar ba rnams mthong nas nang gi skye bo dag la kye dus ma yin pa'i</text></item>
<item><p>163b3</p><section>'dul ba</section><text>dus ston 'di ci zhig yin zhes smras pa dang / de dag gis khyod kyis sngon gyi legs pa'i tshogs rnam par bsags pa'i mthus na dus la ma bab pa'i dus ston chen po byas te/ khyod bag mar gtang ba'i phyir dus la ma bab pa'i dus ston</text></item>
<item><p>163b4</p><section>'dul ba</section><text>chen po byas te/ de dag nye bar 'ongs so zhes smras pa dang / des thos nas skrag ste pha'i rkang pa la phyag 'tshal te/ yab bdag 'dod pa 'tshal ba ni ma lags na rgyal po'i kun dga' ra ba zhes bgyi ba dge slong ma'i dbyar mo khang du mchir ci gnang</text></item>
<item><p>163b5</p><section>'dul ba</section><text>zhes smras pa dang / des smras pa/ bu mo khyod ma skyes par khyim bdag ri dgas sgra'i bu sa ga la byin pas/ da ni nga la dbang med do/ /khyod kyi khyim thab de yin te/ de lta bur ni yul ko sa la'i rgyal po gsal rgyal dang /</text></item>
<item><p>163b6</p><section>'dul ba</section><text>nang gi btsun mo dang gzhon nu dang / bran pho dang / bran mo dang / skye bo mang po dang / yul so so nas lhags pa'i skye bo mang po dag kyang shes na ngas khyod da ji ltar gnang bar bya/ ci bdag mdza' bo/ /</text></item>
<item><p>163b7</p><section>'dul ba</section><text>phu nu dang / gnyen rnams btson rar bcug ste 'chi bar 'dod dam/ khyod ni sang bag mar 'gro ba ltar gyis shig /mdza' bo dang / bdag gi mi dang / gnyen dang / skye bo mang po dag kyang 'dir 'dus na/ de skad ma zer</text></item>
<item><p>163b8</p><section>'dul ba</section><text>cig /khyod rab tu gzhon pas ma rtogs te/ tshangs par spyod pa spyad pa thong shig ces bsgo ba dang / de brtson pas lam yid la byed pa sgom pa la zhugs na 'dod pa dang bral bar bya ba'i thabs ma rnyed do/ /de'i bar du yang sangs rgyas bcom ldan 'das</text></item>
<item><p>164a1</p><section>'dul ba</section><text>la mi mkhyen pa 'am/ mi gzigs pa 'am/ ma rig pa 'am/ rnam par mi rig pa cung zad kyang med de/ sangs rgyas bcom ldan 'das rnams ni thugs rje chen po can 'jig rten pa la phan 'dogs par 'dug pa/</text></item>
<item><p>164a2</p><section>'dul ba</section><text>srung ba gcig pu dpa' bo gcig pu/ gnyis su med pa gnyis su ma yin par gsung ba zhi gnas dang lhag mthong gis gnas pa/ 'dul ba'i dngos po gsum la mkhas pa chu bo bzhi las rgal ba/ rdzu 'phrul gyi rkang pa bzhi'i</text></item>
<item><p>164a3</p><section>'dul ba</section><text>zhabs kyi mthil la rab tu rtag pa/ mi 'jigs pa bzhis bsnyengs pa med pa/ yan lag lnga rnam par spangs pa/ skye ba lnga las yang dag par 'das pa/ yan lag drug dang ldan pa/ pha rol tu phyin pa drug yongs su rdzogs pa/</text></item>
<item><p>164a4</p><section>'dul ba</section><text>spyad pa drug la rtag tu spyod pa/ byang chub kyi yan lag bdun gyi me tog gis brgyan pa/ lam yan lag brgyad 'chang ba/ dgu mthar gyis snyoms par 'jug pa la mkhas pa/ stobs bcu'i stobs dang ldan pa/ phyogs</text></item>
<item><p>164a5</p><section>'dul ba</section><text>bcur snyan pa rgyas par grags pa/ brgya phrag bcu las dbang sgyur ba khyad zhugs pa/ mtshan lan gsum nyin lan gsum du sangs rgyas kyi spyan gyis 'jig rten la gzigs nas ye shes kyi mthong ba la 'jug ste/</text></item>
<item><p>164a6</p><section>'dul ba</section><text>gang 'grib/ gang 'phel/ gang sdug bsngal bar gyur/ gang dog par gyur/ gang gnod par gyur/ gang dka' ba dang / dog pa dang / gnod par gyur/ gang ngan song la gzhol/ gang ngan song la 'bab/ gang</text></item>
<item><p>164a7</p><section>'dul ba</section><text>ngan song la rab tu bab/ gang ngas ngan song nas phyung ste/ mtho ris dang thar pa la rab tu gzhag par bya/ gang dge ba'i rtsa ba ma skyes pa rnams dge ba'i rtsa ba bskyed par bya/ gang skyes</text></item>
<item><p>164a8</p><section>'dul ba</section><text>pa rnams yongs su smin par bya/ gang yongs su smin pa rnams rnam par grol bar bya snyam du gzigs so/ /yang smras pa/ rgya mtsho chu srin gnas de ni/ /dus las gal te yol kyang srid/ /'dul ba yi ni bu rnams la/ /sangs rgyas dus la 'da' mi mdzad/ /</text></item>
<item><p>164b1</p><section>'dul ba</section><text>de nas bcom ldan 'das kyis 'dzum pa mdzad pa dang / chos nyid kyis nam gyi tshe sangs rgyas bcom ldan 'das der 'dzum pa mdzad pa de'i tshe/ zhal nas 'od zer kha dog sngon po dang / ser po dang / dmar po dang / dkar</text></item>
<item><p>164b2</p><section>'dul ba</section><text>po rnams phyung ste/ kha cig ni 'og tu dong / kha cig ni steng du dong ngo / /gang 'og tu dong ba de dag gis ni yang sos dang / thig nag po dang / 'joms pa dang / 'o dod 'bod pa dang / 'o dod cher 'bod pa dang / tsha ba dang / rab tu tsha</text></item>
<item><p>164b3</p><section>'dul ba</section><text>ba dang / mnar med pa dang / chu bur can dang / shin tu chu bur can dang / a ha ha dang / ha ha ba dang / hu hu ba dang / ud pa la lta bu dang / pad mo lta bu dang / pad mo chen po lta bu dag gi sems can dmyal bar song nas gang tsha</text></item>
<item><p>164b4</p><section>'dul ba</section><text>ba'i sems can dmyal ba der bab na ni bsil bar gyur/ gang grang ba'i sems can dmyal ba der bab na ni dro bar gyur te/ des sems can de dag gi sdug bsngal gyi khyad par slar bde bar gyur pas de dag 'di snyam du sems so/ /</text></item>
<item><p>164b5</p><section>'dul ba</section><text>kye ci bdag cag 'di nas shi 'phos sam/ 'on te gzhan zhig tu skyes snyam mo/ /de dag dad pa bskyed pa'i phyir bcom ldan 'das kyi sprul pa der btang ngo / /de dag sprul pa mthong nas de dag 'di snyam du sems so/ /</text></item>
<item><p>164b6</p><section>'dul ba</section><text>kye bdag cag ni tshe 'di las 'chi 'phos pa 'am/ gzhan du skyes pa ni ma yin mod kyi sngon chad ma mthong ba'i sems can 'di'i mthus na bdag cag gi sdug bsngal gyi khyad par bde bar gyur to/ /snyam nas/ de dag sprul pa la</text></item>
<item><p>164b7</p><section>'dul ba</section><text>mngon par sems dad pa las de dag sems can dmyal ba'i sdug bsngal gyi las zad nas gang du bden pa rnams kyi snod du 'gyur ba der lha dang mi'i phyir gyi mtshams len to/ /gang steng gi phyogs su dong ba des ni rgyal chen bzhi'i ris dang /</text></item>
<item><p>164b8</p><section>'dul ba</section><text>sum bcu rtsa gsum dang / mtshe ma'i dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs lha nye phan dang / tshangs chen dang / 'od chung dang / tshad med 'od dang / 'od snang dang / dge chung gnas dang / tshad med</text></item>
<item><p>165a1</p><section>'dul ba</section><text>dge dang / dge rgyas dang / sprin med dang / bsod nams 'phel dang / 'bras bu che dang / mi che dang / mi gdung dang / shin du snang dang / gya nom mthong dang / 'og min gnam gyi lha dag gi drung du song nas/</text></item>
<item><p>165a2</p><section>'dul ba</section><text>mi rtag pa dang / sdug bsngal dang / stong pa dang / bdag med pa'o zhes sgra 'byin cing tshigs su bcad pa gnyis kyang brjod do/ /'byung ba la ni btsal bar byos/ /sangs rgyas bstan la nan tan gyis/ /'chi bdag sde</text></item>
<item><p>165a3</p><section>'dul ba</section><text>rnams gzhom pa ni/ /bal glang dag gis rtswa khyim bzhin/ /chos kyi 'dul ba 'di la gang / /bag yod pa ru su spyod pa/ /skye ba 'khor ba stong pa ste/ /sdug bsngal ba yi mthar byed 'gyur/ /de nas 'od zer de dag stong</text></item>
<item><p>165a4</p><section>'dul ba</section><text>gsum gyi stong chen po'i khams bskor nas bcom ldan 'das kyi snam gyi phyi bzhin 'brang zhing 'ong ngo / /de ste bcom ldan 'das kyis 'das pa la lung bstan par bzhed na ni bcom ldan 'das kyi snam du mi snang bar 'gyur ro/ /</text></item>
<item><p>165a5</p><section>'dul ba</section><text>ma 'ongs pa la lung bstan par bzhed na ni mdun du mi snang bar 'gyur ro/ /sems can dmyal bar skye bar lung bstan par bzhed na ni zhabs kyi mthil du mi snang bar 'gyur ro/ /byol song du skye bar lung bstan par bzhed</text></item>
<item><p>165a6</p><section>'dul ba</section><text>na ni zhabs kyi rting par mi snang bar 'gyur ro/ /yi dags su skye bar lung bstan par bzhed na ni zhabs kyi mthe bor mi snang bar 'gyur ro/ /mir skye bar lung bstan par bzhed na ni pus mo gnyis su mi snang bar 'gyur ro/ /</text></item>
<item><p>165a7</p><section>'dul ba</section><text>stobs kyis 'khor los sgyur ba'i rgyal por lung bstan par bzhed na ni phyag g.yas pa'i mthil du mi snang bar 'gyur ro/ /lhar skye bar lung bstan par bzhed na ni lte bar mi snang bar 'gyur ro/ /nyan thos kyi byang chub tu lung ston</text></item>
<item><p>165a8</p><section>'dul ba</section><text>par bzhed na ni zhal gyi nang du mi snang bar 'gyur ro/ /rang sangs rgyas kyi byang chub tu lung bstan par bzhed na ni mdzod spur mi snang bar 'gyur ro/ /bla na med pa yang dag par rdzogs pa'i byang chub tu lung bstan par</text></item>
<item><p>165b1</p><section>'dul ba</section><text>bzhed na ni gtsug tor gyi nang du mi snang bar 'gyur ro/ /de nas 'od de dag bcom ldan 'das la lan gsum du bskor te/ bcom ldan 'das kyi zhal du mi snang bar gyur to/ /de nas tshe dang ldan pa kun dga' bos</text></item>
<item><p>165b2</p><section>'dul ba</section><text>thal mo sbyar te/ bcom ldan 'das la zhus pa/ rnam pa sna tshogs kha dog stong gis brgyan/ /zhal gyi nang nas mang po 'byung ba dag /thams cad phyogs su gang gis snang mdzad pa/ /</text></item>
<item><p>165b3</p><section>'dul ba</section><text>snang byed shar pas ji ltar de bzhin no/ /yang tshigs su bcad de smras pa/ 'phyar ba med cing mi dga' dregs spangs pa/ /sangs rgyas skye bo mchog gi rgyur gyur te/ /rgyu ma mchis par dung dkar pad ma'i rtsa/ /</text></item>
<item><p>165b4</p><section>'dul ba</section><text>mgon po brtan pa rgya mtsho ri bo bzhin/ /rgyu med par ni sangs rgyas bzhad mi mdzad/ /'dzum pa mi ston rgyal ba dgra pham mdzad/ /de tshe nyid kyis rtogs shing bstan pa'i blo/ /nyan pa rgyal dbang las ni thos par 'tshal/ /</text></item>
<item><p>165b5</p><section>'dul ba</section><text>thub pa khyu mchog brtan tshig dam pas ni/ /the tshom skyes pa mchog gis bsal bar mdzod/ /brtan pas gang gis phyir ni 'dzum bstan pa/ /skye bo mang po 'di dag thos par 'tshal/ /bcom ldan 'das kyis bka'</text></item>
<item><p>165b6</p><section>'dul ba</section><text>stsal pa/ de bzhin no/ /kun dga' bo rgyu med rkyen med par de bzhin gshegs pa dgra bcom pa yang dag par rdzogs pa'i sangs rgyas dag ni 'dzum pa mi mdzad do/ /kun dga' bo khyod kyis bu mo chos sbyin ma la dge slong</text></item>
<item><p>165b7</p><section>'dul ba</section><text>ma'i dge 'dun dang nga'i bkas dge slong ma ut+pa la'i kha dog ma phrin par btang ste/ skyabs su 'gro ba gsum nas rim bzhin du rab tu phyung la lo gnyis kyi bar du chos drug dang rjes su 'brang ba'i chos drug gi bslab</text></item>
<item><p>165b8</p><section>'dul ba</section><text>pa'i sdom pa yang byin no/ /de ni sang bag mar gtong ste/ de'i phyir skye bo mang po 'dus pa rnams mthong ngam/ btsun pa mthong ngo / /kun dga' bo bu mo de slar khyim du mi mor gnas pa'i skabs ma yin/ gnas ma yin te/ dga' bar bya ba'i phyir</text></item>
<item><p>166a1</p><section>'dul ba</section><text>'dod pa'i longs spyod la yongs su spyad pa'i gnas su 'di mi 'gyur gyi 'di ni da phyir mi ldog pa'i 'bras bu thob ste dgra bcom pa mngon du byed par 'gyur ro/ /kun dga' bo song ste dge slong ma rnams 'di ltar chos sbyin mas ni</text></item>
<item><p>166a2</p><section>'dul ba</section><text>lo gnyis kyi bar du chos drug dang rjes su 'brang ba'i chos drug gi bslab pa bslabs zin gyis de da ut+pa la'i kha dog ma phrin par thong la de tshangs par spyad pa skyed pa'i sdom pa byin cig par bsgo shig /btsun pa de bzhin du 'tshal lo/ /</text></item>
<item><p>166a3</p><section>'dul ba</section><text>tshe dang ldan pa kun dga' bos bcom ldan 'das las mnyan te dge slong ma dag la bsgo ba dang / dge slong ma'i dge 'dun gyis kyang ut+pa la'i kha dog ma phrin par bsgos te btang ngo / /de song nas bu mo khyod ni dge slong ma'i dge 'dun gyis</text></item>
<item><p>166a4</p><section>'dul ba</section><text>tshangs par spyad pa skyed pa'i sdom pa gnang gis da ni khyod bsnyen par rdzogs par bya'o/ /ci nas 'di lta bu'i chos bshad pa des thos ma thag tu slar mi ldog pa'i 'bras bu mngon du byas nas rdzu 'phrul bsgrubs so/ /</text></item>
<item><p>166a5</p><section>'dul ba</section><text>ut+pa la'i kha dog ma song nas bcom ldan 'das la gsol to/ /bcom ldan 'das kyis tshe dang ldan pa kun dga' bo la bka' stsal pa/ kun dga' bo song ste/ dge slong ma dag la 'di ltar ngas gnang gis dge 'dun sde gnyis</text></item>
<item><p>166a6</p><section>'dul ba</section><text>kyis ut+pa la'i kha dog ma phrin par thong ste/ bu mo chos sbyin ma bsnyen par rdzogs par gyis shig ces bsgo shig /btsun pa de ltar 'tshal lo/ /tshe dang ldan pa kun dga' bos bcom ldan 'das las mnyan te dge slong</text></item>
<item><p>166a7</p><section>'dul ba</section><text>ma dag la bsgo'o/ /dge slong ma'i dge 'dun gyis dge 'dun sde gnyis ka bsdus te chos sbyin ma khyim de na 'dug bzhin du ut+pa la'i kha dog ma las phrin gyis bsnyen par rdzogs par byas te ut+pa la'i kha dog ma song ste/ de la khyod ni bcom ldan</text></item>
<item><p>166a8</p><section>'dul ba</section><text>'das kyis gnang ste/ dge 'dun sde gnyis kyis bsnyen par rdzogs par byas so zhes bsgo'o/ /'di lta bu'i chos kyang bshad de de thos pas na dge slong ma chos sbyin mas 'khor ba'i 'khor lo dum bu lnga po 'di g.yo ba dang</text></item>
<item><p>166b1</p><section>'dul ba</section><text>mi g.yo bar shes te/ 'dus byas kyi ngo bo thams cad 'jig pa/ ltung ba rnam par 'gyes pa/ rnam par zhigs pa'i chos nyid kyis rab tu bcom ste nyon mongs pa thams cad spangs te/ dgra bcom pa mngon du byas nas dgra</text></item>
<item><p>166b2</p><section>'dul ba</section><text>bcom par gyur te khams gsum gyi 'dod chags dang bral ba/ gser dang bong ba 'dra ba/ nam mkha' la lag mthil chags pa med pa de bzhin du mnyam pa'i sems ste'u dang tsan dan du 'dra ba rig pas sgo nga'i sbubs bcom pa/ rig pa dang</text></item>
<item><p>166b3</p><section>'dul ba</section><text>mngon par shes pa dang / so sor rig pa rnams thob pa srid pa'i 'dod pa la chags pa dang / bkur sti la rgyab kyis phyogs/ dbang po dang nye dbang po dang lhar bcas pa rnams kyis mchod pa dang / phyag bya ba dang / tshig</text></item>
<item><p>166b4</p><section>'dul ba</section><text>gis snyan pa rjod par gyur to/ /dgra bcom pa'i dge slong ma zag pa zad pa khyim par khyim na gnas pa'i skabs ma yin gnas ma yin te/ dga' bar bya ba'i phyir 'dod pa'i longs spyad pa yongs su spyod pa'i gnas ma yin no/ /nam chos sbyin</text></item>
<item><p>166b5</p><section>'dul ba</section><text>ma dgra bcom pa mngon du byas pa dang de'i tshe pha ma la yab dang yum bdag gis ni dgra bcom pa mngon du bgyis kyis rgyal po'i kun dgar dge slong ma'i dbyar mo khang du mchi na gnang bar mdzod cig ces smras pa dang /</text></item>
<item><p>166b6</p><section>'dul ba</section><text>khyim bdag byin pa dang / chung ma dang gnyis gros byas nas bu mo de ltar na bdag cag la rgyal pos gyod smras par mi 'gyur ram/ de la rims bzhin du byas te bcom ldan 'das dang lhan cig tu song shig</text></item>
<item><p>166b7</p><section>'dul ba</section><text>ces smras pa dang / des smras pa legs kyis de ltar bgyi'o/ /de nas khyim bdag byin pas sangs rgyas bcom ldan 'das la sogs te dge slong gi dge 'dun dag khyim du spyan drangs te/ khyim bdag ri</text></item>
<item><p>166b8</p><section>'dul ba</section><text>dgas sgra la mdza' bo bu mo chos sbyin ma ni khyim du gnas su mi btub ste/ rab tu 'byung du gdon mi zas tshur shog la/ de nan gyis blang bar gyis shig ces spring ngo / /khyim bdag ri dgas sgras kyang yul ko sa la'i rgyal po gsal rgyal</text></item>
<item><p>167a1</p><section>'dul ba</section><text>gsol nas/ mdza' bo dang / phu nu dang / gnyen dang / skye bo mang po dag sdud pa la zhugs so/ /khyim bdag byin pas de'i nub mo gtsang zhing bsod pa'i bza' ba dang / bca' ba dag sbyar nas/ nang par</text></item>
<item><p>167a2</p><section>'dul ba</section><text>sngar langs te gdan bting chu bum pa bkang ste bzhag /bcom ldan 'das la spyan 'dren pas btsun pa bshos kyang lags gdugs tshod la yang bab na bcom ldan 'das da dus la bab par dgongs shig ces dus gsol pa dang /</text></item>
<item><p>167a3</p><section>'dul ba</section><text>de nas bcom ldan 'das snga dro'i dus na sham thabs gsol lhung bzed dang / chos gos bsnams te/ dge slong mang po dag gis bskor/ dge slong gi dge 'dun gyis mdun du byas nas khyim bdag byin pa'i khyim gang na ba der</text></item>
<item><p>167a4</p><section>'dul ba</section><text>gshegs so/ /der phyin pa dang / dge slong gi dge 'dun gyi mdun du stan bting ba la bzhugs so/ /de nas khyim bdag byin pas mdza' bo dang / phu nu dang / gnyen dag gis bskor te/ sangs rgyas dang / dge slong gi</text></item>
<item><p>167a5</p><section>'dul ba</section><text>dge 'dun dag bde bar bzhugs par shes nas gtsang zhing bsod pa'i bza' ba dang / bca' ba bdag nyid kyi lag gis dar te tshim pa dang / yang dag par bstabs so/ /de'i skabs su khyim bdag ri dgas sgras mdza' bo dang /</text></item>
<item><p>167a6</p><section>'dul ba</section><text>phu nu dang / gnyen dang / gzhon nu dang / blon po dang / grong khyer pa dang / ljongs kyi skye bo mang po dang / lhan cig bu sa ga bsrung ba dang / bkra shis dang zhi ba dag byas te bag ma len par chas te khyim bdag byin pa'i</text></item>
<item><p>167a7</p><section>'dul ba</section><text>sgo srung zhing 'khod do/ /khyim bdag byin pas sangs rgyas dang / dge slong gi dge 'dun la bdag nyid kyi lag nas dar te tshim par byas/ yang dag par bstabs nas/ bcom ldan 'das bshos gsol nas/ phyag bcabs lhung bzed blangs par shes</text></item>
<item><p>167a8</p><section>'dul ba</section><text>nas stan dma' ba zhig bting nas/ bcom ldan 'das kyi spyan sngar chos nyan pa'i phyir mdza' bo dang / phu nu dang / gnyen du bcas te 'khod do/ /de nas bcom ldan 'das kyis khyim bdag byin pa mdza' bo dang / phu nu dang / gnyen dag la chos kyi gtam gyis</text></item>
<item><p>167b1</p><section>'dul ba</section><text>yang dag par bstan/ yang dag par bskul/ yang dag par gzeng stod/ yang dag par mgu bar byas so/ /chos kyi gtam rnam grangs du mar yang dag par bstan/ yang dag par gzeng bstod/ mgu bar byas te gdan las bzhengs nas</text></item>
<item><p>167b2</p><section>'dul ba</section><text>bzhud do/ /dge slong ma chos sbyin ma yang khams gsum gyi gnyen po thob/ mi 'jigs pa thob bo/ /de dag bag mar blang ba'i dus la bab nas khyim bdag ri dgas sgra'i bu sa gas kyang mdza' bo dang / phu nu dang / gnyen dang /</text></item>
<item><p>167b3</p><section>'dul ba</section><text>gzhon nu dang / blon po dang / grong khyer pa dang / ljongs kyi skye bo mang po dang lhan cig tu der sil snyan rnam pa sna tshogs pa gsol to/ /chos sbyin ma bcom ldan 'das kyi phyi bzhin 'byung bar 'dod pa dang / de nas khyim bdag</text></item>
<item><p>167b4</p><section>'dul ba</section><text>ri dgas sgra'i bu sa gas 'phral la dpung pa brkyang nas chos sbyin gyi lag pa nas gzung bar bshams pa dang / chos sbyin ma sems can grangs med pa brgya stong gis mthong bzhin du ngang pa'i rgyal po 'dab ma brkyang ba bzhin nam mkha' la</text></item>
<item><p>167b5</p><section>'dul ba</section><text>'phur te rnam pa sna tshogs kyi cho 'phrul bstan pa dang / de nas khyim bdag ri dgas sgra'i mdza' bo dang / phu nu dang / gnyen dag dang / gzhon nu dang / blon po dang grong khyer pa dang / ljongs kyi skye bo mang po dang / khyim bdag</text></item>
<item><p>167b6</p><section>'dul ba</section><text>ri dgas sgra'i bu sa ga dang / gzhan yang ltad mo la lhags pa'i sems can dag ngo mtshar cher gyur nas shing rtsa ba nas bcad pa bzhin du rkang pa la phyag 'tshal nas/ sring mo 'di 'dra ba'i yon tan mang po 'thob</text></item>
<item><p>167b7</p><section>'dul ba</section><text>na khyod 'dod chags la spyod pa'i skabs ma yin gnas ma yin te/ bzod par gsol lo zhes smras pa dang / de nas chos sbyin ma nam mkha' las babs te/ skye bo mang po dag gi mdun du 'dug nas 'di lta bu'i chos bshad de sems can</text></item>
<item><p>167b8</p><section>'dul ba</section><text>mang po brgya stong gis thos nas khyad par cher rtogs te/ kha cig gis ni rgyun tu zhugs pa'i 'bras bu mngon du byas so/ /kha cig gis ni lan cig phyir 'ong ba'i 'bras bu/ kha cig gis ni phyir mi 'ong ba'i 'bras bu/ kha cig gis ni bcom ldan 'das kyi bstan pa</text></item>
<item><p>168a1</p><section>'dul ba</section><text>la rab tu byung nas nyon mongs pa thams cad spangs te dgra bcom pa mngon du byas so/ /kha cig gis ni nyan thos pa'i byang chub tu sems bskyed do/ /kha cig gis ni rang sangs rgyas kyi byang chub tu kha cig gis ni bla na med pa yang dag par rdzogs pa'i byang</text></item>
<item><p>168a2</p><section>'dul ba</section><text>chub tu'o/ /'khor de dag las phal cher sangs rgyas la gzhol la/ chos la 'bab dge 'dun la rab tu bab par bkod do/ /de nas dge slong ma chos sbyin gyis thob pa dang / phun sum tshogs pa rnyed sems can gyi don chen po byas te/ bcom ldan</text></item>
<item><p>168a3</p><section>'dul ba</section><text>'das ga la ba der song ste phyin pa dang / bcom ldan 'das kyi zhabs la mgo bos phyag 'tshal nas/ bcom ldan 'das kyi drung nas song ngo / /de nas bcom ldan 'das kyis dge slong dag la bka' stsal pa/ 'di ltar nga'i bka' thob ste bsnyen par</text></item>
<item><p>168a4</p><section>'dul ba</section><text>rdzogs pa'i nga'i dge slong ma nyan thos ma chos kyi gtam smra ba'i nang na dge slong ma chos sbyin ma 'di ni mchog yin no/ /dge slong pha dag the tshom skyes nas the tshom thams cad gcod pa sangs rgyas bcom ldan 'das la/ btsun pa dge slong ma chos</text></item>
<item><p>168a5</p><section>'dul ba</section><text>sbyin mas las ci zhig bgyis na de khyim na mchis bzhin du phrin pas rab tu byung zhing bsnyen par rdzogs nas dge slong ma'i dngos po thob nas de nyid du dgra bcom pa mngon du bgyis nas/ bcom ldan 'das kyis chos kyi gtam smra ba'i nang na mchog tu gsungs</text></item>
<item><p>168a6</p><section>'dul ba</section><text>shes gsol pa dang / bcom ldan 'das kyis bka' stsal pa/ dge slong dag dge slong ma chos sbyin mas las byas shing bsags pas tshogs rnyed pa dang / rkyen sbyin pa ni chu bo bzhin du nye bar gnas te gdon mi za'o/ /chos sbyin gyis</text></item>
<item><p>168a7</p><section>'dul ba</section><text>las byas shing bsags pa ni gzhan gyis myong bar mi 'gyur te/ dge slong dag las byas shing bsags pa ni phyi rol kyi sa'i khams la rnam par mi smin/ chu'i khams la ma yin/ me'i khams la ma yin/ rlung gi khams la ma yin gyi</text></item>
<item><p>168a8</p><section>'dul ba</section><text>zin pa'i phung po dang / khams dang / skye mched 'di nyid la dge ba dang / mi dge ba'i las byas pa rnam par smin par 'gyur ro/ /las rnams stor bar mi 'gyur ba/ /bskal pa dag ni brgya lon kyang / /dus dang 'phrod nas thob pa ni/ /lus can</text></item>
<item><p>168b1</p><section>'dul ba</section><text>rnams la 'bras bur smin/ /dge slong dag sngon byung ba na bskal pa bzang po 'di'i tshe skye dgu'i tshe lo stong phrag nyi shu thub pa na ston pa 'od srung zhes bya ba 'jig rten du byung ste/ de bzhin gshegs pa dgra bcom pa yang dag par rdzogs pa'i sangs rgyas rig</text></item>
<item><p>168b2</p><section>'dul ba</section><text>pa dang rkang par ldan pa bde bar gshegs pa/ 'jig rten mkhyen pa/ bla na med pa skyes bu 'dul zhing kha lo sgyur ba lha dang myi rnams kyi ston pa/ sangs rgyas bcom ldan 'das yul khor mor 'jig gi grong khyer na bzhugs shing drang srong gnas kyi ri</text></item>
<item><p>168b3</p><section>'dul ba</section><text>dgas kyi tshal na bzhugs so/ /de'i dus na yul khor mo 'jig na khyim bdag gzhan zhig gnas pa des rigs dang mnyam pa las chung ma blangs te de de dang lhan cig tu rtse dga' yongs su spyod do/ /de la rtse dga' yongs su spyad pa dang / de dus phyi zhig na</text></item>
<item><p>168b4</p><section>'dul ba</section><text>chung ma sems can dang ldan par gyur te/ de zla ba brgyad dam dgu 'das pa dang / de las bu mo zhig byung ste de zhag bdun gsum nyi shu gcig gi bar du btsas pa'i btsas ston chen po rgya cher byas te/ rigs dang 'thun pa'i ming btags nas/</text></item>
<item><p>168b5</p><section>'dul ba</section><text>de nas lus cher gyur pa de na rab tu 'byung bar 'dod pas de'i pha ma dag gis rab tu 'byung du mi ster ro/ /khyim de ni dge slong ma rgan mo gzhan zhig rigs la ston par byed cing / de'i khyim du dus dus su 'ong ngo / /bu mo des dge slong ma</text></item>
<item><p>168b6</p><section>'dul ba</section><text>rgan mo de la 'phags ma bdag ni legs par bshad pa'i chos 'dul ba la rab tu byung zhing bsnyen par rdzogs nas dge slong ma'i dngos por 'tshal na/ bdag gi pha mas mi gnang zhing khyim las phyir 'byung du yang mi ster na/ gnas</text></item>
<item><p>168b7</p><section>'dul ba</section><text>'di nyid du rab tu 'byung bar nus sam zhes smras pa dang / des bu mo bcom ldan 'das la zhus te bya'o zhes smras nas/ bcom ldan 'das yang dag par rdzogs pa'i sangs rgyas 'od srung la zhus pa dang / de nyid phrin par btang</text></item>
<item><p>168b8</p><section>'dul ba</section><text>ste/ khyim na 'dug bzhin du rab tu phyung nas dge slong ma'i sdom pa gnang nas dge 'dun sde gnyis kyis bsnyen par rdzogs par byas te/ dge slong ma rgan mo des de la chos bshad pa dang / de khyim na 'dug bzhin du dgra bcom</text></item>
<item><p>169a1</p><section>'dul ba</section><text>pa mngon du byas so/ /de nas dge slong ma rgan mos bsams pa/ bu mo 'dis khyim na 'dug bzhin du phrin gyis rab tu byung ste slob pa'i sdom pa dang bsnyen par rdzogs pa thob/ khyim na 'dug bzhin du</text></item>
<item><p>169a2</p><section>'dul ba</section><text>dgra bcom pa mngon du byas pa de thams cad kyang bdag las gyur te/ bdag gis bcom ldan 'das yang dag par rdzogs pa'i sangs rgyas 'od srung gi tshe tshangs par spyad pa'i dge ba'i rtsa bas bcom ldan 'das yang dag</text></item>
<item><p>169a3</p><section>'dul ba</section><text>par rdzogs pa'i sangs rgyas 'od srung gis bram ze'i khye'u bla ma la bram ze'i bu khyod skye dgu lo brgya thub pa'i tshe de bzhin gshegs pa bla na med pa dgra bcom pa yang dag par rdzogs pa'i sangs rgyas shAkya thub pa zhes</text></item>
<item><p>169a4</p><section>'dul ba</section><text>bya bar 'gyur ro zhes lung bstan pa de'i bstan pa la 'di ltar bdag khyim na 'dug bzhin du phrin gyis rab tu phyung / bslab pa'i sdom pa dang / dge slong ma'i dngos po thob cing khyim na 'dug bzhin du dgra bcom</text></item>
<item><p>169a5</p><section>'dul ba</section><text>pa mngon du byed pa dang / ji ltar bdag gi mkhan mo bcom ldan 'das yang dag par rdzogs pa'i sangs rgyas 'od srung gis chos kyi gtam smra ba'i nang na mchog tu bsngags pa de bzhin du bdag kyang shAkya thub pa/</text></item>
<item><p>169a6</p><section>'dul ba</section><text>bcom ldan 'das shAkya'i rgyal pos chos kyi gtam smra ba'i nang na mchog tu bsngags par shog shig ces smras so/ /dge slong dag ji snyam du sems/ dge slong ma rgan mo de ni da ltar gyi</text></item>
<item><p>169a7</p><section>'dul ba</section><text>dge slong ma chos sbyin ma 'di nyid yin no/ /bcom ldan 'das yang dag par rdzogs pa'i sangs rgyas 'od srung gi drung na 'dis tshe gcig tu tshangs par spyod pa spyad de/ smon lam gyi mthus na khyim na</text></item>
<item><p>169a8</p><section>'dul ba</section><text>'dug bzhin du phrin pas rab tu byung / bslab pa'i sdom pa dang / bsnyen par rdzogs shing dge slong ma'i dngos po yang 'thob/ khyim na 'dug bzhin du des nyon mongs pa thams cad</text></item>
<item><p>169b1</p><section>'dul ba</section><text>spangs te dgra bcom pa mngon du byas/ de bzhin gshegs pas kyang chos kyi gtam smra ba'i nang na mchog tu bsngags so/ /de lta bas na dge slong dag las gcig tu gnag pa ni rnam par smin pa yang gcig tu</text></item>
<item><p>169b2</p><section>'dul ba</section><text>gnag go/ /dkar ba ni gcig tu dkar ro/ /'dres pa ni gcig tu 'dres pa'o/ /de lta bas na dge slong dag gcig tu gnag pa dang / 'dres pa'i las spongs la gcig tu dkar ba'i las nyid la</text></item>
<item><p>169b3</p><section>'dul ba</section><text>bsgrub par bya ste/ dge slong dag de lta bur bslab par byos shig /bcom ldan 'das kyis de skad ces bka' stsal pa dang / dge slong de dag bcom ldan 'das kyis bshad pa la yi rang te mngon par dga'o// //</text></item>
<item><p>169b4</p><section>'dul ba</section><text>'dul ba phran tshegs kyi gzhi/ bam po bzhi bcu rtsa gsum pa/ mdor na/ phyi rol dge slong bzod mi gsol/ /gcig pu 'breg mkhan gyis mi breg /dbyar mo khang ni glar mi gtang / /</text></item>
<item><p>169b5</p><section>'dul ba</section><text>pha gus yang ni lus mi phyi/ /sangs rgyas bcom ldan 'das mnyan du yod pa 'dze ta'i tshal mgon med zas sbyin gyi kun dga' ra ba na bzhugs te/ dge slong ma gcig gis dge slong pha la klog slob pa dang / de nas</text></item>
<item><p>169b6</p><section>'dul ba</section><text>dus phyi zhig na nyes pa zhig byas nas des spyos pa dang / de dbyar mo khang du song nas 'phres te 'dug go/ /de'i mkhan mos mthong nas gzhon nu ma khyod ci zhig nyes na 'phres te 'dug ces smras pa dang / des mkhan</text></item>
<item><p>169b7</p><section>'dul ba</section><text>mo slob dpon gyis spyos na ji ltar bya mi shes so zhes smras so/ /bu de la gzhan ci zhig byar yod/ slob dpon dang / mkhan po ni bstan pa gnas par bya ba'i phyir sbyor bar zad kyi song la bzod pa gsol</text></item>
<item><p>169b8</p><section>'dul ba</section><text>cig ces smras pa dang / des legs kyis de ltar byas bzod pa gsol du 'gro'o zhes zer te 'dze ta'i tshal du song ste mi snang ba dang / des de btsal nas ji tsam zhig na de gtsug lag khang gi phyi rol</text></item>
<item><p>170a1</p><section>'dul ba</section><text>gyi 'chag sa na 'chag cing 'dug pa dang / des de'i rkang pa la phyag 'tshal ba dang / dge slong de ma gus par song ngo / /byis pa dag gis mthong nas de dag nyon mongs pa'i dbang gis gzir te/ 'phags ma khyod kyi don</text></item>
<item><p>170a2</p><section>'dul ba</section><text>ci'i phyir khyod kyis bzod pa bya ba bdag cag shes te/ des ni ma bzod na tshur shog /bdag cag gis khyod kyis don bsgrub po zhes smras pa dang / de ngo tsha nas cang mi smra bar song ngo / /de lta bur gyur pa dge slong dag gis thos nas bcom ldan</text></item>
<item><p>170a3</p><section>'dul ba</section><text>'das la gsol pa dang / bcom ldan 'das kyis dgongs pa/ gang nyes pa'i dmigs su gyur pa ni dge slong ma la spyos nas bzod pa gsol na yang rim gro mi byed par 'gro ste/ byis pa dag gis kyang phyi phyir mi dge ba gzhan du rtog gis de lta</text></item>
<item><p>170a4</p><section>'dul ba</section><text>bas na dge slong mas dge slong pha la gtsug lag khang gi phyi rol tu bzod pa ma gsol zhing dge slong phas dge slong ma la ma gus pa bzhin du 'gro bar mi bya bar dgongs shing mkhyen nas bka' stsal pa/ dge slong dag byis pa rnams phyi phyir mi dge</text></item>
<item><p>170a5</p><section>'dul ba</section><text>ba la rtog par 'gyur gyis de lta bas na dge slong mas dge slong khros pa la gtsug lag khang gi phyi rol tu bzod pa ma gsol cig /de lta yang dge slong mas dge slong pha la bzod pa gsol nas ma gus par byas te ma 'gro shig /dge slong</text></item>
<item><p>170a6</p><section>'dul ba</section><text>mas dge slong pha la gtsug lag khang gi phyi rol du gsol lam/ dge slong mas dge slong la bzod pa gsol ba la ma gus par song na gnyis ka la yang 'das pa dang bcas par 'gyur ro/ /gleng gzhi mnyan du yod pa na ste/</text></item>
<item><p>170a7</p><section>'dul ba</section><text>dge slong dag 'dreg mkhan gyis skra bregs pa dang / de nas 'dreg mkhan gzhon nur gyur pas dran pa nye bar mi 'jog go/ /des de dag mthong ba dang chags par gyur to/ /rnam pa de lta bur gyur pa dge slong dag gis thos nas bcom ldan</text></item>
<item><p>170a8</p><section>'dul ba</section><text>'das la gsol pa dang / bcom ldan 'das kyis bka' stsal pa/ dge slong dag sems ni rgod pa ste/ dran pa nye bar ma gzhag pas na bslus par 'gyur/ bud med ni phal cher 'dod chags rab tu che ste/ de lta bas na dge slong ma dag gcig pu 'dreg mkhan gyi drung</text></item>
<item><p>170b1</p><section>'dul ba</section><text>du skra 'dreg par ma byed par de'i drung du dge slong ma gzhan zhig zhog la de ste 'dreg mkhan de chags par gyur na de'i drung na dge slong ma 'dug pas 'di skad smros shig /bzhin bzangs dge slong ma 'di'i lus ni rus pa'i 'khrul 'khor/ 'di ni rgyan med</text></item>
<item><p>170b2</p><section>'dul ba</section><text>la lus dri ma can/ 'di ni rab tu byung ba yin gyis de lta bu'i sems zlog shig sems can dmyal bar ltung bar gyur ta re/ de ste dge slong ma chags par gyur na yang 'di skad du smros shig /phu nu mo khyim pa'i las ni khyod kyis spangs na ci khyod kyis bsnyen</text></item>
<item><p>170b3</p><section>'dul ba</section><text>par rdzogs pa'i tshe dge 'dun sde gnyis la khyod kyis khas blangs pa de soms shig /'dod pa ni bde ba chung zhing sdug bsngal mang la nyes pa'i dmigs mang bar ni bcom ldan 'das kyis bka' stsal gyis/ tshul bzhin ma yin pa'i yid la byed pa spangs</text></item>
<item><p>170b4</p><section>'dul ba</section><text>la rab tu byung ba'i sems nye bar zhog shig /des de la de skad du smras na ni legs/ de ste ma smras na drung na 'dug pa'i dge slong ma la 'das pa dang bcas par 'gyur ro/ /gleng gzhi mnyan du yod pa na ste/ dge slong ma sbom dga' mo khyim bdag</text></item>
<item><p>170b5</p><section>'dul ba</section><text>gzhan zhig dad par byas te dbyar mo khang rtsig tu bcug nas de na dge slong ma mang zhig gnas par gyur to/ /ji tsam zhig na lho phyogs nas tshong pa lnga brgya tsam zhig zong khyer te mnyan du yod par lhags so/ /tshong pa de dag nor gzhag pa'i khang</text></item>
<item><p>170b6</p><section>'dul ba</section><text>pa glas btsal ba dang ma rnyed de/ de nas de dag gis mnyan du yod par kun du btsal kyang ma rnyed de/ tshong dus dang srang dang lam gyi bzhi mdor nor rnams bsogs te 'khod na 'brug kyang zer nyi ma yang nub tu nye nas de'i tshe char pa chung zad cig</text></item>
<item><p>170b7</p><section>'dul ba</section><text>bab pa dang / de dag lag pas 'gram pa la brten nas rab tu sems shing 'khod pa dang / sbom dga' mos mthong ste smras pa/ bzhin bzangs char pa yang bab na srang bur 'khod de ci byed nor rnams gnas shig du gzud na ci</text></item>
<item><p>170b8</p><section>'dul ba</section><text>nyes/ de dag gis 'phags ma bdag cag gis mnyan du yod par khyab par btsal te 'jig rten pa mi srun pas khang pa glar yang ma rnyed na ji ltar bgyi zhes smras pa dang / des bu rnams mtshan mo'i tshe ci 'dra ba shes par byos</text></item>
<item><p>171a1</p><section>'dul ba</section><text>la gla yang lhag par byin te khyim tshol cig /gyi 'da' ni zong du ma rung bar 'gyur ba dang / char pas gsher na su zhig nyo ba yod ces smras pa dang / des 'phags ma 'jig rten 'di dag la bdag cag gis khyim gyi gla</text></item>
<item><p>171a2</p><section>'dul ba</section><text>nyi rim du byin kyang su yang ma ster to/ /bdag gi las byung ba lta ste/ ji lta bu yang rung ste/ zhag gcig lon nas gzhan du 'dong ngo zhes byas pa dang / des smras pa/ bu de ltar khang pa'i gla lhag par byin la bdag gi dbyar mo khang gi nang du</text></item>
<item><p>171a3</p><section>'dul ba</section><text>'khod cig /de dag gis 'phags ma legs kyis des mchi'o zhes smras pa dang / de nas sbom dga' mos dge slong ma dag nub mo dbyar mo khang nas bskrad de dbyar mo khang de tshong pa de dag la glar btang ngo / /dge slong ma de dag char pa bab nas chos</text></item>
<item><p>171a4</p><section>'dul ba</section><text>gos gsher bzhin du dbyar mo khang gzhan du song ngo / /de'i dge slong ma dag gis che zhe'u bu cag nub mo chos gos gsher bzhin du 'dir ci la 'ongs shes dris pa dang / de dag gis zhib tu smras so/ /don chung ngu ma'i dge slong ma dag gis 'phya zhing smod</text></item>
<item><p>171a5</p><section>'dul ba</section><text>la ngan du 'dzer ba ni sbyin bdag gis dge slong ma'i dbyar mo khang du byas pa'i khang pa glar btang ba ga la rigs/ de lta bur gyur pa dge slong dag gis thos nas bcom ldan 'das la gsol to/ /de nas bcom ldan 'das kyis bka' stsal pa/ dge slong</text></item>
<item><p>171a6</p><section>'dul ba</section><text>dag dge slong ma dag 'phya ba ni gnas te/ de bas na dge slong ma dag dbyar mo khang glar ma btang zhig /dge slong mas dbyar mo khang glar btang na 'das pa dang bcas par 'gyur ro/ /gleng gzhi mnyan du yod pa na ste/ dge slong ma sbom dga'</text></item>
<item><p>171a7</p><section>'dul ba</section><text>mos byis pa gzhon nu dag lus 'khru ba'i nang du zhugs te/ so phag gis lus drud cing khrus byas pa dang / de dag chags par gyur te kun tu lta zhing gtam du 'dzer ba ni kye ltos shig /dge sbyong mgo reg ma pha bi gyad</text></item>
<item><p>171a8</p><section>'dul ba</section><text>chen po pa char bgos pa dang 'dra ba zhig lus pha gus phyi zhing phyis nas 'phyi zhing 'dug go/ /de dag de la 'phya bar gyur to/ /de 'phya ba dang de la de dag rab tu dgod de/ de lta bur gyur pa dge slong dag gis thos nas bcom ldan</text></item>
<item><p>171b1</p><section>'dul ba</section><text>'das la gsol pa dang / bcom ldan 'das kyis dgongs pa byis pa gzhon nu de dag ni 'phya ba gnas yin te/ mi rigs pa'i las byas pa mkhyen nas bka' stsal pa/ dge slong dag sbom dga' mos mi mdzes shing las ngan pa byas</text></item>
<item><p>171b2</p><section>'dul ba</section><text>te byis pa gzhon nu dag de la 'phya ba'i gnas yin te/ de lta bas na dge slong ma dag lus pha gus ma phyi shig /dge slong ma dag gis lus pha gus phyis na 'das pa dang bcas par 'gyur ro/ / mdor na/ lus la pha gus phyi mi bya/ /rdo leb</text></item>
<item><p>171b3</p><section>'dul ba</section><text>dag kyang de bzhin te/ /gos dkris dang ni khu tshur gyis/ /ci dang cis kyang mi phyi'o/ /sangs rgyas bcom ldan 'das mnyan du yod pa 'dze ta'i tshal mgon med zas sbyin gyi kun dga' ra ba na bzhugs so/ /bcom ldan 'das kyis dge</text></item>
<item><p>171b4</p><section>'dul ba</section><text>slong ma dag lus pha gus ma phyi shig ces bka' stsal pa dang / rdo leb kyis phyis te de yang nyes pa'i dmigs su gyur nas/ bcom ldan 'das kyis rdo leb kyis ma phyi shig ces bka' stsal pa dang / de dag gis gos dkris pas phyis so/ /</text></item>
<item><p>171b5</p><section>'dul ba</section><text>de yang nyes pa'i dmigs su gyur nas/ bcom ldan 'das kyis gos dkris pas ma phyi shig ces bka' stsal pa dang / de dag khu tshur gyis phyis nas de yang nyes pa'i dmigs su gyur te/ bcom ldan 'das kyis khu tshur gyis ma phyi</text></item>
<item><p>171b6</p><section>'dul ba</section><text>shig ces bka' stsal pa dang / de dag gis ci dang cis kyang phyis pa dang / de yang nyes pa'i dmigs su gyur nas/ bcom ldan 'das kyis bka' stsal pa/ lag pa gcig pu ma gtogs par gzhan ci dang cis kyang</text></item>
<item><p>171b7</p><section>'dul ba</section><text>rung ste/ ma phyis shig 'phyi na 'das pa dang bcas par 'gyur ro/ /'dul ba phra mo'i dngos po'i sgo bdun pa rdzogs s+ho// // bsdus pa'i mdo sde/ dge slong ma yi bkur sti bri/ /</text></item>
<item><p>171b8</p><section>'dul ba</section><text>bsgo ba dang ni lcags kyi snod/ /bud med gnyis kyis blta ba dang / /de bzhin nag po u di ka / mdor na/ bsti stang med dang kun ma yin/ /lus bstan pa ni ma gtogs so/ /bkyigs pa las kyang mi sbyin pa/ /gso sbyong dang</text></item>
<item><p>172a1</p><section>'dul ba</section><text>ni tshul nas byung / /sangs rgyas bcom ldan 'das mnyan yod na rgyal byed kyi tshal gyi kun dga' ra ba na bzhugs so/ /gang gi tshe tshe dang ldan pa gre las skyes dus las 'das pa de'i tshe dge slong ma bcu gnyis sdes de'i rus pa</text></item>
<item><p>172a2</p><section>'dul ba</section><text>rnams bsdus nas bkur sti chen pos sa phyogs yangs par mchod rten brtsigs te/ de la gdugs dang / rgyal mtshan dang / ba dan dag kyang btags/ dri dang me tog gis brgyan te snyan par smra ba'i dge slong ma gnyis kyang bskos nas der nyin</text></item>
<item><p>172a3</p><section>'dul ba</section><text>gcig bzhin du sa dang / chu dang / bdug pa dang / me tog dag 'jog par byed do/ /de nas dge slong gang dag yul gzhan nas 'ongs pa de dag la lag pa bkru ba byin te/ me tog dang / bdug pa dang / tshigs su bcad pa'i dbyangs</text></item>
<item><p>172a4</p><section>'dul ba</section><text>kyis mchod rten la phyag 'tshal bar byed do/ /ji tsam dus gzhan zhig na tshe dang ldan pa chu 'thung 'khor lnga brgya dang ljongs rgyu zhing mnyan yod du phyin to/ /dgra bcom pa rnams ni ma dgongs par ye shes mthong ba mi 'jug pas des mchod rten de rgyang</text></item>
<item><p>172a5</p><section>'dul ba</section><text>ring po nas mthong ba dang / 'di ni bcom ldan 'das kyi skra dang / sen mo'i mchod rten sar pa yin pas song la phyag bya'o snyam du bsams te/ de dag der song ba dang / dge slong ma de gnyis kyis de dag la lag pa dang / rkang pa bkrus</text></item>
<item><p>172a6</p><section>'dul ba</section><text>pa'i sa dang chu dag byin no/ /de nas me tog dang / bdug pa byin pa dang / tshigs su bcad pa'i dbyangs kyis mchod rten la phyag byas so/ /de la 'khor lnga brgya dang phyag byas nas song ngo / /mchod rten de dang ha cang mi</text></item>
<item><p>172a7</p><section>'dul ba</section><text>ring ba zhig na tshe dang ldan ma ut+pa la'i mdog shing drung zhig na nyin par gnas pa'i phyir 'dug pa des de dag mthong nas smras pa/ tshe dang ldan pa chu 'thung khyed kyis su'i mchod rten la phyag bgyis pa dgongs shig /des bsams pa</text></item>
<item><p>172a8</p><section>'dul ba</section><text>ci'i phyir tshe dang ldan ma ut+pa la'i mdog can 'di skad ces tshe dang ldan pa chu 'thung khyod kyis su'i mchod rten la phyag bgyis pa dgongs shig ces smras snyam nas des smras pa/ re shig bsam par bya'o/ /re shig sems pa la zhugs pa na dge slong</text></item>
<item><p>172b1</p><section>'dul ba</section><text>gre las skyes kyi rus pa'i mchod rten yin par mthong nas de rgyud zhe sdang gi kun nas dkris pa'i bag chags kyis bsgos pas slar log ste/ tshe dang ldan ma ut+pa la'i mdog can la smras pa/ bstan pa la chu bur byung na khyod 'di na 'dug bzhin du</text></item>
<item><p>172b2</p><section>'dul ba</section><text>yal bar bor ro zhes byas pa dang / de cang mi zer bar 'dug go/ /des slob ma dang nye gnas de dag la smras pa/ tshe dang ldan pa dag ston pa la sdug pa dang phangs par byed pa gang yin pa de dag gis de'i phyir rus pa dang rus gong gi phung po</text></item>
<item><p>172b3</p><section>'dul ba</section><text>'di las so phag re re phyung la drel cig /de 'khor mang ba yin pas de dag gis rus pa dang / rus gong gi phung po las so phag re re phyung ste bor nas skad cig nyid la bshig go/ /dge slong ma de gnyis ngus nas rings pa rings par dbyar</text></item>
<item><p>172b4</p><section>'dul ba</section><text>mo khang du song ste dge slong ma rnams la smras pa dang / dge slong ma bcu gnyis sde dang / de la yid gzhol zhing mdza' ba 'dod chags dang ma bral ba gzhan dag gis thos nas/ bdag cag gi ming po deng gdod shi ba lta zhes ngu zhing 'khod pa las</text></item>
<item><p>172b5</p><section>'dul ba</section><text>sbom dga' mos smras pa/ phu nu mo dag de la su zhig gis bstan/ de dag gis smras pa/ de ni glo bur du 'ongs pas snying nas mi shes kyi 'phags ma ut+pa la'i mdog can phyogs de na 'dug pa des de dag la smras yang dag go/ /</text></item>
<item><p>172b6</p><section>'dul ba</section><text>sbom dga' mos smras pa/ phu nu mo dag de ni 'dreg mkhan las rab tu byung ba yin la/ de yang de rang bzhin nyams pa yin pas de'i las yin pa bdag gis ni smras pa tsam kho nas shes so/ /bcom ldan 'das kyis 'khor</text></item>
<item><p>172b7</p><section>'dul ba</section><text>sun 'byin par byed pa 'khor gyi nang du gzhag par mi bya'o zhes legs par gsungs pa yin pas/ de'i phyir de la bsam du ci yod kyis tshur shog 'dong bar bya'o/ /de dag khro bas kun nas dkris pa de dag de gsad pa'i phyir mtshon</text></item>
<item><p>172b8</p><section>'dul ba</section><text>cha dang khab dang / seng ldeng gi phur bu dag blangs nas dong ngo / /des de dag rgyang ring po nas rings pa rings par 'ong ba mthong nas bsams pa/ de dag shugs de lta bus 'ong ba las na gdon mi za bar de dag bdag la gnod pa byed par 'gyur ro/ /'on kyang</text></item>
<item><p>173a1</p><section>'dul ba</section><text>de dag bsam pa ji lta bu zhig gis 'ong ba bsam par bya'o snyam nas re shig bsam pa la zhugs pa na gsad pa'i bsam pa can du mthong nas des snam sbyar byin gyis brlabs te 'gog pa'i snyoms par 'jug pa la snyoms par</text></item>
<item><p>173a2</p><section>'dul ba</section><text>zhugs so/ /de dag gis de'i snam sbyar la mtshon cha dang / khab dang / seng ldeng gi phur bu dag gis bsnun pa dang / ting nge 'dzin gyi stobs kyis shi ba bzhin du dbugs phyi nang du mi rgyu bar 'dug go/ /de dag gis smras pa/ phu nu mo spyod</text></item>
<item><p>173a3</p><section>'dul ba</section><text>pa ngan pas 'tsho ba 'di bsad pas sha lon zin gyis tshur shog 'dong ngo zhes smras nas dong ngo / /de dag dong ba dang / tshe dang ldan ma ut+pa la'i mdog can ting nge 'dzin de las langs pa dang / re shig na de dag gis bdag la gnod pa byas pa mthong</text></item>
<item><p>173a4</p><section>'dul ba</section><text>ngo / /de gnas skabs de bzhin du gtsug lag khang du song ba dang / dge slong rnams kyis mthong nas de dag gis smras pa/ tshe dang ldan ma ut+pa la'i mdog can ci'i phyir 'di ltar gyur/ des smras pa/ tshe dang ldan pa dag dge slong ma rnams kyis</text></item>
<item><p>173a5</p><section>'dul ba</section><text>bdag do bsad pa la gzigs su gsol/ de dag gis smras pa/ ci'i phyir des ji ltar gyur pa rnams rgyas par smras pa dang / don nyung ba'i dge slong rnams khros nas gnas dang gnas dag na btsun pa dag dge slong ma ni shin tu khros par</text></item>
<item><p>173a6</p><section>'dul ba</section><text>gyur kyang de la phyag mi bya ba tsam du bya'i 'di ltar tshe dang ldan ma ut+pa la'i mdog can gsad par byas pa ni mtshar gyi gzu lums byed do zhes 'phya bar byed do/ /de la gcig gis smras pa/ kye shes ldan dag de ltar der zad nas 'di</text></item>
<item><p>173a7</p><section>'dul ba</section><text>lta ji ltar bsgrub par dpyad par bya'o/ /gcig gis smras pa/ bsgrub tu ci yod bcom ldan 'das la gsol du zad mod/ gcig gis smras pa/ bcom ldan 'das la gsol ci dgos/ bdag cag 'dus la ci ltar dge</text></item>
<item><p>173a8</p><section>'dul ba</section><text>slong ma 'ga' yang rgyal byed kyi tshal du 'ong bar mi gzhug par khrims su bya'o/ /de dag 'dus nas dge slong ma rnams gtsug lag khang du 'ong du ma gzhug par de lta bur khrims su byas so/ /dge slong ma rnams gtsug lag khang du 'ong du mi gzhug par</text></item>
<item><p>173b1</p><section>'dul ba</section><text>brtsams pa dang bkur sti bri bar gyur to/ /skye dgu'i bdag mo chen mo gau ta mI'i kun tu spyod pa ni nyin gcig bzhin du bcom ldan 'das kyi zhabs la mngon par phyag 'tshal du 'ong ba yin pa las/ de la dge slong rnams kyis smras pa/ gau ta mI</text></item>
<item><p>173b2</p><section>'dul ba</section><text>dge slong gi dge 'dun gyis dge slong ma rnams gtsug lag khang du mi 'jug par khrims su byas kyis ma 'gro bar sdod cig /des smras pa/ 'phags pa dag de dag gis nongs pa bgyis pa bzhin du bdag gis kyang bgyis sam ci/ dge slong</text></item>
<item><p>173b3</p><section>'dul ba</section><text>rnams kyis smras pa/ dge 'dun rnams de ltar bzhed pa la kho bo cag gis byar ci yod/ de slar log nas dbyar khang du song ngo / /sangs rgyas bcom ldan 'das rnams mkhyen bzhin du 'dri bar mdzad pa yin pas sangs rgyas bcom</text></item>
<item><p>173b4</p><section>'dul ba</section><text>ldan 'das kyis tshe dang ldan pa kun dga' bo skye dgu'i bdag mo chen mo nad kyis thebs sam ci btsun pa ma lags so/ /'o na ci'i phyir mi 'ong / des bcom ldan 'das la skabs de dag rgyas par gsol to/ /bcom ldan 'das</text></item>
<item><p>173b5</p><section>'dul ba</section><text>kyis bka' stsal pa/ kun dga' bo dge slong gi dge 'dun gyis khrims su byas pa thog tu bab bo/ /'on kyang dge slong ma rnams ni dge slong rnams la rag lus pa mang ba yin zhing / gal te de dag 'ong du ma bcug na bkur sti med</text></item>
<item><p>173b6</p><section>'dul ba</section><text>par 'gyur ro/ /de'i phyir dge slong mas dge slong sgo ba la dris te 'ong du bcug la gdams ngag mi sbyin no/ /bcom ldan 'das kyis dge slong mas dge slong sgo ba la dris nas gtsug lag khang du 'ong du bcug la gdams ngag ni</text></item>
<item><p>173b7</p><section>'dul ba</section><text>bkyig par bya'o zhes bka' stsal pa dang / dge slong ma rnams kyis ji skad du dris nas nang du 'jug par mi shes pa dang / bcom ldan 'das kyis bka' stsal pa/ dge slong mas gtsug lag khang du mi 'jug par 'di skad</text></item>
<item><p>173b8</p><section>'dul ba</section><text>ces 'phags pa dag bdag cag gtsug lag khang du 'jug gis mkhyen par mdzod cig ces smros shig /dge slong gis kyang sring mo dag khon can mtshon cha dang khab dag 'chang ba ma yin nam zhes dris shig /dge slong mas ma dris par zhugs na/ 'gal tshabs can du</text></item>
<item><p>174a1</p><section>'dul ba</section><text>'gyur ro/ /dge slong gis ma smras na yang 'gal tshabs can du 'gyur ro/ /bcom ldan 'das kyis gdams ngag bkyig par bya'o zhes bka' stsal pa dang / drug sde rnams kyis ma bkyigs so/ /bcom ldan 'das kyis bka'</text></item>
<item><p>174a2</p><section>'dul ba</section><text>stsal pa/ dge slong ma nyes pa dang bcas pa la dge slong gi dge 'dun mi bzod bzhin du dge slong gis gdams ngag brjod par mi bya'o/ /dge slong ma nyes pa dang bcas pa la dge slong gi dge 'dun mi bzod bzhin du dge slong gis gdams</text></item>
<item><p>174a3</p><section>'dul ba</section><text>ngag rjod par byed na 'gal tshabs can du 'gyur ro/ /gdams ngag la ji lta ba bzhin du gso sbyong dang dgag dbye la yang de bzhin no/ / sdom la/ dge slong mas ni bzod gsol dang / /dgag dbye las ni gso sbyong min/ /gcig la</text></item>
<item><p>174a4</p><section>'dul ba</section><text>gcig kyang bzod pa gsol/ /gnyis ni rgan rims ji bzhin no/ /sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/ /dge slong ma gzhan zhig dge slong zhig las</text></item>
<item><p>174a5</p><section>'dul ba</section><text>klog par byed do/ /ji tsam dus gzhan zhig na de la nyes pa zhig byung nas des de spyos pa dang / de dbyar khang du song nas glos phab ste 'dug go/ /de nas mkhan mos mthong nas smras pa/ gzhon nu ma khyod ci'i phyir glos phab</text></item>
<item><p>174a6</p><section>'dul ba</section><text>ste 'dug /des smras pa mkhan mo slob dpon gyis bdag la spyos na ci ltar bgyi ba ma 'tshal to/ /bu mo mkhan mo dang slob dpon ni bstan pa gnas par bya ba'i phyir gshe ba yin pas bzod pa gsol du zad mod/</text></item>
<item><p>174a7</p><section>'dul ba</section><text>de la ci zhig shes par byar yod/ legs kyis bzod par gsol du mchi'o/ /de rgyal byed kyi tshal du song nas dge slong de'i rkang pa gnyis la gtugs pa dang / dge slong des de la 'gongs te song ngo / /dge slong ma de spobs pa med par</text></item>
<item><p>174a8</p><section>'dul ba</section><text>gyur nas dge slong ma'i dbyar khang du 'ongs pa dang / dge slong ma rnams kyis smras pa/ phu nu mo khyod kyis slob dpon la bzod pa gsol na de bzod par gyur tam/ des smras pa/ de lta bu ni nams kyang slob dpon du ma gyur cig /smras pa/ ci nyes des</text></item>
<item><p>174b1</p><section>'dul ba</section><text>ji ltar gyur pa rnams bsnyad pa dang / dge slong ma rnams phu nu mo dag bu mo dag bud med la brnyas pa'i phyir re shig bzod pa gsol yang ji ltar bzod pa mi byed pa dang / gnyis su na rkang pa la phyag byas kyang 'gongs te 'gro bar</text></item>
<item><p>174b2</p><section>'dul ba</section><text>byed pa la ltos shes 'phya ba'i skabs de dge slong ma rnams kyis dge slong pha la smras so/ /dge slong phas kyang bcom ldan 'das la gsol to/ /bcom ldan 'das kyis bka' stsal pa/ dge slong dag dge slong ma rnams 'phya ba ni</text></item>
<item><p>174b3</p><section>'dul ba</section><text>thog tu bab bo/ /de'i phyir dge slong gi rkang pa gnyis la phyag 'tshal nas bzod pa gsol ba na 'gongs te 'gro bar mi bya'o/ /dge slong gi rkang pa la dge slong mas phyag 'tshal nas bzod pa gsol ba na 'gongs te 'gro bar byed na 'gal</text></item>
<item><p>174b4</p><section>'dul ba</section><text>tshabs can du 'gyur ro/ /dge slong mas mod kho na la bzod pa mi gsol to/ /'on kyang bags kyis bya'o/ /bcom ldan 'das kyis bags kyis bya'o zhes bka' stsal pa dang / ji ltar bags kyis bya ba mi shes nas/ bcom ldan 'das kyis</text></item>
<item><p>174b5</p><section>'dul ba</section><text>bka' stsal pa/ dang por dge slong ngam/ dge slong ma 'am dge bsnyen nam/ dge bsnyen ma gzhan gyis mang du sbyang ba byas la/ de 'thun par byed na de'i 'og tu bzod pa gsol bar bya'o/ /gleng gzhi ni mnyan yod na'o/ /bcom ldan</text></item>
<item><p>174b6</p><section>'dul ba</section><text>'das kyis dbyar gnas pa'i dge slong gis dge 'dun la mthong ba dang / thos pa dang / dogs pa'i gnas gsum gyis dgag dbye bya'o zhes bka' stsal pa dang / dbyar gnas pa'i dge slong gis dge 'dun la gnas gsum gyis</text></item>
<item><p>174b7</p><section>'dul ba</section><text>dgag dbye byas nas yang gso sbyong byed do/ /de las kha cig gis smras pa/ tshe dang ldan pa dag rnam par dag par bya ba'i phyir gso sbyong bya ba ji lta bar dgag dbye yang de lta bu yin par bdag gis mthong ngo / /de'i phyir gso sbyong gang yin pa de ni dgag dbye</text></item>
<item><p>174b8</p><section>'dul ba</section><text>yang yin no/ /gzhan dag gis smras pa/ gso sbyong yang gzhan la dgag dbye yang gzhan yin no zhes bya ba'i skabs de bcom ldan 'das la gsol to/ /bcom ldan 'das kyis bka' stsal pa/ dge slong dag gso sbyong yang gzhan la/ dgag dbye yang gzhan pa bden mod kyi</text></item>
<item><p>175a1</p><section>'dul ba</section><text>dgag dbye las gso sbyong gzhan du byar med pas de'i phyir dge slong dgag dbye byas nas gso sbyong bya mi dgos so/ /'di ltar rnam par dag pa'i phyir gso sbyong bya ba yin la dgag dbye yang thams cad du rnam par dag pa nyid yin pa'i phyir ro/ /</text></item>
<item><p>175a2</p><section>'dul ba</section><text>gleng gzhi ni mnyan yod na'o/ /dge slong dag khon yod pas sems mnyam par 'jog pa btang ste gcig la cig glags tshol zhing dgag dbye byed pa'i tshe dge 'dun gyi nang du zhugs nas/ de dag dge 'dun gyi nang der gcig la gcig 'gran byed cing</text></item>
<item><p>175a3</p><section>'dul ba</section><text>tshul khrims nyams pa dang / lta ba nyams pa dang / cho ga nyams pa dang / 'tsho ba nyams pa dag gleng bar byed cing de dag gzhan du gtam 'dres pa dang / phebs par smra ba dang / smos 'drin dang / grogs bshes dang / slob dpon dang / mkhan po</text></item>
<item><p>175a4</p><section>'dul ba</section><text>dang / slob dpon cig pa dang / mkhan po gcig pa rnams phyogs phyogs su chad nas 'dug go/ /de'i tshe dge 'dun gyi dbyen chen por gyur nas dge 'dun ca co 'don/ dge 'dun gnyis su gyur/ dge 'dun mi 'thun par gyur pa na de dag la gzu</text></item>
<item><p>175a5</p><section>'dul ba</section><text>bo byed pa rnams kyis tshe dang ldan pa dag rtsod mi dgos kyis rab tu byung ba'i sems so sor thob par gyis shig ces 'chugs par byed do/ /bcom ldan 'das kyis kyang dge slong dag phyogs gang na dge slong rnams 'khod pa na 'thab</text></item>
<item><p>175a6</p><section>'dul ba</section><text>par byed/ 'tshang 'dru bar byed/ 'gyed par byed/ rtsod par byed/ 'thab krol byed pa'i phyogs der ni mang du nyan par yang nga mi 'dod na 'gro zhing gnas pa lta ci smos te/ der ni nga mi 'gro'o/ /dge slong dag gang na chos gsum po</text></item>
<item><p>175a7</p><section>'dul ba</section><text>rnam par spangs shing chos gsum po mang du byed pa ste/ chos gsum po rnam par spangs pa gang zhe na/ ma chags pa'i dge ba'i rtsa ba rnam par spangs pa dang / zhe sdang med pa'i dge ba'i rtsa ba rnam par spangs pa dang / gti mug med pa'i</text></item>
<item><p>175a8</p><section>'dul ba</section><text>dge ba'i rtsa ba rnam par spangs te/ chos gsum po rnam par spangs pa dang / chos gsum po mang du byed pa gang zhe na/ chags pa mi dge ba'i rtsa ba mang du byed pa dang / zhe sdang mi dge ba'i rtsa ba mang du byed pa dang / gti mug mi dge ba'i rtsa ba mang du byed pa ste/ chos gsum</text></item>
<item><p>175b1</p><section>'dul ba</section><text>po 'di dag mang du byed pa dang / phyogs gang na dge slong rnams gnas shing 'thab par byed/ 'tshang 'dru bar byed/ 'gyed par byed/ brtsod par byed/ 'thab krol byed pa dang / dge slong dag de na chos gsum po 'di dag rnam par spangs shing chos</text></item>
<item><p>175b2</p><section>'dul ba</section><text>gsum po 'di dag mang du byed pa dang / phyogs gang na dge slong rnams gnas shing 'thab par byed/ 'tshang 'dru bar byed/ 'gyed par byed/ rtsod par byed/ thab krol byed pa dang / dge slong dag de na chos gsum po rnam par spangs shing chos gsum po</text></item>
<item><p>175b3</p><section>'dul ba</section><text>mang du byed pa ste/ chos gsum po rnam par spangs pa gang zhe na/ ma chags pa'i dge ba'i rtsa ba rnam par spangs pa dang / zhe sdang med pa'i dge ba'i rtsa ba rnam par spangs pa dang / gti mug med pa'i dge ba'i rtsa ba rnam par spangs pa ste/ chos gsum po 'di</text></item>
<item><p>175b4</p><section>'dul ba</section><text>dag rnam par spangs pa dang / dge slong dag phyogs gang na dge slong dag rnam par gnas shing 'thab par byed/ mtshang 'dru bar byed 'gyed par byed rtsod par byed/ thab krol byed cing dge slong dag de na chos gsum po mang du byed pa ste/ gsum gang zhe na/ chags pa</text></item>
<item><p>175b5</p><section>'dul ba</section><text>mi dge ba'i rtsa ba mang du byed pa dang / zhe sdang mi dge ba'i rtsa ba mang du byed pa dang / gti mug mi dge ba'i rtsa ba mang du byed pa ste/ chos gsum po 'di dag mang du byed pa dang / dge slong dag phyogs gang na dge slong rnams gnas shing 'thab par</text></item>
<item><p>175b6</p><section>'dul ba</section><text>byed/ 'tshang 'dru bar byed/ 'gyed par byed/ rtsod par byed/ thab krol bar byed pa dang / dge slong dag de na chos gsum po rnam par spangs shing chos gsum mang du byed pa der ni nga thos par yang mi 'dod na 'gro zhing gnas pa lta ci</text></item>
<item><p>175b7</p><section>'dul ba</section><text>smos te/ nga der mi 'gro zhes gsungs pas tshe dang ldan pa dag rtsod mi dgos kyis rab tu byung ba'i sems so sor thob par gyis shig ces bcugs pa na/ de dag kun nas dkris pa phyir 'phel bar gyur nas ldog tu ma btub pa bram ze dang</text></item>
<item><p>175b8</p><section>'dul ba</section><text>khyim bdag dag gis mthong nas shes ldan dag dge sbyong mgo reg 'di dag ni dgag dbye byas kyang rab tu byung ba'i sems so sor ma thob ste/ rgyun kho nar thab mo byed do zhes 'phya bar byed smod par byed/ phyar ka gtong bar byed pa'i skabs</text></item>
<item><p>176a1</p><section>'dul ba</section><text>de dge slong rnams kyis bcom ldan 'das la gsol to/ /bcom ldan 'das kyis bka' stsal pa/ dge slong dag bram ze dang / khyim bdag dag 'phya bar byed pa ni thog tu bab bo/ /de'i phyir dge slong dag dge slong khon can rnams</text></item>
<item><p>176a2</p><section>'dul ba</section><text>kyis dgag dbye mi bya'o/ /'on kyang bzod pa gsol nas dgag dbye bya'o/ /de dag gis gang gi nyin par dgag dbye byed pa'i nyin par bzod pa gsol kyang / kun nas dkris pa phyir 'phel zhing de'i tshe rang gi sems so sor thob par</text></item>
<item><p>176a3</p><section>'dul ba</section><text>mi nus so/ /bcom ldan 'das kyis bka' stsal pa/ de nyid kyi nyin par gzod pa gsol bar mi bya'o/ /'on kyang zhag bdun nam brgyad na dgag dbye byed par 'gyur ba na bzod pa gsol bar bya'o/ /bcom ldan 'das kyis zhag bdun nam brgyad</text></item>
<item><p>176a4</p><section>'dul ba</section><text>na dgag dbye byed par 'gyur ba'i tshe bzod pa gsol bar bya'o zhes bka' stsal pa dang / 'di ltar de dag thams cad kyis bzod pa gsol lo/ /bcom ldan 'das kyis bka' stsal pa/ thams cad kyis bzod pa gsol bar mi bya'o/ /'on kyang</text></item>
<item><p>176a5</p><section>'dul ba</section><text>mi mthun pa rnams kyis bzod pa gsol lo/ /gzhan dag gis ni gcig la gcig yang dag par dga' bar byos la dgag dbye gyis shig /gleng gzhi ni mnyan yod na'o/ /bcom ldan 'das kyis lo lnga pa dang / gtsug phud kyi dus ston chen</text></item>
<item><p>176a6</p><section>'dul ba</section><text>po bya'o zhes bka' stsal pa dang / bram ze dang / khyim bdag dad pa can rnams phan tshun 'gran cing byed do/ /de'i tshe dge slong dang dge slong ma rnams kyi 'dus pa chen por gyur pa dang / bcom ldan 'das kyis rgan rims ji lta ba bzhin du 'dug</text></item>
<item><p>176a7</p><section>'dul ba</section><text>shig ces bka' stsal to/ /dge slong ma rnams rgan rims ji lta ba bzhin du 'dug pa na ca co 'don pa'i skabs de dge slong ma rnams kyis dge slong rnams la smras so/ /dge slong rnams kyis bcom ldan 'das la gsol to/ /bcom ldan 'das kyis</text></item>
<item><p>176a8</p><section>'dul ba</section><text>bka' stsal pa gnyis gsum tsam zhig rgan rims ji lta ba bzhin du 'khod par bya'o/ /lhag ma rnams ni 'khor ji lta ba dang / smon 'drin ji lta ba bzhin du 'khod cig / sdom la/ sgo yi drung na 'khod pa dang / /gnyis kyis gso sbyong lung nod dang / /dge slong ma ni</text></item>
<item><p>176b1</p><section>'dul ba</section><text>mkhas gyur kyang / /gcig pus gso sbyong mi mnod pa'o/ /sangs rgyas bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /bcom ldan 'das kyis thun mong gi las ma gtogs par</text></item>
<item><p>176b2</p><section>'dul ba</section><text>dge slong dang / dge slong ma rnams kyi las so sor gyis shig ces bka' stsal pa dang / dge slong ma thams cad 'dus nas gso sbyong la rgyal bu rgyal byed kyi tshal du 'ongs nas gso sbyong byed de dge slong rnams dang / de dag rnams lhan cig tu sgo khang</text></item>
<item><p>176b3</p><section>'dul ba</section><text>na gso sbyong byed pa dang / bram ze dang / khyim bdag rnams de la ltad mo lta zhing 'dug pa'i skabs de gsan nas/ bcom ldan 'das kyis bka' stsal pa/ dge slong dang / dge slong ma rnams lhan cig tu sgo khang du gso sbyong mi bya'o/ /bcom ldan</text></item>
<item><p>176b4</p><section>'dul ba</section><text>'das kyis dge slong dang dge slong ma rnams lhan cig tu sgo khang du gso sbyong mi bya'o zhes bka' stsal pa dang / dge slong rnams nang du zhugs te de dag dang lhan cig tu gso sbyong byed pa dang / de dang de dag lhan cig tu 'du 'dzi'i gtam zer zhing / yun</text></item>
<item><p>176b5</p><section>'dul ba</section><text>ring du 'dug par gyur pa'i skabs de dge slong rnams kyis bcom ldan 'das la gsol to/ /bcom ldan 'das kyis bka' stsal pa/ de'i phyir dge slong dang / dge slong ma rnams lhan cig gtsug lag khang du gso sbyong ma byed cig /</text></item>
<item><p>176b6</p><section>'dul ba</section><text>dge slong dang / dge slong ma rnams lhan cig tu gtsug lag khang du gso sbyong ma byed cig ces bka' stsal pa dang / dge slong ma rnams gso sbyong la gtsug lag khang du phyis mi 'ong bar gyur to/ /bcom ldan 'das kyis bka' stsal pa/</text></item>
<item><p>176b7</p><section>'dul ba</section><text>de'i phyir dge slong yang lam gyi phyed du song la dge slong ma yang lam gyi phyed du song ste/ der de dag lhan cig tu gso sbyong byos shig /bcom ldan 'das kyis dge slong yang lam gyi phyed du song la/ dge slong ma la yang lam gyi</text></item>
<item><p>176b8</p><section>'dul ba</section><text>phyed du song ste/ der de dag dang lhan cig tu gso sbyong byos shig ces bka' stsal pa dang / de dag de bzhin du gtam byed pa la zhugs pa dang / re shig na bram ze dang / khyim bdag rnams lam der song ba dang / de dag gis</text></item>
<item><p>177a1</p><section>'dul ba</section><text>dge slong ma rnams dang lhan cig de dag gso sbyong byed pa mthong ngo / /de nas de dag yang dag pa ma yin pa'i rnam par rtog pas rtog cing gcig la gcig gis smras pa/ shes ldan dag dge slong ma mgo reg 'di dag dang / dge sbyong</text></item>
<item><p>177a2</p><section>'dul ba</section><text>mgo reg 'di dag ci dag smra/ gcig gis smras pa/ shes ldan dag de dag gis khyim du gsang ste/ gsang gtam ci byas pa de dag bdag cag gis thos pas 'di dag dgon par song ste/ 'ongs nas gsang ba ci yod pa smrar zad</text></item>
<item><p>177a3</p><section>'dul ba</section><text>mod/ gzhan ci smrar yod/ 'di dag gis kyang rgyal po la smras pas bdag cag rgyal pos chad pas cung zad ci bcad pa de thams cad ni dge slong mgo reg 'di dag gis ma lan grang zhes pa'i skabs de dge slong rnams kyis bcom</text></item>
<item><p>177a4</p><section>'dul ba</section><text>ldan 'das la gsol pa dang / bcom ldan 'das kyis bka' stsal pa/ de lta bas na dge slong rnams dang dge slong ma rnams kyi lam gyi phyed du gso sbyong mi bya'o/ /de lta mod kyi gso sbyong len pa'i dge slong ma gnyis btang bar bya'o/ /</text></item>
<item><p>177a5</p><section>'dul ba</section><text>de dag gis zla ba phyed cing song la yongs su dag pa brjod par bya'o/ /bcom ldan 'das kyis gso sbyong len pa'i dge slong ma gnyis gtang bar bya'o zhes bka' stsal pa dang / dge slong ma spobs pa med pa dag btang ste/ de dag bag</text></item>
<item><p>177a6</p><section>'dul ba</section><text>khums nas yongs su dag pa brjod ma nus pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa spyobs pa can la gsol ba gdab par bya'o/ /spobs pa can</text></item>
<item><p>177a7</p><section>'dul ba</section><text>gnyis med nas/ bcom ldan 'das kyis bka' stsal pa/ spobs pa can gcig la gsol ba gdab par bya'o/ /de dag gtsug lag khang du 'ongs par gyur pa dang / dge slong gi dge 'dun mang po gang la brjod pa de dag gis ma shes</text></item>
<item><p>177a8</p><section>'dul ba</section><text>nas/ de dag de nyid nas log ste dge slong ma'i dge 'dun gyis gso sbyong ma byas pa'i skabs de dge slong rnams la smras so/ /dge slong rnams kyis bcom ldan 'das la'o/ /bcom ldan 'das kyis bka' stsal pa/ dge slong gcig la gsol</text></item>
<item><p>177b1</p><section>'dul ba</section><text>ba gdab par bya ste/ gan du 'ongs nas de la brjod par bya'o/ /dge slong dag gis dge slong gcig la gsol ba btab pa de dag gis de ma shes te/ de bzhin du nyes dmigs su gyur pa dang / bcom ldan 'das kyis bka' stsal</text></item>
<item><p>177b2</p><section>'dul ba</section><text>pa/ dge slong gang la gsol ba btab par gyur pa des nan tan gyis sgo khang du 'dug par bya'o/ /de dag gis song ste/ de la brjod par bya'o/ /des kyang dge slong gi dge 'dun la brjod par bya'o/ /dge slong gi dge 'dun gyis kyang ston</text></item>
<item><p>177b3</p><section>'dul ba</section><text>pa'i dge slong gsol ba dang gnyis kyi las kyis bsko bar bya'o/ /des kyang dge slong ma rnams la gdams ngag sbyin par bya'o/ / sdom ni/ mi 'bros par ni bsgo ba dang / /ming rus dag ni dri ba dang / /zhwa dang lhung bzed kha g.yogs dang / /phreng ba rgyud</text></item>
<item><p>177b4</p><section>'dul ba</section><text>pa dge slong ma'o/ /sangs rgyas bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /bcom ldan 'das kyis gsol ba btab pa'i dge slong gang yin pa'i mdun du dge slong</text></item>
<item><p>177b5</p><section>'dul ba</section><text>ma de dag yongs su dag pa rjod cig ces bka' stsal nas/ gsol ba btab pa'i dge slong de sgo khang na sdod do/ /ji tsam na dge slong ma dag de'i drung du nye bar 'ong bar brtsams pa dang / des ma reg ma reg shig ces smras nas</text></item>
<item><p>177b6</p><section>'dul ba</section><text>'bros par brtsams so/ /de dag gis de'i rjes su skad cig tsam zhig 'brangs te/ slar log nas dge slong ma'i dbyar mo khang du 'ongs te/ dge slong ma rnams kyis de bzhin du gso sbyong ma byas pa'i skabs de dge slong ma rnams</text></item>
<item><p>177b7</p><section>'dul ba</section><text>kyis dge slong rnams la smras so/ /dge slong rnams kyis bcom ldan 'das la'o/ /bcom ldan 'das kyis bka' stsal pa/ gsol ba btab pa'i dge slong gis de kho na bzhin du ma 'bros par sring mo ma reg par 'dug shig ces bsgo bar</text></item>
<item><p>177b8</p><section>'dul ba</section><text>bya'o/ /dge slong gis dge slong ma de dag la ma bsgo bar de kho na bzhin du ring du bros na 'gal tshabs can du 'gyur ro/ /bcom ldan 'das kyis dge slong ma la gdams ngag 'bogs pa'i dge slong la gsol ba gdab par</text></item>
<item><p>178a1</p><section>'dul ba</section><text>bya'o/ /des kyang nan tan gyis bsdad par bya'o zhes gsungs so/ /ji tsam na gzhan zhig la gsol ba btab pa de myur bar sgo khang du ma song ba dang / der 'tsho ba pa zhig dgos pa zhig gi phyir 'ongs te sgo khang na 'khor ba'i</text></item>
<item><p>178a2</p><section>'dul ba</section><text>'khor lo cha lnga pa la rtog cing 'dug go/ /dge slong ma de dag gis bsams pa/ 'di ni bdag cag gi gdams ngag 'bogs pa yin no snyam ste de dag de'i rkang pa la gtugs te 'dug nas smras pa/ 'phags pa dgongs su gsol des</text></item>
<item><p>178a3</p><section>'dul ba</section><text>bsams pa re shig dge sbyong mgo reg ma 'di dag ci smra ba lta'o snyam ste cang ma smras pa dang / de dag gis yang smras pa/ 'phags pa dgongs su gsol/ rgyal po'i kun dga' ra ba'i dge slong ma'i dge 'dun ma rgyal bu rgyal byed kyi tshal gyi</text></item>
<item><p>178a4</p><section>'dul ba</section><text>dge slong gi dge 'dun gyi zhabs la mgo bos phyag 'tshal te gnod pa chung ngam/ nyam nga ba chung ngam/ bskyod pa yang ngam/ 'tsho 'am/ stobs dang / bde ba dang / kha na ma tho ba ma mchis par reg par gnas sam zhes zhu zhing gso sbyong gis</text></item>
<item><p>178a5</p><section>'dul ba</section><text>yongs su dag pa yang brjod par bya'o/ /des ji skad brjod par bya ba ma shes nas cang ma smras so/ /de dag gis smras pa/ kye ma 'phags pa thabs yin no zhes kyang mi gsung ngam/ gyi na mjal to zhes smras nas song ngo / /</text></item>
<item><p>178a6</p><section>'dul ba</section><text>dge slong ma de dag kyang dbyar khang du 'ongs so/ /gdams ngag 'bogs pa'i dge slong de yang phyi zhig na sgo khang du 'ongs te yud tsam zhig dus su bsdad nas song ngo / /ji tsam na dge 'dun gyi gnas brtan gyis gsol ba 'ba'</text></item>
<item><p>178a7</p><section>'dul ba</section><text>shig byas te dge slong dge skos byed pas dge slong rnams la smras pa/ dge slong ma rnams kyis yongs su dag pa sus blangs/ dge slong 'gas kyang bdag gis shes ma smras so/ /dge slong rnams kyis bsams pa/</text></item>
<item><p>178a8</p><section>'dul ba</section><text>gdon mi za bar dge slong ma dag su yang ma 'ongs la gang gis kyang yongs su dag pa ma blangs so/ /de dag gis dge slong gzhan la yang gsol ba ma btab par dge 'dun gyi gnas brtan gyis so sor thar pa'i mdo gdon pa bton te dge 'dun</text></item>
<item><p>178b1</p><section>'dul ba</section><text>gyis gso sbyong mdzad do/ /ji tsam na gso sbyong phyi ma'i tshe yongs su dag pa len pa'i dge slong ma dag 'ongs na lung 'bogs pa mi snang nas de dag gis ring zhig bsdad de dbyar khang du 'ongs so/ /dge slong ma'i dge 'dun gyis kyang gso sbyong</text></item>
<item><p>178b2</p><section>'dul ba</section><text>ma byas so/ /ji tsam na phyi de nyin par dge slong ma thams cad 'dus te lhags nas smras pa/ ci'i slad du 'phags pa dge 'dun gyis bdag cag gis lung 'bogs pa'i dge slong gsol ba mi gdab/ dge slong dag gis smras pa/</text></item>
<item><p>178b3</p><section>'dul ba</section><text>sring mo dag 'das pa'i gso sbyong de'i tshe ston pa'i dge slong gang la khyed rnams gang gis yongs su dag pa brjod/ yongs su dag pa len pa'i dge slong ma dag gis smras pa/ kha dog ni 'di lta bu bong tshod ni 'di tsam pa'i</text></item>
<item><p>178b4</p><section>'dul ba</section><text>'phags pa zhig sgo khang na 'khor ba'i 'khor lo rtog cing 'dug par gyur pa de la bdag cag gis yongs su dag pa brjod do/ /dge slong de dag gis 'tsho ba pa yod pa yin par mtshan ma las shes te smras pa/ de ni dge</text></item>
<item><p>178b5</p><section>'dul ba</section><text>slong ma yin mod gyi 'tsho ba pa gang 'dug pa de kho na la khyod kyis brjod do zhes pa'i skabs de dge slong rnams kyis bcom ldan 'das la gsol to/ /bcom ldan 'das kyis dgongs pa nyes dmigs gang yin pa de ni</text></item>
<item><p>178b6</p><section>'dul ba</section><text>dge slong ma'i gdams ngag 'bogs pa'i dge slong de'i ming ma dris pas yin no/ /de lta bas na dge slong ma'i gdams ngag 'bogs pa de'i ming dri bar bya'o snyam du bsams nas/ dge slong dag la dge slong ma de dag gis</text></item>
<item><p>178b7</p><section>'dul ba</section><text>smras pa la ltung ba med do/ /de lta bas na yongs su dag pa len pa'i dge slong ma dag gis gdams ngag 'bogs pa'i dge slong de'i ming dri bar bya'o/ /bdag cag gi lung 'bogs pa'i slob dpon gyi ming ci zhes ma dris par smras</text></item>
<item><p>178b8</p><section>'dul ba</section><text>na 'gal tshabs can du 'gyur ro/ /bcom ldan 'das kyis yongs su dag pa len pa'i dge slong ma dag gis lung 'bogs pa'i dge slong de'i ming dri bar bya'o zhes gsungs pa dang / de dag gis yang lung 'bogs pa'i dge slong de ming shes bzhin du yang dris pa</text></item>
<item><p>179a1</p><section>'dul ba</section><text>de'i skabs de dge slong rnams kyis bcom ldan 'das la gsol to/ /bcom ldan 'das kyis bka' stsal pa/ de dag gis de'i ming shes na de dag gis dri bar mi bya'o/ /de dag gis mi shes na dri bar bya'o/ /gleng gzhi ni</text></item>
<item><p>179a2</p><section>'dul ba</section><text>mnyan yod na'o/ /skye dgu'i bdag mo go'u ta mi na zhing 'dug pa de'i drung du dge slong ma rnams 'ongs nas dris pa/ 'phags ma ji lta zhing bzhugs/ des smras pa/ bu mo bdag bro 'tshal lo/ /de rnams kyis smras pa/ 'phags ma khyod kyis ci</text></item>
<item><p>179a3</p><section>'dul ba</section><text>zhig bcangs/ des smras pa/ bu mo bdag sngon khyim pa mo'i tshe khyim gyi nang na gnas shing zhwa bcangs so/ /'phags ma da ltar ci'i slad du mi bcang / bu mo da ltar bdag rab tu byung ste bcom ldan 'das kyis rjes su ma gnang na ji</text></item>
<item><p>179a4</p><section>'dul ba</section><text>ltar bcang bar bya zhes pa'i skabs de dge slong ma rnams kyis dge slong la bzlas so/ /dge slong dag gis bcom ldan 'das la'o/ /bcom ldan 'das kyis bka' stsal pa/ de lta bas na rjes su gnang ste/ dge slong ma dag</text></item>
<item><p>179a5</p><section>'dul ba</section><text>gis dbyar khang du zhwa bcang bar bya'o/ /gleng gzhi ni rgyal po'i khab na'o/ /rgyal po'i khab kyi bram ze slongs mo pa gzhan zhig 'khyam zhing khyim gzhan zhig tu zhugs nas smras pa/ bde legs su gyur cig /slongs mo byin cig ces</text></item>
<item><p>179a6</p><section>'dul ba</section><text>smras pa dang / khyim bdag mos smras pa bram ze cung zad kyang med kyis song shig ces byas pa dang / de phyir byung ste song ngo / /skye dgu'i bdag mo chen mo gau ta mI yang khyim der bsod snyoms kyi phyir zhugs so/ /</text></item>
<item><p>179a7</p><section>'dul ba</section><text>bram ze des bsams pa/ dge sbyong mgo reg ma 'di yang zhugs na re shig 'di la yang ma ster ram/ bdag gcig pu la yin blta bar bya'o snyam ste/ de de la skabs tshol zhing yud tsam zhig de na sdod do/ /des sangs rgyas kyi</text></item>
<item><p>179a8</p><section>'dul ba</section><text>yum gshegs so zhes rings pa rings par langs nas stan bting ste rab tu dga' nas song ste gtsang zhing bsod pa'i bza' ba dang bca' bas lhung bzed bkang nas phul lo/ /bram ze de ser sna dang mi bzod pa skyes nas song ste smras pa/ 'phags</text></item>
<item><p>179b1</p><section>'dul ba</section><text>ma des re shig lhung bzed du phun sum tshogs pa ci mchis blta'o/ /de yang drang bas des nye bar bstan to/ /bram zes lhung bzed der mchil ma blugs so/ /skye dgu'i bdag mo gau ta mIs smras pa/ bu ci'i phyir khyod kyis bsod</text></item>
<item><p>179b2</p><section>'dul ba</section><text>snyoms ma rung bar bya/ gal te khyod kyis gsol ba btab par gyur na ngas de bzhin du byin par gyur pa zhig /bram ze de spobs pa med de cang mi smra bar 'dug pa de'i skabs de dge slong ma rnams kyis dge slong dag la bzlas so/ /</text></item>
<item><p>179b3</p><section>'dul ba</section><text>dge slong dag gis bcom ldan 'das la'o/ /bcom ldan 'das kyis dgongs pa/ bud med kyi rang bzhin la ni skyes pa phal pa gzhan yang 'tshe ste/ ji ltar skyes bu bram ze gti mug des kyang 'di bzhin du bsod nams ma yin pa</text></item>
<item><p>179b4</p><section>'dul ba</section><text>mang du bskyed do/ /de lta bas na dge slong ma dag gis lhung bzed kha g.yogs bcang bar bya bar mkhyen nas gsungs pa/ dge slong dag bud med kyi rang bzhin la ni skyes pa phal pa gzhan yang 'tshe ste/ skyes bu bram ze gti mug</text></item>
<item><p>179b5</p><section>'dul ba</section><text>des kyang 'di bzhin du bsod nams ma yin pa mang du bskyed do/ /de lta bas na rjes su gnang ste/ dge slong ma dag gis lhung bzed kyi kha g.yogs bcang bar bya'o/ /bcom ldan 'das kyis dge slong ma dag gis lhung bzed kyi</text></item>
<item><p>179b6</p><section>'dul ba</section><text>kha g.yogs bcang bar bya'o zhes gsungs pa dang / dge slong ma dag gis lhung bzed kyi kha g.yogs ci 'dra ba de ma shes te/ de'i skabs dge slong dag la bzlas so/ /dge slong dag gis bcom ldan 'das la'o/ /bcom ldan 'das</text></item>
<item><p>179b7</p><section>'dul ba</section><text>kyis bka' stsal pa/ lhung bzed kyi kha g.yogs ni lhung bzed kyi snod de der lhung bzed bcug nas dge slong ma dag bsod snyoms la 'gro bar bya'o/ /gleng gzhi ni mnyan yod na'o/ /shar phyogs kyi mi mang po rnams bskyed mos tshal na dga'o/ /ji tsam dus</text></item>
<item><p>179b8</p><section>'dul ba</section><text>gzhan zhig na mnyan yod du dus ston la bab ste de rnams gtsang zhing bsod pa'i bza' ba dang bca' ba khyer te bskyed mos tshal du song ngo / /de rnams kyis chung ma dag la me tog gi phreng ba rgyus la skur cig ces spring ba dang / de rnams kyis ra ba na me tog bzang po sna tshogs pa dag skyes te/ de dag kyang de rnams</text></item>
<item><p>180a1</p><section>'dul ba</section><text>kyis spring ngo snyam nas rings pa rings par me tog gi ra ba dag nas me tog btus na rgyud ma shes so/ /de dag gis me tog phreng rgyud ma la me tog brgyus tshur shog ces spring na/ de dag de'i nyin par me tog nyo ba yod de de dag ma 'ongs pa</text></item>
<item><p>180a2</p><section>'dul ba</section><text>dang / de rnams sems khongs su chud cing 'dug ste/ je dag gis bdag cag la me tog phreng ba rgyus la skur cig ces spring na de bdag cag gis ni rgyud mi shes phreng rgyud ma bos na yang 'ong du ma btub ste/ ji ltar bsgrub snyam mo/ /sbom</text></item>
<item><p>180a3</p><section>'dul ba</section><text>dga' mo yang bsod snyoms kyi phyir rgyu zhing khyim gzhan zhig tu zhugs te/ mtshan bzangs ma bsod snyoms bslang ngo zhes smras pa dang / des smras pa/ 'phags ma je bzhud cig bdag cag ni sems khongs su chud cing mchis</text></item>
<item><p>180a4</p><section>'dul ba</section><text>te bsod snyoms dang tshig ga la zhig ster te su yang ma mchis so/ /des smras pa/ ci 'di skad du smra 'am ngas cung zad ci nyes des ji ltar gyur pa rgyas par brjod do/ /sbom dga' mos smras pa/ khyed nyid ci'i phyir mi rgyud/ des</text></item>
<item><p>180a5</p><section>'dul ba</section><text>smras pa/ 'phags ma bdag cag ni ma 'tshal na/ mkhyen pa lta mchis sam/ sbom dga' mos smras pa/ mtshan bzangs ma de shes te/ de'i dus las 'das pas bzo'i gnas dang / las kyi gnas nges par ngas mi shes pa</text></item>
<item><p>180a6</p><section>'dul ba</section><text>med do/ /de dag gis 'phags ma de bzhin du brgyus te stsal bar ci gnang des smras pa/ mtshan bzangs ma gal te bza' ba'i rin sbyin nam/ des smras pa/ 'phags ma legs par 'bul lo/ /shin tu dbul gyis rgyus shig</text></item>
<item><p>180a7</p><section>'dul ba</section><text>des lhung bzed bzhag ste/ rkang pa brkyang nas 'dug ste myur bar de bzhin du brgyus pa khyim bdag gi chung ma de dag gis de mthong ste/ ngo mtshar skyes nas de dag yongs su mgu ste sbom dga' mo la bza' ba'i rin mang du byin no sbom</text></item>
<item><p>180a8</p><section>'dul ba</section><text>dga' mo des 'gran pas khyim gzhan du yang phreng ba brgyus te/ der yang bza' ba'i rin byin pa dang / sbom dga' mo rnyed pa mang du rnyed de thob nas byung ste dbyar khang du song ngo / /ji tsam na phreng rgyud ma 'ongs te/ smras pa/ me tog de dag 'on cig</text></item>
<item><p>180b1</p><section>'dul ba</section><text>brgyu'o/ /des smras pa/ khyed cag da gzod ga shed nas 'ongs kyi phreng ba de dag brgyus te bskyed mos tshal du bskur zin no/ /de dag gis smras pa/ sus brgyus de dag gis smras pa/ 'phags ma sbom dga' mos so/ /de dag dge sbyong shAkya'i</text></item>
<item><p>180b2</p><section>'dul ba</section><text>sras kyi dge sbyong rnams ni tshig pa/ tshangs par spyod pa ni tshig pa yin te/ gang gi phyir da ltar gzhan dag gi 'tsho ba 'phrog go zhes 'phya bar byed/ smod par byed/ kha zer bar byed do zhes dge slong rnams kyis thos nas/ skabs</text></item>
<item><p>180b3</p><section>'dul ba</section><text>de bcom ldan 'das la gsol pa dang / bcom ldan 'das kyis dgongs pa phreng rgyud ma rnams kha zer ba'i nyes dmigs gang ci byung ba ni dge slong mas phreng ba brgyus pa'i gzhi las gyur pa yin gyis/ de lta bas na dge slong ma</text></item>
<item><p>180b4</p><section>'dul ba</section><text>rnams kyis phreng ba brgyu bar mi bya'o snyam du dgongs nas bka' stsal pa/ dge slong dag phreng rgyud ma rnams 'phya ba'i gzhir gyur gyis de lta bas na dge slong ma rnams kyis phreng ba brgyu bar mi bya'o/ /dge slong ma dag phreng ba rgyu na 'gal</text></item>
<item><p>180b5</p><section>'dul ba</section><text>tshabs can du 'gyur ro/ /bcom ldan 'das kyis dge slong ma rnams phreng ba brgyu bar mi bya'o zhes gsungs pa dang / gtsug phud kyi dus ston dang / dus ston chen po dang lo lnga'i dus ston dag byung bar gyur te ko sa la'i rgyal</text></item>
<item><p>180b6</p><section>'dul ba</section><text>po gsal rgyal dang btsun mo phreng ldan ma dang / rgyal rigs dbyar byed ma dang / khyim bdag mgon med zas sbyin dang / ri dgas 'dzin gyi ma sa ga dang / zhal ta ba rgan rabs dang / dge bsnyen ma rdzu 'phrul can gyi ma dang / khyim bdag</text></item>
<item><p>180b7</p><section>'dul ba</section><text>gtum po dang / shAkya ming chen dang / gzhan yang dad pa can mang po dag gong nas gong du mchog khyad par can gtsug phud la sogs pa dus ston chen po dang dga' ston byed do/ /yul tha dad pa na gnas pa'i skye bo dang / dge slong</text></item>
<item><p>180b8</p><section>'dul ba</section><text>dang / dge slong ma dang / dge bsnyen dang / dge bsnyen ma dag 'dus par gyur te me tog mang du brngas pa dang / phreng rgyud ma rnams kyis phreng ba legs par rgyud ma nus te/ bram ze dang / khyim bdag dad pa can gzhan dag tu phan tshun du</text></item>
<item><p>181a1</p><section>'dul ba</section><text>bskor kyang me tog dag legs par rgyud ma nus so/ /de dag gis dge slong ma rnams la smras pa/ kye ma bdag cag ni me tog rgyud ma 'tshal na e ma'o 'phags ma dag ni mkhyen te/ khyed cag ston pa mchod cing phreng ba brgyu ba'i</text></item>
<item><p>181a2</p><section>'dul ba</section><text>dus la bab bo/ /de dag gis smras pa/ shes ldan dag khyed cag mi shes sam 'di ltar bcom ldan 'das kyis dge slong ma rnams phreng ba mi brgyu'o zhes bslab pa'i gzhi bcas nas de ji ltar brgyu zhes pa de'i skabs dge slong rnams kyis</text></item>
<item><p>181a3</p><section>'dul ba</section><text>bcom ldan 'das la gsol to/ /bcom ldan 'das kyis bka' stsal pa/ de lta bas na rjes su gnang ste/ sangs rgyas dang / chos dang / dge 'dun gyi ched du dge slong ma rnams kyis phreng ba brgyu bar bya'o/ /bcom ldan 'das kyis sangs rgyas dang chos</text></item>
<item><p>181a4</p><section>'dul ba</section><text>dang dge 'dun gyi ched du dge slong ma rnams kyis phreng ba brgyu bar bya'o zhes gsungs pa dang / de rnams sgo khang dang khyams dag tu rkang pa brkyang nas 'dug ste me tog brgyu bar brtsams pa ma dad pa dag gis mthong ste/ kye ma 'phags ma</text></item>
<item><p>181a5</p><section>'dul ba</section><text>dag khyed cag phreng rgyud ma kho na las rab tu byung ngam zhes dpyas pa dang / de dag spa gong ste cang mi smra bar 'dug pa de'i skabs de dge slong dag gis bcom ldan 'das la gsol to/ /bcom ldan 'das kyis bka' stsal pa/ dge slong dag ma</text></item>
<item><p>181a6</p><section>'dul ba</section><text>dad pa rnams 'phya ba'i gzhi ni tshul ma yin pa de dag ste/ de lta bas na dge slong ma rnams kyis sgo khang dang / khyams su 'dug ste me tog brgyu bar mi bya'o/ /dge slong ma dag sgo khang dang khyams su 'dug ste phreng ba rgyud na 'gal</text></item>
<item><p>181a7</p><section>'dul ba</section><text>tshabs can du 'gyur ro/ /gzhan yang gang shes pa yod na dben pa'i phyogs su brgyu bar bya'o/ /dge slong ma dag sgo khang dang khyams su 'dug ste me tog rgyud na 'gal tshabs can du 'gyur ro/ / sdom ni/ khar ba'i snod dang chang gi las/ /khyim gyi gzhi rnams</text></item>
<item><p>181a8</p><section>'dul ba</section><text>'tshong ba dang / /de bzhin tshong khang gzhi dag dang / /lha 'dra'i gzugs ni mi bcang ba'o/ /sangs rgyas bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /sbom dga' mo khar ba mkhan gyi drung du song</text></item>
<item><p>181b1</p><section>'dul ba</section><text>ste smras pa/ bzhin bzangs khar ba'i lhung bzed byed nus sam des smras pa/ 'phags ma de bzhin du shes na tshad ji tsam du bgyi chen po zhig bya'o/ /'phags ma la khar ba'i lhung bzed chen po ci dgos/ bkren pa khyod la rin med par ni byed du mi</text></item>
<item><p>181b2</p><section>'dul ba</section><text>'jug na rin tshang bar sbyin gyis byos shig /des bsams pa bdag la 'god pa ni ci yang med na bya'o snyam nas des khar ba'i lhung bzed chen po zhig byas so/ /des smras pa/ 'dir gzhug tu rung ba gzhan gcig kyang byos shig des gzhan zhig</text></item>
<item><p>181b3</p><section>'dul ba</section><text>kyang byas te/ des gzhan bdun gyi bar byas so/ /sbom dga' mos de dag dge slong ma rnams byi dor byed du bcug nas tshon sna lnga'i skud pa'i dra bar des de rim bzhin du bcug ste/ dge slong ma'i mgo la bskur nas gang du 'gron du</text></item>
<item><p>181b4</p><section>'dul ba</section><text>bos pa der song ste phyin nas de dag bkram ste 'dug pa dang / bram ze dang / khyim bdag dag gis smras pa 'phags ma khyod khar ba mkhan gyi tshong khang 'grems sam ci/ des smras pa/ bkren pa khyed cag ci shes/ re shig 'dir</text></item>
<item><p>181b5</p><section>'dul ba</section><text>ni zan blang ngo / /'dir ni khur ba'o 'dir ni 'bras chan no/ /'dir ni tshod ma blang ngo / /'phags ma de bzhin du gzhan dag kyang zhog dang / gal te na tshod ma mang du rnyed kyang srid do zhes smras pa dang / de cang mi smra bar 'dug pa de'i skabs</text></item>
<item><p>181b6</p><section>'dul ba</section><text>de dge slong rnams kyis thos te bcom ldan 'das la gsol to/ /bcom ldan 'das kyis dgongs pa nyes dmigs gang yin pa ni dge slong mas khar ba'i snod bcangs pas yin te/ de lta bas na dge slong ma rnams kyis khar</text></item>
<item><p>181b7</p><section>'dul ba</section><text>ba'i snod bcang bar mi bya'o snyam du mkhyen nas bka' stsal pa/ dge slong dag de lta bas na dge slong ma rnams kyis khar ba'i snod bcang bar mi bya'o/ /dge slong ma dag khar ba'i snod bcangs na 'gal tshabs can du 'gyur ro/ /</text></item>
<item><p>181b8</p><section>'dul ba</section><text>yang gzhan kha gzar dang / tshwa snod dang / phul ba'i btung phor dag ni bcang bar bya'o// //'dul ba phran tshegs kyi gzhi/ bam po bzhi bcu rtsa bzhi pa/ gleng gzhi ni mnyan yod na'o/ /mnyan yod na khyim bdag</text></item>
<item><p>182a1</p><section>'dul ba</section><text>gzhan zhig gnas pa des rigs mnyam pa las chung ma blangs te de de dang lhan cig rtse bar byed/ dga' bar byed/ dga' mgur spyod par byed do/ /de rtse bar byed/ dga' bar byed dga' mgur spyod par byed pa las bu mo g.yas zhar ma</text></item>
<item><p>182a2</p><section>'dul ba</section><text>zhig btsas te g.yas zhar ma de bkra mi shis pas sus kyang ma blangs so/ /mnyan yod na khyim bdag gzhan zhig gis chung ma gcig blangs pa dang / de rang gi las kyis dus las 'das so/ /de de bzhin du gnyis pa nas gsum pa dang bdun pa'i</text></item>
<item><p>182a3</p><section>'dul ba</section><text>bar du blangs na de dag kyang rang gi las kyis dus las 'das te/ de'i ming chung ma gsod pa chung ma gsod pa zhes kun tu grags so/ /des gzhan zhig gi bu mo zhig bslangs pa dang / des smras pa/ ci bdag gi bu mo yang yongs su gtang</text></item>
<item><p>182a4</p><section>'dul ba</section><text>ngam/ yugs sa mo zhig bslangs pa dang / ci bdag nyid kyis bdag nyid yongs su gtong ngam zhes smras so/ /des rang nyid khyim gyi 'tsho chis dag bya bar brtsams pa dang / de'i sten grogs shig khyim du 'ongs te de'i ming</text></item>
<item><p>182a5</p><section>'dul ba</section><text>nyid nas ga re zhes dris pa dang / de dag gis smras pa/ de nang du zhugs te khyim gyi 'tsho chis dag byed do/ /sten grogs kyis smras pa/ khyod kyis chung ma dag bza' ba dang / bsgo ba sbyar zhing las byed du gzhug mi nus sam gang gi</text></item>
<item><p>182a6</p><section>'dul ba</section><text>phyir rang nyid khyim gyi 'tsho tshis dag byed/ des smras pa/ sten grogs bdag gis nus mod kyi/ 'on kyang bdag gis chung ma gcig blangs na de rang gi las kyis dus las 'das so/ /de bzhin du gnyis pa dang / gsum pa dang</text></item>
<item><p>182a7</p><section>'dul ba</section><text>bdun gyi bar du chung ma blangs na de dag kyang rang gi las kyis dus las 'das te/ gang dag bdag gi ming chung ma gsod pa chung ma gsod pa zhes kun du grags so/ /des ci gzhan yang mi bslang ngam/ bdag gis bslangs na de dag bdag</text></item>
<item><p>182a8</p><section>'dul ba</section><text>cag gi bu mo yang yongs su btang ngam ci zhes zer ro/ /ci yugs sa mo blang ngam/ de yang bdag gis byas mod kyi ci bdag nyid kyis bdag nyid yongs su gtang ngam zhes zer ro/ /sten grogs de lta na g.yas zhar ma ci ste mi bslang / de dag gi bu mo</text></item>
<item><p>182b1</p><section>'dul ba</section><text>yang mi ster ro/ /sten grogs song dang / khyim bdag de kun tu skyo bas ster ro/ /des de bskul nas khyim bdag de'i khyim du song ste des bde legs bde legs zhes smras pa dang / nang mi dag gis smras pa/ ci slong / bu mo slong ngo / /bu mo gang</text></item>
<item><p>182b2</p><section>'dul ba</section><text>yin/ g.yas zhar ma'o/ /de bzhin du sbyin par bya'o/ /blang ba'i dus bya'o/ /de bzhin du dus bya'o/ /gang gi nyin par bzang ba 'di la'o zhes smras nas song ngo / /de nas khyim bdag gi chung ma de bu mo bag mar btang ngo snyam ste/ chang btsos so/ /tsha ba'i</text></item>
<item><p>182b3</p><section>'dul ba</section><text>dus la bab ste de dros nas ma rung bar gyur to/ /de nas khyim bdag gi chung ma des chang 'tshong ma la bdag gi bu mo bag mar gtong ste chang 'di tsam zhig dgos kyis sbyor cig ces smras pa dang / de dag gis legs kyis dbul lo zhes</text></item>
<item><p>182b4</p><section>'dul ba</section><text>smras so/ /des re shig chang dag sta gon byas pa dang / ji tsam na sbom dga' mo bsod snyoms kyi phyir rgyu zhing de'i khyim zhig tu zhugs te/ mtshan bzangs ma bsod snyoms byin cig /khyim bdag gi chung ma de yang yang dang yang du chang</text></item>
<item><p>182b5</p><section>'dul ba</section><text>dag lta ste brel nas smras pa/ 'phags ma je bzhud cig /bdag ni sems khongs su chud cing mchis te/ bsod snyoms lta ga la zhig su yang mi 'bul to/ /des smras pa/ ci 'di skad zer ba las ngas cung zad ma nyes sam/ des</text></item>
<item><p>182b6</p><section>'dul ba</section><text>'di ltar rgyas par bshad pa dang / sbom dga' mos smras pa/ mtshan bzangs ma de lta na ci'i phyir slar mi bcos/ des smras pa/ 'phags ma bdag ni ma 'tshal na mkhyen pa lta mchis sam/ sbom dga' mos smras pa/ mtshan bzangs ma</text></item>
<item><p>182b7</p><section>'dul ba</section><text>shes te de'i dus las 'das pas bzo'i gnas dang las kyi gnas gang yin pa nges par ngas mi shes pa med do/ /'phags ma slar bcos te stsal bar ci gnang des smras pa/ mtshan bzangs ma ngas slar bcos na gal te bza' ba'i rin</text></item>
<item><p>182b8</p><section>'dul ba</section><text>sbyin nam/ des smras pa/ 'phags ma legs par dbul lo/ /shin du dbul gyis slar chos shig /sbom dga' mos smras pa/ khyer te shog blta'o/ /des chang gi rdza ma dag bstan pa dang / sbom dga' mos 'di ji ltar ma rung / chang rdza dag</text></item>
<item><p>183a1</p><section>'dul ba</section><text>la phan tshun brtags nas dro ba las ma rung bar mthong nas des skar khung dag phye nas chang rdza'i 'og tu bye ma mang du bting ste/ ngos la chus btab nas nya lcibs kyis kun du dkris te des bsil yab dag blangs nas g.yab</text></item>
<item><p>183a2</p><section>'dul ba</section><text>par brtsams pa dang / bsil ba'i khyad par gyi sbyor bas chang slar rung bar gyur to/ /bag ma len pa yang nye nas grogs po dang / mdza' bshes dang / nye du dang / skye bo dag 'dus pa dang / chang 'tshong ma de yang chang dag sta gon byas te/ 'dug nas gang gi tshe sbron pa</text></item>
<item><p>183a3</p><section>'dul ba</section><text>gang dag 'ongs na sbyin no snyam pa dang / khyim bdag des kyang chang de nyid kyis bag ma gtang ba grub par byas so/ /de nas chang 'tshong ba de 'ongs nas smras pa/ khyim bdag chang longs shig /des smras pa/ shes ldan chog ste chang de nyid slar bcos nas</text></item>
<item><p>183a4</p><section>'dul ba</section><text>chang de nyid kyis bag ma gtang ba grub par byas so/ /smras pa/ khyim bdag de ni der zad na de slar sus bcos shes dris so/ /des de 'phags ma sbom dga' mos slar bcos te/ de nged la phan 'dogs pa'o zhes bshad pa dang / dge slong shAkya'i bu'i</text></item>
<item><p>183a5</p><section>'dul ba</section><text>dge slong ma rnams ni tshig pa'o/ /tshangs par spyod pa tshig pa ste/ gang gi phyir da ltar gzhan gyi 'tsho ba 'phrog pa'o zhes 'phya bar byed/ smod par byed/ kha zer bar byed pa'i skabs de dge slong rnams kyis thos te bcom ldan 'das la gsol to/ /bcom</text></item>
<item><p>183a6</p><section>'dul ba</section><text>ldan 'das kyis dgongs pa/ dge slong ma sbom dga' mo'i spyod pa ni dge sbyong gi tshul ma yin pa byed do/ /de lta bas na dge slong mas chang gi las mi bya'o snyam du mkhyen nas bka' stsal pa/ dge slong dag dge slong ma sbom dga' mo'i spyod pa ni</text></item>
<item><p>183a7</p><section>'dul ba</section><text>dge sbyong gi tshul ma yin te/ de lta bas na dge slong ma dag gis chang gi las mi bya'o/ /dge slong mas chang gi las byed na ltung ba sbom por 'gyur ro/ /gleng gzhi ni mnyan yod na'o/ /mnyan yod na khyim bdag sbyin pa la dga' ba zhig gnas pa de dus gzhan</text></item>
<item><p>183a8</p><section>'dul ba</section><text>zhig na nad kyis thebs par gyur te/ de'i lus kyi tshe yongs su 'chad cing ji ltar bdag ni 'chi'o snyam ste/ des gang cung zad bdag dbang zhing khyim na yod pa de thams cad dge sbyong dang / bram ze dang / gzhan yang grogs po dang / mdza' bshes dang / nye du</text></item>
<item><p>183b1</p><section>'dul ba</section><text>dag la byin te/ khyim gcig pu lus pa sbom dga' mos thos nas de rings par song ste brgyugs nas der 'ongs te phyin pa dang / des khyim bdag la khyim bdag bud med ni rnyed pa nyung ba'o zhes mtshan ma zhig nye bar bstan pa dang / khyim bdag des kyang rig nas</text></item>
<item><p>183b2</p><section>'dul ba</section><text>smras pa/ 'phags ma khyod 'phyi ste 'ongs pas gang cung zad ci yod pa de thams cad ngas byin te/ khyim gcig pu las ma lus par cung zad sbyin du yang med do/ /des smras pa/ khyim bdag glang po che'i sna ltar 'phang bstod de/ khyod kyi drung du 'ongs na ji ltar re thag</text></item>
<item><p>183b3</p><section>'dul ba</section><text>chad de 'gro/ des smras pa/ 'phags ma khyim gcig pu las ma lus shes ma smras sam/ gal te de bzhed na khyim de snoms shig /des smras pa/ khyim bdag de bzhin du blang bar bya'o/ /nad med par gyur cig ces smras nas byung ste song ngo / /ji tsam dus gzhan zhig na</text></item>
<item><p>183b4</p><section>'dul ba</section><text>khyim bdag de dus las 'das te de'i nye du dag gis ras sngon po dang / ser po dang / dmar po dang / dkar po dag gis khyogs brgyan nas dur khrod du khyer te song ngo / /ji ltar khyim bdag de dus las 'das pa sbom dga' mos thos nas de rings pa rings par 'ongs te des</text></item>
<item><p>183b5</p><section>'dul ba</section><text>de'i khyim du sgo bcad nas rgyas btab ste/ de phyogs gcig tu gnas te 'dug go/ /ji tsam na de dag gis bsregs te 'ongs nas de dag gis smras pa/ khyim 'di sus rgyas btab/ sbom dga' mos smras pa/ gang dbang ba des rgyas btab bo/ /de dag gis smras pa</text></item>
<item><p>183b6</p><section>'dul ba</section><text>su la byin des smras pa/ sbom dga' mo bdag la'o/ /de dag gis smras pa/ 'phags ma gal te de lta na 'on kyang gla dbul gyis 'jug go/ /des smras pa/ sbyin nam sbyin no zhes rgya bcag ste de dag zhugs so/ /zhugs te 'khod pa dang / der bram ze dang khyim bdag</text></item>
<item><p>183b7</p><section>'dul ba</section><text>dag 'ongs te de dag tu 'dus nas dge sbyong shAkya'i bu'i dge slong rnams ni tshig pa'o/ /tshangs par spyod pa ni tshig pa'o/ /gang gi phyir da ltar khyim glar gtong zhing len pa'o zhes 'phya bar byed smod par byed/ kha zer bar byed pa'i skabs de dge slong dag</text></item>
<item><p>183b8</p><section>'dul ba</section><text>gis thos te/ bcom ldan 'das la gsol pa dang bcom ldan 'das kyis bka' stsal pa/ dge slong dag bram ze dang khyim bdag rnams 'phya ba gzhir gyur gyis/ de lta bas na dge slong ma rnams kyis khyim glar gtang zhing blang bar mi bya'o/ /dge slong mas khyim</text></item>
<item><p>184a1</p><section>'dul ba</section><text>glar gtong zhing len na 'gal tshabs can du 'gyur ro/ /mnyan yod na tshong pa sbyin pa la dga' ba gzhan zhig gnas pa de dus gzhan zhig na nad kyis thebs par gyur te/ de'i lus kyi tshe yongs su 'chad cing ji ltar bdag ni 'chi'o snyam ste/ des gang cung zad dbang</text></item>
<item><p>184a2</p><section>'dul ba</section><text>zhing khyim na yod pa de thams cad dge sbyong dang / bram ze dang / gzhan yang grogs po dang / mdza' bshes dang / nye du dag la byin te/ tshong khang gcig pu lus pa sbom dga' mos thos nas de rings pa rings par song ste rgyu zhing der 'ongs te son nas tshong pa de la sbyin bdag</text></item>
<item><p>184a3</p><section>'dul ba</section><text>bud med ni rnyed pa nyung ba'o zhes mtshan ma zhig nye bar bstan pa dang / khyim bdag des kyang rig nas smras pa/ 'phags ma khyod 'phyis te 'ongs pas gang cung zad ci yod pa de thams cad ngas byin te/ tshong khang gcig pu las ma lus pas cung zad kyang</text></item>
<item><p>184a4</p><section>'dul ba</section><text>sbyin du med do/ /des smras pa/ sbyin bdag glang po che'i sna ltar 'phang bstod de khyod kyi drung du 'ongs na ji ltar re thag chad de 'gro/ des smras pa/ 'phags ma tshong khang gcig pu las ma lus so zhes ma smras sam/ gal te de bzhed na khyim de snoms shig /des smras</text></item>
<item><p>184a5</p><section>'dul ba</section><text>pa khyim bdag de bzhin du blang bar bya'o/ /nad med par gyur cig ces smras nas byung ste song ngo / /ji tsam dus gzhan zhig na khyim bdag de dus las 'das te/ de'i nye du rnams kyis ras sngon po dang / ser po dang / dmar po dang / dkar po dag gis kyang khyogs brgyan</text></item>
<item><p>184a6</p><section>'dul ba</section><text>te dur khrod du khyer ro/ /sbom dga' mos khyim bdag de ji ltar dus las 'das pa thos nas de rings pa rings par song ste/ des de'i tshong khang gi sgo bcad de rgyas btab nas/ de nas phyogs gcig tu song ste 'dug go/ /ji tsam na de dag gis bsregs te slar log nas</text></item>
<item><p>184a7</p><section>'dul ba</section><text>grogs po dang mdza' bshes dang nye du dag lhan cig mya ngan sangs nas cung zad cig 'dug pa dang / skyes bu gzhan zhig tshong 'dus su 'gro bar byas te de khyim tu phyin nas/ des de dag la tshong khang ni sbom dga' mos rgyas btab bo zhes smras pa dang / de dag gis</text></item>
<item><p>184a8</p><section>'dul ba</section><text>thos nas rings pa rings par song ste smras pa/ tshong khang 'di sus rgyas btab/ sbom dga' mos smras pa/ gang la byin pa des rgyas btab bo/ /de dag gis smras pa/ su la byin/ des smras pa/ sbom dga' mo bdag la'o/ /de dag gis smras pa/</text></item>
<item><p>184b1</p><section>'dul ba</section><text>'phags ma gal te de lta na 'on kyang gla dbul gyis bdag cag gi zong dgram mo/ /des smras pa/ sbyin nam/ sbyin no zhes de dag gis rgya bcag ste/ der de bkram mo/ /de dag tu bram ze dang khyim bdag dag nye bar lhags te 'dug nas dge sbyong shAkya'i bu'i dge slong rnams ni tshig</text></item>
<item><p>184b2</p><section>'dul ba</section><text>pa'o/ /tshangs par spyod pa tshig pa ste/ gang gi phyir da ltar tshong khang glar gtong zhing len to zhes de dag 'phya bar byed smod par byed/ kha zer bar byed pa'i skabs de dge slong dag gis thos te bcom ldan 'das la gsol pa dang / bcom ldan 'das kyis bka'</text></item>
<item><p>184b3</p><section>'dul ba</section><text>stsal pa/ dge slong dag bram ze dang / khyim bdag rnams 'phya ba'i gzhir gyur gyis/ de lta bas na dge slong ma rnams kyis tshong khang glar gtong zhing blang bar mi bya'o/ /dge slong mas tshong khang glar gtong zhing len na 'gal tshabs can du 'gyur ro/ /gleng gzhi</text></item>
<item><p>184b4</p><section>'dul ba</section><text>ni mnyan yod na'o/ /sbom dga' mo snga dro sham thabs bgos chos gos dang lhung bzed thogs te mnyan yod du bsod snyoms kyi phyir zhugs pa dang / ltas ma mo zhig dril bu thogs te 'gro ba des mthong ste/ des bsams pa thabs de ni bzang po zhig ste/</text></item>
<item><p>184b5</p><section>'dul ba</section><text>bdag gis kyang bya'o snyam nas/ des dril bu nye bar bsgrubs te/ de nas phyi de nyin par dril bu khyer te/ mnyan yod du zhugs nas/ khye'u dang bu mo khrus bya bar brtsams nas/ bdug spos la bsnams shing dril bu dkrol nas lung bstan to/ /</text></item>
<item><p>184b6</p><section>'dul ba</section><text>des gang dang gang gi khye'u dang bu mo khrus byas pa de gnas babs su bde legs su gyur cing des lung bstan pa yang de bzhin gyur to/ /sbom dga' mo la mnyan yod na rgyas par dngos grub thob par gyur to zhes gang dang gang du ltas ma mo dgos par gyur</text></item>
<item><p>184b7</p><section>'dul ba</section><text>pa dang / sbom dga' mo de'i drung du 'ongs te 'dri zhing ltas ma mo la su yang mi 'dri nas/ de ched du bram ze dang khyim bdag gi drung du nye bar song ste smras pa/ gtor ma dang lung bstan par bya'o zhes gang dang gang gi khyim du nye bar song ba dang / de dang</text></item>
<item><p>184b8</p><section>'dul ba</section><text>de dag gis smras pa bdag cag gi gtor ma dang lung bstan pa byas zin no/ /sus lung bstan de dag gis 'phags ma sbom dga' mos so zhes smras pa dang / dge sbyong shAkya'i bu'i dge sbyong rnams ni tshig pa'o/ /tshangs par spyod pa ni tshig</text></item>
<item><p>185a1</p><section>'dul ba</section><text>pa ste/ gang gi phyir da ltar gzhan dag gi 'tsho ba 'phrog pa'o zhes 'phya bar byed/ smod par byed/ kha zer bar byed pa'i skabs de dge slong de dag gis thos te/ bcom ldan 'das la gsol pa dang / bcom ldan 'das kyis dgongs pa nyes dmigs</text></item>
<item><p>185a2</p><section>'dul ba</section><text>gang yin pa ni dge slong mas lha'i gzugs bcangs pa las gyur te/ de lta bas na dge slong mas lha'i gzugs 'chang bar mi bya bar mkhyen nas bka' stsal pa/ dge slong dag ltas ma mo de dag 'phya ba'i gzhi ni sbom dga' mo'i tshul bzhin ma yin</text></item>
<item><p>185a3</p><section>'dul ba</section><text>pa'i spyod pa ste/ nyes dmigs gang yin pa ni dge slong mas lha'i gzugs 'chang ba yin pas de lta bas na dge slong ma rnams kyis lha'i gzugs bcang bar mi bya'o/ /dge slong mas lha'i gzugs bcangs na 'gal tshabs can du 'gyur ro/ /</text></item>
<item><p>185a4</p><section>'dul ba</section><text>sdom ni/ bud med chu 'gram phye mas min/ /rgyun las btsal bar mi bya dang / /lhung bzed lhan pa gnyis pa dang / /mching bu'i snod ni mi bcang ngo / /sangs rgyas bcom ldan 'das mnyan yod na rgyal bu rgyal byed kyi tshal mgon med zas sbyin</text></item>
<item><p>185a5</p><section>'dul ba</section><text>gyi kun dga' ra ba na bzhugs so/ /mnyan yod na bud med gcig chu bo a dzi ra ba ti'i bud med kyi khrus sa'i 'gram na skra 'chad cing 'dug pa dang ji tsam na sbom dga' mo khrus byed par 'dod de/ khrus kyi phye ma khyer nas chu bo a dzi ra</text></item>
<item><p>185a6</p><section>'dul ba</section><text>ba tir song ngo / /des bud med de skra 'chad pa rgyang ma nas mthong ste/ mthong nas kyang phrag dog gi kun nas dkris pas dkris te bsams pa/ 'di ltar bu zan mo'i bu mos bdag la 'gran te skra 'chad cing 'dug pa ji ltar sems/</text></item>
<item><p>185a7</p><section>'dul ba</section><text>ci sbom dga' mo sngon skra yod ma myong ngam/ de mi dga' bar 'gyur ba dang / de bzhin du phyis kyang bdag mthong na skras 'gran par mi 'gyur bar bya'o snyam ste/ des de'i phyi bzhin du song ste skyu ru ra'i phye mas skra la gtor to/ /des smras</text></item>
<item><p>185a8</p><section>'dul ba</section><text>pa/ 'phags ma bdag gis khyod la nyes pa ci zhig byas na khrus byas zin pa la skyu ru ra'i phye mas mgo la gtor/ bu zan ma ci mi shes sam/ sbom dga' mo la ci de 'dra ba'i skra yod sngon ma myong ngam/ de lta bas na khyod la gtse'o/ /khyod song</text></item>
<item><p>185b1</p><section>'dul ba</section><text>la khrus byos/ ci ngas khyod kyi skra la mi gtsang ba sna tshogs kyis ma rungs par byas sam/ de 'phya bar brtsams pa'i skabs de dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag bud med dag</text></item>
<item><p>185b2</p><section>'dul ba</section><text>'phya ba'i gzhir gyur gyis de bas na dge slong ma rnams kyis bud med khrus byas zin pa la yang khrus kyi phye ma mgo la gtor bar mi bya'o/ /dge slong mas bud med khrus byas pa la yang khrus kyi phye ma mgo la gtor na 'gal tshabs can du 'gyur ro/ /</text></item>
<item><p>185b3</p><section>'dul ba</section><text>gleng gzhi ni mnyan yod na'o/ /sbom dga' mo khrus bya bar 'dod de dge slong ma dag dang lhan cig a dzi ra ba tir song nas de dag der chu'i bzlog phyogs su 'dug ste/ reg pas dga' bar byed do/ /de dag la dge slong ma rnams kyis smras pa/ 'phags ma dag</text></item>
<item><p>185b4</p><section>'dul ba</section><text>ci byed/ de dag gis smras pa/ che zhe reg pas dga' bar byed do/ /de dag gis smras pa/ 'phags ma dag chu'i bzlog phyogs su 'dug ste reg pas dga' bar byar rung ngam/ de dag gis smras pa/ legs par rung ngo / /shin du rung ngo / /sus ma</text></item>
<item><p>185b5</p><section>'dul ba</section><text>gnang gang du ma gnang zhes pa de'i skabs de dge slong ma rnams kyis dge slong dag la smras so/ /dge slong rnams kyis bcom ldan 'das la'o/ /bcom ldan 'das kyis bka' stsal pa/ dge slong dag dge slong ma rnams 'phya ba'i gzhir gyur gyis/ de lta</text></item>
<item><p>185b6</p><section>'dul ba</section><text>bas na dge slong ma rnams kyis chu'i bzlog phyogs su 'dug ste reg pas dga' bar mi bya'o/ /dge slong mas chu'i bzlog phyogs su 'dug ste reg pas dga' bar byed na ltung ba sbom por 'gyur ro/ /gleng gzhi ni mnyan yod na'o/ /dge slong ma</text></item>
<item><p>185b7</p><section>'dul ba</section><text>rnams kyis lhung bzed gar bab bab tu bzhag pa dang / de sril gyis kyang zos bod pa dang / dbyug pa dag lhung bas kyang phog go zhes pa de'i skabs dge slong ma rnams kyis dge slong rnams la smras so/ /dge slong rnams kyis bcom ldan 'das</text></item>
<item><p>185b8</p><section>'dul ba</section><text>la'o/ /bcom ldan 'das kyis bka' stsal pa/ dge slong dag dge slong ma rnams 'phya ba'i gzhir gyur gyis/ de lta bas na dge slong ma rnams kyis lhung bzed gar bab bab tu gzhag par mi bya'o/ /'on kyang lhung bzed zha nye'i dbyar mdab kyis</text></item>
<item><p>186a1</p><section>'dul ba</section><text>glan par bya'o/ /bcom ldan 'das kyis lhung bzed zha nye'i dbyar mdab kyis glan par bya'o zhes gsungs pa dang / de dag gis lhung bzed thams cad zha nyes dkris pa bram ze dang / khyim bdag gis mthong ste/ e ma'o 'phags ma dag 'di ci</text></item>
<item><p>186a2</p><section>'dul ba</section><text>yin zhes dris pa dang / de dag gis smras pa/ shes ldan dag bcom ldan 'das kyis rjes su gnang ngo / /de dag gis smras pa/ 'phags ma e ma'o bcom ldan 'das kyis lhung bzed thams cad zha nyes g.yogs shig ces de skad gsung ngam</text></item>
<item><p>186a3</p><section>'dul ba</section><text>byung rgyal du ma zer/ dge sbyong khyed cag 'dod pa'i yon tan la chags sam ci zhes byas pa dang / de dag spobs pa med de cang mi smra bar 'dug pa de'i skabs dge slong rnams kyis thos te/ bcom ldan 'das la gsol pa dang / bcom ldan</text></item>
<item><p>186a4</p><section>'dul ba</section><text>'das kyis bka' stsal pa/ dge slong dag bram ze dang / khyim bdag dag 'phya ba'i gzhir gyur gyis/ de lta bas na de bzhin du lhung bzed thams cad zha nyes dkri bar mi bya'o/ /'on kyang zhabs nyi tshe zha nyes de bzhin du dkri bar bya'o</text></item>
<item><p>186a5</p><section>'dul ba</section><text>zhes pa dang / de dag gis ri'i rtse mo 'dra ba dang / ra ba'i cog 'dra bas dkris pa dang / bcom ldan 'das kyis bka' stsal pa/ lhung bzed kyi zhabs la lhan pa gnyis te byang chub shing gi lo ma 'dra bar bya ba dang / lag mthil 'dra ba'i</text></item>
<item><p>186a6</p><section>'dul ba</section><text>lo mas dkri bar bya'o/ /gleng gzhi ni mnyan yod na'o/ /sbom dga' mo la mching bu'i bum bu zhig yod do/ /ji tsam na bud med gzhan zhig gi dmag pa zhig 'ongs pa dang / de sbom dga' mo'i drung du nye bar song ste smras pa/</text></item>
<item><p>186a7</p><section>'dul ba</section><text>'phags ma mching bu'i bum bu re shig cung zad cig g.yar ro/ /des smras pa/ des ci bya/ des 'phags ma bdag gi dmag pa zhig mchis te de'i btung ba'i snod ma mchis so zhes smras nas/ des de la byin pa dang / bag med pas</text></item>
<item><p>186a8</p><section>'dul ba</section><text>chag go/ /ji tsam dus gzhan zhig na sbom dga' mos blang bar brtsams pa dang / des smras pa/ 'phags ma de bag dang ma ldan te chag par gyur gyis rin dbul lo/ /sbom dga' mos smras pa/ phu nu mo nga la rin mi dgos kyis de</text></item>
<item><p>186b1</p><section>'dul ba</section><text>nyid byin cig /des smras pa/ 'phags ma gzhan zhig bgyis la dbul lo/ /des smras pa/ de nyid byin cig ces byas pa dang / de dag phan tshun rtsod par gyur te/ de'i skabs dge slong dag gis thos nas bcom ldan 'das la gsol pa dang /</text></item>
<item><p>186b2</p><section>'dul ba</section><text>bcom ldan 'das kyis dgongs pa nyes dmigs gang yin pa de dge slong mas mching bu'i bum bu bcangs pa yin te/ de lta bas na dge slong ma dag gis mching bu'i bum bu bcang bar mi bya bar mkhyen nas bka' stsal pa/ dge slong dag mching bu'i</text></item>
<item><p>186b3</p><section>'dul ba</section><text>bum bu'i rgyus sbom dga' mo thab mo byed par gyur gyis de lta bas na dge slong ma rnams kyis mching bu'i bum bu bcang bar mi bya'o/ /dge slong mas mching bu'i bum bu bcangs na 'gal tshabs can du 'gyur ro/ / sdom ni/ bud med gar</text></item>
<item><p>186b4</p><section>'dul ba</section><text>dang brel ba dang / /gnas brtan gyis kyang chos bshad dang / /yang na gzhan la gsol ba gdab/ /bzhi po dag ni bskor bar bya'o/ /sangs rgyas bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na</text></item>
<item><p>186b5</p><section>'dul ba</section><text>bzhugs so/ /mnyan yod na khyim bdag phyug pa/ nor mang ba/ longs spyod che ba zhig gnas pa de'i mna' ma la khye'u zhig btsas par gyur to/ /de btsas pa la lta bar yid dga' nas nye du dang / gnyen mdab dang / skye bo dag 'ongs</text></item>
<item><p>186b6</p><section>'dul ba</section><text>te mtshan thog thag gar byas so/ /de nas khyim bdag de 'khor gyi skye bo dang ring zhig rtses nas nam nangs pa dang / gnyid log par gyur to/ /de'i chung ma yang gnyid kyis myos par gyur nas de'i rmi lam na bdag dang khyo lhan nyal bar</text></item>
<item><p>186b7</p><section>'dul ba</section><text>rmis shing de'i mi gtsang ba yang byung / de'i gos dang / de'i smad g.yogs kyang snyil nas sa la lhung zhing 'dug pa dang / bsod snyoms pa zhig gnam babs su nang par sngar langs te bsod snyoms la rgyu zhing khyim der song ba dang de'i</text></item>
<item><p>186b8</p><section>'dul ba</section><text>khyim sgo mang po zhig ste/ de'i sgo dang por song ste bltas na stong / de bzhin du gnyis pa dang / gsum par song na yang de yang stong ste/ ji tsam bzhi par song ste bltas pa dang / khyim bdag de'i chung ma de bzhin du tshul mi sdug par 'dug ste/</text></item>
<item><p>187a1</p><section>'dul ba</section><text>de skrag nas mod la 'bros par brtsams pa dang / de'i dran pa nyams par gyur pas de gar 'gro cha med de ji tsam phan tshun song ba dang / khyim bdag de'i mal khang du song ngo / /de mal la rdeg 'chos pa dang / khyim bdag de sad de bsod</text></item>
<item><p>187a2</p><section>'dul ba</section><text>snyoms pa zhig mthong nas/ des dge slong khyod gang nas 'dir 'ongs shes dris pa dang / bsod snyoms pa de 'dar zhing spa gong nas lan sbyin yang ma nus so/ /ji tsam na khyim bdag mal khang nas byung nas chung ma tshul mi sdug pa mthong ste/ des</text></item>
<item><p>187a3</p><section>'dul ba</section><text>bsams pa/ ma la dge slong mi srun pa 'dis bdag gi chung ma la yongs su spyad do snyam ste/ des lus la bye brag med par ltag dbyug dang / thal lcag dang / rdog pa dang khu tshur dag gi sbyor bas rdeg pa la zhugs pa'i sgra ca cos de'i chung ma sad de/</text></item>
<item><p>187a4</p><section>'dul ba</section><text>des smras pa/ rje'i sras ci'i slad du dge slong 'di de bzhin du brdegs/ des smras pa/ khyod gnyid kyis log ste myos pa la mgo reg mi srun pa 'dis yongs su spyad do/ /des smras pa/ rje'i sras sdig pa zhi bar gyur cig /rab tu byung ba 'dis 'di lta bu'i</text></item>
<item><p>187a5</p><section>'dul ba</section><text>las ma bgyis mod kyi gnyid kyis log ste myos pa'i rmi lam 'di lta bu zhig rmis te/ khyod dang bdag gnyis yongs su spyod cing smad g.yogs kyang kun tu snyil nas sa la lhung ste/ rab tu byung ba 'dis ma nongs kyis thong zhig /des de'i mgo dang /</text></item>
<item><p>187a6</p><section>'dul ba</section><text>lhung bzed kyang bcag /chos gos kyang dral nas/ de de bzhin du tshul mi sdug par mig mchi mas gang zhing rang gi las la dmigs nas rgyal byed kyi tshal du song ba dang / de dge slong dag gis mthong ste/ tshe dang ldan pa ci 'di 'dra ba'i gnas skabs</text></item>
<item><p>187a7</p><section>'dul ba</section><text>su sus bzhag ces dris pa dang / des ji ltar gyur pa rgyas par smras pa dang / de'i skabs dge slong dag gis bcom ldan 'das la gsol to/ /bcom ldan 'das kyis dgongs pa nyes dmigs gang yin pa ni dge slong dag gis khyim gyi sgo mang</text></item>
<item><p>187a8</p><section>'dul ba</section><text>por bab bab tu 'gro ba yin te/ de lta bas na dge slong dag gis khyim gyi sgo mang por bab bab tu 'gro bar mi bya bar mkhyen nas bka' stsal pa/ dge slong dag de lta bas na de'i phyir dge slong dag gis khyim gyi sgo mang por bab bab tu 'gro bar mi bya'o/ /</text></item>
<item><p>187b1</p><section>'dul ba</section><text>'on kyang sngar khyim gzhan du song ste/ phyis khyim gyi sgo mang por phye dang tshod ma dag sngar mtshan mar sgo drung du bzhag ste 'jug par bya'o/ /bcom ldan 'das kyis phye dang tshod ma sgo drung du mtshan mar bzhag ste khyim gyi sgo mang por 'gro bar bya'o/ /</text></item>
<item><p>187b2</p><section>'dul ba</section><text>zhes gsungs pa dang / dge slong dag gis sgo drung du mtshan ma bzhag ste ma sbran par song ba dang / skyes bu bud med yid gcugs pa dag smad g.yogs dang / stod g.yogs dag la shig dang / ma kun dag thu/ lus ngag 'phyi zhing 'dug pa'i bud med</text></item>
<item><p>187b3</p><section>'dul ba</section><text>kyis de mthong ste brtags nas/ shin tu sgren mo dang sgren char du gyur te/ de dag 'phya ba'i skabs de dge slong dag gis thos nas/ bcom ldan 'das la gsol pa dang / bcom ldan 'das kyis bka' stsal pa/ dge slong dag bud med rnams</text></item>
<item><p>187b4</p><section>'dul ba</section><text>'phya ba'i gzhir gyur gyis de lta bas na dge slong rnams kyis de bzhin du glo bur du 'gro bar mi bya'o/ /'on kyang sgra byas te nang du 'gro bar bya'o/ /bcom ldan 'das kyis sgra byas te 'gro bar bya'o zhes gsungs pa dang / de dag gis a la la zhes</text></item>
<item><p>187b5</p><section>'dul ba</section><text>byas nas song ba dang / nang mi dag gis smras pa/ 'phags pa khyed cag ci khye'u byis pa bzhin du a la la zhes zer zhing 'ong ngam/ de dag gis smras pa/ sring mo bcom ldan 'das kyis sgra byos la song shig ces bka' stsal te/ nged tshig smras</text></item>
<item><p>187b6</p><section>'dul ba</section><text>nas 'ong ngo / /de dag gis smras pa/ 'phags pa khyed sgra'i thabs gzhan med dam ci na khyed cag de bzhin du 'ong / de dag spobs pa med de cang mi smra bar 'dug pa dang / de'i skabs de dge slong dag gis thos te/ bcom ldan 'das la gsol pa dang /</text></item>
<item><p>187b7</p><section>'dul ba</section><text>bcom ldan 'das kyis bka' stsal pa/ dge slong dag gis a la la zhes zer zhing khyim du 'gro bar mi bya'i 'on kyang sgra gzhan bya'o/ /bcom ldan 'das kyis sgra gzhan bya'o zhes gsungs pa dang / de dag 'gro ba'i tshe sgo 'phar la brdungs pa dang /</text></item>
<item><p>187b8</p><section>'dul ba</section><text>nang mi dag gis smras pa/ 'phags pa ji ste sgo 'phar la rdeg /de dag gis smras pa sgra byed do/ /ci khyed cag gis sgo 'phar gcog gam zhes pa dang / de dag spobs pa med de cang mi smra bar 'dug pa dang / de'i skabs dge slong dag gis thos te/ bcom</text></item>
<item><p>188a1</p><section>'dul ba</section><text>ldan 'das la gsol pa dang / bcom ldan 'das kyis bka' stsal pa/ sgo 'phar la brdeg par mi bya'o/ /'on kyang dbyug pas sgra dbyung bar bya'o/ /dge slong dag gis sgra dbyung ba'i dbyug pa de ci 'dra ma shes</text></item>
<item><p>188a2</p><section>'dul ba</section><text>nas bcom ldan 'das kyis bka' stsal pa/ khar sil bcang bar bya ste/ des sgra byas nas 'jug par bya'o/ /bcom ldan 'das kyis khar sil gyis sgra byas te 'jug par bya'o zhes gsungs nas dge slong dag gis khar sil gyis sgra byas nas song ba dang /</text></item>
<item><p>188a3</p><section>'dul ba</section><text>de dag la khyi dag gis gnod pa byas pa dang / kha cig gis ma brtags par khar sil mang du brdegs pa dang / bcom ldan 'das kyis bka' stsal pa/ de la khar sil gyis brdeg par mi bya mod kyi bsdigs par ni bya'o/ /khyi kha cig la bsdigs pa</text></item>
<item><p>188a4</p><section>'dul ba</section><text>dang slar shin du za bar gyur te/ bcom ldan 'das kyis bka' stsal pa/ de la bsod snyoms las kham gcig tsam sbyin par bya'o/ /ma dad pa gzhan zhig gi khyim du de dag song nas dge slong dag gis khar sil bkrol ba dang mi dga' bar gyur to/ /sus kyang</text></item>
<item><p>188a5</p><section>'dul ba</section><text>ma dris so/ /bcom ldan 'das kyis bka' stsal pa/ yang dang yang du dkrol bar mi bya ste/ 'on kyang lan gnyis sam gsum dkrol bar bya'o/ /gleng gzhi ni mnyan yod na'o/ /mnyan yod na khyim bdag gzhan zhig 'dug pa de'i khyim du sangs rgyas</text></item>
<item><p>188a6</p><section>'dul ba</section><text>la sogs pa dge slong gi dge 'dun gdugs tshod la spyan drangs pa dang dge slong gi dge 'dun ni dong ngo / /bcom ldan 'das ni rdzas kyis bsgrubs pa na bzhugs shing bsod snyoms kyang len to/ /rgyu rnam pa lngas sangs rgyas bcom ldan 'das rnams rdzas</text></item>
<item><p>188a7</p><section>'dul ba</section><text>kyis bsgrubs pa na bzhugs shing bsod snyoms kyang len to/ /rnam pa lnga gang zhe na/ nang du yang dag 'jog par bzhed pa dang / lha rnams la chos 'chad par bzhed pa dang / nad pa rnams la gzigs par bzhed pa dang / mal stan rnams</text></item>
<item><p>188a8</p><section>'dul ba</section><text>brtag par bzhed pa dang / nyan thos rnams 'dul ba la bslab pa'i gzhi bca' bar bzhed pa yin te/ 'di'i skabs su bcom ldan 'das kyis nyan thos rnams 'dul ba la bslab pa'i gzhi bca' bar bzhed de rdzas kyis bsgrubs pa na</text></item>
<item><p>188b1</p><section>'dul ba</section><text>bzhugs shing bsod snyoms kyang len to/ /khyim bdag des lo ma'i bkad sa zhig byas te/ de'i 'og tu dge slong gi dge 'dun bzhugs pa dang lhas char dbab par brtsams so/ /dgun gyi dus shig tu bab ste/ khyim bdag des dge slong gi dge</text></item>
<item><p>188b2</p><section>'dul ba</section><text>'dun la thug pa dang / khur ba dang / 'bras khur dang / la phug dag brims pa dang / de la dge slong kha cig ni thug pa 'thung ba na hub hub ces sgra byed do/ /kha cig ni 'bras khur za ba na khrum khrum zhes sgra byed do/ /kha cig la phug za ba na sol</text></item>
<item><p>188b3</p><section>'dul ba</section><text>sol zhes sgra byed do/ /thigs pa bkad sar zags te sgra thigs thigs zhes zer ro/ /dge slong bum par chu 'thung na sgra blug blug ces zer ba dang / de la rol mo mkhan las rab tu byung ba zhig dran pa nye bar mi 'jog ste sngon byas pa rjes su dran</text></item>
<item><p>188b4</p><section>'dul ba</section><text>nas rnam par rtog pa'i dbang rgyas te/ kun tu rtog pa'i shugs kyis langs te sgra grag pa de dang 'thun par sbyar nas gar byas te/ btsun pa sol sol/ btsun pa khrum khrum/ btsun pa chom chom/ btsun pa balcag balcag /btsun pa blug blug</text></item>
<item><p>188b5</p><section>'dul ba</section><text>ces zer te/ de la dge slong gang dran pa nye bar ma bzhag pa de la yid dga' bar gyur te dgod do/ /dran pa nye bar bzhag pa de dag ni spyod lam las ma 'khrugs te de nyid na 'dug go/ /zhal ta ba kha cig ni gad mo dgod par rtsom mo/ /kha cig ni 'phya</text></item>
<item><p>188b6</p><section>'dul ba</section><text>bar gyur to/ /khyim bdag kyang ma dad par gyur to/ /de nas bsod snyoms len pa'i dge slong yang ma dad pa skyes par gyur to/ /bsod snyoms blangs nas/ bcom ldan 'das gang na ba der song ste phyin nas bsod snyoms phyogs gcig tu bzhag ste/</text></item>
<item><p>188b7</p><section>'dul ba</section><text>bcom ldan 'das kyi zhabs gnyis la mgo bos phyag 'tshal te phyogs gcig tu 'dug go/ /chos nyid kyis sangs rgyas bcom ldan 'das rnams ni bsod snyoms len pa'i dge slong la yid rab tu dga' bas dga' bar bya ba'i gtam mdzad de/</text></item>
<item><p>188b8</p><section>'dul ba</section><text>ci dge slong gi dge 'dun dag kha zas bsod pas tshim par byas sam/ zhes rab tu dga' ba'i gtam mdzad de bcom ldan 'das kyis bsod snyoms len pa'i dge slong la dge slong dag kye ma dge slong gi dge 'dun rnams kha zas bsod pas</text></item>
<item><p>189a1</p><section>'dul ba</section><text>tshim par gyur tam/ des gsol pa/ btsun pa de bzhin te/ dge slong gi dge 'dun rnams kha zas bsod pas tshim mod kyi khyim bdag ni ma dad par gyur to/ /ci byas de dag gis ji ltar gyur pa rgyas par gsol pa dang / de nas bcom ldan</text></item>
<item><p>189a2</p><section>'dul ba</section><text>'das kyis zas kyi bya ba mdzad nas gtsug lag khang gi phyi rol tu zhabs bkrus te gtsug lag khang du gshegs nas nang du yang dag 'jog la bzhugs so/ /de nas bcom ldan 'das phyi dro nang du yang dag 'jog las bzhengs nas dge slong gi dge 'dun</text></item>
<item><p>189a3</p><section>'dul ba</section><text>gyi mdun du gdan bshams pa la bzhugs so/ /bzhugs nas kyang dge slong de dag la 'di skad ces bka' stsal to/ /dge slong khyed rnams kyis ci las bsams te 'di lta bu byas/ de dag gis gsol pa/ btsun pa cung zad 'phya ba'i bsam</text></item>
<item><p>189a4</p><section>'dul ba</section><text>pa dang / cung zad dgod pa'i bsam par gyur to/ /de nas bcom ldan 'das kyis dge slong rnams la 'di skad ces bka' stsal to/ /dge slong gang 'di dgod pa'i bsam pas de bzhin du byas pa ni de la 'gal tshabs can du 'gyur ro/ /gal te 'phya</text></item>
<item><p>189a5</p><section>'dul ba</section><text>bar bsams pa ni ltung ba med do/ /'on kyang dge slong dag nyes dmigs gang yin pa ni dge slong dag gis sgra dang bcas te kha zas zos pa yin no/ /de lta bas na dge slong dag gis sgra dang bcas te kha zas bza' bar mi bya'o/ /dge slong gis sgra dang</text></item>
<item><p>189a6</p><section>'dul ba</section><text>bcas te kha zas zos na 'gal tshabs can du 'gyur ro/ /bcom ldan 'das kyis dge slong rnams sgra dang bcas te kha zas bza' bar mi bya'o zhes gsungs pa dang / bram ze dang / khyim bdag dad pa can dag gis dge slong dag la rgyal mo ga gon</text></item>
<item><p>189a7</p><section>'dul ba</section><text>dang / 'bras khur dang / mar khur dang / la phug dang / bu ram shing dag phul ba dang / dge slong dag the tshom skyes nas ma blangs so/ /de dag gis smras pa/ 'phags pa gal te sangs rgyas bcom ldan 'das 'jig rten du ma byung ba'i tshe ni bdag</text></item>
<item><p>189a8</p><section>'dul ba</section><text>cag gi sbyin gnas mu stegs can lags na/ da ltar bcom ldan 'das 'jig rten du byung ste da ni khyed rnams sbyin gnas lags te/ gal te khyed rnams kyis ma blangs par gyur na bdag cag 'jig rten pha rol gyi lam rgyags dang</text></item>
<item><p>189b1</p><section>'dul ba</section><text>bral bar gyur la/ bcom ldan 'das kyis kyang dus su sbyin pa'i mdo las gang lo tog sar pa dang / 'bras bu sar pa gang yin pa de dag dus su dang por tshul khrims dang ldan pa la byin la/ de nas phyis bdag gir yongs su spyod cig</text></item>
<item><p>189b2</p><section>'dul ba</section><text>ces gsungs te/ 'di ni dus su sbyin pa yin pas de lta bas na rjes su thugs brtse bar dgongs te bzhes shig ces smras pa dang / bcom ldan 'das kyis bka' stsal pa/ de lta bas na rjes su gnang ste/ byin pa long la 'bras</text></item>
<item><p>189b3</p><section>'dul ba</section><text>khur ni 'bras can dang / phye dang lhan cig gyis la bza' bar bya'o/ /la phug dang / rgyal mo ga gon dang / mar khur dag ni dum bu byas te bza' bar bya'o/ /gleng gzhi ni mnyan yod na'o/ /mnyan yod na khyim bdag gzhan</text></item>
<item><p>189b4</p><section>'dul ba</section><text>zhig gis sangs rgyas la sogs pa dge slong gi dge 'dun khyim du gdugs tshod la spyan drangs so/ /der dge slong dag gzhan la ma bsdad par sde sder chad de 'ongs nas de dag gis smras pa/ khyim bdag bdag cag la brims shig</text></item>
<item><p>189b5</p><section>'dul ba</section><text>bdag cag gis bza' bar bgyi'o/ /de dag gis zos nas song ba dang / gzhan dang gzhan kyang de bzhin du gyur nas khyim bdag de 'drim pas brel bar gyur te mi dga' ba skyes nas/ kye ma'o khyed cag thams cad lhan cig tshogs</text></item>
<item><p>189b6</p><section>'dul ba</section><text>te brim par bya'o zhes smras pa de'i skabs dge slong dag gis thos te bcom ldan 'das la gsol pa dang / bcom ldan 'das kyis bka' stsal pa/ de lta bas na dge slong dag khyim brel bar bza' bar mi bya ste sngar song ba de</text></item>
<item><p>189b7</p><section>'dul ba</section><text>dag sgo drung du bsdad par bya zhing ji tsam thams cad tshogs te zhugs nas bza' bar bya'o/ /brel ba'i der zos na 'gal tshabs can du 'gyur ro/ /bcom ldan 'das kyis dge slong dag brel ba'i der bza' bar mi bya'o</text></item>
<item><p>189b8</p><section>'dul ba</section><text>zhes gsungs pa dang / dge slong gzhan zhig na bar gyur te/ de'i g.yog po zan nod du song ba dang / ring zhig tu ma 'ongs te de 'gyod par gyur pa de'i skabs dge slong dag gis bcom ldan 'das la gsol pa dang /</text></item>
<item><p>190a1</p><section>'dul ba</section><text>bcom ldan 'das kyis bka' stsal pa/ de lta bas na 'dug cing bsod snyoms za bar rjes su gnang ba rnam pa lnga ste/ glo bur du 'ongs pa dang / 'gro ba dang / nad pa dang / nad g.yog dang / las byed pa dag ste/</text></item>
<item><p>190a2</p><section>'dul ba</section><text>de dag la sbyin no/ /gleng gzhi ni mnyan yod na'o/ /mnyan yod na khyim bdag phyug pa/ nor mang ba/ longs spyod che ba zhig gnas pa de dus gzhan zhig na sangs rgyas la mngon par dad/ chos dang dge 'dun la mngon par dad de/ des sangs rgyas la</text></item>
<item><p>190a3</p><section>'dul ba</section><text>sogs pa dge slong gi dge 'dun khyim du gdugs tshod la spyan drangs pa dang / dge slong gi dge 'dun ni dong ngo / /sangs rgyas bcom ldan 'das ni rdzas kyis bsgrubs pa na bzhugs te bsod snyoms kyang len to/ /rgyu rnam pa lngas sangs rgyas</text></item>
<item><p>190a4</p><section>'dul ba</section><text>bcom ldan 'das rnams rdzas kyis bsgrubs pa na bzhugs shing bsod snyoms kyang len to zhes bya ba nas/ 'di'i skabs su bcom ldan 'das kyis nyan thos rnams 'dul ba la bslab pa'i gzhi bca' bar bzhed de rdzas kyis</text></item>
<item><p>190a5</p><section>'dul ba</section><text>bsgrubs pa na bzhugs shing bsod snyoms kyang len to zhes bya ba gong ma bzhin no/ /dge slong de dag zas zos nas de bzhin du dong ba dang / khyim bdag de chos nyan par 'dod de bltas pa dang / dge slong dag gcig kyang med de de 'phya bar</text></item>
<item><p>190a6</p><section>'dul ba</section><text>gyur pa de'i skabs dge slong dag gis thos te/ bcom ldan 'das la gsol pa dang / bcom ldan 'das kyis bka' stsal pa/ dge slong dag khyim bdag de 'phya ba'i gzhir gyur gyis/ de lta bas na dge slong gis zan zos nas de bzhin</text></item>
<item><p>190a7</p><section>'dul ba</section><text>du 'gro bar mi bya ste/ sbyin bdag chos 'dod pa la bshad par bya'o/ /ma bshad par song na 'gal tshabs can du 'gyur ro/ /bcom ldan 'das kyis sbyin bdag chos 'dod pa la bshad par bya'o zhes gsungs pa dang / dge</text></item>
<item><p>190a8</p><section>'dul ba</section><text>slong dag gis gang gis bshad pa ma shes nas/ bcom ldan 'das kyis bka' stsal pa/ dge 'dun gyi gnas brtan gyis bshad par bya'o/ /gol te des mi nus par gyur na gnas brtan gnyis pas so/ /des kyang ma nus</text></item>
<item><p>190b1</p><section>'dul ba</section><text>na dge slong dag rims bzhin du bskor bar bya'o/ /yang na gzhan nus pa yod na de la gsol ba gdab par bya'o/ /gleng gzhi ni mnyan yod na'o/ /mnyan yod na khyim bdag phyug pa/ nor mang ba/ longs spyod che ba zhig gnas pa de yang dad</text></item>
<item><p>190b2</p><section>'dul ba</section><text>pa can bsam pa bzang zhing dge ba zhig ste dus dus su rgyal byed kyi tshal du song ste sangs rgyas kyi gsung nyan to/ /des dus gzhan zhig na sangs rgyas la sogs pa dge slong gi dge 'dun khyim du gdugs tshod la spyan drangs pa</text></item>
<item><p>190b3</p><section>'dul ba</section><text>dang dge slong gi dge 'dun ni dong ngo / /bcom ldan 'das ni rdzas kyis bsgrubs pa na bzhugs shing bsod snyoms kyang len te rgyu rnam pa lngas zhes bya ba nas 'di'i skabs su sangs rgyas bcom ldan 'das rdzas kyis bsgrubs pa na</text></item>
<item><p>190b4</p><section>'dul ba</section><text>bzhugs shing bsod snyoms kyang len to zhes bya ba gong ma bzhin no/ /bcom ldan 'das kyis gal te sbyin bdag chos nyan par 'dod na de la bskos pa'i dge slong gis chos bshad par bya'o zhes gsungs pa dang / dge slong dag gis</text></item>
<item><p>190b5</p><section>'dul ba</section><text>dge slong bskos pa gcig pu bzhag ste/ dong ba dang khyim bdag de'i mdza' bo dang / nye du dang / gnyan mang ba dbang che ba dang 'chi ba dag kyang zan la bos te de dag kyang chung ma dag dang lhan cig dge slong de bskor te 'dug nas 'phags</text></item>
<item><p>190b6</p><section>'dul ba</section><text>pa chos bshad du gsol zhes smras pa dang / des dbang che ba'i 'khor de dag 'dug pa mthong ste/ spa gong bar gyur nas cang mi smra bar 'dug pa dang / khyim bdag des bsams pa/ bdag dang 'khor dbang che ba</text></item>
<item><p>190b7</p><section>'dul ba</section><text>dag gis 'phags pa de spa gong bar gyur pa lta zhig ste/ bdag gis chos bshad par bya'o snyam nas/ 'phags pa bcom ldan 'das kyis sbyin pas ni longs spyod chen por 'gyur</text></item>
<item><p>190b8</p><section>'dul ba</section><text>tshul khrims kyis ni mtho ris su skye bar 'gyur ro/ /bsgom pas ni 'bral bar 'gyur ro zhes gsungs te/ chos ni 'di lags kyis bzhud cig ces smras pa dang /</text></item>
<item><p>191a1</p><section>'dul ba</section><text>de spobs pa med par gyur te cang mi smra bar song nas de gtsug lag khang du phyin pa dang / dge slong rnams kyis dris pa/ tshe dang ldan pa khyod kyis sbyin bdag de la chos bshad dam des smras pa/ tshe dang ldan pa dag ji ltar bshad/ khyed</text></item>
<item><p>191a2</p><section>'dul ba</section><text>rnams kyis bdag gcig pu bzhag ste/ khyim bdag de'i 'khor de dag mthong nas bdag gcig pu spa gong bar gyur te/ don du na de nyid kyis bdag la chos bshad do zhes de'i skabs dge slong dag gis bcom ldan 'das la gsol pa</text></item>
<item><p>191a3</p><section>'dul ba</section><text>dang / bcom ldan 'das kyis bka' stsal pa/ dge slong des ni bzang po zhig smras so/ /dge slong bskos par gyur pa de'i grogs dge slong bzhi bsko bar bya'o// //'dul ba phran tshegs kyi gzhi/ bam po bzhi bcu rtsa lnga pa/</text></item>
<item><p>191a4</p><section>'dul ba</section><text>sdom ni/ brtags nas 'gro bar bya ba dang / /bram ze'i rigs kyi dge slong dang / /bzhi yis bri bar bya ba dang / /so shing dag kyang bkru bar bya/ /sangs rgyas bcom ldan 'das rgyal po'i khab bya ka lan da ka gnas pa na</text></item>
<item><p>191a5</p><section>'dul ba</section><text>bzhugs so/ /bcom ldan 'das kyis chos ston pa'i dge slong gi grogs dge slong bzhi bsko bar bya'o zhes gsungs pa dang / dge slong dag gang du 'gron du bos shing 'gro ba der chos ston pa'i dge slong gsol ba btab ste/</text></item>
<item><p>191a6</p><section>'dul ba</section><text>grogs dge slong bzhi bskos pa dang / de dag gis ma brtags par bshang ba dang / gci ba dang / rigs kyi khyim dag tu song ste/ de nyid nyes dmigs su gyur nas de'i skabs dge slong dag gis bcom ldan 'das la</text></item>
<item><p>191a7</p><section>'dul ba</section><text>gsol to/ /bcom ldan 'das kyis bka' stsal pa/ gang chos ston pa'i dge slong gi grogs su bskos pa de dag gis de la ma brtags par gzhan du 'dong bar mi bya'o/ /song na 'gal tshabs can du 'gyur ro/ /gleng</text></item>
<item><p>191a8</p><section>'dul ba</section><text>gzhi ni mnyan yod na'o/ /mnyan yod na bram ze zhig gis des rigs mnyam pa las chung ma blangs te/ de de dang lhan cig rtse bar byed/ dga' bar byed/ dga' mgur spyod par byed do/ /de rtse bar byed/ dga' bar byed/ dga' mgur</text></item>
<item><p>191b1</p><section>'dul ba</section><text>spyod par byed pa las chung ma sems can dang ldan par gyur to/ /de zla ba dgu nas bu khye'u zhig btsas so/ /de btsas nas btsas pa'i btsas ston rgya cher byas te rigs dang 'thun par ming btags so/ /de dus gzhan zhig na legs par</text></item>
<item><p>191b2</p><section>'dul ba</section><text>gsungs pa'i chos 'dul ba la rab tu byung ba dang / de'i khams ma snyoms par na bar gyur te/ de sman pa'i drung du song nas smras pa/ bzhin bzangs bdag gi lus kyi gnas skabs 'di 'dra bar gyur na sman dpyad ston cig /des</text></item>
<item><p>191b3</p><section>'dul ba</section><text>smras pa/ 'phags pa 'di dang 'di lta bu'i bsko ba byos dang sos par 'gyur ro/ /de'i bsko ba byas pa dang / ji tsam na lan gcig 'khrus nas des chu grang mos khrus byas pa dang chad do/ /sman pas smras pa/ 'phags pa bska</text></item>
<item><p>191b4</p><section>'dul ba</section><text>bas legs par gyur tam/ des smras pa/ bzhin bzangs ma legs te lan gcig kho na las ma 'khrus so/ /des smras pa/ 'phags pa khyod kyis chu grang mos khrus ma byas sam/ des smras pa/ bzhin bzangs ji</text></item>
<item><p>191b5</p><section>'dul ba</section><text>ltar khyod kyis smras pa bzhin no/ /des smras pa/ 'phags pa ma legs pa shig byas te chu grang mos chad na ji ltar 'khru bar 'gyur/ de ni der zad kyis yang 'di ltar bska ba de nyid byos la sngar khrus ma byed par 'khru ba mthar</text></item>
<item><p>191b6</p><section>'dul ba</section><text>phyin nas khrus byos shig /des smras pa/ bzhin bzangs bcom ldan 'das kyis ma gnang ngo / /des smras pa/ 'phags pa de lta na bska ba'i cho ga ngas ji ltar bya zhes pa de'i skabs dge slong rnams kyis bcom ldan 'das la gsol pa dang / bcom</text></item>
<item><p>191b7</p><section>'dul ba</section><text>ldan 'das kyis bka' stsal pa/ de lta bas na rjes su gnang ste phyi ba dag gzhag par bya zhing 'khru ba mthar phyin nas khrus bya'o/ /bcom ldan 'das kyis phyi ba dag gzhag par bya'o zhes gsungs pa dang / dge slong dag gis ji lta bu dag gis phyi ba ma</text></item>
<item><p>191b8</p><section>'dul ba</section><text>shes nas bcom ldan 'das kyis bka' stsal pa/ bong ba 'am lo ma 'am/ ras ma dag gis phyi bar bya zhing / 'khru ba mthar phyin nas chu dron pos bkru bar bya'o/ /gleng gzhi ni mnyan yod na'o/ /de nas yang de'i tshe nags na sbrul gdug pa zhig</text></item>
<item><p>192a1</p><section>'dul ba</section><text>gnas te ji tsam na nags der ba lang rdzis me btang ba dang sbrul gdug pa de mes bsregs nas phan tshun du song nas yang me'i 'od kyis bskor bas ma shi tsam du 'dug ste/ mes bsregs pa las mchongs te shing zhig gi drung du bskyil nas</text></item>
<item><p>192a2</p><section>'dul ba</section><text>dkris te 'dug go/ /ji tsam na tshe dang ldan pa shA ri'i bu ljongs rgyu zhing phyogs der nye bar 'ongs te/ des shing drung du song ste bltas na sbrul gdug pa zhig mes tshig ste rab tu tshig nas sdug bsngal gyi tshor bas nyam thag par mthong ste/ mthong nas</text></item>
<item><p>192a3</p><section>'dul ba</section><text>kyang de'i rgyud la ci dge ba'i rtsa ba cung zad yod dam med brtags na yod par mthong ngo / /gang gi dbang du 'gyur ba brtags pa na yang bdag nyid kyis te/ des de la chus gtor nas chos tshig gsum zhig bshad pa/ bzhin bzangs 'dus byas</text></item>
<item><p>192a4</p><section>'dul ba</section><text>thams cad ni mi rtag pa'o/ /chos thams cad ni bdag med pa'o/ /mya ngan las 'das pa ni zhi ba ste/ nga la sems rab tu dang bar gyis shig dang 'di ltar dud 'gro'i 'dod chags dang bral nas bde 'gror skye bar 'gyur ro zhes smras nas song ba dang /</text></item>
<item><p>192a5</p><section>'dul ba</section><text>de ma thag tu bya khra zhig gis khyer ro/ /de tshe dang ldan pa shA ri'i bu la sems mngon par dad nas dus las 'das te mnyan yod na bram ze las drug dang ldan pa zhig gi rigs su skyes so/ /tshe dang ldan pa shA ri'i bus bsams pa/ sbrul gdug pa de</text></item>
<item><p>192a6</p><section>'dul ba</section><text>gor ma chag par dus las 'das na gang du skyes par gyur ces tha gi zad cig brtags na mnyan yod na bram ze las drug dang ldan pa zhig gi rigs su skyes par mthong ngo / /mthong nas kyang de gdul bar bya ba'i phyir de'i khyim du 'gro bar brtsams te/</text></item>
<item><p>192a7</p><section>'dul ba</section><text>der song nas bram ze dang chung mar bcas pa skyabs su 'gro ba dang bslab pa'i gzhi la rab tu bkod do/ /des dus gzhan zhig na gcig pu de'i khyim du song ba dang de la bram zes smras pa/ 'phags pa ci phyi bzhin 'brang ba'i dge sbyong 'ga' yang ma</text></item>
<item><p>192a8</p><section>'dul ba</section><text>mchis sam/ tshe dang ldan pa shA ri'i bus smras pa/ tshe dang ldan pa ci bdag gi phyi bzhin 'brang ba'i dge sbyong rtswa ku sha 'am/ ka sha lta bur gzhan nas skye bar mi 'gyur gyi gang khyed lta bu las thob pa de bdag gi phyi bzhin 'brang ba'i dge sbyong du 'gyur</text></item>
<item><p>192b1</p><section>'dul ba</section><text>ro/ /des smras pa/ 'phags pa bdag la 'phags pa'i phyi bzhin 'brang ba'i dge sbyong du 'ong ba'i khye'u su yang ma mchis so/ /bdag gi mchis brang sems can dang ldan pa la gal te/ khye'u zhig btsas par gyur na/ de bdag gis 'phags</text></item>
<item><p>192b2</p><section>'dul ba</section><text>pa'i phyi bzhin 'brang ba'i dge sbyong du dbul lo/ /des smras pa/ nad med par gyur cig blang bar bya'o zhes smras nas song ngo / /ji tsam na bram ze mo de zla ba dgu 'das nas khye'u zhig btsas so/ /de btsas nas nyi ma bdun gsum nyi shu gcig</text></item>
<item><p>192b3</p><section>'dul ba</section><text>tu btsas pa'i btsas ston rgya cher byas te rigs dang 'thun pa'i ming btags so/ /de 'o ma dang / zho dang / mar sar dang / zhun mar dang / mar gyi snying khu dang / gzhan yang yo byad kyi bye brag gtso bo gtso bo de dag gis sring bar byed/ skyed par byed/</text></item>
<item><p>192b4</p><section>'dul ba</section><text>rdzing na gnas pa'i pad ma bzhin du myur du bskyed par byed do/ /de ma'i nu ma 'thung ba na gal te bag med pas so 'am sen mos nu ma la reg na skrang bar 'gyur ro/ /de chen por gyur nas gang gi tshe khye'u dang bu mo dag dang lhan cig rtse ba</text></item>
<item><p>192b5</p><section>'dul ba</section><text>de'i tshe de rnams gal te khro ba'i kun nas dkris pa la gnas pa na so 'am sen mos btab na phyogs de ring po mi thogs par skrang bar 'gyur ro/ /ji tsam na tshe dang ldan pa shA ri'i bus de rab tu dbyung ba'i dus shes nas khyim der</text></item>
<item><p>192b6</p><section>'dul ba</section><text>song ste/ des bram ze de'i chung ma la chos bshad de/ khye'u 'di ni bdag gi phyi bzhin 'brang ba'i dge sbyong yin no zhes mtshan ma zhig bstan pa dang / bram ze des smras pa/ bu khyod ni ma skyes pa nas ngas tshe dang ldan pa shA ri'i</text></item>
<item><p>192b7</p><section>'dul ba</section><text>bu'i phyi bzhin 'brang ba'i dge sbyong du phul gyis song shig /srid pa tha ma pa'i sems can de tshe dang ldan pa shA ri'i bu'i gdong du ring zhig brtags nas de'i rjes bzhin rjes bzhin du 'brangs pa dang / de'i tshe tshe dang ldan pa shA ri'i bus rab tu</text></item>
<item><p>192b8</p><section>'dul ba</section><text>phyung ste bsnyen par rdzogs par byas so/ /des so shing zhig zos te lce bzhar nas ma bkrus par bzhag pa dang / de la sbrang ma zhig gis zos te de dus las 'das so/ /de nas srog chags khyim sbyong gis cung zad zos</text></item>
<item><p>193a1</p><section>'dul ba</section><text>pa dang de yang dus las 'das so/ /de nas yang bya sna tshogs kyis zos pa dang de yang dus las 'das so/ /de la byi las zos pa dang de yang dus las 'das so/ /gang sbrang ma zhig dang grog ma mang po dag gis zos nas</text></item>
<item><p>193a2</p><section>'dul ba</section><text>de dag thams cad kyang dus las 'das so/ /de bzhin du ji ltar srog chags mang po dag dus las 'das pa dngar zhing 'dug pa dang / ci tsam na phyi de nyin par dge slong dag phyogs der so shing bza' bar brtsams pa dang / de dag gis</text></item>
<item><p>193a3</p><section>'dul ba</section><text>srog chags dus las 'das pa dag mthong nas/ de la gcig gis smras pa/ tshe dang ldan pa dag srog chags mang po 'di dag ci'i phyir dus las 'das/ gzhan dag gis smras pa/ mi shes so zhes de dag de bzhin du dpyod pa</text></item>
<item><p>193a4</p><section>'dul ba</section><text>dang / dge slong gzhon nu gzhan zhig 'ongs te/ des smras pa/ tshe dang ldan pa dag phyogs 'dir bram ze las rab tu byung ba tshe dang ldan pa shA ri'i bu'i lhan cig gnas pa des so shing zos te lce bzhar nas ma bskrus par bzhag</text></item>
<item><p>193a5</p><section>'dul ba</section><text>pa de la srog chags mang pos zos te/ 'di ltar lce'i dri ma zos pas dus las 'das so zhes de'i skabs dge slong rnams kyis bcom ldan 'das la gsol pa dang / bcom ldan 'das kyis bka' stsal pa dang / dge slong dag</text></item>
<item><p>193a6</p><section>'dul ba</section><text>skyes bu gdug pa 'di lta bu kha cig yod de de lta bas na dge slong dag gis so shing ma bkrus par de bzhin du dor bar mi bya'o/ /bor na 'gal tshabs can du 'gyur ro/ /bcom ldan 'das kyis so shing zos nas bkru bar bya'o zhes</text></item>
<item><p>193a7</p><section>'dul ba</section><text>gsungs pa dang / dge slong gzhan dag gis chu nyung bar gyur te de dag gis ji ltar bsgrub par bya ba ma shes nas bcom ldan 'das kyis bka' stsal pa/ gang la chu nyung bar gyur pa des re shig sa la brud nas lce'i dri ma med par</text></item>
<item><p>193a8</p><section>'dul ba</section><text>bya'o/ /de dus gzhan zhig na btso blag bya bar brtsams te des gos dag tshon du btsos te zlog cing skems pa dang / ji tsam na phyogs der tshe dang ldan pa nye dga' 'ongs te des de mthong nas/ des smras pa/ tshe dang ldan pa bdag gis grogs</text></item>
<item><p>193b1</p><section>'dul ba</section><text>bgyi'o/ /des smras pa/ gnas brtan legs kyis mdzod cig nye dga' rang bzhin gyis gnas ngan len kun du spyod pa des gos sar pa rnams ni grib ma la bskams/ gang rnying pa rnams ni nyi ma la bskams/ gang gsher ba rnams</text></item>
<item><p>193b2</p><section>'dul ba</section><text>ni grib ma la bzhag pa dang / des gnas brtan de ltar ma mdzad cig /des yang dang yang du byas te ldog tu ma btub bo/ /de kun nas dkris pas nye dga'i steng du brgyugs pa dang / des 'bros par brtsams so/ /ji tsam na tshe dang ldan</text></item>
<item><p>193b3</p><section>'dul ba</section><text>pa shA ri'i bu phyogs der 'ongs te/ der tshe dang ldan pa ci byed ci byed ces smras na yang de kun nas dkris pa khro ba 'phel bar gyur nas sdod du ma btub ste nye dga' phyi bzhin du 'brang ngo / /nye dgas n+ya gro d+hA'i shing gis brdeg par brtsams</text></item>
<item><p>193b4</p><section>'dul ba</section><text>na yang sdod du ma btub ste/ de la yang tshe dang ldan pa shA ri'i bus bzhams te bzung nas nye dga' 'bros su btang ba dang / des 'on kyang n+ya gro d+ha'i shing la sos btab nas/ des n+ya gro d+ha'i shing gi mdab ma thams cad lhags so/ /de'i skabs dge</text></item>
<item><p>193b5</p><section>'dul ba</section><text>slong dag gis thos te bcom ldan 'das la gsol pa dang / bcom ldan 'das kyis bka' stsal pa/ de lta bu khro bar mi bya'o/ /bcom ldan 'das kyis de bzhin du khro bar mi bya'o zhes gsungs pa dang / ji tsam na dus gzhan zhig na nye dga'</text></item>
<item><p>193b6</p><section>'dul ba</section><text>la dge skos bab ste/ de'i drung du song nas/ des smras pa/ tshe dang ldan pa las 'di lta zhig bab kyis byos shig ces bsgo ba dang / des de mthong ma thag tu de bzhin du kun du dkris pa de'i skabs dge slong rnams gyis</text></item>
<item><p>193b7</p><section>'dul ba</section><text>bcom ldan 'das la gsol pa dang / bcom ldan 'das kyis bka' stsal pa/ gang 'di 'dra ba'i khro ba khon yod pa la rang gis mngon sum du las bsgo bar mi bya'o/ /'on kyang de'i drung na 'dug pa'i dge slong gis bsgo bar</text></item>
<item><p>193b8</p><section>'dul ba</section><text>bya ste/ des de la khyod kyis las 'di lta bu byos shig ces smra bar bya'o/ /des kyang de la bzhams te las 'di lta bu byos shig ces brjod par bya'o/ /des kyang nan tan dang / brtson 'grus drag pos 'bad pas de bzhin du</text></item>
<item><p>194a1</p><section>'dul ba</section><text>'khor ba'i 'khor lo cha lnga pa g.yo ba dang mi g.yo ba 'di nyid rig ste/ 'dus byas su gyur pa thams cad 'jig pa dang / ltung ba dang / gyes pa dang / 'jig pa'i chos can du khong du chud cing nyon mongs pa thams cad spangs nas</text></item>
<item><p>194a2</p><section>'dul ba</section><text>dgra bcom pa mngon sum du gyur te/ khams gsum pa las 'dod chags dang bral ba bong ba dang gser du mnyam pa/ nam mkha' dang lag mthil du mtshungs pa'i sems dang ldan pa/ tsan dan dang ste'ur mi rtog cing rig pas sgo nga'i</text></item>
<item><p>194a3</p><section>'dul ba</section><text>sbubs dral cing rig pa dang / mngon par shes pa dang / so so yang dag par rig pa thob pa/ srid pa dang / 'dod pa'i rnyed pa dang / bkur sti la rgyab kyis phyogs pa/ dbang po dang / nye dbang dang bcas pa'i lha rnams kyis mchod par</text></item>
<item><p>194a4</p><section>'dul ba</section><text>bya ba dang / rjed par bya ba dang / mngon du smra bar bya bar gyur to/ /dge slong rnams kyis tshe dang ldan pa shA ri'i bu la smras pa/ tshe dang ldan pa shA ri'i bu khyod dang lhan cig gnas pa lhag par khro ba 'di 'dra bas kyang dgra bcom</text></item>
<item><p>194a5</p><section>'dul ba</section><text>pa nyid thob pa ni ngo mtshar che'o/ /des de'i sngon byung ba rnams dge slong de dag la rgya cher bshad pa dang / dge slong dag the tshom skyes te the tshom thams cad gcod pa sangs rgyas bcom ldan 'das la zhus pa/ btsun pa dge</text></item>
<item><p>194a6</p><section>'dul ba</section><text>slong 'dis las ci zhig bgyis na de sbrul gdug par skyes par gyur/ bcom ldan 'das kyis bka' stsal pa/ dge slong dag dge slong 'dis las tshogs rnyed pa/ rkyen yongs su bsgyur ba 'od pa bzhin du nye bar gnas pa</text></item>
<item><p>194a7</p><section>'dul ba</section><text>gdon mi za bar 'byung bar 'gyur ba'i las dag byas shing bsags pas dge slong 'di nyid kyis las byas shing bsags pa gzhan su zhig gis so sor myong bar 'gyur te/ dge slong dag las byas shing bsags pa dag ni phyi rol</text></item>
<item><p>194a8</p><section>'dul ba</section><text>gyi sa'i khams la rnam par smin par mi 'gyur/ chu'i khams la mi 'gyur/ me'i khams la mi 'gyur/ rlung gi khams la mi 'gyur gyi/ 'di ltar zin pa'i phung po dang / khams dang / skye mched rnams la rnam par smin par 'gyur te/ las rnams bskal</text></item>
<item><p>194b1</p><section>'dul ba</section><text>pa brgyar yang ni/ /chud mi za ba'ang tshogs dang dus/ /rnyed na lus can rnams la ni/ /'bras bu dag tu 'gyur ba nyid/ /dge slong dag sngon byung ba bskal pa bzang po 'di nyid la skye dgu rnams kyi tshe lo nyi khri thub pa na ston pa 'od srung zhes bya ba rig</text></item>
<item><p>194b2</p><section>'dul ba</section><text>pa dang zhabs su ldan pa bde bar gshegs pa 'jig rten mkhyen pa/ bla na med pa skyes bu 'dul ba'i kha lo sgyur ba/ lha dang mi rnams kyi ston pa sangs rgyas bcom ldan 'das 'jig rten du byung ste/ grong khyer bA rA Na sI'i drang srong smra ba'i ri dgas kyi</text></item>
<item><p>194b3</p><section>'dul ba</section><text>nags na nye bar rten cing bzhugs so/ /des de'i bstan pa las rab tu byung ste/ dge slong byams pa la gnas pa zhes bya bar gyur to/ /de la dge slong rnams kyis byams pa la gnas pa/ byams pa la gnas pa zhes rab tu dgod de smras pa dang /</text></item>
<item><p>194b4</p><section>'dul ba</section><text>des de dag la dgag na yang 'dug tu ma btub pa dang / de khro ba drag pos kun du dkris pas de dag la ngan sems kyis nga ni byams pa la gnas pa yin gyi khyed cag ni skyes bu gdug pa zhes ngag gis las drag po brjod do/ /bcom ldan 'das kyis</text></item>
<item><p>194b5</p><section>'dul ba</section><text>bka' stsal pa/ dge slong dag 'di ji snyam du sems/ yang dag par rdzogs pa'i sangs rgyas 'od srung gis bstan pa la byams pa la gnas pa zhes bya ba gang yin pa de ni dge slong 'di nyid yin/ de'i tshe de'i dus na 'di ltar yang dag par rdzogs pa'i sangs</text></item>
<item><p>194b6</p><section>'dul ba</section><text>rgyas 'od srung gi nyan thos rnams la skyes bu gdug pa'o zhes smras shing kun du spyad pa de'i las kyi rnam par smin pas tshe rabs lnga brgya'i bar du sbrul gdug par skyes te/ de da ltar yang las de nyid kyi lhag mas sbrul gdug pa 'dir skyes so/ /gang de</text></item>
<item><p>194b7</p><section>'dul ba</section><text>nyid du lung phog pa dang / blags pa dang / kha ton bton pa dang / phung po la mkhas pa dang / khams la mkhas pa dang / skye mched la mkhas pa dang / rten cing 'brel bar 'byung ba la mkhas pa dang / gnas dang gnas ma yin pa la mkhas pa dag byas</text></item>
<item><p>194b8</p><section>'dul ba</section><text>te/ des na nga'i bstan pa la rab tu byung nas nyon mongs pa thams cad spangs te dgra bcom pa mngon sum du byas so/ /de lta bas na dge slong dag las gcig tu gnag pa rnams kyi rnam par smin pa ni gcig tu gnag pa yin/ gcig tu dkar ba rnams kyi</text></item>
<item><p>195a1</p><section>'dul ba</section><text>ni rnam par smin pa gcig tu dkar ba yin/ 'dren ma rnams kyi ni 'dren ma yin te/ dge slong dag de lta bas na las gcig tu gnag pa rnams dang 'dren ma rnams ni spangs la las gcig tu dkar ba rnams la ni brtsal bar</text></item>
<item><p>195a2</p><section>'dul ba</section><text>bya ste/ dge slong dag de lta bu la bslab par bya'o/ /bcom ldan 'das kyis de skad ces bka' stsal nas dge slong de dag yi rangs te bcom ldan 'das kyis gsungs pa la mngon par bstod do/ / sdom ni/ snam sbyar dag ni ci rigs bgo/ /dgon</text></item>
<item><p>195a3</p><section>'dul ba</section><text>pa pa dang 'tsho ba can/ /khur ba sgra dang bcas mi bza'/ /bA rA Na sIr spyod yul min/ /sangs rgyas bcom ldan 'das mnyan yod na 'dze ta'i tshal mgon med zas sbyin gyi kun dga' ra ba na bzhugs so/ /dge slong rnams kyis snam sbyar</text></item>
<item><p>195a4</p><section>'dul ba</section><text>bgos nas chag chag 'debs shing ba'i lci ba 'jam po dag gis nyug par byed/ bshang sa dag tu bshang ba dang gci bar byed cing / gzhan yang gtso blag gi las dag byed cing der de bzhin du stod g.yogs dang / smad g.yogs dag</text></item>
<item><p>195a5</p><section>'dul ba</section><text>kyang gyon no/ /dge slong rnams kyis smras pa/ tshe dang ldan pa dge slong 'di dag chos gos dag la bye brag med par yongs su spyod/ bcom ldan 'das kyis ni snam sbyar chos gos kyi mchog go zhes gsungs na/ de ji ltar</text></item>
<item><p>195a6</p><section>'dul ba</section><text>snam sbyar chos gos kyi mchog khyad par med par yongs su spyod/ gzhan zhig gis smras pa/ tshe dang ldan pas smras pa bden te/ 'di la gor ma chag par rgyu zhig yod de/ brtag par bya'o zhes de'i skabs dge slong rnams kyis</text></item>
<item><p>195a7</p><section>'dul ba</section><text>bcom ldan 'das la gsol pa dang / bcom ldan 'das kyis bka' stsal pa/ dge slong dag dge slong rnams 'di skad smra ba'i gzhir gyur gyis dge slong dag snam sbyar ni rgyal po lta bu yin te/ de lta bas na snam sbyar gyon te las thams</text></item>
<item><p>195a8</p><section>'dul ba</section><text>cad mi bya'o/ /bcom ldan 'das kyis snam sbyar gyon te las thams cad mi bya'o zhes gsungs pa dang / dge slong rnams kyis snam sbyar bgos te ji ltar bya ba dang / ji ltar mi bya ba ma shes te/ de'i skabs dge slong rnams kyis bcom ldan</text></item>
<item><p>195b1</p><section>'dul ba</section><text>'das la gsol pa dang / bcom ldan 'das kyis bka' stsal pa/ dge slong dag spyod yul du 'gro ba dang / zas kyi thog ma la 'dug pa dang / mchod rten dag la phyag byed pa dang / ston pa'i lung nod cing so sor go bar bya ba dang / nyin par</text></item>
<item><p>195b2</p><section>'dul ba</section><text>chos nyan pa dang / mtshan mo chos nyan pa dang / gral tu 'dug ste za ba dang / mkhan po dang slob dpon la phyag byed pa dang / gzhan yang tshangs pa mtshungs par spyod pa dang lhan cig 'dug pa'i tshe snam sbyar bgo bar bya'o/ /stod g.yogs ni</text></item>
<item><p>195b3</p><section>'dul ba</section><text>phyogs gtsang mar bgo zhing las thams cad bya'o/ /smad g.yogs ni ci bder yongs su spyod cig /gleng gzhi ni mnyan yod na'o/ /de nas bcom ldan 'das kyis dge slong rnams la bka' stsal pa/ dge slong dag nyi ma ni shar to/ /bya rog ni zer</text></item>
<item><p>195b4</p><section>'dul ba</section><text>ro/ /zhing dag ni rmed do/ /chom rkun pa dag ni ngu'o/ /dge slong dag nyi ma ni shar to zhes bya ba ni de bzhin gshegs pa dgra bcom pa yang dag par rdzogs pa'i sangs rgyas shes bya ba'i tshig bla dgas so/ /bya rog zer ro zhes bya ba ni chos smra ba rnams kyi gang</text></item>
<item><p>195b5</p><section>'dul ba</section><text>zag gi tshig bla dgas so/ /zhing pa dag ni zhing rmed do zhes bya ba ni sbyin bdag dang sbyin pa po zhes bya ba'i tshig bla dgas so/ /chom rkun pa dag ngu zhes bya ba ni bdud kyi 'khor ces bya ba'i tshig bla dgas so/ /dge slong dag ston pa gang yin pa de ni nyan thos rnams</text></item>
<item><p>195b6</p><section>'dul ba</section><text>la thugs brtse ba can thugs rje'i don du phan par mdzad par dgyes pas khyed rnams la ngas thugs rjes gzigs te/ khyod rnams kyis bya ba ni dgon pa dang / shing drung dang / khang stong dang / ri dang / ri khrod dang / ri'i phug dang / 'dam bu'i stan</text></item>
<item><p>195b7</p><section>'dul ba</section><text>dang / bla gab med pa dang / dur khrod dang / nags khrod dang / bas mtha'i gnas mal du bsam gtan gyis la/ dge slong dag bag med pa dang phyis 'gyod par ma byed cig /'di ni nga'i bstan pa yin no/ /bcom ldan 'das kyis dge slong rnams</text></item>
<item><p>195b8</p><section>'dul ba</section><text>bag yod par gnas mal de lta bur bsam gtan byos shig ces gsungs pa dang / dge slong rnams kyis ji skad bstan pa'i gnas mal du bsam gtan bya bar brtsams pa dang / ji tsam na dge slong thos pa nyung ngu zhig de bzhin du dgon par song ste</text></item>
<item><p>196a1</p><section>'dul ba</section><text>'dug nas nub mo yang grong du mi 'ong nyin par yang bsod snyoms kyi dus ma gtogs par de phyogs der bcas pa dang / ba lang rdzi dang / phyugs rdzi dang / rtswa thun dang / shing thun dang / lam gyis 'tsho ba dang / lam gol bas 'tsho ba'i mi rnams kyis 'dug</text></item>
<item><p>196a2</p><section>'dul ba</section><text>par shes so/ /ji tsam na dus gzhan zhig na chom rkun pa dag ri brags kyi grong gzhan zhig tu 'joms su song ste de dag der brdegs shing rnam par brdegs te bcom nas de rnams bros te phyogs gzhan zhig tu phyin nas de rnams shes ldan dag gang du 'deng</text></item>
<item><p>196a3</p><section>'dul ba</section><text>phyogs gar 'dong smros shig ces bgros pa dang / de nas gcig gis kho bo ni rab tu snad de 'gro mi nus so zhes smras so/ /la las ni kho bo ni skom mo zhes smras so/ /la las ni kho bo ni bkres so zhes smras so/ /gzhan zhig gis shes ldan dag phyogs</text></item>
<item><p>196a4</p><section>'dul ba</section><text>'di na dge sbyong shAkya'i sras shig gnas gnas te/ dge sbyong shAkya'i sras ni mkhas pa/ snying rje can dgon pa de na 'jigs pa med de gal te shes ldan dag dad na der 'dong ngo / /der song na der ni bdag cag gis nges par cung zad rnyed do zhes smras so/ /</text></item>
<item><p>196a5</p><section>'dul ba</section><text>de dag gis shes ldan dag de ltar legs te/ shes ldan dag tshur sheg der 'dong ngo zhes smras nas/ de dag glang po che'i sna bzhin 'phang bstod de re ba dang bcas nas mthar gyis de'i drung du 'ongs nas des de dag la legs par 'ongs sam zhes yang dag par</text></item>
<item><p>196a6</p><section>'dul ba</section><text>rab tu dga' ba'i gtam kun du smras pa dang / de dag rab tu dga' ste yid rab tu brtan nas cung zad cig bsdad de smras pa/ 'phags pa bdag cag ni grang bas sbrebs nas me cung zad mchis sam/ des smras pa/ kho bo ni dgon pa pa'o/ /gzhan</text></item>
<item><p>196a7</p><section>'dul ba</section><text>zhig gis smras pa/ bdag cag ni skom par gyur na chu cung zad mchis sam/ des smras pa/ kho bo ni dgon pa pa'o/ /de dag gis smras pa/ 'phags pa rma khar klan pa'i phye cung zad mchis sam/ des smras pa/ kho bo ni dgon pa pa'o/ /</text></item>
<item><p>196a8</p><section>'dul ba</section><text>de dag gis smras pa/ 'phags pa rma khar dkrir rung ba'i ras ma cung zad mchis sam/ des smras pa/ kho bo ni dgon pa pa'o/ /de dag gis smras pa/ rma khar klan pa'i mar cung zad mchis sam/ des smras pa/ kho bo ni dgon pa pa'o/ /</text></item>
<item><p>196b1</p><section>'dul ba</section><text>bdag cag bkres na 'bras chan dang / zan dron cung zad mchis sam/ des smras pa/ kho bo ni dgon pa pa'o/ /de dag gis smras pa/ de ring tshes grangs ni ci/ rgyu skar ni gang / nyi ma ni gang la bab/ des smras pa/ kho bo ni dgon pa pa'o/ /de dag gi nang na</text></item>
<item><p>196b2</p><section>'dul ba</section><text>gcig cig dge slong gi spyod pa shes te kun nas dkris pas smras pa/ 'phags pa de ni der bas na 'di lta bu zhig dri'o/ /re shig ci khyod dgra bcom pa 'am/ phyir mi 'ong ba 'am/ lan cig phyir 'ong ba 'am/ rgyun tu zhugs pa yin nam/ des smras pa/ kho</text></item>
<item><p>196b3</p><section>'dul ba</section><text>bo ni dgon pa pa'o/ /de dag gis smras pa/ 'phags pa de ni der bas na gzhan 'di lta bu zhig 'dri'o/ /ci khyod 'du shes med 'du shes med min skye mched thob bam/ 'on te cung zad med pa'i skye mched dam/ rnam shes mtha' yas skye mched dam/ nam</text></item>
<item><p>196b4</p><section>'dul ba</section><text>mkha' mtha' yas skye mched dam/ bsam gtan bzhi pa 'am/ bsam gtan gsum pa 'am/ bsam gtan gnyis pa 'am/ bsam gtan dang po thob pa yin/ des smras pa/ kho bo ni dgon pa pa'o/ /de dag gis smras pa/ 'phags pa</text></item>
<item><p>196b5</p><section>'dul ba</section><text>de ni der bas na ci khyod sde snod gsum pa 'am/ 'on te mdo sde 'dzin pa 'am/ 'dul ba 'dzin pa 'am/ ma mo 'dzin pa yin/ des smras pa/ kho bo ni dgon pa pa'o/ /de dag gis smras pa/ de dag ni der bas na gzhan 'di lta bu zhig dri'o/ /</text></item>
<item><p>196b6</p><section>'dul ba</section><text>khyod kyi ming ci/ des smras pa/ kho bo ni dgon pa pa'o/ /de dag gis smras pa/ 'phags pa phyogs 'di gang / des smras pa/ kho bo ni dgon pa pa'o/ /zhes des de bzhin du rnam pa thams cad du dgon pa pa'o zhes smras pa dang / de dag shin</text></item>
<item><p>196b7</p><section>'dul ba</section><text>du khros par gyur nas smras pa/ shes ldan dag bdag cag ni chom rkun pa yin nam/ 'di ni chom rkun pa chen po zhig ste/ gang rang gi ming tsam yang mi shes la/ mtshan ma tsam 'dzin pa 'jig rten rnams la slu bar byed pa'o zhes de dag de la mi</text></item>
<item><p>196b8</p><section>'dul ba</section><text>bzod pa skyes nas shin du brdegs te/ mgo dang lhung bzed dang khar sil yang bcom chos gos kyang dral te ma shi tsam du byas nas de dag mtshan mo nyid phyogs de nas dong ngo / /de yang mtshan mo nam nangs nas de bzhin du tshul mi sdug</text></item>
<item><p>197a1</p><section>'dul ba</section><text>par rgyal byed kyi tshal du song ba dang / dge slong dag gis mthong ste/ de dag gis smras pa/ tshe dang ldan pa gang gis 'di 'dra ba'i gnas su bzhag /des ji ltar gyur pa zhib tu smras pa/ de'i skabs dge slong rnams kyis</text></item>
<item><p>197a2</p><section>'dul ba</section><text>bcom ldan 'das la gsol to/ /bcom ldan 'das kyis bka' stsal pa/ dgon pa pa rnams kyi dge slong gi kun du spyad pa'i chos bca' bar bya ste/ dgon pa pa'i dge slong gis rtag tu me dag gzhag par bya/ phye nyung zad tsam</text></item>
<item><p>197a3</p><section>'dul ba</section><text>bcang bar bya/ ras ma dag gzhag par bya/ gang 'bras can dang / zan dag zos pa'i lhag ma yang gzhag par bya/ rgyu skar dang / tshes grangs dang / nyi ma dag la mkhas par bya/ phyogs la mkhas par bya/ spyod yul la</text></item>
<item><p>197a4</p><section>'dul ba</section><text>mkhas par bya/ chu dag gzhag par bya mar dang 'bru mar cung zad bcang bar bya/ mdo sde 'dzin pa dang / 'dul ba 'dzin pa dang / ma mo 'dzin pa dang / tha na sten par smra ba tsam la yang mkhas par bya ste/ dgon pa pa'i dge slong ji ltar kun tu</text></item>
<item><p>197a5</p><section>'dul ba</section><text>spyad pa'i chos bcas pa la yang dag par mi 'dzin cing mi sgrub na 'gal tshabs can du 'gyur ro/ /gleng gzhi ni mnyan yod na'o/ /mnyan yod na 'tsho ba pa zhig gnas pa de dus gzhan zhig na nad kyis thebs par gyur te/ de sman pa'i</text></item>
<item><p>197a6</p><section>'dul ba</section><text>drung du song nas bzhin bzangs sman gyi lung ston cig /des smras pa/ 'phags pa bsro khang gi khrus kyis khrus gyis shig dang sos par 'gyur ro/ /des smras pa/ bzhin bzangs bdag ni slongs mo la rgyu zhing 'tsho bar byed pa yin na/</text></item>
<item><p>197a7</p><section>'dul ba</section><text>ji ltar bdag gis bsro khang du khrus 'byor par 'gyur/ des smras pa/ 'phags pa dge sbyong shAkya'i bu dag zla ba phyed phyed cing khrus byed kyis der song la khrus byos shig /des khrus bya bar brtsams te/ dge slong dag gi nang du</text></item>
<item><p>197a8</p><section>'dul ba</section><text>zhugs pa dang / de'i gos sa dmar du kha bsgyur ba gyon nas dge slong thams cad kyis de yang dge slong zhig go snyam ste/ sus kyang ma bgags so/ /de yang myur ba myur bar khrus byas te/ mi bde zhing 'dug pa dang ji tsam na dge</text></item>
<item><p>197b1</p><section>'dul ba</section><text>slong dag cig phyogs der 'ongs te/ de dag gis de mthong nas/ de dag las gcig cig sems des pa zhig ste/ des smras pa/ tshe dang ldan pa dag 'di na dge slong rgan zhugs shig 'dug gis khrus bya'o/ /de dag gis smras pa</text></item>
<item><p>197b2</p><section>'dul ba</section><text>legs kyis de bzhin du bya'o/ /de dag de'i drung du song ste/ rgan zhugs tshur shog khrus bya'o zhes smras so/ /des mgo 'dril ba dang / de dag gis de'i dpung pa nas bzung ste bslang ngo / /des smras pa/ dge slong shAkya'i bu mi gtsang</text></item>
<item><p>197b3</p><section>'dul ba</section><text>ba khrus ma byas pa dag gis khrus byas pa la reg go/ /de dag gis smras pa/ nged ni dge sbyong shAkya'i bu dag yin no/ /rgan zhugs khyod lta bu su zhig /des smras pa/ bdag ni 'tsho ba pa'o/ /de dag gis smras pa/ kye 'tsho ba pa khyod sus</text></item>
<item><p>197b4</p><section>'dul ba</section><text>byas shes de'i skabs dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag de lta bas na de'i phyir dge slong rnams kyis bsro khang du khrus byed pa'i tshe sgo srungs dag gzhag par bya</text></item>
<item><p>197b5</p><section>'dul ba</section><text>zhing nang du 'ong ba'i dge slong dag gi ming dri bar bya'o/ /de dag gis dge slong ming shes pa yang dri bar brtsams pa dang / bcom ldan 'das kyis bka' stsal pa/ ngo shes pa'i dge slong dag gi ming ni ma 'dri shig /sangs rgyas bcom ldan 'das ko sa</text></item>
<item><p>197b6</p><section>'dul ba</section><text>la nas ljongs rgyu zhing gshegs pa na/ 'dod pa 'thun par byon nas 'dod pa 'thun pa na 'dod pa 'thun pa'i nags khrod na bzhugs so/ /de nas yang de'i tshe bram ze pad ma'i snying po zhes bya ba la ko sa la'i rgyal po gsal rgyal gyis dpya rgyu rtswa dang /</text></item>
<item><p>197b7</p><section>'dul ba</section><text>shing dang / chur bcas pa bram ze'i sbyin mthongs su byin nas shas chen po rgyas pa la longs spyod do/ /bram ze pad ma'i snying po'i slob ma bram ze khye'u ma sdug ces bya ba mang du thos pa tshig gsal ba thags thogs med pa zhig yod de/</text></item>
<item><p>197b8</p><section>'dul ba</section><text>bram ze pad ma'i snying po'i bram ze'i khye'u lnga brgya tsam la bram ze rnams kyi gsang tshig 'don du 'jug go/ /bram ze pad ma'i snying pos dge sbyong gau ta ma shAkya'i sras shAkya'i rigs las skra dang kha spu bregs nas gos ngur smrig bgos te dad pa</text></item>
<item><p>198a1</p><section>'dul ba</section><text>yang dag pa kho nas khyim nas khyim med par rab tu byung ba de bla na med pa yang dag par rdzogs pa'i byang chub mngon par rdzogs par sangs rgyas nas shes ldan gau ta ma de'i dge ba dang / grags pa dang / sgra dang / tshigs su bcad pa rgya</text></item>
<item><p>198a2</p><section>'dul ba</section><text>chen po 'di lta bu 'di phyogs dang phyogs mtshams su grags te/ 'di ltar bcom ldan 'das gau ta ma de ni de bzhin gshegs pa dgra bcom pa yang dag par rdzogs pa'i sangs rgyas rig pa dang / zhabs su ldan pa/ bde bar gshegs pa 'jig rten</text></item>
<item><p>198a3</p><section>'dul ba</section><text>mkhyen pa/ bla na med pa skyes bu 'dul ba'i kha lo sgyur ba/ lha dang mi rnams kyi ston pa sangs rgyas bcom ldan 'das de ni 'jig rten lha dang bcas/ bdud dang bcas/ tshangs pa dang bcas/ dge sbyong dang bram ze'i skye dgu dang bcas/ lha dang mi'i</text></item>
<item><p>198a4</p><section>'dul ba</section><text>skye dgu dang bcas pa 'di la mthong ba'i chos 'di kho na la rang nyid kyis mngon par shes pas mngon sum du byas te bsgrubs nas nga'i zag pa zad do/ /tshangs par spyod pa la bsten to/ /bya ba byas so/ /'di las srid pa gzhan mi shes so/ /</text></item>
<item><p>198a5</p><section>'dul ba</section><text>de'i chos kyang thog mar dge ba/ bar du dge ba/ tha mar dge ba/ don bzang po/ tshig 'bru bzang po/ ma 'dres pa/ yongs su rdzogs pa/ yongs su dag pa/ yongs su byang ba/ tshangs par spyod pa yang dag par rab tu</text></item>
<item><p>198a6</p><section>'dul ba</section><text>ston pa'o zhes go bar byed pa de gsang tshig las kyang 'byung ste/ skyes bu chen po'i mtshan sum bcu rtsa gnyis po de dag dang ldan pa'i skyes bu chen po'i 'gro ba ni gnyis las gzhan du mi 'gyur te/ gal te khyim na gnas na ni 'khor</text></item>
<item><p>198a7</p><section>'dul ba</section><text>los sgyur ba'i rgyal po mtha' bzhir rnam par rgyal ba/ chos dang ldan pa/ chos kyi rgyal po rin po che sna bdun dang ldan par 'gyur te/ de'i rin po che sna bdun ni 'di lta bu yin te/ 'di lta ste/ 'khor lo rin po che dang /</text></item>
<item><p>198a8</p><section>'dul ba</section><text>glang po rin po che dang / rta rin po che dang / nor bu rin po che dang / bud med rin po che dang / khyim bdag rin po che dang / bdun pa ni blon po rin po che nyid yin no/ /de la yang bu dpa' ba/ rtul phod pa/ yan lag mchog gi</text></item>
<item><p>198b1</p><section>'dul ba</section><text>gzugs dang ldan pa/ pha rol gyi sde rab tu 'joms pa/ stong yang tshang bar 'gyur zhing de rgya mtsho la thug pa'i sa chen po ma lus par gnod par sdo ba med cing 'tshe ba med pa 'di nyid chad pa med cing mtshon gyis bda' ba med la/ chos dang 'thun zhing</text></item>
<item><p>198b2</p><section>'dul ba</section><text>snyoms pas legs par phab ste gnas par 'gyur ro/ /gal te skra dang / kha spu bregs nas gos ngur smrig bgos te dad pa yang dag pa kho nas khyim nas khyim med par rab tu byung na ni de bzhin gshegs pa dgra bcom pa yang dag par</text></item>
<item><p>198b3</p><section>'dul ba</section><text>rdzogs pa'i sangs rgyas shes bya bar 'jig rten du sgra rnam par grags par 'gyur ba de ko sa la nas ljongs rgyu zhing gshegs nas/ 'dod pa 'thun par byon nas 'dod pa 'thun pa na 'dod pa 'thun pa'i nags khrod na bzhugs so zhes thos so/ /</text></item>
<item><p>198b4</p><section>'dul ba</section><text>thos nas kyang bram ze'i khye'u ma sdug la smras pa/ ma sdug gang yin pa shes sam/ kho bos dge sbyong gau ta ma shAkya'i sras shAkya'i rigs las skra dang kha spu bregs nas gos ngur smrig bgos te dad pa yang dag pa kho nas</text></item>
<item><p>198b5</p><section>'dul ba</section><text>khyim nas khyim med par rab tu byung nas shes bya ba nas/ 'jig rten du sgra rnam par grags par 'gyur ro zhes bya ba'i bar du ste/ kho bos de gsang tshig las bton pas skyes bu chen po'i mtshan sum bcu rtsa gnyis po de dag dang</text></item>
<item><p>198b6</p><section>'dul ba</section><text>ldan pa'i skyes bu chen po'i 'gro ba ni gnyis las gzhan du mi 'gyur te/ gal te khyim na gnas na ni 'khor los sgyur ba'i rgyal po mtha' bzhir rnam par rgyal ba zhes bya ba nas/ 'jig rten du sgra rnam par grags par 'gyur ro</text></item>
<item><p>198b7</p><section>'dul ba</section><text>zhes bya ba'i bar du ste/ de ko sa la nas ljongs rgyu zhing gshegs pa na/ 'dod pa 'thun par byon nas/ 'dod pa 'thun pa na 'dod pa 'thun pa'i nags khrod na bzhugs so/ /zhes thos kyis bram ze'i khye'u tshur khyod shes ldan</text></item>
<item><p>198b8</p><section>'dul ba</section><text>gau ta ma gang na ba der song shig dang phyin nas ji ga shes ldan gau ta ma de'i dge ba dang / grags pa dang / sgra dang / tshigs su bcad pa rgya chen po phyogs dang phyogs mtshams su ji ltar grags pa de kho na bzhin yin nam ma</text></item>
<item><p>199a1</p><section>'dul ba</section><text>yin pa dang / de'i mtshan rnams grags pa yang dag pa yin nam ma yin shes par 'gyur grang / bram ze'i khye'u ma sdug gis bram ze pad ma'i snying po'i ltar mnyan nas shas che ba'i bram ze rgan rabs mang po dang lhan</text></item>
<item><p>199a2</p><section>'dul ba</section><text>cig tu shas che ba nas byung nas/ bcom ldan 'das gang na ba der dong ste lhags nas phyogs gcig tu 'dug go/ /de nas shas che ba'i bram ze rnams bcom ldan 'das dang lhan cig mngon du yang dag par dga' bar 'gyur ba dang /</text></item>
<item><p>199a3</p><section>'dul ba</section><text>yang dag par mgu bar 'gyur ba'i gtam rnam pa sna tshogs byas te phyogs gcig tu 'dug go/ /phyogs gcig tu 'dug nas bcom ldan 'das kyis shas che ba'i bram ze rnams la chos dang ldan pa'i gtam yang dag par ston par</text></item>
<item><p>199a4</p><section>'dul ba</section><text>mdzad/ yang dag par 'dzin du 'jug par mdzad/ yang dag par gzeng bstod par mdzad/ yang dag par rab tu dga' bar mdzad de/ bcom ldan 'das shas che ba'i bram ze rnams la chos dang ldan pa'i gtam gsung</text></item>
<item><p>199a5</p><section>'dul ba</section><text>ba na/ bram ze'i khye'u ma sdug mchil lham dang bcas pas 'chag cing glo bur du gtam dag gleng bar byed la/ gtam de mthar phyin par mi sdod par ma gus pas snyems shing bzlog par sems so/ /de nas bcom ldan 'das</text></item>
<item><p>199a6</p><section>'dul ba</section><text>kyis bram ze'i khye'u ma sdug la 'di skad ces bka' stsal to/ /bram ze'i khye'u khyod bram ze gsum rig pa rnams dang lhan cig glo bur du gtam de lta bu smra 'am/ kye gau ta ma gtam ji lta bu zhig /de bzhin gshegs pa shas che</text></item>
<item><p>199a7</p><section>'dul ba</section><text>ba'i bram ze rnams chos dang ldan pa'i gtam gsung ba na khyod mchil lham dang bcas pas 'chag cing glo bur du gtam gleng bar byed la/ gtam de mthar phyin par mi sdod par ma gus pas snyems shing slar bzlog par</text></item>
<item><p>199a8</p><section>'dul ba</section><text>sems pa lta bu'o/ /kye gau ta ma bram ze 'gro ba rnams ni 'gro ba rnams dang lhan cig 'greng ba rnams ni 'greng ba rnams dang / 'dug pa rnams ni 'dug pa rnams dang / nyal ba rnams ni nyal ba rnams dang / phan tshun</text></item>
<item><p>199b1</p><section>'dul ba</section><text>legs par smra'i/ dge sbyong mgo reg nag po'i rtsa lag pho reng gang dag dang ni kho bo lhan cig tu 'di lta bu'i glo bur gyi gtam gleng du rung ste/ dper na da ltar shes ldan gau ta ma dang gleng ba bzhin no/ /bram ze'i khye'u khyod don du gnyer ba la</text></item>
<item><p>199b2</p><section>'dul ba</section><text>zhugs nas/ 'dir 'ongs na/ de lta bu ni bsnyen bkur ma byas pa las gzhan la med pas bram ze'i khye'u ma sdug ni bla ma'i tshogs las bsnyen bkur ma byas pa zhig yin pa lta/ de nas bcom ldan 'das kyis bram ze'i khye'u ma sdug la</text></item>
<item><p>199b3</p><section>'dul ba</section><text>bkur sti med pa'i tshig gis spyos pa na khros/ 'khrugs/ rngam zhing yid ma rangs nas bcom ldan 'das la kha bya bar 'dod/ spobs par 'dod/ brtsad par 'dod/ dran par bya bar 'dod de/ 'di tsam gyis dge sbyong gau ta ma la kha</text></item>
<item><p>199b4</p><section>'dul ba</section><text>bya ba dang / spobs pa dang / brtsad pa dang / dran par byas par 'gyur ro/ /snyam du rig nas bcom ldan 'das la 'di skad ces gsol to/ /'di ltar kye gau ta ma shAkya 'di dag ni da byung kho na yin te/ da byung gi rigs yin pas bram</text></item>
<item><p>199b5</p><section>'dul ba</section><text>ze rnams la bla ma dang / ri mo dang / zhe sa dang mchod pa mi byed do/ /ci bram ze'i bu khyod la shAkya rnams kyis gnod pa chung zad byas sam/ kye gau ta ma dus gcig cig na bdag nyid dang mkhan po bya ba zhig la grong khyer ser skya'i</text></item>
<item><p>199b6</p><section>'dul ba</section><text>gzhir phyin pa na bdag la shAkya rnams dang shAkya'i bu mo rnams khang bzangs kyi steng du song nas 'dzus ker gyis ston par byed de/ bram ze pad ma'i snying po'i slob ma bram ze'i khye'u ma sdug yin no/ /bram ze pad ma'i snying</text></item>
<item><p>199b7</p><section>'dul ba</section><text>po'i slob ma bram ze'i khye'u ma sdug yin no/ /zhes de dag bdag la 'dzub ker kho nas ston par byed kyi bdag la bkur sti dang / bla ma dang / zhe sa dang / mchod pa ni mi byed do/ /bram ze'i khye'u re shig bye'u khug rta yang rang</text></item>
<item><p>199b8</p><section>'dul ba</section><text>gi tshang na 'dug na ci dgar skad 'byin na/ shAkya rnams lta smos kyang ci dgos te/ bram ze'i khye'u 'di lta ste grong khyer ser skya'i gzhi 'di ni shAkya rnams kyi rang gi yin no/ /kye gau ta ma rigs ni 'di bzhi ste/ bram ze dang /</text></item>
<item><p>200a1</p><section>'dul ba</section><text>rgyal rigs dang / rje'u'i rigs dang / dmang rigs so/ /'di ltar kye gau ta ma rigs bzhi po 'di dag ni bram ze rnams la bkur sti byed/ bla mar byed/ zhe sa byed/ mchod par byed do/ /'on kyang shAkya 'di dag ni da byung kho na</text></item>
<item><p>200a2</p><section>'dul ba</section><text>yin te/ da byung gi rigs yin pas bram ze rnams la bkur sti mi byed/ bla mar mi byed/ zhe sa mi byed/ mchod pa mi byed do/ /de nas bcom ldan 'das 'di snyam du dgongs te/ kye ma bram ze'i khye'u ma sdug shAkya rnams la e</text></item>
<item><p>200a3</p><section>'dul ba</section><text>ma'o shAkya rnams ni da byung yin no/ /e ma'o shAkya rnams ni da byung gi rigs yin no zhes ha cang kha zer bas ma la ngas 'di'i sngon gyi rigs brgyud pa btsal lo snyam nas/ bcom ldan 'das kyis bram ze'i khye'u ma sdug gi sngon gyi</text></item>
<item><p>200a4</p><section>'dul ba</section><text>rigs brgyud pa btsal ba dang / bram ze'i khye'u ma sdug ni shAkya rnams kyi bran mo'i bur gyur la/ shAkya rnams ni de'i jo bo'i bur gyur par gzigs so/ /de nas bcom ldan 'das kyis bram ze'i khye'u ma sdug la 'di skad ces bka'</text></item>
<item><p>200a5</p><section>'dul ba</section><text>stsal to/ /kye bram ze'i khye'u khyod kyi rigs ci yin/ kye gau ta ma mig mi 'dzums kyi bu'o/ /bram ze'i khye'u 'di nas khyod kyi sngon gyi rigs brgyud pa btsal na/ khyod ni shAkya rnams kyi bran mo'i bur gyur la shAkya dag ni jo bo'i</text></item>
<item><p>200a6</p><section>'dul ba</section><text>bur gyur pa yin par mthong ngo // //'dul ba phran tshegs kyi gzhi/ bam po bzhi bcu rtsa drug pa/ de nas shas che ba'i bram ze rnams kyis bcom ldan 'das la 'di skad ces gsol to/ /kye gau ta ma khyod bram ze'i</text></item>
<item><p>200a7</p><section>'dul ba</section><text>khye'u ma sdug la bran mo'i bu zhes tshig tu ma gsung cig /de ci'i slad du zhe na/ bram ze'i khye'u ma sdug ni mang du thos pa/ tshig gsal ba/ thags thogs med par smra ba ste/ gzhan yang bram ze'i khye'u ma sdug gis gzhi 'di la shes</text></item>
<item><p>200a8</p><section>'dul ba</section><text>ldan gau ta ma la chos dang 'thun pas lan gdab par rngo thog go/ /bram ze dag gal te khyed 'di snyam du bram ze'i khye'u ma sdug gang la chos dang 'thun pas lan ldon nus so snyam du sems na/ khyed cag cang ma smra bar bram ze'i khye'u ma sdug</text></item>
<item><p>200b1</p><section>'dul ba</section><text>gzhi 'di la chos dang 'thun pas de la lan 'debs su chug shig /bram ze dag khyed cag gal te 'di snyam du bram ze'i khye'u ma sdug gzhi 'di la nga la chos dang 'thun pas lan 'debs mi nus so snyam du sems na/ bram ze'i khye'u ma sdug cang ma smra bar shes ldan khyed</text></item>
<item><p>200b2</p><section>'dul ba</section><text>kyis gzhi 'di la nga la chos dang 'thun pas lan thob shig /kye gau ta ma bram ze'i khye'u ma sdug nyid mang du thos pa/ tshig gsal ba/ thags thogs med par smra ba lags te/ bram ze'i khye'u ma sdug gis gzhi 'di la shes ldan gau ta ma la chos dang 'thun</text></item>
<item><p>200b3</p><section>'dul ba</section><text>pas lan gdab par rngo thog gi gzhan gyis ni ma lags so/ /de nas bcom ldan 'das kyis bram ze'i khye'u ma sdug la 'di skad ces bka' stsal to/ /bram ze'i khye'u sngon byung ba rgyal po bu ram shing skyes shes bya ba shig byung ste/ rgyal po bu ram shing</text></item>
<item><p>200b4</p><section>'dul ba</section><text>skyes la bu bzhi yod pa skar mda'i gdong dang / lag rna dang / glang po ches 'dul ba dang / rkang rgyan ldan no/ /rgyal po bu ram shing skyes kyis de dag nyes pa 'ga' zhig gi phyir spyugs nas/ de dag rang rang gi sring mo khrid de yul 'khor gzhan dang yul</text></item>
<item><p>200b5</p><section>'dul ba</section><text>gzhan du dong nas/ rim gyis gangs can gyi phyogs chu bo skal ldan shing rta'i 'gram/ ser skya'i gnas nas mi ring ba zhig tu song ste/ shing gi yal ga dang / lo ma dag las spyil bu byas te gnas shing 'khod do/ /de dag gis der rang rang gi</text></item>
<item><p>200b6</p><section>'dul ba</section><text>sring mo btang ste/ mas dbyen gyi sring mo rnams dang lhan cig 'chos nas 'khod do/ /de dag de na 'tsho shing 'khod pa las bu khye'u dang bu mo dag btsas so/ /de nas dus gzhan zhig na rgyal po bu ram shing skyes bu sdug pa rnams dran nas blon</text></item>
<item><p>200b7</p><section>'dul ba</section><text>po rnams la smras pa/ kye grong pa dag gzhon nu rnams gar dong / lhas gzhon nu de dag nongs pa 'ga' zhig gi slad du spyugs nas/ de dag rang rang gi sring mo khrid de yul 'khor gzhan dang yul gzhan du dong ste/ rim gyis gangs</text></item>
<item><p>200b8</p><section>'dul ba</section><text>can gyi phyogs chu bo skal ldan shing rta'i 'gram na khye'u dang bu mo dag btsas shing 'khod do/ /de nas rgyal po bu ram shing skyes kyis blon po rnams la smras pa/ kye grong pa dag gzhon nu dag gis de ltar nus sam/ lha rngo thog</text></item>
<item><p>201a1</p><section>'dul ba</section><text>lags so de nas rgyal po bu ram shing skyes ro stod bstod nas lag pa g.yas pa brkyang ste/ ched du brjod pas ched du brjod pa/ kye ma'o gzhon nu rnams kyis rab tu nus so zhes sems can dbang che bar grags pas/ kye ma</text></item>
<item><p>201a2</p><section>'dul ba</section><text>gzhon nu rnams kyis nus so zhes tshig tu smra ste/ shAkya shAkya zhes bya bar grags so/ /bram ze'i bu khyod kyis shAkya rnams de las skyes pas mgo 'dzugs pa de yin pa dang / de dag gi rigs rgyud de yin par cung zad thos sam/ kye</text></item>
<item><p>201a3</p><section>'dul ba</section><text>gau ta ma bdag gis shAkya rnams de las skyes pas mgo 'dzugs pa de yin pa dang / de dag gi rigs rgyud de yin par thos so/ /bram ze'i khye'u rgyal po bu ram shing skyes kyi bran mo sngo phod ma zhes bya ba gzugs bzang ba blta na sdug</text></item>
<item><p>201a4</p><section>'dul ba</section><text>pa/ mdzes pa zhig yod pa dang / drang srong gdol pa'i rigs shig dang lhan cig 'dus nas/ de gnyis lhan cig 'dus pa las khye'u zhig btsas so/ /gzhon nu btsas ma thag tu yum re shig bdag dril phyi dang / bkru ba gyis la</text></item>
<item><p>201a5</p><section>'dul ba</section><text>mi gtsang ba las thar bar gyis shig ces smras so/ /de nas dus gzhan zhig na sha za rnams kyis mig mi 'dzums kyi bu zhes bya ba la gzhon nu btsas ma thag tu tshig tu bdag re shig dril phyi dang / mi gtsang ba las thar bar gyis</text></item>
<item><p>201a6</p><section>'dul ba</section><text>shig dang / e ma'o mig mi 'dzums kyi bu zhig skyes so zhes mig mi 'dzums kyi bu mig mi 'dzums kyi bu zhes bya bar grags so/ /bram ze'i khye'u khyod kyis mig mi 'dzums kyi bu rnams de las skyes pas mgo 'dzugs pa de</text></item>
<item><p>201a7</p><section>'dul ba</section><text>yin pa dang / de dag gi rigs rgyud de yin par cung zad thos sam/ de skad ces bka' stsal pa dang / bram ze'i khye'u ma sdug cang mi smra'o/ /lan gnyis lan gsum du yang bcom ldan 'das kyis bram ze'i khye'u ma sdug la 'di skad</text></item>
<item><p>201a8</p><section>'dul ba</section><text>ces bka' stsal to/ /bram ze'i khye'u khyod kyis mig mi 'dzums kyi bu rnams su de las skyes pa skye mgo 'dzugs pa de yin pa dang / de dag gi rigs rgyud de yin par cung zad thos sam/ lan gnyis lan gsum du yang bram ze'i khye'u ma sdug</text></item>
<item><p>201b1</p><section>'dul ba</section><text>cang mi smra'o/ /de nas gnod sbyin lag na rdo rjes rdo rje 'bar ba/ rab tu 'bar ba/ kun du rab tu 'bar ba/ me lce gcig tu gyur cing 'bar ba/ bram ze'i khye'u ma sdug gi mgo bo'i steng na 'dzin cing gal te bram ze'i khye'u ma sdug la/ bcom</text></item>
<item><p>201b2</p><section>'dul ba</section><text>ldan 'das kyis lan gsum gyi bar du rma ba rmas pa las/ rna la gzon cing lan ma gsol bar gyur na/ rdo rje 'bar ba/ rab tu 'bar ba/ kun du rab tu 'bar ba/ me lce gcig tu gyur cing 'bar ba 'dis spyi bo tshal pa bdun du dgas par bya'o snyam pa</text></item>
<item><p>201b3</p><section>'dul ba</section><text>dang / gnod sbyin lag na rdo rje de bcom ldan 'das kyis gzigs nas sangs rgyas kyi mthus bram ze'i khye'u ma sdug gis kyang mthong ngo / /de nas bram ze'i khye'u ma sdug sngangs skrag byed cing spu zing zhes byas nas/ bcom ldan 'das la 'di skad</text></item>
<item><p>201b4</p><section>'dul ba</section><text>ces gsol to/ /kye gau ta ma mig mi 'dzums kyi bu rnams de las skyes pas mgo 'dzugs pa de lags pa dang / de dag gi rigs rgyud de lags par bdag gis thos lags so/ /de nas shas che ba'i bram ze rgan rabs rgan rabs rnams</text></item>
<item><p>201b5</p><section>'dul ba</section><text>dang / khyim bdag rnams 'di snyam du bsams te/ btsun pa gau ta mas 'di skad ces bram ze'i khye'u ma sdug ni shAkya rnams kyi bran mo'i bu nyid yin la/ shAkya rnams ni de'i jo bo'i bu yin no zhes gsungs pa gang yin pa bden na/ bdag</text></item>
<item><p>201b6</p><section>'dul ba</section><text>cag shes ldan gau ta mas gsungs pa la yid ma ches par zad do snyam mo/ /de nas bcom ldan 'das kyis shas che ba'i bram ze rnams dang / khyim bdag rnams la 'di skad ces bka' stsal to/ /khyed cag bram ze'i khye'u ma sdug</text></item>
<item><p>201b7</p><section>'dul ba</section><text>la bran mo'i khye'u zhes ha cang tshig tu ma smra shig /de ci'i phyir zhe na/ 'di de'i tshe drang srong rdzu 'phrul che ba/ mthu che ba zhig tu gyur pa las rgyal po bu ram shing skyes kyis nyes pa 'ga' kho na'i phyir bram ze'i chad pas bcad do/ /</text></item>
<item><p>201b8</p><section>'dul ba</section><text>bram ze'i chad pas bcad pa dang / de phyis rgyal po bu ram shing skyes 'jigs skrag byed spu zing zhes byed nas lag pa g.yon pas bu mo chen mo rgyan thams cad kyis brgyan pa bzung lag pa g.yas pas gser gyi bya ma bum</text></item>
<item><p>202a1</p><section>'dul ba</section><text>thogs te drang srong de la chung mar byin na drang srong gis de ma blangs so/ /de nas bcom ldan 'das kyis bram ze'i khye'u ma sdug la bran mo'i bu yin no zhes bka' stsal pas zhum zhum por gyur nas phrag pa bcum/ mgo smad de</text></item>
<item><p>202a2</p><section>'dul ba</section><text>spobs pa med cing gtad khongs su chud nas cang mi smra bar 'dug go/ /de nas bcom ldan 'das 'di snyam du dgongs te bram ze'i khye'u ma sdug 'di bran mo'i bu yin no zhes ngas tshig tu smras pas zhum zhum por gyur te/ phrag pa bcum nas mgo</text></item>
<item><p>202a3</p><section>'dul ba</section><text>smad de spobs pa med cing gtad khongs su chud nas mi smra bar gyur gyis ma la ngas 'di la phyis gtam 'dre bar bya'o snyam du dgongs nas/ bram ze'i khye'u ma sdug la 'di skad ces bka' stsal to/ /bram ze'i khye'u dper na rgyal rigs gzhon nu</text></item>
<item><p>202a4</p><section>'dul ba</section><text>dang / bram ze'i bu mor lhan cig 'dus par gyur te/ de gnyis lhan cig 'dus pa las khye'u zhig btsas na de bram ze rnams las stan nam/ chu 'am/ gsang tshig gam/ gdon pa 'thob bam/ kye gau ta ma 'thob lags so/ /de la rgyal</text></item>
<item><p>202a5</p><section>'dul ba</section><text>rigs rnams kyis rgyal rigs kyi dbang bskur bas dbang skur ram/ kye gau ta ma dbang skur lags te/ de ci'i slad du zhe na/ spun gyi bu lags pas rgyal rigs rnams kyis tsha bo dbang skur lags so/ /bram ze'i khye'u dper na</text></item>
<item><p>202a6</p><section>'dul ba</section><text>bram ze gzhon nu dang rgyal rigs kyi bu mor lhan cig 'dus par gyur la/ de gnyis lhan cig 'dus pa las bu khye'u zhig btsas na/ de bram ze rnams las stan nam/ chu 'am/ gsang tshig gam/ gdon pa 'thob bam/ kye gau ta ma 'thob</text></item>
<item><p>202a7</p><section>'dul ba</section><text>lags so/ /de la rgyal rigs kyis dbang bskur bas dbang skur ram/ kye gau ta ma dbang skur lags te/ de ci'i slad du zhe na/ tsha bo lags pa'i slad du rgyal rigs rnams kyis tsha bo dbang skur lags so/ /bram ze'i khye'u dper na</text></item>
<item><p>202a8</p><section>'dul ba</section><text>rgyal rigs gzhon nu rgyal rigs dag gis nyes pa 'ga' kho na'i phyir spyugs par gyur na/ de bram ze rnams las stan nam/ chu 'am/ gsang tshig gam/ gdon pa 'thob bam/ kye gau ta ma 'thob lags so/ /de la rgyal rigs</text></item>
<item><p>202b1</p><section>'dul ba</section><text>dbang bskur bas dbang skur ram/ kye gau ta ma dbang skur lags te/ de ci'i slad du zhe na/ phu nu bo lags pa'i slad du rgyal rigs rnams kyis phu nu bo dbang skur lags so/ /bram ze'i khye'u dper na bram ze gzhon nu bram ze rnams kyis nyes pa</text></item>
<item><p>202b2</p><section>'dul ba</section><text>'ga' kho na'i phyir spyugs par gyur na/ des bram ze rnams las stan nam/ chu 'am/ gsang tshig gam/ gdon pa 'thob bam/ kye gau ta ma mi 'thob lags so/ /de rgyal rigs rnams kyis rgyal rigs kyi dbang bskur bas dbang skur ram/ kye gau ta ma</text></item>
<item><p>202b3</p><section>'dul ba</section><text>dbang mi skur te/ de ci'i slad du zhe na/ bram ze gdol pa lags pa'i slad du rgyal rigs rnams bram ze dbang mi skur lags so/ /bram ze'i khye'u de ltar na rus dang rigs dang mnad kyis rgyal rigs rigs kyi mchog yin gyi bram ze ni ma yin no/ /bram ze'i</text></item>
<item><p>202b4</p><section>'dul ba</section><text>khye'u mi mjed kyi bdag po tshangs pas tshigs su bcad de smras pa/ rus dang 'brel pa gang yin pa'i/ /rgyal rigs rkang gnyis nang na btsun/ /lha dang mi rnams nang na yang / /rigs dang zhabs su ldan pa btsun/ /bram ze'i khye'u mi mjed kyi bdag po</text></item>
<item><p>202b5</p><section>'dul ba</section><text>tshangs pa tshigs su bcad de smras pa ni legs par smras pa ste nyes par smras pa ma yin/ legs par brjod pa yin gyi nyes par brjod pa ma yin te 'di ltar/ rus dang 'brel pa gang yin pa'i/ /rgyal rigs rkang gnyis nang na btsun/ /lha</text></item>
<item><p>202b6</p><section>'dul ba</section><text>dang mi rnams nang na yang / /rigs dang zhabs su ldan pa btsun/ /de ci'i phyir zhe na/ bram ze'i khye'u nga yang 'di skad ces smras te/ rus dang 'brel ba gang yin pa'i/ /rgyal rigs rkang gnyis nang na btsun/ /lha dang mi rnams nang na yang / /</text></item>
<item><p>202b7</p><section>'dul ba</section><text>rigs dang zhabs su ldan pa btsun/ /bram ze'i khye'u ji snyam du sems/ gang na bag ma len pa dang / bag ma gtong ba yod pa de nas bram ze rnams kyis stan nam/ chu 'am/ gsang tshig gam/ gdon pa 'thob bam/ kye gau ta ma gang na</text></item>
<item><p>202b8</p><section>'dul ba</section><text>bag ma len pa dang / bag ma gtong ba mchis pa de nas bram ze rnams kyis stan nam/ chab bam/ gsang tshig gam/ gdon pa 'thob lags so/ /bram ze'i khye'u gang na bag ma len pa dang / bag ma gtong ba yod pa de na rigs kyis snyems</text></item>
<item><p>203a1</p><section>'dul ba</section><text>pa yang yod/ rus kyis snyems pa yang yod/ bram ze'i bu'i snyems pa yang yod do/ /bram ze'i khye'u sems can rigs kyis snyems pas rnam par bcings pa dang / rus kyis snyems pas rnam par bcings pa dang / bram ze'i</text></item>
<item><p>203a2</p><section>'dul ba</section><text>bu'i snyems pas rnam par bcings pa ji snyed pa de dag rig pa dang zhabs su ldan pa bla na med pa 'di nyid mngon sum du ma byas pa mngon sum du bya ba'i skal ba med kyi bram ze'i bu rigs kyis snyems pa spangs pa/ rus kyis snyems pa spangs pa/ bram ze'i bu'i snyems pa</text></item>
<item><p>203a3</p><section>'dul ba</section><text>spangs pa de ltar na rig pa dang zhabs su ldan pa bla na med pa 'di mngon sum du ma byas pa mngon sum du byed par 'gyur ro/ /shes ldan gau ta ma la bdag gang sngon yang ma byung / phyis kyang ma byung / da lta na yang ma mchis pa de lta bu mngon par dad lags</text></item>
<item><p>203a4</p><section>'dul ba</section><text>kyis shes ldan gau ta mas bdag la ji ltar rig pa dang zhabs su 'tshal bar 'gyur ba de ltar chos bshad du gsol/ bram ze'i khye'u de'i phyir legs par rab tu nyon la yid la zung shig dang bshad do/ /bram ze'i khye'u ston pa de bzhin gshegs</text></item>
<item><p>203a5</p><section>'dul ba</section><text>pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ lha dang mi rnams kyi ston pa sangs rgyas bcom ldan 'das 'jig rten 'dir</text></item>
<item><p>203a6</p><section>'dul ba</section><text>byung ste/ des chos bshad pa ni thog mar dge ba/ bar du dge ba/ tha mar dge ba/ don bzang po/ tshig 'bru bzang po/ ma 'dres pa/ yongs su rdzogs pa/ yongs su dag pa/ rnam par byang ba/ tshangs par spyod pa rab tu ston te/ chos</text></item>
<item><p>203a7</p><section>'dul ba</section><text>de khyim bdag gam khyim bdag gi bus mnyan nas/ des chos de thos nas dad pa rab tu thob bo/ /de dag dad pa rab tu thob pa dang ldan pas 'di la so so yang dag par slob par byed de/ khyim gyi gnas ni nyam nga ba rdul dag gi gnas yin no/ /</text></item>
<item><p>203a8</p><section>'dul ba</section><text>rab tu byung ba ni bla na med pa yin na/ khyim pa khyim na gnas pa rnams kyi ji srid 'tsho'i bar du tshangs par spyod pa gcig tu sal gyis dag pa yongs su rdzogs pa/ yongs su dag pa/ rnam par byang ba ni spyod pa dkas/ ma la bdag gis</text></item>
<item><p>203b1</p><section>'dul ba</section><text>skra dang kha spu bregs la/ gos ngur smrig bgos te dad pa yang dag pa kho nas khyim nas khyim med par rab tu 'byung ngo snyam nas des de ltar so sor brtags te longs spyod kyi tshogs mang nyung dang / nye du'i 'khor mang po rnams spangs te/ skra dang kha spu</text></item>
<item><p>203b2</p><section>'dul ba</section><text>bregs nas gos ngur smrig bgos te dad pa yang dag pa kho nas khyim nas khyim med par rab tu byung nas tshul khrims la gnas pa yin/ so sor thar pa'i sdom pas bsdams pa yin/ cho ga dang spyod yul phun sum tshogs pa yin kha na ma tho ba phra</text></item>
<item><p>203b3</p><section>'dul ba</section><text>mo tsam la yang 'jigs par lta ba yin/ bslab pa'i gzhi yang dag par mnos te slob pa yin/ des srog gcod pa spangs nas srog gcod pa las slar log pa yin te/ chad pa spangs pa yin/ mtshon cha spangs pa yin/ ngo tsha dang ldan pa yin te/</text></item>
<item><p>203b4</p><section>'dul ba</section><text>sems can srog chags su gyur pa thams cad la chung ngu na srog chags grog sbur yan chad la srog gcod pa las slar log pa yin no/ /des ma byin par len pa spangs nas ma byin par len pa las slar log pa yin te/ byin pa len pa yin/</text></item>
<item><p>203b5</p><section>'dul ba</section><text>byin pa len pa la dga' ba yin/ sbyin pa la lhug par gtong ba la dga' ba yin te/ rkun ma ma yin 'dod chen can ma yin/ gtsang ba yin/ bdag nyid bsrungs pas ma byin par len pa las slar log pa yin no/ /de mi tshangs par spyod pa</text></item>
<item><p>203b6</p><section>'dul ba</section><text>spangs nas mi tshangs par spyod pa las slar log pa yin te/ tshangs par spyod pa yin/ spyod pa ngan pa spangs pas dag pa yin/ gtsang ba yin/ dri nga ba med pa yin/ 'khrig pa dang bral ba yin/ smad rim gyi chos dang bral ba yin/ mi tshangs</text></item>
<item><p>203b7</p><section>'dul ba</section><text>par spyod pa las slar log pa yin no/ /de rdzun du smra ba spangs nas brdzun du smra ba las slar log pa yin te/ bden par smra ba yin/ bden pa la dga' ba yin/ dad pa yin/ yid ches pa yin/ brtan pa yin 'jig rten la mi slu ba yin te/</text></item>
<item><p>203b8</p><section>'dul ba</section><text>brdzun du smra ba las slar log pa yin no/ /de phra ma spangs nas phra ma las slar log pa yin te/ de tshu rol po dag las mnyan te de dag dbye ba'i phyir pha rol po dag la smra ba ma yin/ pha rol po dag las mnyan te de dag dbye ba'i phyir tshu rol po dag</text></item>
<item><p>204a1</p><section>'dul ba</section><text>la smra ba ma yin/ bye ba rnams sdums byed pa yin/ 'thun pa rnams gzeng bstod pa yin/ 'thun pa la dga' ba yin/ 'thun pa la mgu ba yin/ 'thun par byed pa'i tshig smra ba yin te/ phra ma las phyir log pa yin no/ /</text></item>
<item><p>204a2</p><section>'dul ba</section><text>de tshig rtsub po spangs nas tshig rtsub po las slar log pa yin te/ de gang la yang tshig gdug pa dang / rtsub pa dang / pha rol la mi snyan pa dang / pha rol spa gong bar byed pa dang / skye bo mang po'i yid la mi 'thad pa dang / skye bo mang po'i snying</text></item>
<item><p>204a3</p><section>'dul ba</section><text>du mi sdug pa dang / skye bo mang po mi dga' ba dang / skye bo mang po'i yid du mi 'ong ba dang / mnyam par gzhag pa ma yin pa dang / mnyam par 'jog par 'gyur ba ma yin pa de lta bu'i tshig spangs pa yin mi tshugs pa dang / rnar snyan pa dang / snying tshim</text></item>
<item><p>204a4</p><section>'dul ba</section><text>par byed pa dang / dga' bar byed pa dang / pho brang 'khor gyi skad dang / snyan cing 'jebs pa dang / rnam par gsal ba rnam par rig par byed pa dang / mnyan par 'os pa dang / mi rten pa dang 'gal ba ma yin pa dang / thug pa med pa dang / skye bo</text></item>
<item><p>204a5</p><section>'dul ba</section><text>mang po la sdug pa dang / skye bo mang po mgu ba dang / skye bo mang po dga' ba dang / skye bo mang po'i yid du 'ong ba dang / mnyam par bzhag pa dang / mnyam par 'jog par 'gyur ba de lta bu'i tshig smra bas de tshig rtsub po las slar log pa yin no/ /</text></item>
<item><p>204a6</p><section>'dul ba</section><text>de tshig kyal pa smra ba spangs nas tshig kyal pa las slar log pa yin te/ de dus su smra ba yin/ yang dag par smra ba yin/ de kho na nyid smra ba yin/ don smra ba yin/ chos smra ba yin/ nges par smra ba yin/ rtogs par smra ba yin/ khong du chud</text></item>
<item><p>204a7</p><section>'dul ba</section><text>par byed pa'i tshig smra ba yin te/ dus dang ma 'dres pa dang / gleng gzhi dang bcas pa dang / dan rtags dang bcas pa dang / chos dang ldan pa yin te/ de tshig kyal pa spangs nas tshig kyal pa las slar log pa yin no/ /de nyo tshong spangs nas</text></item>
<item><p>204a8</p><section>'dul ba</section><text>nyo tshong las slar log pa yin te/ de gzhal rlugs la g.yo byed pa dang / srang la g.yo byed pa dang / tshad la g.yo byed pa spangs nas de gzhal blugs la g.yo byed pa dang / srang la g.yo byed pa dang / tshad la g.yo byed pa las slar</text></item>
<item><p>204b1</p><section>'dul ba</section><text>log pa yin no/ /de gsug len pa dang / 'drid pa dang / bsdigs nas rang gir byed pa spangs nas gsug len pa dang / 'drid pa dang / bsdigs nas rang gir byed pa las slar log pa yin no/ /de gsod pa dang / 'ching ba dang / gcad pa dang / dbug pa dang /</text></item>
<item><p>204b2</p><section>'dul ba</section><text>brdeg pa'i bsam pa spangs nas gsod pa dang / 'ching ba dang / gcad pa dang / 'bigs pa dang / rdeg pa'i bsam pa las slar log pa yin no/ /de 'od dang / bud med can dang lhan cig tu nyal ba spangs nas 'od dang / bud med can dang lhan cig nyal ba las</text></item>
<item><p>204b3</p><section>'dul ba</section><text>slar log pa yin no/ /de zhing gi gzhi dang / khyim gyi gzhi dang / tshong khang gi gzhi len pa spangs nas/ zhing gi gzhi dang / khyim gyi gzhi dang / tshong khang gi gzhi len pa las slar log pa yin no/ /de glang po che dang / rta dang / ba lang dang / lug dang / bya gag</text></item>
<item><p>204b4</p><section>'dul ba</section><text>dang / phag len pa spangs nas glang po che dang / rta dang / ba lang dang / lug dang / bya gag dang / phag len pa las slar log pa yin no/ /de bran pho dang / bran mo dang / las byed pa dang / zho shas 'tsho ba len pa dag spangs nas bran pho dang / bran mo dang /</text></item>
<item><p>204b5</p><section>'dul ba</section><text>las byed pa dang / zho shas 'tsho ba len pa dag las slar log pa yin no/ /de bud med dang / skyes pa dang / khye'u dang / bu mo len pa spangs nas bud med dang / skyes pa dang / khye'u dang / bu mo len pa las slar log pa yin no/ /de gser</text></item>
<item><p>204b6</p><section>'dul ba</section><text>dang / dngul len pa spangs nas/ gser dang / dngul len pa las slar log pa yin no/ /de 'bru ma nyams pa len pa dag spangs nas 'bru ma nyams pa len pa las slar log pa yin no/ /de zan gcig pa yin te/ nub mo spangs shing</text></item>
<item><p>204b7</p><section>'dul ba</section><text>dus ma yin pa'i kha zas spangs pa yin/ dus su rgyu zhing dus su spyod pa las sbyor ba la brtson pa yin/ de lus kyi bgo ba ran pas/ chog shes shing tshod zin pa yin/ bsod snyoms lto 'drangs kyis chog shes shing tshod zin</text></item>
<item><p>204b8</p><section>'dul ba</section><text>pa yin/ de lus kyi bgo ba ran pas chog shes shing tshod zin pa yin/ bsod snyoms lto 'drangs kyis chog shes shing tshod zin pa yin pas gang dang gang du 'gro ba na lhung bzed dang bcas chos gos dang bcas par 'gro'o/ /dper na</text></item>
<item><p>205a1</p><section>'dul ba</section><text>'dab chags bya gang dang gang du lding ba der 'dab ma dang chas gshog pa dang chas te lding ba de bzhin du de lus kyi bgo ba ran pa chos gos kyis chog shes shing tshod zin pa yin/ bsod snyoms lto 'drangs kyis chog shes shing</text></item>
<item><p>205a2</p><section>'dul ba</section><text>tshod zin pa yin te/ gang dang gang du 'gro ba der lhung bzed dang bcas/ chos gos dang bcas shing 'gro ba yin no/ /ma sdug 'di ltar yang dge sbyong dang bram ze kha cig dad pas byin pa dag spyad nas sa bon gyi tshogs dang / 'byung po'i</text></item>
<item><p>205a3</p><section>'dul ba</section><text>tshogs sna tshogs rtsom pa la sbyor bar brtson pas gnas pa 'di lta ste/ rtsa ba'i sa bon dang / sdong bu'i sa bon dang / thor to'i sa bon dang / 'gas pa'i sa bon dang / lnga pa ni sa bon gyi sa bon nyid de/ dge sbyong dang bram ze rnams</text></item>
<item><p>205a4</p><section>'dul ba</section><text>kyi sa bon gyi tshogs dang / 'byung po'i tshogs sna tshogs rtsom pa la sbyor bar brtson pa de lta bu las slar log pa yin no/ /ma sdug 'di ltar yang dge sbyong dang / bram ze kha cig dad pas sbyin pa dag spyad nas sogs 'jog sna tshogs</text></item>
<item><p>205a5</p><section>'dul ba</section><text>rtsom pa la sbyor bar brtson pas gnas pa 'di lta ste/ zas kyi sogs 'jog dang / skom gyi sogs 'jog dang / gos kyi sogs 'jog dang / dri'i sogs 'jog dang / ro'i sogs 'jog dang / lo ma'i sogs 'jog dang / me tog gi</text></item>
<item><p>205a6</p><section>'dul ba</section><text>sogs 'jog dang / 'bras bu'i sogs 'jog ste/ dge sbyong dang / bram ze rnams kyi sogs 'jog rnam pa sna tshogs rtsom pa la sbyor bar brtson pa de lta bu las slar log pa yin no/ /ma sdug 'di ltar yang dge sbyong dang /</text></item>
<item><p>205a7</p><section>'dul ba</section><text>bram ze kha cig dad pas byin pa dag spyad nas gnas mal mthon po dang / gnas mal chen po rtsom pa la sbyor bar brtson pas gnas par byed pa 'di lta ste/ stan dang / khri dang / khri snam bu can dang / ras kyi snam bu can dang /</text></item>
<item><p>205a8</p><section>'dul ba</section><text>stan nang tshangs can dang / ras yug chen dang / ras khra bo dang / pa le la'i ras kyis g.yogs pa dang / glang po che'i 'thab stan dang / rta'i 'thab stan dang / ngos gcig bal las byas pa dang / ngos gnyis bal las byas pa dang / stod bal</text></item>
<item><p>205b1</p><section>'dul ba</section><text>las byas pa dang / rgyab bal las byas pa dang / ka ling gi gos kyi stod g.yogs dang / steng g.yogs dang bcas pa'i gos dang / phyogs gnyis su sngas dmar po las byas pa ste/ dge sbyong dang / bram ze rnams kyi mal mthon po dang / gnas mal</text></item>
<item><p>205b2</p><section>'dul ba</section><text>chen po rtsom pa la sbyor ba de lta bu las slar log pa yin no/ /ma sdug 'di ltar dge sbyong dang / bram ze kha cig dad pas byin pa dag spyad nas cha ba dang / gzhag pa rnam pa sna tshogs rtsom pa la sbyor bas brtson par gnas pa 'di lta ste/ mnye ba dang / bkru ba dang / dril</text></item>
<item><p>205b3</p><section>'dul ba</section><text>phyi dang / phreng ba dang / dri dang / byug pa dang / kha dog 'chang ba dang / sen mo'i kha dog dang / so'i kha dog dang / kha'i phye ma dang / gdong gi byi dor dang / me long la lta ba dang / lag ngar brgyan pa dang / gtsug tor 'ching ba dang / gdugs kyi rtsa ba sbu bu can dang / ral gri</text></item>
<item><p>205b4</p><section>'dul ba</section><text>dang / rnga yab nor bu'i yu ba can dang / mchil lham khra bo dang / gos sar pa dang / ras sar pa kha tshar ring po can 'chang ba'i rang bzhin can dag ste/ dge sbyong dang / bram ze rnams kyi gzhag pa dang / chab rnam pa sna tshogs rtsom pa la sbyor bar brtson pa de lta bu las</text></item>
<item><p>205b5</p><section>'dul ba</section><text>slar log pa yin no/ /ma sdug 'di ltar yang dge sbyong dang / bram ze kha cig dad pas byin pa dag yongs su spyad nas ltad mo sna tshogs rtsom pa la sbyor bar brtson pa la gnas pa 'di lta ste/ glang po ches 'gyed pa dang / rtas 'gyed pa dang / shing rtas 'gyed pa dang /</text></item>
<item><p>205b6</p><section>'dul ba</section><text>dpung bu chung gis 'gyed pa dang / dbyug pas 'gyed pa dang / khu tshur gyis 'gyed pa dang / khyu mchog gis 'gyed pa dang / ma hes 'gyed pa dang / ras 'gyed pa dang / bya gag 'thab pa dang / mchil pa 'thab pa dang / 'ur pa 'thab pa dang / bud med</text></item>
<item><p>205b7</p><section>'dul ba</section><text>'thab pa dang / skyes pa 'thab pa dang / gzhon nu 'thab pa dang / gzhon nu ma 'thab pa dang / shing la 'dzeg pa dang / bro gar gyi tshogs dang / phrag pa nas mchong ba dang / rgyal mtshan gyi rtse mo dang / stobs kyi mchog dang / dmag gi tshogs</text></item>
<item><p>205b8</p><section>'dul ba</section><text>mang po la lta ba dang / mang po 'dus pa la lta bar 'dod pa ste/ dge sbyong gi ltad mo rnam pa sna tshogs rtsom pa la sbyor bar brtson pa de lta bu las slar log pa yin no/ /ma sdug 'di ltar yang dge sbyong dang / bram ze kha cig dad pas byin pa dag</text></item>
<item><p>206a1</p><section>'dul ba</section><text>yongs su spyad nas de sgra rnam pa sna tshogs nyan par rtsom pa la sbyor bar brtson pa gnas pa 'di lta ste/ glang po che'i sgra dang / rta'i sgra dang / shing rta'i sgra dang / dpung bu chung gi sgra dang / dung gi sgra dang / rnga pa Ta ha'i sgra dang / rnga bo che'i</text></item>
<item><p>206a2</p><section>'dul ba</section><text>sgra dang / rol mo sna tshogs pa'i sgra dang / gar mkhan gyi glu sgra dang / rol mo'i sgra dang / khar sil gyi sgra dang / se gol gyi sgra dang / thal mo'i sgra dang / bum pa'i sgra dang / rang bzo'i sgra dang / snyan ngag dang / yi ge sna tshogs dang / tshig sna</text></item>
<item><p>206a3</p><section>'dul ba</section><text>tshogs dang / 'jig rten rgyang pan pa dang ldan pa'i grags pa'i gtam nyan 'dod pa dag ste/ dge sbyong rnams kyi sgra rnam pa sna tshogs nyan par rtsom pa la sbyor ba brtson pa de lta bu las slar log pa yin no/ /ma sdug 'di ltar yang dge sbyong dang / bram</text></item>
<item><p>206a4</p><section>'dul ba</section><text>ze kha cig dad pas byin pa dag yongs su spyad nas/ ug shud dang / khras dang / cho lo rtsom pa la sbyor bar brtson pas gnas pa 'di lta ste/ mig brgyad pa dang mig bcu pa dang / na ya'i mig dang / phyogs phyogs nas 'gyed pa dang / bum pa</text></item>
<item><p>206a5</p><section>'dul ba</section><text>dang / stobs dang / skyod pa dang / pheg dang / cho lo dang / ug shud dang / gul tshab dang / thur ma dang / lag brgyan nam/ ji ltar skugs btsugs nas 'gyed pa ste/ dge sbyong rnams kyis ug shud dang / khras dang / cho lo rtsom pa la sbyor bar</text></item>
<item><p>206a6</p><section>'dul ba</section><text>brtson pa de lta bu las slar log pa yin no/ /ma sdug 'di ltar yang dge sbyong dang / bram ze kha cig dad pas byin pa dag yongs su spyad nas gtam rnam pa sna tshogs rtsom pa la sbyor bar brtson par gnas pa 'di lta ste/ rgyal po'i gtam</text></item>
<item><p>206a7</p><section>'dul ba</section><text>dang / chom rkun pa'i gtam dang / dmag gi gtam dang / zas kyi gtam dang / skom gyi gtam dang / gos kyi gtam dang / tshong 'dus kyi gtam dang / smad 'tshong ma'i gtam dang / lam ngan par brjod pa'i gtam dang / rgya mtsho brjod</text></item>
<item><p>206a8</p><section>'dul ba</section><text>pa'i gtam dang / ljongs dang / sna chen po la gtogs pa brjod pa'i gtam ste/ dge sbyong rnams kyi gtam rnam pa sna tshogs rtsom pa la sbyor bar brtson pa de lta bu las slar log pa yin no/ /ma sdug 'di ltar yang dge sbyong dang /</text></item>
<item><p>206b1</p><section>'dul ba</section><text>bram ze kha cig dad pas byin pa dag yongs su spyad nas rtsod pa rnam pa sna tshogs rtsom pa la sbyor bar brtson pa la gnas pa 'di lta ste/ kho bos ni chos 'dul ba 'di rab tu shes so/ /khyod kyis ni chos 'dul ba 'di mi shes so/ /ji ltar kho</text></item>
<item><p>206b2</p><section>'dul ba</section><text>bos chos 'dul ba 'di kun shes pa ltar khyod kyis kyang chos 'dul ba 'di kun mi shes so/ /kho bos ni rigs pa dang ldan par yin gyi/ khyod kyis ni rigs pa dang ldan par ma yin no/ /kho bos ni 'brel bar yin gyi khyod kyis ni 'brel bar ma yin te/</text></item>
<item><p>206b3</p><section>'dul ba</section><text>sngar smra bar bya ba ni phyis smras/ phyis smra bar bya ba ni sngar smras la/ khyod kyis ha cang myur bar smras pas mi gsol lo/ /brtsad pas mjug brtul gyis khyod kyis brtsad pa'i don du smras pa'i tshig de thong shig /tshar bcad par shes sam/</text></item>
<item><p>206b4</p><section>'dul ba</section><text>gal te lan thebs pa lta na dris dang smros shig ces bya ba dge sbyong rnams kyi rtsod pa rnam pa sna tshogs rtsom pa la sbyor bar brtson pa de lta bu las slar log pa yin no/ /ma sdug 'di ltar yang dge sbyong dang / bram ze kha cig dad pas byin pa dag yongs</text></item>
<item><p>206b5</p><section>'dul ba</section><text>su spyad nas pho nyar 'gro ba dang gtong ba log pa'i 'tsho bas 'tsho bar byed pa 'di lta ste/ de dag rgyal po'i 'am/ blon po chen po rnams kyi 'am/ bram ze rnams kyi 'am/ khyim bdag rnams kyi 'am/ grong mi rnams kyi 'am/ yul mi rnams kyi</text></item>
<item><p>206b6</p><section>'dul ba</section><text>'am/ tshong dpon rnams kyi 'am/ ded dpon rnams kyi pho nya tshu bi nas khrid de pha bir sna 'dren par byed pa dang / pha bi nas pho nya khrid de tshu bir sna 'dren par byed pa ste/ dge sbyong rnams kyi pho nyar 'gro ba dang gtong ba log pa'i 'tsho</text></item>
<item><p>206b7</p><section>'dul ba</section><text>ba de lta bu las slar log pa yin no/ /ma sdug 'di ltar yang dge sbyong dang / bram ze kha cig dad pas byin pa dag yongs su spyad nas tshul 'chos pa dang / kha gsag dang / gzhog slongs dang / 'thob kyis 'jal ba dang rnyed pa las rnyed pa</text></item>
<item><p>206b8</p><section>'dul ba</section><text>sgrub par byed de/ dge sbyong rnams kyi tshul 'chos pa dang / kha gsag dang / gzhog slongs dang / 'thob kyis 'jal ba dang / rnyed pa las rnyed pa sgrub par byed pa de lta bu las slar log pa yin no/ /ma sdug 'di ltar yang dge sbyong dang / bram ze</text></item>
<item><p>207a1</p><section>'dul ba</section><text>kha cig dad pas byin pa dag yongs su spyad nas yon po'i dpyad kyi log pa'i 'tsho bas 'tsho bar byed pa 'di lta ste/ gnam grum pa dang / rma mtshan dang / rmi lam gyi mtshan ma dang / mes tshig pa dang / chus reg pa dang / byi bas zos pa dang / 'bebs</text></item>
<item><p>207a2</p><section>'dul ba</section><text>pa dang / tshig snyan pa dang / 'byung po thams cad kyi skad dang / lus kyi dpyad dang / khyim sa'i dpyad dang / ne tso'i dpyad dang / bya'i dpyad dang / sor mo'i dpyad dang / sbyor ba dag byed de/ dge sbyong rnams kyi yon po'i dpyad kyis log pa'i 'tsho ba de lta bu las slar</text></item>
<item><p>207a3</p><section>'dul ba</section><text>log pa yin no/ /ma sdug 'di ltar yang dge sbyong dang / bram ze kha cig dad pas byin pa dag yongs su spyad nas yon po'i dpyad kyi log pa'i 'tsho bas 'tsho bar byed pa 'di lta ste/ yud tsam rnams kyi sbyor ba dang / rgyu skar rnams shar ba dang / ro yongs su brtag</text></item>
<item><p>207a4</p><section>'dul ba</section><text>pa dang / zhi ba'i las dang / rgyas pa'i las dang / bsang gtor gyi las dang / yig 'bru dang / rtsis dang / grangs dang / lag rtsis dang / me long gi dpyad la sbyor bar byed de/ dge sbyong rnams kyi yon po'i dpyad kyi log pa'i 'tsho ba de lta bu las slar log pa</text></item>
<item><p>207a5</p><section>'dul ba</section><text>yin no/ /ma sdug 'di ltar yang dge sbyong dang / bram ze kha cig dad pas byin pa dag yongs su spyad nas yon po'i dpyad kyi log pa'i 'tsho bas 'tsho bar byed pa 'di lta ste/ gso ba'i dpyad dang / rtsa ba'i sman dang / mig sman sbyin pa dang / ro sbyin pa dang / sman</text></item>
<item><p>207a6</p><section>'dul ba</section><text>sbyin pa dang / bud med kyi dpyad dang / skyes pa'i dpyad dang / khye'u'i dpyad dang / gzhon nu ma'i dpyad dang / sman la sbyor ba byed pa ste/ dge sbyong rnams kyi yon po'i dpyad kyi log pa'i 'tsho ba de lta bu las slar log pa yin no/ /ma sdug 'di ltar yang dge</text></item>
<item><p>207a7</p><section>'dul ba</section><text>sbyong dang / bram ze kha cig dad pas byin pa dag yongs su spyad nas yon po'i dpyad kyi log pa'i 'tsho bas 'tsho bar byed pa 'di lta ste/ nor bu'i mtshan nyid dang / dbyug pa'i mtshan nyid dang / ral gri'i mtshan nyid dang / mda'i mtshan nyid dang / mtshon</text></item>
<item><p>207a8</p><section>'dul ba</section><text>cha'i mtshan nyid dang / glang po che'i mtshan nyid dang / rta'i mtshan nyid dang / khyu mchog gi mtshan nyid dang / ma he'i mtshan nyid dang / ra'i mtshan nyid dang / lug gi mtshan nyid dang / bya gag gi mtshan nyid dang / 'ur ba'i mtshan nyid dang / mchil pa'i mtshan nyid dang /</text></item>
<item><p>207b1</p><section>'dul ba</section><text>bud med kyi mtshan nyid dang / skyes pa'i mtshan nyid dang / gzhon nu'i mtshan nyid dang / gzhon nu ma'i mtshan nyid dang / tshe thung ba'i rtags dang / tshe ring ba'i rtags dang / skal ba chung ba'i rtags dang / skal ba che ba'i rtags dang / bsod nams chung ba'i rtags dang /</text></item>
<item><p>207b2</p><section>'dul ba</section><text>bsod nams che ba'i rtags dang / dbang chung ba'i rtags dang / dbang che ba'i rtags dang / jo bo'i mtshan nyid dang / bran gyi mtshan nyid de dge sbyong rnams kyi yon po'i dpyad kyi log pa'i 'tsho ba de lta bu las slar log pa yin no/ /ma sdug 'di ltar yang dge sbyong dang /</text></item>
<item><p>207b3</p><section>'dul ba</section><text>bram ze kha cig dad pas byin pa dag yongs su spyad nas yon po'i dpyad kyi log pa'i 'tsho bas 'tsho bar byed pa 'di lta ste/ sman zas gcig car gtong ba dang / sbrengs te gtong ba dang / 'khrur 'jug pa dang / yar skyug pa dang / mar 'khru ba dang / snar</text></item>
<item><p>207b4</p><section>'dul ba</section><text>glugs pa dang / du ba brngub pa dang / dugs kyi las dang / bad kan gyi dpyad dang / pho ba'i dpyad dang / sme ba dang / phol mig gi dpyad dang / ri dgas 'khyil pa dang / bya rog 'khyil pa dang / mkhur ba 'gul ba dang / lce sos tshod pa dang / ro langs dang /</text></item>
<item><p>207b5</p><section>'dul ba</section><text>ro langs phyed la sbyor bar byed de/ dge sbyong rnams kyi yon po'i dpyad kyi log pa'i 'tsho ba de lta bu las slar log pa yin no/ /ma sdug 'di ltar yang dge sbyong dang / bram ze kha cig dad pas byin pa dag yongs su spyad nas yon po'i dpyad</text></item>
<item><p>207b6</p><section>'dul ba</section><text>kyi log pa'i 'tsho bas 'tsho bar byed pa 'di lta ste/ dgug pa dang / kun du dgug pa dang / rnam par dgug pa dang / rmongs pa dang / kun du rmongs pa dang / rnam par rmongs pa dang / rnam par 'thor ba dang / rnam par</text></item>
<item><p>207b7</p><section>'dul ba</section><text>'joms pa'i chos can dang / bde bar byed pa dang / sdug bsngal bar byed pa dang / mngal du 'chags par byed pa dang / til gyi sbyin sreg dang / 'bras kyi sbyin sreg dang / gzegs ma'i sbyin sreg dang / rdzas kyi sbyin sreg dang /</text></item>
<item><p>207b8</p><section>'dul ba</section><text>sbyin sreg gi sbyin sreg dang / nyi ma la bkur sti bya ba dang / skar ma la bkur sti bya ba dang / lha la bkur sti bya ba dang / bkur sti'i gnas chen po la bkur sti byed pa ste/ dge sbyong rnams kyi yon po'i dpyad kyi log pa'i 'tsho ba</text></item>
<item><p>208a1</p><section>'dul ba</section><text>de lta bu las slar log pa yin no/ /ma sdug 'di ltar yang dge sbyong dang / bram ze kha cig dad pas byin pa dag yongs su spyad nas yon po'i dpyad kyi log pa'i 'tsho bas 'tsho bar byed pa 'di lta ste/ 'jigs par 'gyur ba dang /</text></item>
<item><p>208a2</p><section>'dul ba</section><text>bde bar 'gyur ba dang / lo nyes par 'gyur ba dang / lo legs par 'gyur ba dang / char 'bab mi mkhas par 'gyur ba dang / char 'bab mkhas par 'gyur ba dang / yams kyi nad 'byung bar 'gyur ba dang / yams kyi nad 'byung bar</text></item>
<item><p>208a3</p><section>'dul ba</section><text>mi 'gyur ba ste/ dge sbyong rnams kyi yon po'i dpyad kyi log pa'i 'tsho ba de lta bu las slar log pa yin no// //'dul ba phran tshegs kyi gzhi/ bam po bzhi bcu rtsa bdun pa/ 'di ltar yang ma sdug dge sbyong ngam/ bram</text></item>
<item><p>208a4</p><section>'dul ba</section><text>ze kha cig dad pas byin pa yongs su spyad nas yon po'i rig pas log par 'tsho bas 'tsho bar byed pa 'di lta ste/ nang gi rgyal po ni rgyal bar 'gyur ba dang / phyi'i rgyal po ni pham par 'gyur ba dang / phyi'i rgyal po ni rgyal bar 'gyur ba dang / nang</text></item>
<item><p>208a5</p><section>'dul ba</section><text>gi rgyal po ni pham par 'gyur ba dang / nang gi rgyal po ni 'bros par 'gyur ba dang / phyi'i rgyal po snyegs par 'gyur ba dang / phyi'i rgyal po 'bros pa dang / nang gi rgyal po snyegs par 'gyur ba ste/ dge sbyong ni yon po'i rig pas log</text></item>
<item><p>208a6</p><section>'dul ba</section><text>par 'tsho bas 'tsho bar byed pa de lta bu las slar log pa yin no/ /'di ltar yang ma sdug dge sbyong ngam/ bram ze kha cig dad pas byin pa yongs su spyad de/ yon po'i rig pas 'tsho bas 'tsho bar byed pa 'di lta ste/ las su ni nyi ma dang /</text></item>
<item><p>208a7</p><section>'dul ba</section><text>zla ba lam las gol bar 'gro ba dang / nyi ma gza'i lam dang / zla ba gza'i lam dang / skar mda' ltung ba dang / phyogs su shar ba dang / phyogs su tshig pa dang / bar snang la lha rnams rnga rdung ba dang / nyi ma'i lam gza' ma yin</text></item>
<item><p>208a8</p><section>'dul ba</section><text>pa dang / zla ba'i lam gza' ma yin pa dang / skar mda' ltung ba dang / phyogs su shar ba dang / phyogs su tshig pa dang / bar snang la lha rnams rnga rdung ba dang / nyi ma dang zla ba gnyis de lta bur 'phrul che ba mthu che ba de ltar lam du shar/</text></item>
<item><p>208b1</p><section>'dul ba</section><text>lam ma yin par shar/ 'di ltar lam du nub/ 'di ltar lam ma yin par nub/ lam 'di lta bur gyur na nyon mongs pa dang / rnam par byang bar sbyor ro/ /dge sbyong ni yon po'i rig pas log par 'tsho bas 'tsho ba de lta bu las slar log pa</text></item>
<item><p>208b2</p><section>'dul ba</section><text>yin no/ /'di ltar yang a 'ba' sta/ dge sbyong ngam/ bram ze kha cig dad pas byin pa yongs su spyad de yon po'i rig pas log par 'tsho bas 'tsho bar byed pa 'di lta ste/ nyi ma dang zla ba gnyis lam gol ba 'di lta bur song na rnam par smin pa 'di lta</text></item>
<item><p>208b3</p><section>'dul ba</section><text>bur 'gyur ro/ /rnam pa 'di lta bu'i rnam par smin pa ni nyi ma'i gza' dang / zla ba'i gza' las 'di lta bur zhugs shing skar mda' ltung ba dang / phyogs su shar ba dang / phyogs su tshig pa dang / bar snang la lha rnams rnga rdung ba na rnam pa 'di lta bur smin/</text></item>
<item><p>208b4</p><section>'dul ba</section><text>nyi ma dang zla ba 'di lta bur 'phrul che/ mthu che ba/ lam 'di lta bur ni shar/ lam 'di lta bur ni nub/ lam 'di lta bur gyur na nyon mongs pa dang / rnam par byang ba bde ba rnam par smin pa 'di lta bur 'gyur ro zhes ston gyi/ dge sbyong ni yon po'i rig</text></item>
<item><p>208b5</p><section>'dul ba</section><text>pas log par 'tsho ba de lta bu las slar log pa yin te/ de ni 'phags pa'i tshul khrims kyi phung po de lta bu dang ldan pas na nang gi kha na ma tho ba med pas bde ba so sor myong ngo / /des dbang po yul las bzlog ste/ gnas pas na dran pa</text></item>
<item><p>208b6</p><section>'dul ba</section><text>kun bsrungs pa'o/ /dran pa gsal ba/ dran pa bsrungs pa'i yid kyis snyoms pa'i gnas su spyod do/ /de mig gis gzugs mthong yang mtshan mar mi 'dzin pa dang / 'brur mi 'dzin par 'gyur ba ni gang gi phyir mig gi dbang po'i sdom</text></item>
<item><p>208b7</p><section>'dul ba</section><text>pas ma bsdams pas gnas pa na chags pa dang / yid blong ba dang / 'jig rten gyi sdig pa mi dge ba'i chos kyi sems rjes su 'jug pa de dag la sdom pa'i phyir nan tan byed de/ mig gi dbang po bsrungs pas mig gi dbang po sdom</text></item>
<item><p>208b8</p><section>'dul ba</section><text>par byed do/ /de bzhin du rna bas ni sgra la/ snas ni dri la/ lces ni ro la/ lus kyis ni reg bya la/ yid kyis ni chos la shes kyang mtshan mar 'dzin par mi byed/ 'brur 'dzin par mi byed de gang gi phyir yid kyi dbang po'i sdom pas ma bsdams par</text></item>
<item><p>209a1</p><section>'dul ba</section><text>spyod de chags pa dang / yid blong ba dang / 'jig rten gyi sdig pa mi dge ba'i chos kyi rjes su 'jug pa de dag gis sdig pa 'thob bo/ /yid kyis bsdams pas yid kyi dbang po sdom par byed do/ /de la 'phags pa'i tshul</text></item>
<item><p>209a2</p><section>'dul ba</section><text>khrims 'di dang ldan pas na dbang po yul las bzlog pa 'dis na nang gi kha na ma tho ba med de bde ba so sor myong ngo / /de 'ong ba dang / 'gro ba rab tu shes te gnas par gyur pas na snang ba dang / kun du snang ba dang / bskum pa dang / brkyang ba</text></item>
<item><p>209a3</p><section>'dul ba</section><text>dang / sbyar ma dang / chos gos dag dang / lhung bzed dag bzung ba dang / 'gro ba dang / 'greng ba dang / 'dug pa dang / nyal ba dang / mi nyal ba dang / smra ba dang / cang mi zer ba dang / gnyid kyis rmya ba dang / mya ngan bsal bar byed pa dag shes</text></item>
<item><p>209a4</p><section>'dul ba</section><text>shing gnas par 'gyur ro/ /des 'phags pa'i tshul khrims kyi phung po dang ldan pa dang / dbang po dben pa dang / des rab tu dran pa dang / yang dag par rab tu shes pa dang ldan pas nang gi kha na ma tho ba med pa bde ba yang dag par tshor te/ de nas</text></item>
<item><p>209a5</p><section>'dul ba</section><text>dben par gnas te/ dgon pa dang / shing drung dang / khyim stong pa dang / dben par gyur pa 'am/ shing drung du gyur pa 'am/ khyim stong par gyur pa dag tu 'dug ste/ skyil mo dkrung bcas nas/ lus drang por bsrang ste/ dran pa mngon du bzhag</text></item>
<item><p>209a6</p><section>'dul ba</section><text>nas des 'jig rten gyi chags pa spangs te/ chags pa dang bral ba'i sems mang por spyod cing chags sems yongs su sbyong ngo / /gnod sems dang / rmugs pa dang / gnyid dang / dregs pa dang / 'gyod pa dang / the tshom 'jig rten</text></item>
<item><p>209a7</p><section>'dul ba</section><text>du spangs pas re ba dang bral/ the tshom las bral ba yin no/ /de dge ba'i chos 'di lta bu 'am/ ji lta bu zhes bya ba'i the tshom gyi sems yongs su sbyong ngo / /'di lta ste ma sdug skyes bu zhig gis skyin po blangs te/ des de las su bya ba la sbyar</text></item>
<item><p>209a8</p><section>'dul ba</section><text>na des las de yang 'byor nas des de skyin po de bsabs la bud med dag gso ba tsam gyi rang gi nor kyang yod nas de 'di snyam du sems par gyur to/ /bdag gis skyin po blangs te las la sbyar bas na bdag gis las de 'byor te des na bdag gis</text></item>
<item><p>209b1</p><section>'dul ba</section><text>skyin po de yang bsabs la bud med dag gso ba tsam gyi nor kyang yod do snyam du gyur nas de de'i rgyus bde ba dang / yid dga' bar gyur to/ /'di lta ste/ ma sdug skyes bu zhig nad bu can te/ sdug bsngal zhing nad tshabs che ba de kha zas zos pa dang lus la</text></item>
<item><p>209b2</p><section>'dul ba</section><text>gnod/ skom 'thungs na ni lto mi bde bar 'gyur ro/ /de dus phyi zhig na bde ba dang / nad med pa dang / stobs dang ldan par gyur pas kha zas zos na ni lus la phan la skom 'thungs na ni lto la mi gnod nas de 'di snyam du sems par gyur to/ /bdag</text></item>
<item><p>209b3</p><section>'dul ba</section><text>sngon ni nad bu can sdug bsngal zhing na tshabs che bar gyur te/ bdag de bas na kha zas zos na ni lus la gnod/ skom 'thungs na ni lto mi bde'o/ /bdag da ltar ni bde zhing nad med de stobs dang ldan pas kha zas zos na ni lus la phan</text></item>
<item><p>209b4</p><section>'dul ba</section><text>la skom 'thungs na ni lto la mi gnod do snyam nas de de'i rgyus bde bar gyur/ yid dga' bar gyur to/ /'di lta ste/ ma sdug skyes bu zhig bran dang / mngag gzhug pa dang / bsgo ba dang / spyad pa dang / 'di ltar rang nyam du 'gror med par gyur pa</text></item>
<item><p>209b5</p><section>'dul ba</section><text>de dus gzhan zhig na bran ma yin/ mngag gzhug pa ma yin/ bsgo ba ma yin/ bkol ba ma yin/ 'di ltar rang nyam du 'gror yod de de 'di snyam du gyur to/ /bdag sngon bran dang / mngag gzhug pa dang / bsgo ba dang / bkol ba dang / 'di ltar</text></item>
<item><p>209b6</p><section>'dul ba</section><text>rang nyam du 'gror med par gyur to/ /bdag da ltar ni bran ma yin/ mngag gzhug pa ma yin/ bkol ba ma yin/ 'di ltar rang nyam du 'gror yod de/ de de'i rgyus bde bar gyur/ yid dga' bar gyur to/ /'di lta ste/ a ma 'ba' sta skyes bu zhig</text></item>
<item><p>209b7</p><section>'dul ba</section><text>lag pa phying ka log tu dam du bcings pas bcings par gyur nas/ de de las thar nas bkra shis pa bde ba mi 'god pa ste de 'di snyam du gyur to/ /bdag sngon ni lag pa phying ka log tu bcings pas bcings par gyur/ bdag da ltar ni de las</text></item>
<item><p>209b8</p><section>'dul ba</section><text>thar bas bkra shis pa dang / bde ba dang / ma god pa ste/ de de'i rgyus yid dga' bar gyur to/ /'di lta ste/ ma sdug skyes bu zhig 'jigs pa las ni bde bar gyur/ lo nyes pa las ni lo legs par gyur nas de 'di snyam du gyur to/ /bdag ni</text></item>
<item><p>210a1</p><section>'dul ba</section><text>'jigs pa las bde bar gyur/ lo nyes pa las ni lo legs par gyur te/ de de'i rgyus bde bar gyur/ yid dga' bar gyur to/ /de de bzhin du ji ltar bskyis pa dang / ji ltar nad dang / ji ltar bran dang / ji ltar bcings pa dang / ji ltar 'jigs pa de</text></item>
<item><p>210a2</p><section>'dul ba</section><text>bzhin du des nges par sgrib pa 'di lnga las bdag nyid bral bar mthong ngo / /des sems can la nye bar nyon mongs par byed pa/ shes rab nyam chung bar byed pa/ gnod pa'i phyogs mya ngan las 'da' ba dang / mi mthun pa'i sgrib pa lnga spangs</text></item>
<item><p>210a3</p><section>'dul ba</section><text>te/ 'dod pa las dben pa/ sdig pa mi dge ba'i chos las dben pa/ rtog pa dang bcas pa/ dpyod pa dang bcas pa/ dben pa las skyes pa'i dga' ba dang / bde ba'i bsam gtan dang po mngon du bsgrubs nas gnas so/ /des</text></item>
<item><p>210a4</p><section>'dul ba</section><text>lus 'di nyid las dben pa las skyes pa dang / dga' ba dang bde bas mngon par rlan to/ /rab tu rlan no/ /kun du tshim mo/ /kun du khyab ste/ 'di lta ste/ dben pa las skyes pa'i dga' ba dang / bde bas lus thams cad du khyab par</text></item>
<item><p>210a5</p><section>'dul ba</section><text>ma gyur pa 'am/ ma khyab par gyur pa cung zad kyang med do/ /'di lta ste/ byi bdar ba 'am byi bdar ba'i slob ma mkhas pa yang rung ste/ des khar phor ram/ gzhong bu 'am/ nya phyis kyi nang du yang rung / bkru ba'i phye ma zhib mo blugs te/</text></item>
<item><p>210a6</p><section>'dul ba</section><text>chus btab cing btab nas gsher bar byas te/ bkru ba'i gong bu de yang snum pa dang / snum par gyur pa dang / snum pas khyab pa dang / gsal bar nang dang phyi'i snum pas so sor mi 'gyes mi zag go/ /de ltar de bzhin du lus 'di</text></item>
<item><p>210a7</p><section>'dul ba</section><text>la dben pa las skyes pa'i dga' ba dang / bde bas mngon du rlan/ rab tu rlan/ kun du tshim/ kun du khyab ste/ de'i lus thams cad du dben pa las skyes pa'i dga' ba dang / bde bas cung zad kyang ma khyab par gyur pa med do/ /de rnam</text></item>
<item><p>210a8</p><section>'dul ba</section><text>par rtog pa dang / rnam par dpyod pa zhi bar bya ba'i phyir nang gi sems la rab tu dga' ba gcig tu dmigs pas rnam par mi rtog rnam par mi dpyod pa'i ting nge 'dzin las skyes pa'i dga' ba dang / bde ba'i bsam gtan gnyis pa mngon du</text></item>
<item><p>210b1</p><section>'dul ba</section><text>bsgrubs te gnas so/ /de'i lus 'di nyid la ting nge 'dzin las skyes pa'i dga' ba dang bde bas mngon par rlan/ rab tu rlan/ kun du tshim/ kun du khyab bo/ /'di lta ste/ de'i lus thams cad ting nge 'dzin las skyes pa'i dga' ba dang / bde bas</text></item>
<item><p>210b2</p><section>'dul ba</section><text>ma khyab pa 'am/ khyab par ma gyur pa cung zad kyang med do/ /de 'di lta ste/ ma sdug ri'i spyi bor bkod pa'i mtsho mtshe'u de la shar phyogs nas chu mi bab/ lho phyogs nas ma yin/ nub phyogs nas ma yin te/ byang phyogs nas chu 'bab par kyang</text></item>
<item><p>210b3</p><section>'dul ba</section><text>mi 'gyur/ der dus dus su yang dag par char pa yang mi 'bab ste/ bkod ma'i chu de las gzhan ni ma gtogs te chu'i rdzing gi chu'i bu gu chen po nas chu'i phung po chen po 'byung bas chu'i rdzing bu de thams cad chu grang mos mngon par rlan/ rab tu</text></item>
<item><p>210b4</p><section>'dul ba</section><text>rlan/ kun du tshim/ kun du khyab ste 'di lta ste/ chu grang mos chu'i rdzing bu thams cad du ma khyab par gyur pa ni cung zad kyang med de/ de de ltar 'di bzhin du de lus 'di nyid la ting nge 'dzin las skyes pa'i dga' ba dang bde bas mngon par rlan/ rab tu</text></item>
<item><p>210b5</p><section>'dul ba</section><text>rlan/ kun du tshim/ kun du khyab ste/ 'di lta ste/ ting nge 'dzin las skyes pa'i dga' ba dang bde bas lus thams cad du ma khyab pa dang / khyab par ma gyur pa cung zad kyang med do/ /des dga' ba spangs nas btang snyoms dang / dran</text></item>
<item><p>210b6</p><section>'dul ba</section><text>pa dang / rab tu shes pa dang / bde bas lus la so sor myong bar gnas te/ gang 'phags pa dag gis gsungs pa'i dran pa dang ldan pa'i btang snyoms par byas te bde bar gnas so zhes bya ba'i bsam gtan gsum</text></item>
<item><p>210b7</p><section>'dul ba</section><text>pa mngon du bsgrubs te gnas so/ /de'i lus 'di la dga' ba med pa'i bde bas mngon par rlan rab tu rlan/ kun du tshim/ kun du khyab bo/ /'di lta ste/ dga' ba med pa'i bde bas lus thams cad du khyab par ma gyur pa</text></item>
<item><p>210b8</p><section>'dul ba</section><text>cung zad kyang med do/ /de 'di lta ste/ me tog ut+pa la 'am/ pad mo 'am/ ku mu ta 'am/ pun da ri ka dag chu las skyes te/ chur 'phel zhing rtsa ba chur nub nas gnas so/ /de dag ji tsam rtsa ba nas rtse mo'i bar du 'di lta ste/ bsil ba'i chus ma khyab pa</text></item>
<item><p>211a1</p><section>'dul ba</section><text>'am/ khyab par ma gyur pa cung zad kyang med do/ /de ltar de bzhin du lus 'di nyid la dga' ba med pa'i bde bas mngon par rlan/ rab tu rlan/ kun du tshim/ kun du khyab bo/ /'di lta ste/ dga' ba med pa'i bde bas lus thams</text></item>
<item><p>211a2</p><section>'dul ba</section><text>cad du ma khyab pa dang / khyab par ma gyur pa cung zad kyang med do/ /des bde ba yang spangs/ sdug bsngal yang spangs te/ yid bde ba dang yid mi bde ba sngar spangs pas na sdug bsngal kyang ma yin bde ba yang ma yin pa btang snyoms dang dran pa</text></item>
<item><p>211a3</p><section>'dul ba</section><text>yongs su dag pa bsam gtan bzhi pa mngon par bsgrubs nas gnas so/ /de'i lus 'di nyid la kun du dag pa yongs su dkar ba la zhugs nas mos par byas nas khyab par mngon du bsgrubs te gnas so/ /'di lta ste/ khyim bdag</text></item>
<item><p>211a4</p><section>'dul ba</section><text>gam khyim bdag gi bu yang rung brgyad kyis btags sam/ dgur btags pa'i gos kyis de'i mgo nas lag pa dang / rkang pa yan chad du dkris te de mgo bo nas rkang pa'i bar du'o/ /'di lta ste/ kun du dag pa'i ras yongs su dkar</text></item>
<item><p>211a5</p><section>'dul ba</section><text>bas lus thams cad du ma khyab cing ma khyab par gyur pa ni cung zad kyang med de/ de ltar de bzhin lus 'di nyid la kun du dag pa'i sems yongs su byang ba la mos khyab par mngon du bsgrubs nas gnas so/ /'di lta ste/ kun du dga' ba'i</text></item>
<item><p>211a6</p><section>'dul ba</section><text>sems yongs su byang bas lus thams cad du ma khyab pa dang ma khyab par gyur pa ni cung zad kyang med do/ /ma sdug nam 'phags pa nyan thos pa dag gis bde ba yang spangs sdug bsngal yang spangs te/ yid bde ba dang / yid mi bde ba</text></item>
<item><p>211a7</p><section>'dul ba</section><text>gnyis sngar nub pas bde ba yang ma yin sdug bsngal kyang ma yin pa/ btang snyoms dang dran pa kun du dag ste/ bsam gtan bzhi pa mngon du bsgrubs te gnas so/ /de'i sems de ni de'i tshe na mi mtho mi dma' bar gyur to/ /mi mtho mi</text></item>
<item><p>211a8</p><section>'dul ba</section><text>dma' bar gnas pas mi g.yo ba thob bo/ /'di lta ste/ khang pa brtsegs pa 'am/ khang chen brtsegs par yungs mar gyi me mar bus te/ me lce de la rlung dang / bya dang / mi dang / mi ma yin pa rnams kyis ma bsgul ma bskyod pa de'i dus na mi mtho</text></item>
<item><p>211b1</p><section>'dul ba</section><text>mi dma' bar gyur te/ mi mtho mi dma' bar gnas pas mi g.yo bar 'bar ro/ /de ltar de bzhin du/ ma sdug gang gi tshe 'phags pa nyan thos dag gis bde ba yang spangs/ sdug bsngal yang spangs te/ yid bde ba dang yid mi bde ba gnyi ga ni sngar nub</text></item>
<item><p>211b2</p><section>'dul ba</section><text>pas sdug bsngal kyang ma yin bde ba yang ma yin pa btang snyoms dang / dran pa kun du dag ste/ bsam gtan bzhi pa mngon du bsgrubs te gnas so/ /de'i sems de ni de'i dus na mi mtho mi dma' bar gyur te/ mi mtho mi dma' bar gnas pas mi g.yo ba</text></item>
<item><p>211b3</p><section>'dul ba</section><text>thob ste de 'di snyam du gyur to/ /bdag gis lus 'di ni gzugs can che ba/ 'byung ba chen po bzhi ste/ 'di la rnam par shes pa gnas so/ /'di la rten to/ /'di nang du zhugs so/ /ci nas bdag gis lus las yid bskyod de lus gzhan gzugs</text></item>
<item><p>211b4</p><section>'dul ba</section><text>can yid las byung ba ma god pa dbang po rnams ma nyams pa zhig bsgrub bo snyam bsams nas/ des lus de las yid bskyod de/ lus gzhan gzugs can yid las byung ba ma god pa dbang po rnams ma nyams pa mngon du sgrub par byed do/ /de 'di</text></item>
<item><p>211b5</p><section>'dul ba</section><text>lta ste/ ma sdug bai dUr+ya'i nor bu zur brgyad pa rang bzhin bzang ba gsal zhing rnam par dang ba ste/ dri ma med pa la tshon sna bzhi pa'i skud pas btags te sngon po dang / ser po dang / dmar po dang / rma'o/ /de la mig dang ldan pa'i skyes bus mthong na</text></item>
<item><p>211b6</p><section>'dul ba</section><text>'di ni skud pa'o/ /'di ni nor bu ste nor bu skud pa la brgyus par shes so/ /de ltar de bzhin du des lus de las yid bskyod de/ de lus gzhan gzugs can yid las byung ba ma god pa dbang po rnams ma nyams pa mngon du sgrub par byed do/ /de 'di</text></item>
<item><p>211b7</p><section>'dul ba</section><text>lta ste/ ma sdug skyes bu zhig gres ma'i bam po las nyag ma gcig drangs pa de mig dang ldan pa'i skyes bus mthong na 'di ni gres ma'o/ /'di ni nyag mar drangs pa yin par shes so/ /de ltar de bzhin du des lus de las yid bskyod de/ lus gzhan gzugs can</text></item>
<item><p>211b8</p><section>'dul ba</section><text>yid las byung ba ma god pa dbang po rnams ma nyams pa mngon du sgrub par byed do/ /de 'di lta ste/ ma sdug skyes bu zhig gzeb kyi nang nas sbrul gcig phyir phyung ba de mig dang ldan pa'i skyes bu des mthong na 'di ni gzeb bo/ /'di ni sbrul te gzeb nas sbrul phyung</text></item>
<item><p>212a1</p><section>'dul ba</section><text>bar shes so/ /de ltar de bzhin du des lus de las yid bskyod de/ de lus gzhan gzugs can yid las byung ba ma god pa dbang po rnams ma nyams par mngon du sgrub par byed do/ /de 'di lta ste/ ma sdug skyes bu zhig ral gri shubs nas ral</text></item>
<item><p>212a2</p><section>'dul ba</section><text>gri 'byin pa de la mig dang ldan pa'i skyes bus mthong na 'di ni ral gri'i shubs so/ /'di ni ral gri'o/ /'di ni ral gri shubs nas phyung bar shes so/ /de ltar de bzhin du lus de las des yid bskyod de/ lus gzhan gzugs can yid las byung ba ma god pa dbang po</text></item>
<item><p>212a3</p><section>'dul ba</section><text>rnams ma nyams pa mngon du sgrub par byed do/ /des 'di bzhin ma g.yengs pa'i sems kun du dag pa/ yongs su byang ba/ nyes pa med pa'i nye ba'i nyon mongs pa las bral ba drang por gyur te las su rung bar gnas pas mi g.yo ba 'thob ste/ rdzu 'phrul gyi yul la</text></item>
<item><p>212a4</p><section>'dul ba</section><text>ye shes mngon par byang ba dang / mngon par shes pa la sems mngon par 'jug go/ /des rnam pa du ma'i rdzu 'phrul gyi yul so sor myong ba ni 'di lta ste gcig las mang por 'gyur ro/ /mang po las gcig tu 'gyur ro/ /mngon par snang ba las mi snang ba'o/ /ye shes kyi</text></item>
<item><p>212a5</p><section>'dul ba</section><text>snang ba so sor myong bar 'gyur te/ rtsig pa las thal ba dang / ri las thal ba dang / ra ba las thal zhing mi chags par lus kyis 'gro ba ni 'di lta ste/ nam mkha' dang 'dra ba'o/ /sa la nub cing 'byung ba ni 'di lta ste/ chu bzhin no/ /chu rgyun gyi steng nas 'gro ba ni 'di</text></item>
<item><p>212a6</p><section>'dul ba</section><text>lta ste/ sa bzhin no/ /nam mkha' las skyil mo dkrung bcas te 'gro ba ni 'di lta ste/ bya gshog pa can bzhin no/ /nyi ma dang zla ba 'di gnyis 'di lta bur mthu che ba rdzu 'phrul che ba yang lag pas reg kun du reg par byed pa tshangs pa'i 'jig rten</text></item>
<item><p>212a7</p><section>'dul ba</section><text>gyi bar du lus kyi dbang byed do/ /de 'di lta ste/ gser mgar mkhas pa 'am/ gser mgar gyi slob ma mkhas pa yang rung / gser shin du sbyangs par shes nas ci dang ci 'dod pa de dang de'i rkyen gyis khyad par du byed pa ni de ste/ glegs bam 'am/</text></item>
<item><p>212a8</p><section>'dul ba</section><text>de ste rna cha 'am/ de ste mgrin rgyan tam/ de ste lag gdub bam/ de ste rkang gdub bam/ sor gdub bam/ dngul dang gser gyi phreng bar yang rung myur zhing rings par byed do/ /de lta de bzhin du 'dis kyang mnyam par gzhag pa'i sems kun du dag pas</text></item>
<item><p>212b1</p><section>'dul ba</section><text>yongs su byang ba nyes pa med pa nye ba'i nyon mongs pa las bral ba drang por gyur pa las su rung bar gnas par mi g.yo ba thob ste/ rdzu 'phrul gyi yul la ye shes mngon par bya ba'i phyir mngon par shes pa dag la sems mngon par zhugs so/ /</text></item>
<item><p>212b2</p><section>'dul ba</section><text>de 'di lta ste/ gcig las mang por gyur pas na/ snga ma bzhin tshangs pa'i 'jig rten gyi bar du lus kyis dbang du byed do/ /'di lta ste/ rdza mkhan nam rdza mkhan gyi slob ma mkhas pa yang rung / 'jim pa'i gong bu shin du sbyangs par shes nas</text></item>
<item><p>212b3</p><section>'dul ba</section><text>ci dang ji lta bur 'dod pa'i snod kyi khyad par de dang der byed pa ni myur ba myur bar byed de/ de ltar de bzhin du des 'di bzhin mnyam par gzhag pa'i sems kun du dag pa/ yongs su byang ba/ nyes pa med pa nye ba'i nyon mongs pa las bral ba nas</text></item>
<item><p>212b4</p><section>'dul ba</section><text>snga ma bzhin te tshangs pa'i 'jig rten gyi bar du lus kyis dbang byed do/ /de 'di lta ste so mkhan mkhas pa 'am/ so mkhan gyi slob ma mkhas pa yang rung / so shin du sbyangs par shes nas ci dang ji lta bur 'dod pa'i gzugs kyi khyad par de dang der</text></item>
<item><p>212b5</p><section>'dul ba</section><text>byed de myur zhing rings par mngon par byed do/ /de ltar de bzhin du des 'di bzhin du mnyam par gzhag pa'i sems kun du dag pa yongs su byang ba nas/ snga ma bzhin te tshangs pa'i 'jig rten gyi bar du lus kyis dbang du byed do/ /des 'di bzhin mnyam</text></item>
<item><p>212b6</p><section>'dul ba</section><text>par gzhag pa'i sems kun du dag pa/ yongs su byang ba/ nyes pa med pa nye ba'i nyon mongs pa las bral ba drang por gyur cing / las su rung bar gnas pas mi g.yo ba thob ste/ 'phrul gyi rna ba la ye shes mngon par bya ba'i phyir mngon par</text></item>
<item><p>212b7</p><section>'dul ba</section><text>shes pa dag la sems mngon par 'jug go/ /des 'phrul gyi rna ba rnam par dag pa mi las 'das pas sgra gnyis thos pa ni mi dang mi ma yin pa'i dang ring ba'i dang nye ba'o/ /de 'di lta ste/ dung 'bud pa'i skyes bus ri mthon po'i rtse mor 'dzegs</text></item>
<item><p>212b8</p><section>'dul ba</section><text>te/ mtshan mo nam phyed kyi dus su dung bus pa de'i sgras so so'i phyogs su khyab par grags so/ /de ltar de bzhin du des 'di bzhin du mnyam par bzhag pa'i sems kun du dag pa/ yongs su byang ba/ nyes pa med pa nye ba'i nyon mongs</text></item>
<item><p>213a1</p><section>'dul ba</section><text>pa las bral ba drang por gyur cing las su rung bar gnas pas mi g.yo ba thob ste/ 'phrul gyi rna ba la ye shes mngon par bya ba'i phyir mngon par shes pa de dag la sems mngon par 'jug go/ /des 'phrul gyi rna ba rnam par dag pa mi</text></item>
<item><p>213a2</p><section>'dul ba</section><text>las 'das pas sgra gnyis thos te/ mi dang mi ma yin pa'i dang / ring ba'i dang nye ba'o/ /des 'di bzhin mnyam par gzhag pa'i sems kun du dag pa/ yongs su byang ba/ nyes pa med pa nye ba'i nyon mongs pa las bral ba drang por gyur cing</text></item>
<item><p>213a3</p><section>'dul ba</section><text>las su rung bar gnas pas mi g.yo ba thob ste/ sems kyi rnam grangs la ye shes mngon par bya ba'i phyir mngon par shes pa dag la sems mngon par 'jug go/ /sems can pha rol dang / gang zag pha rol dag ni rnam par brtags</text></item>
<item><p>213a4</p><section>'dul ba</section><text>pa dang / rnam par dpyad pa'i yid ji ltar gyur pa yang dag pa ji lta ba bzhin du rab tu shes te/ 'dod chags dang bcas pa'i sems la 'dod chags dang bcas pa'i sems shes ji lta bu nyid rab tu shes so/ /'dod chags dang bral ba'i sems la</text></item>
<item><p>213a5</p><section>'dul ba</section><text>'dod chags dang bral ba'i sems shes ji lta bu nyid rab tu shes so/ /zhe sdang dang bcas pa dang / zhe sdang dang bral ba dang / gti mug dang bcas pa dang / gti mug dang bral ba dang / g.yeng ba dang / mi g.yeng ba dang / zhum pa dang / rab tu 'dzin pa</text></item>
<item><p>213a6</p><section>'dul ba</section><text>dang / 'phyar ba dang / ma 'phyar ba dang / nye bar zhi ba dang / nye bar ma zhi ba dang / mnyam par gzhag pa dang / mnyam par ma gzhag pa dang / ma bsgoms pa dang / bsgoms pa dang / ma grol ba'i sems la ma grol ba'i sems so shes ji lta bu nyid</text></item>
<item><p>213a7</p><section>'dul ba</section><text>rab tu shes so/ /shin tu rnam par grol ba'i sems la shin tu rnam par grol ba'i sems zhes ji lta bu nyid rab tu shes so/ /de 'di lta ste/ mig dang ldan pa'i skyes bus yongs su dag pa'i me long gi dkyil 'khor bzung ste/ bdag gi bzhin gyi mtshan</text></item>
<item><p>213a8</p><section>'dul ba</section><text>ma rtog go/ /de ltar 'di bzhin des mnyam par gzhag pa'i sems kun du dag pa/ yongs su byang ba nyes pa med pa nye ba'i nyon mongs pa las bral ba drang por gyur cing las su rung bar gnas pas mi g.yo ba thob ste/ sems kyi rnam grangs ye shes</text></item>
<item><p>213b1</p><section>'dul ba</section><text>mngon par shes par bya ba'i phyir mngon par shes pa dag la sems mngon par 'jug pa nas snga ma bzhin te/ shin tu rnam par grol ba'i sems la shin tu rnam par grol ba'i sems shes ji lta bu nyid rab tu shes pa'i bar du ste/ 'di ni rkang pa zhes bya'o/ /rig pa gang zhe na/ des</text></item>
<item><p>213b2</p><section>'dul ba</section><text>'di bzhin mnyam par gzhag pa'i sems kun du dag pa/ yongs su byang ba/ nyes pa med pa/ nye ba'i nyon mongs pa las kyang bral ba drang por gyur cing las su rung bar gnas pas mi g.yo ba thob ste/ sngon gyi gnas la rjes su dran pa'i ye shes mngon par bya ba'i phyir</text></item>
<item><p>213b3</p><section>'dul ba</section><text>mngon par shes pa dag la sems mngon par 'jug ste/ des rnam pa du ma'i sngon gyi gnas la rjes su dran pa ni 'di lta ste/ skye ba gcig dang / gnyis dang / gsum dang / bzhi dang / lnga dang / drug dang / bdun dang / brgyad dang / dgu dang / bcu dang / nyi shu dang /</text></item>
<item><p>213b4</p><section>'dul ba</section><text>sum bcu dang / bzhi bcu dang / lnga bcu dang / skye ba brgya dang / skye ba stong dang / skye ba brgya stong du ma dang / 'jig pa'i bskal pa dang / 'byung ba'i bskal pa dang / 'jig pa dang 'byung ba'i bskal pa dang / 'jig pa'i bskal pa du ma dang / 'byung ba'i</text></item>
<item><p>213b5</p><section>'dul ba</section><text>bskal pa du ma dang / 'jig pa dang 'byung ba'i bskal pa du ma yang rjes su dran no/ /skye ba'i sems can de dag ni 'di zhes bya ste/ bdag kyang de na ming 'di zhes bya/ rigs ni 'di'o/ /rus ni 'di'o/ /kha zas ni 'di lta bu'o/ /bde ba dang / sdug</text></item>
<item><p>213b6</p><section>'dul ba</section><text>bsngal 'di lta bu yang so sor myong ste/ tshe 'di lta bur ring / 'di lta bur ring du gnas te/ tshe'i mtha' ni 'di tsam du gyur nas de nas bdag shi 'phos te che ge mo zhig tu skyes so/ /de nas kyang shi 'phos te che ge mo zhig tu skyes te/ de nas kyang shi 'phos te 'dir</text></item>
<item><p>213b7</p><section>'dul ba</section><text>skyes so zhes dbyibs dang / gnas kyi gtan tshigs su bcas pa rnam pa du ma'i sngon gyi gnas rjes su dran no/ /de 'di lta ste/ skyes bu zhig grong nas grong du 'gro'o/ /grong de nas yang gzhan du song ba dang / de 'di snyam du gyur to/ /bdag ni che ge mo zhig</text></item>
<item><p>213b8</p><section>'dul ba</section><text>gi grong nas che ge mo zhig gi grong du 'gro ste/ de nas yang che ge mo zhig tu 'gro'o/ /de nas grong 'dir phyin to/ /de ltar 'di bzhin du des 'di bzhin mnyam par gzhag pa'i sems kun du dag pa/ yongs su byang ba/ nyes pa med pa/ nye ba'i nyon</text></item>
<item><p>214a1</p><section>'dul ba</section><text>mongs pa dang bral ba drang por gyur cing las su rung bar gnas pas mi g.yo ba thob ste/ sngon gyi gnas la rjes su dran pa'i ye shes mngon par bya ba'i phyir mngon par shes pa dag la sems mngon par 'jug go/ /des rnam pa du</text></item>
<item><p>214a2</p><section>'dul ba</section><text>ma'i sngon gyi gnas la rjes su dran te/ 'di lta ste/ gcig ces bya ba nas snga ma bzhin te/ dbyibs dang gnas kyi gtan tshigs su bcas te rnam pa du ma'i sngon gyi gnas rjes su dran pa'i bar du'o/ /des de bzhin du mnyam par</text></item>
<item><p>214a3</p><section>'dul ba</section><text>gzhag pa'i sems kun du dag pa/ yongs su byang ba nyes pa med pa/ nye ba'i nyon mongs pa las bral ba drang por gyur te/ las su rung bar gnas pas mi g.yo ba thob ste/ 'chi 'pho dang skye ba shes pa mngon par bya ba'i phyir mngon</text></item>
<item><p>214a4</p><section>'dul ba</section><text>par shes pa dag la sems mngon par 'jug go/ /des 'phrul gyi mig rnam par dag pa mi las 'das pas sems can rnams 'chi ba dang / skye ba dang / kha dog sdug pa dang / kha dog mi sdug pa dang / ngan pa dang / bzang po dang / bde bar</text></item>
<item><p>214a5</p><section>'dul ba</section><text>'gro bar song ba dang / ngan par 'gro ba rnams mthong ngo / /sems can rnams ji ltar las kyis nye bar 'gro ba de lta bu nyid rab tu shes te/ kye sems can 'di dag gis ni lus kyis nyes par spyad pa dang ldan pa/ ngag dang yid kyis</text></item>
<item><p>214a6</p><section>'dul ba</section><text>nyes par spyad pa dang ldan zhing 'phags pa dag la skur te ngan par lta zhing ngan par lta ba'i las dang / chos la yid dam bcas pa de'i rgyu de'i rkyen gyis na lus dang bral te shi ba'i 'og tu ngan song ngan 'gror ltung ste sems can dmyal bar skye'o/</text></item>
<item><p>214a7</p><section>'dul ba</section><text>kye gzhan yang sems can 'di dag gis ni lus kyis dge bar spyad pa dang ldan/ ngag dang yid kyis dge bar spyad pa dang ldan pas 'phags pa dag la ma skur te yang dag par lta zhing yang dag par lta ba'i las dang chos la yid dam bcas pa</text></item>
<item><p>214a8</p><section>'dul ba</section><text>de'i rgyu de'i rkyen gyis nam lus dang bral ba'i 'og tu bde bar 'gro ba mtho ris kyi lhar skye'o/ /de 'di lta ste/ mig dang ldan pa'i skyes bu zhig gis lam gyi bzhi mdo chen por 'dug ste/ skye bo mang po 'ong ba dang / 'gro ba dang / 'greng ba dang / 'dug pa dang /</text></item>
<item><p>214b1</p><section>'dul ba</section><text>nyal ba dag rnam pa sna tshogs su gnas pa de dag kyang mthong ngo / /de ltar 'di bzhin du de'i 'phrul gyi mig rnam par dag pa mi las 'das shes bya ba nas/ snga ma bzhin lhar skye'o zhes bya ba'i bar du ste/ des 'di bzhin mnyam par bzhag pa'i sems</text></item>
<item><p>214b2</p><section>'dul ba</section><text>kun du dag pa/ yongs su byang ba/ nyes pa med pa/ nye ba'i nyon mongs pa las bral ba/ drang por gyur cing las su rung bar gnas pas mi g.yo ba thob ste/ zag pa zad pa las ye shes mthong bar bya ba'i phyir mngon par shes pa dag la sems mngon par 'jug</text></item>
<item><p>214b3</p><section>'dul ba</section><text>ste/ des sdug bsngal 'di ni 'phags pa'i bden pa'o zhes ji lta bu nyid rab tu shes so/ /'di ni sdug bsngal kun 'byung ba'o/ /'di ni sdug bsngal 'gog pa'o/ /'di ni sdug bsngal 'gog par 'jug pa'i lam 'phags pa'i bden pa'o zhes ji lta bu nyid rab tu shes</text></item>
<item><p>214b4</p><section>'dul ba</section><text>pa'o/ /des 'di bzhin shes/ 'di bzhin mthong bas na 'dod pa'i zag pa las sems rnam par grol/ srid pa'i zag pa dang / ma rig pa'i zag pa las sems rnam par grol lo/ /rnam par grol nas rnam par grol lo zhes bya ba'i ye shes mthong bar 'gyur te/</text></item>
<item><p>214b5</p><section>'dul ba</section><text>bdag gi skye ba zad do/ /tshangs par spyod pa spyad do/ /bya ba byas te srid pa 'di las gzhan med par shes so/ /dper na 'di lta ste/ grong ngam grong 'dab cig nas shin du mi ring ba zhig nas chu'i rdzing gting zab pa/ ma rnyogs pa/ gsol ba/ rnam par dang</text></item>
<item><p>214b6</p><section>'dul ba</section><text>ba de la mig dang ldan pa'i skyes bu zhig 'gram du 'dug pas gseg ma 'am/ gyo mo 'am/ nya 'am/ rus sbal lam/ chu srin yang rung mthong ngo / /de ltar des 'di bzhin mnyam par gzhag pa'i sems kun du dag pa/ yongs su byang ba/</text></item>
<item><p>214b7</p><section>'dul ba</section><text>nyes pa med pa/ nye ba'i nyon mongs pa dang bral ba drang por gyur cing las su rung bar gnas pas mi g.yo ba thob pa nas/ snga ma bzhin te/ srid pa 'di las gzhan med par shes pa'i bar du'o/ /'di ni rig pa zhes bya ste/ snga ma'i rig pa</text></item>
<item><p>214b8</p><section>'dul ba</section><text>dang / de gnyis gcig tu bsdus na rig pa dang rkang pa zhes bya'o/ /khye'u bla na med pa'i rig pa dang rkang par ldan pa 'di mngon par ma byas pa mngon par bya ba'i phyir thabs bzhir rig par bya ste/ bzhi gang zhe na/ 'di na bram ze'i khye'u dge sbyong</text></item>
<item><p>215a1</p><section>'dul ba</section><text>ngam/ bram ze kha cig gis bla na med pa'i rig pa dang rkang par ldan pa 'di nyid mngon par ma chud pas grong nas dgon par song ste/ yal ga dang lo ma'i spyil bu byas nas gnas par byed do/ /bdag cag 'dir rtsa ba dang / 'bras bus 'tsho'o zhes</text></item>
<item><p>215a2</p><section>'dul ba</section><text>'dzer te/ de dag rtsa ba dang / 'bras bus 'tsho bar byed do/ /bram ze'i khye'u de ni bla na med pa'i rig pa rkang par ldan pa mngon par ma byas pa mngon par bya ba'i phyir 'di ni thabs dang por rig par bya'o/ /bram ze'i khye'u ji snyam du sems/ gang ngas bla na med</text></item>
<item><p>215a3</p><section>'dul ba</section><text>pa'i rig pa dang rkang par ldan pa de'i thabs dang por bstan pa der khyod slob dpon dang bcas nas 'dug myong ngam/ kye gau ta ma ma myong ngo / /gzhan yang bram ze'i khye'u dge sbyong ngam/ bram ze kha cig bla na med pa'i rig pa dang rkang par ldan pa 'di nyid mngon par</text></item>
<item><p>215a4</p><section>'dul ba</section><text>ma chud pas rtsa ba dang 'bras bu'i kha zas de btang ste/ phyogs gcig tu song nas lo ma dang yal ga'i spyil bu byas te gnas par byed do/ /bdag cag 'di na lo ma'i kha zas kyis 'tsho'o zhes smras te/ de dag der lo ma 'ba' shig gi kha zas kyis 'tsho bar byed</text></item>
<item><p>215a5</p><section>'dul ba</section><text>do/ /bram ze'i khye'u bla na med pa'i rig pa dang rkang par ldan pa 'di mngon par ma byas pa mngon par bya ba'i phyir 'di ni thabs gnyis pa ste rig par bya'o/ /gzhan yang bram ze'i khye'u dge sbyong ngam/ bram ze kha cig bla na med pa'i rig pa dang rkang par ldan pa</text></item>
<item><p>215a6</p><section>'dul ba</section><text>'di nyid mngon par ma chud par rtsa ba dang / 'bras bu'i kha zas de yang bor te phyogs gcig tu song nas yal ga dang lo ma'i spyil bu byas te/ 'tsho bar byed cing 'dir ni bdag cag gis sngags rnams ni bcang smrang rnams ni sbyar ro zhes smras te/</text></item>
<item><p>215a7</p><section>'dul ba</section><text>de dag sngar sngags dag 'chang zhing smrang sbyor ba bram ze'i khye'u bla na med pa'i rig pa dang rkang par ldan pa 'di mngon par ma byas pa mngon par bya ba'i phyir thabs gsum pa ste shes par bya'o/ /gzhan yang bram ze'i khye'u dge sbyong ngam/</text></item>
<item><p>215a8</p><section>'dul ba</section><text>bram ze kha cig bla na med pa'i rig pa dang rkang par ldan pa 'di nyid mngon par ma chud par rtsa ba dang / 'bras bu'i kha zas de dang / lo ma'i kha zas de dang / sngags 'chang ba dang smrang sbyor ba de dag bor te/ mngon par ma</text></item>
<item><p>215b1</p><section>'dul ba</section><text>chud par byed nas grong du lhags te/ khang pa sgo bzhi pa brtsigs nas gnas par byed cing 'dir bdag cag gis sbyin pa byin zhing bsod nams byas te 'ong zhing 'gro ba'i dge sbyong dang / bram ze dag la ji ltar nus pa dang / ji lta ba'i</text></item>
<item><p>215b2</p><section>'dul ba</section><text>stobs kyis bsod snyoms sbyin no zhes 'dzer nas de dag gis der sbyin pa byin zhing bsod nams byed de/ 'gro ba dang 'ong ba'i dge sbyong dang bram ze dag la ji ltar nus pa dang / ji lta bur 'byor ba de bsod snyoms byin no/ /bram ze'i</text></item>
<item><p>215b3</p><section>'dul ba</section><text>khye'u bla na med pa'i rig pa dang rkang par ldan pa de mngon par ma byas pa mngon par bya ba'i phyir 'di ni thabs bzhi pa yin te shes par bya'o/ /bram ze'i khye'u ji snyam du sems/ gang ngas bla na med pa'i rig pa dang rkang par ldan pa 'di</text></item>
<item><p>215b4</p><section>'dul ba</section><text>mngon par bya ba'i phyir thabs rnam pa bzhir bstan pa der khyod slob dpon dang bcas pas gnas myong ngam/ kye gau ta ma ma myong ngo / /bram ze'i khye'u de lta bas na thabs de dag kun khyod kyis ma rdzogs bzhin du ci'i phyir khyod kyis</text></item>
<item><p>215b5</p><section>'dul ba</section><text>shAkya dag la e ma'o shAkya dag ni da gdod kyi'o/ /e ma'o shAkya dag ni gdod byung ba'o zhes tshig gis smra bar byed/ bram ze'i khye'u ji snyam du sems/ sngon gyi bram ze byung ba rnams ni bram ze'i drang srong de dag la 'di lta ste/ asta</text></item>
<item><p>215b6</p><section>'dul ba</section><text>ka dang / 'ba' ma de bo dang / bi shwa mi tra dang / dza ma dA ga ne dang / ang gi rA dang / b+hA ra dwA dza dang / 'ba' sa shwa dang / ka she pa dang / 'bri gu de dag gis sngags rnams byas/ smrang rnams phyung ba de dag da ltar gyi bram ze</text></item>
<item><p>215b7</p><section>'dul ba</section><text>rnams dang sngon gyi rnams sngags kyi tshig dang / bstod pa dang / dbyangs su byas pa dang / sbyar ba de dag la dbyangs su sbyar/ de dag la rjes su rjod par byed do/ /ji ltar khyod slob dpon dang bcas pa da ltar 'obs</text></item>
<item><p>215b8</p><section>'dul ba</section><text>kyis skor ba/ rtsang btsugs pa lcags kyi gze ma bres shing / 'gag par byed pa'i grong khyer na gnas pa lta ci de dag kyang de bzhin nam/ kye gau ta ma de ltar ma lags so/ /ji ltar khyod slob dpon dang bcas bzhin du phrag par gzar cing rgyal</text></item>
<item><p>216a1</p><section>'dul ba</section><text>mtshan gyi mchog dang / stobs kyi mchog dang / g.yul bshams pa du ma la rab tu lta ba myong bar 'gyur ba bzhin du ci de dag kyang de ltar ram/ kye gau ta ma ma lags so/ /ji ltar khyod slob dpon dang bcas pa rgod ma skya mo thams cad dang</text></item>
<item><p>216a2</p><section>'dul ba</section><text>sbyar ba'i shing rta la zhon te/ gser gyi khar ba dang / ril ba bzung ste/ bram ze'i khye'u mang pos bskor/ bram ze'i khye'u mang po mdun du byas te ljongs su 'gro zhing song ba ltar ji de dag kyang de bzhin nam/ kye gau ta ma ma lags so/ /ji ltar khyod slob dpon</text></item>
<item><p>216a3</p><section>'dul ba</section><text>dang bcas pas 'di bzhin du skra spyi bor bcings pa'i kun du rgyu ba lag pa gdu bu can nu ma pho long bzhin pa'i bud med kyis bsku ba dang / bkru ba dang / mnye ba la sogs pa nyams su len pa ltar ci de dag kyang de bzhin nam/ kye gau ta ma ma lags so/ /</text></item>
<item><p>216a4</p><section>'dul ba</section><text>ji ltar khyod slob dpon dang bcas pas gser gyi dpung rgyan 'chang ba/ gser gyi do shal thogs pas brgyan pa'i bud med dang lhan cig tu rkang pa brkyang ste nyi ma shar ba'i bar du nyal bar byed pa de bzhin ci de dag kyang de ltar ram/ gau ta ma ma</text></item>
<item><p>216a5</p><section>'dul ba</section><text>lags so/ /bram ze'i khye'u khyod kyi mkhan po'i nyes pa rnams la nyon cig /bram ze'i khye'u bram ze'i bu pad+ma'i snying po zer ni man yul ko sa la'i rgyal po la ltar song ba ni rtsig pas bsgribs pa 'am/ yol bas bsgribs pa las</text></item>
<item><p>216a6</p><section>'dul ba</section><text>gzhan du ma yin te/ ci'i phyir na de 'dra bar shes pa'i skyes bu de gang gis btsos pa'i kha zas za ba de nyid la bzhin mngon sum du mi bstan pa rigs sam/ bram ze'i khye'u khyod nyid kyi nyes pa la 'ang nyon cig /sngon byung ba ni bram</text></item>
<item><p>216a7</p><section>'dul ba</section><text>ze'i khye'u yul ko sa la'i rgyal po gsal rgyal rgyal po rang gi stan la 'dug ste/ skyes bu gzhan zhig la kye skyes bu don ni 'di lta bu ste/ 'di dang 'di lta bur byos shig /'di dang 'di lta bur spyod cig ces bsgo'o/ /de skad bsgo nas</text></item>
<item><p>216a8</p><section>'dul ba</section><text>rgyal po stan las langs te song ngo / /de nas skyes bu des lkog tu rgyal po'i stan la 'dug te skyes bu gzhan zhig la 'ang kye skyes bu don 'di dang 'di lta bur byos shig /'di dang 'di lta bur spyod cig ces bsgo na/ bram ze'i khye'u ji snyam du</text></item>
<item><p>216b1</p><section>'dul ba</section><text>sems/ de ltar skyes bu lkog tu rgyal po'i stan la 'dug nas rgyal pos smras pa ni smra/ rgyal pos gsungs pa ni zer na ci de rgyal po yin nam/ ci rgyal por 'gyur ram/ kye gau ta ma ma lags so/ /de ltar 'di bzhin du bram ze'i khye'u khyod kyang drang srong</text></item>
<item><p>216b2</p><section>'dul ba</section><text>gis bshad pa ni 'chad/ smras pa ni smra na drang srong yin nam/ drang srong du 'gyur ram/ kye gau ta ma ma lags so/ /bram ze'i khye'u 'on kyang khyod don gang gi phyir 'ongs pa'i don de shin du legs par yid la zung shig dang / khyod la yun ring por phan pa</text></item>
<item><p>216b3</p><section>'dul ba</section><text>dang / don dang / bde bar 'gyur ro/ /de nas bram ze'i khye'u ma sdug /bcom ldan 'das kyi sku la skyes bu chen po'i mtshan sum bcu rtsa gnyis brtags pa dang / sum bcu ni mthong gi gnyis la yid gnyis dang / the tshom zos te pho mtshan gsang ba smad kar nub</text></item>
<item><p>216b4</p><section>'dul ba</section><text>pa dang / lce srab la che ba'o/ /des tshigs su bcad de smras pa/ sum bcu rtsa gnyis mtshan zhes thos/ /thub chen khyod la skyes bu'i mtshan/ /sum bcu rtsa gnyis yod ces thos/ /gau tam khyod kyi sku la ni/ /rnam pa de gnyis mi gda' na/ /mi mchog</text></item>
<item><p>216b5</p><section>'dul ba</section><text>khyod kyi pho mtshan gsang / /de ni smad kar nub bam ci/ /bud med lta bu'i sgra yi tshig /lce ni thung ba ma lags grang / /srab mo myur du phyung ba mdzod/ /bdag gi the tshom bsal bar gsol/ /snyan par bsgrags pa'i sangs rgyas rnams/ /mthong bar</text></item>
<item><p>216b6</p><section>'dul ba</section><text>rnyed pa shin du dka'o/ /de nas bcom ldan 'das kyis bram ze'i khye'u ma sdug 'di ni nga'i lus la skyes bu chen po'i mtshan sum bcu rtsa gnyis brtags na sum bcu ni mthong gi pho mtshan gsang ba nub pa dang / srab la che ba'i lce gnyis la yid</text></item>
<item><p>216b7</p><section>'dul ba</section><text>gnyis dang the tshom zos kyis/ gang bdag gis ji ltar bram ze'i khye'u ma sdug nga'i pho mtshan gsang ba nub pa dang / che la srab pa'i lce mthong bar 'gyur ba de lta bu'i mtshan ma bstan to snyam du dgongs nas/ bcom ldan 'das kyis ji ltar bram ze'i</text></item>
<item><p>216b8</p><section>'dul ba</section><text>khye'u ma sdug bcom ldan 'das kyi pho mtshan gsang ba sbubs su nub pa mthong bar mtshan ma bstan to/ /zhal gyi skra mtshams kyi bar du zhal nas lce phyung ste/ g.yogs pa mthong nas de yang 'di snyam du gyur to/ /kye dge sbyong gau ta ma ni skyes</text></item>
<item><p>217a1</p><section>'dul ba</section><text>bu chen po'i mtshan sum bcu rtsa gnyis dang ldan no/ /gang skyes bu chen po'i mtshan dang ldan pa la lam gnyis su 'gyur te/ gzhan du ma yin no/ /de ste khyim par khyim na gnas na ni 'khor los sgyur ba'i rgyal por 'gyur ba nas snga ma bzhin te/ 'jig</text></item>
<item><p>217a2</p><section>'dul ba</section><text>rten du sgras khyab par grags pa'i bar du'o/ /de nas bram ze'i khye'u ma sdug /bcom ldan 'das kyis gsungs pa la mngon par dga' zhing rjes su yi rang ste/ bcom ldan 'das kyi drung nas song ngo // //'dul ba phran tshegs kyi gzhi/ bam po bzhi bcu rtsa</text></item>
<item><p>217a3</p><section>'dul ba</section><text>brgyad pa/ de nas de'i tshe bram ze pad ma'i snying po khyim mchog gi sa mthon po zhig na shas che ba'i bram ze rgan rabs rgan rabs rnams dang lhan cig 'dus shing 'khod par gyur to/ /bram ze'i khye'u ma sdug kyang sdod cing 'dug pa las/ bram ze'i</text></item>
<item><p>217a4</p><section>'dul ba</section><text>khye'u ma sdug gis bram ze pad ma'i snying po rgyang ring po nas mthong ngo / /mthong nas kyang bram ze pad ma'i snying po gang na ba der song ste phyin nas kyang bram ze pad ma'i snying po'i rkang pa gnyis la mgo bos phyag byas te/ shas che ba'i bram ze</text></item>
<item><p>217a5</p><section>'dul ba</section><text>gzhan rnams la yang phyag byas nas phyogs gcig tu 'dug go/ /phyogs gcig tu 'dug pa dang / bram ze'i khye'u ma sdug la bram ze pad ma'i snying pos 'di skad ces smras so/ /bram ze'i khye'u ji ga shes ldan gau ta ma de'i dge ba dang / grags pa dang / sgra dang /</text></item>
<item><p>217a6</p><section>'dul ba</section><text>tshigs su bcad pa phyogs dang phyogs mtshams su rgya cher grags pa ji lta ba de kho na bzhin du yin nam/ de'i mtshan rnams grags pa yang dag pa yin nam/ mkhan po mad lags te/ shes ldan gau ta ma de'i dge ba dang / grags pa dang / sgra dang /</text></item>
<item><p>217a7</p><section>'dul ba</section><text>tshigs su bcad pa phyogs dang phyogs mtshams su rgya cher grags pa yang ji lta ba de kho na bzhin lags la/ de'i mtshan rnams grags pa yang yang dag pa lags so/ /bram ze'i khye'u shes ldan gau ta ma de dang bar skabs kyi gtam dag byas sam/</text></item>
<item><p>217a8</p><section>'dul ba</section><text>mkhan po bgyis lags so/ /bram ze'i khye'u shes ldan gau ta ma de dang lhan cig bar skabs kyi gtam ci smras pa de thams cad nged cag la rgyas par smros shig /de nas bram ze'i khye'u ma sdug gis bcom ldan 'das dang lhan cig bar skabs kyi gtam ci</text></item>
<item><p>217b1</p><section>'dul ba</section><text>smras pa de thams cad de bzhin du bram ze pad ma'i snying po la rgyas par smras so/ /de skad ces smras pa dang / bram ze pad ma'i snying po khros 'khrugs rngam ste yid la ma bab par gyur nas/ mchil lham dang bcas pa'i rdog pas bram ze'i khye'u ma sdug gi</text></item>
<item><p>217b2</p><section>'dul ba</section><text>mgor brgyab nas 'di skad ces kyang smras so/ /e ma'o pho nya byed pa/ e ma'o 'phrin par byed pa/ tshul 'di 'dra ba dang / pho nya byed pa 'di 'dra ba dang / phrin par byed pa ni bdag ngan song du yang ltung bar gyur te/ bram ze'i khye'u khyod kyis shes ldan gau ta ma la ji</text></item>
<item><p>217b3</p><section>'dul ba</section><text>lta ji ltar khyad du bsad cing bzlogs par sems pa de lta de ltar shes ldan gau ta ma des kho bo yang de dang de'i khongs su brtsi bar dgongs so/ /shes ldan dag deng kho na kho bo shes ldan gau ta ma de la blta ba dang / bsnyen bkur bya zhing 'gror rgongs thag pas ma</text></item>
<item><p>217b4</p><section>'dul ba</section><text>nus par zad de/ 'on kyang sang shes ldan gau ta ma la blta ba dang / bsnyen bkur bya ba'i phyir 'gro'o/ /de nas bram ze pad ma'i snying pos de nyid kyi nub mo nas gtsang zhing bsod pa'i bza' ba dang / bca' ba dag bsdogs nas nang par sngar langs te/ gtsang zhing</text></item>
<item><p>217b5</p><section>'dul ba</section><text>bsod pa'i bza' ba dang bca' ba dag gis shing rta bkang ste khyer nas/ bcom ldan 'das ga la ba der song ste phyin pa dang / bcom ldan 'das dang lhan cig tu mngon du yang dag par dga' bar 'gyur ba dang / yang dag par mgu bar 'gyur ba'i gtam rnam pa sna</text></item>
<item><p>217b6</p><section>'dul ba</section><text>tshogs byas te phyogs gcig tu 'dug go/ /phyogs gcig tu 'dug nas bram ze pad ma'i snying pos bcom ldan 'das la 'di skad ces gsol to/ /shes ldan gau ta ma bdag gis gtsang zhing bsod pa'i bza' ba dang bca' bas shing rta bkang ste 'tshal te/</text></item>
<item><p>217b7</p><section>'dul ba</section><text>mchis pa 'di shes ldan gau ta mas thugs brtse ba nye bar bzung ste bzhes su gsol/ de nas de'i tshe tshe dang ldan pa kun dga' bo bcom ldan 'das kyi snam logs na bsil yab thogs te/ bcom ldan 'das la bsil yab kyis g.yob cing 'dug go/ /</text></item>
<item><p>217b8</p><section>'dul ba</section><text>de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo song la 'dod pa 'thun pa na dge slong ji snyed pa nye bar rten cing gnas pa de thams cad rim gro'i gnas su sdus shig /btsun pa bka' bzhin 'tshal</text></item>
<item><p>218a1</p><section>'dul ba</section><text>zhes tshe dang ldan pa kun dga' bos bcom ldan 'das kyi ltar mnyan nas 'dod pa mthun pa na dge slong ji snyed nye bar rten cing gnas pa de thams cad rim gro'i gnas su bsdus nas bcom ldan 'das gang na ba der song ste phyin pa dang / bcom ldan</text></item>
<item><p>218a2</p><section>'dul ba</section><text>'das kyi zhabs gnyis la mgo bos phyag 'tshal te phyogs gcig tu 'dug go/ /phyogs gcig tu 'dug nas tshe dang ldan pa kun dga' bos bcom ldan 'das la 'di skad ces gsol to/ /btsun pa 'dod pa 'thun pa na dge slong ji snyed nye bar rten cing gnas</text></item>
<item><p>218a3</p><section>'dul ba</section><text>pa de thams cad rim gro'i gnas su 'dus shing mchis lags te/ bcom ldan 'das da de'i dus la bab par dgongs su gsol/ /de nas bcom ldan 'das rim gro'i gnas gang na ba der gshegs te byon nas dge slong gi dge 'dun gyi gung la gdan bshams pa</text></item>
<item><p>218a4</p><section>'dul ba</section><text>nyid la bzhugs so/ /de nas bram ze pad ma'i snying pos sangs rgyas la sogs pa dge slong gi dge 'dun bde bar bzhugs par rig nas/ gtsang zhing bsod pa'i bza' ba dang bca' ba dag rang gi lag nas stobs shing tshim par byed de/ rnam pa du mar</text></item>
<item><p>218a5</p><section>'dul ba</section><text>gtsang zhing bsod pa'i bza' ba dang bca' ba dag rang gi lag nas bstabs shing tshim par byas so/ /bcom ldan 'das kyis gsol zin nas phyag bcabs te lhung bzed gyu bar rig nas stan ches dma' ba zhig blangs te/ bcom ldan 'das kyi</text></item>
<item><p>218a6</p><section>'dul ba</section><text>spyan sngar chos nyan pa'i phyir 'dug go/ /de nas bcom ldan 'das kyis bram ze pad ma'i snying po'i sbyin pa de la rjes su yi rang ba 'dis rjes su yi rang bar mdzad de/ sbyin sreg mchod sbyin rnams kyi mchog /bsdeb sbyor mchog ni nyi ma'i lha/ /</text></item>
<item><p>218a7</p><section>'dul ba</section><text>mi yi mchog ni rgyal po ste/ /rgya mtsho chu bo rnams kyi mchog /zla ba rgyu skar rnams kyi gtso/ /nyi ma snang byed rnams kyi gtso/ /steng dang 'og dang thad kar yang / /'gro ba'i 'gro ba ji snyed pa/ /lha dang bcas pa'i 'jig rten na/ /smra ba'i</text></item>
<item><p>218a8</p><section>'dul ba</section><text>mchog ni rdzogs sangs rgyas/ /de'i tshe bram ze pad ma'i snying po yon bsngo ba mdzad pa na rgan zhugs zhig til gyi mar khur za ba mthong ste/ mthong nas bcom ldan 'das la 'di skad ces gsol to/ /ci lags nyan thos thams cad</text></item>
<item><p>218b1</p><section>'dul ba</section><text>shes ldan gau ta ma'i thugs mnyes par bgyid pa lags sam/ bram ze 'di lta nges pa med de/ kha cig ni mnyes par byed/ kha cig ni mnyes par mi byed do/ /kye gau ta ma kha cig ni chos tshol/ kha cig ni til gyi mar khur 'tshal ba dag gda' lags so/ /</text></item>
<item><p>218b2</p><section>'dul ba</section><text>kye gau ta ma bdag gi slob ma bram ze'i khye'u ma sdug mchis lags sam/ bram ze 'ongs so/ /shes ldan gau ta ma de dang lhan cig bar skabs kyi bka' mchid dag bgyis lags sam/ bram ze byas so/ /kye gau ta ma de'i slad du de dang lhan cig bar skabs kyi</text></item>
<item><p>218b3</p><section>'dul ba</section><text>bka' mchid ji snyed glengs pa de dag thams cad bdag la rgyas par bka' stsal du gsol/ de nas bcom ldan 'das kyis bram ze'i khye'u ma sdug dang lhan cig bar skabs kyi gtam ji snyed pa glengs pa de dag thams cad bram ze pad ma'i snying po la</text></item>
<item><p>218b4</p><section>'dul ba</section><text>bka' stsal to/ /de nas bram ze pad ma'i snying pos bcom ldan 'das la 'di skad ces gsol to/ /kye gau ta ma bram ze'i khye'u ma sdug ni bus pa rang bzhin ma 'tshal ba lags so/ /kye gau ta ma bram ze'i khye'u ma sdug la khyod kyis bzod pa</text></item>
<item><p>218b5</p><section>'dul ba</section><text>mdzod cig /bram ze bzod do/ /shes ldan gau ta ma gang gi tshe bdag shing rta'i nang du zhugs pa dang / srab skyogs 'dzin pa 'am/ lcag sgreng ba 'am/ skad chen por 'chi ba gzigs pa de'i tshe bram ze pad ma'i snying po nga'i zhabs gnyis la</text></item>
<item><p>218b6</p><section>'dul ba</section><text>mgo bos phyag 'tshal te/ gnod pa chung ngam/ nyam nga ba nyung ngam/ 'tsho 'am/ bskyod pa yang ngam/ stobs dang / bde ba la reg par spyod dam zhes snyun gsol bar de ltar thugs su chud par mdzad du gsol/ kye shes ldan gau</text></item>
<item><p>218b7</p><section>'dul ba</section><text>ta ma gang gi tshe srang gi dbus nas mchis pa 'am/ mchil lham phud pa 'am/ shul bzur ba 'am/ sug pa brkyang ba gzigs pa de'i tshe bdag shes ldan gau ta ma la phyag 'tshal bar gzung du gsol zhes bya ba</text></item>
<item><p>218b8</p><section>'dul ba</section><text>nas/ reg par spyod dam zhes bya ba'i bar gong ma bzhin du'o/ /kye shes ldan gau ta ma gang gi tshe bdag 'khor gyi nang na mchis pa 'am/ rad pa 'am/ stan nam/ gtsug tor la nom pa gzigs pa de'i tshe shes ldan gau ta ma</text></item>
<item><p>219a1</p><section>'dul ba</section><text>bdag phyag 'tshal bar gzung du gsol zhes bya ba nas/ reg par spyod dam zhes bya ba'i bar gong ma bzhin du'o/ /de ci'i slad du zhe na/ kye shes ldan gau ta ma bram ze rnams ni grags pas longs spyod thob lags te/ de dag ni grags pa kho</text></item>
<item><p>219a2</p><section>'dul ba</section><text>na las longs spyod 'tshal lags so/ /de nas bcom ldan 'das 'di snyam du dgongs te/ kye ma'o bram ze pad ma'i snying po 'di ni nga rgyal shin tu che ba zhig pas ma la ngas 'di nga rgyal spang ba'i phyir chos bshad do snyam du dgongs nas/</text></item>
<item><p>219a3</p><section>'dul ba</section><text>de nas bcom ldan 'das kyis bram ze pad ma'i snying po la chos dang ldan pa'i gtam gyis yang dag par ston par mdzad/ yang dag par gzeng bstod par mdzad/ yang dag par 'dzin du 'jug par mdzad/ yang dag par rab</text></item>
<item><p>219a4</p><section>'dul ba</section><text>tu dga' bar mdzad do/ /sangs rgyas bcom ldan 'das rnams kyi chos dang ldan pa'i gtam dus dang por bya ba gang yin pa ni 'di lta ste/ sbyin pa'i gtam dang / tshul khrims kyi gtam dang / mtho ris kyi gtam dang / 'dod pa</text></item>
<item><p>219a5</p><section>'dul ba</section><text>rnams kyi mnog dang / nyes dmigs dang / kun nas nyon mongs pa dang / rnam par byang ba dang / nges par 'byung ba dang / rab tu dben pa'i phan yon dang / rnam par byang ba'i phyogs kyi chos rnams rgya cher yang dag par rab</text></item>
<item><p>219a6</p><section>'dul ba</section><text>tu ston par mdzad do/ /bcom ldan 'das kyis gang gi tshe de snying dga' ba dang / dge ba'i sems dang / mgu ba'i sems dang / sgrib pa dang / rnam par bral ba'i sems dang / skal ba dang ldan pa dang / mthu dang ldan pa dang / yang dag phul gyi</text></item>
<item><p>219a7</p><section>'dul ba</section><text>chos bstan pa shes par nus par gzigs pa de'i tshe sangs rgyas bcom ldan 'das kyis yang dag phul gyi chos bshad pa 'di lta ste/ sdug bsngal ba dang kun 'byung ba dang / 'gog pa dang / lam ste/ 'phags pa'i bden pa bzhi po rgya cher</text></item>
<item><p>219a8</p><section>'dul ba</section><text>yang dag par rab tu bstan te/ dper na gos gtsang ma nag nog med cing kha bsgyur bar 'os pa tshon rtsi'i nang na bcug na/ tshon 'jen du btub pa de bzhin du bram ze pad ma'i snying pos stan de nyid la 'dug bzhin du 'phags pa'i bden pa bzhi po 'di</text></item>
<item><p>219b1</p><section>'dul ba</section><text>lta ste/ sdug bsngal ba dang / kun 'byung ba dang / 'gog pa dang / lam mngon par rtogs so/ /de nas bram ze pad ma'i snying pos chos mthong ba dang / chos thob pa dang / chos rtogs pa dang / chos kyi rnam grangs shes pa dang / chos kyi gting slebs pa dang / the tshom</text></item>
<item><p>219b2</p><section>'dul ba</section><text>las rgal ba dang / som nyi las rgal ba dang / gzhan gyi dring mi 'jog pa dang / gzhan gyis mi bkri ba dang / ston pa'i bstan pa la chos rnams la mi 'jigs pa thob nas stan las langs te/ bla gos phrag pa gcig tu gzar nas/ bcom ldan 'das</text></item>
<item><p>219b3</p><section>'dul ba</section><text>gang na ba de logs su thal mo sbyar ba btud de bcom ldan 'das la 'di skad ces gsol to/ /btsun pa bdag ni 'phags so/ /mngon par 'phags so/ /bcom ldan 'das la skyabs su mchi'o/ /chos dang dge 'dun la skyabs su mchi lags</text></item>
<item><p>219b4</p><section>'dul ba</section><text>kyis/ bdag dge bsnyen du gzung du gsol/ deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so/ /de nas bram ze pad ma'i snying po bcom ldan 'das kyis gsungs pa la mngon par dga' nas rjes su yi</text></item>
<item><p>219b5</p><section>'dul ba</section><text>rang ste/ bcom ldan 'das kyi zhabs gnyis la mgo bos phyag 'tshal nas stan las langs te song ngo / /bcom ldan 'das kyis dgongs pa/ bram ze pad ma'i snying po 'phya ba'i nyes dmigs gang yin pa ni dge slong dag yon bsngo ba byed pa na kha</text></item>
<item><p>219b6</p><section>'dul ba</section><text>zas bza' ba las gyur te/ de lta bas na dge slong rnams yon bsngo ba byed pa na kha zas bza' bar mi bya bar mkhyen nas dge slong rnams la bka' stsal pa/ dge slong dag bram ze pad ma'i snying po 'phya ba'i gzhir gyur gyis/ de lta bas na dge</text></item>
<item><p>219b7</p><section>'dul ba</section><text>slong rnams kyis ni yon bsngo ba byed pa na kha zas bza' bar mi bya'o/ /dge slong rnams kyis yon bsngo ba byed pa na kha zas za na 'gal tshabs can du 'gyur ro/ /bcom ldan 'das kyis dge slong dag yon bsngo ba byed pa'i tshe/ kha zas</text></item>
<item><p>219b8</p><section>'dul ba</section><text>bza' bar mi bya'o zhes bka' stsal pa dang / gsar bu zhig dus tshod las 'das par gyur te/ de'i skabs dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ dge slong dag re shig</text></item>
<item><p>220a1</p><section>'dul ba</section><text>dge slong sngon zan za ba'i tshe des don kyang ma go sgra yang ma thos na des bza' bar bya ste/ de la nyes pa med do/ /gang gis sgra ni thos la don ma go na des kyang bza' bar bya ste/ de la yang nyes pa med do/ /gang gis sgra yang thos la don kyang</text></item>
<item><p>220a2</p><section>'dul ba</section><text>go ba des bza' bar mi bya'o/ /za na 'gal tshabs can du 'gyur ro/ /bcom ldan 'das kyis gang gi sgra yang thos/ don kyang go ba de dag thos bzhin du za na 'gal tshabs can du 'gyur ro zhes gsungs pa dang / gtsug lag khang gzhan zhig tu</text></item>
<item><p>220a3</p><section>'dul ba</section><text>dge slong mang po 'dus par gyur te/ der dge slong rnams gral tshar gnyis su bcas te/ 'dug pa gsar bu rnams dang / rgan po dag du nye nas der dge slong gsar bu de dag za ba dang / de dag gis sgra yang thos don kyang go bar gyur te/ de dag</text></item>
<item><p>220a4</p><section>'dul ba</section><text>'gyod pa skyes te ma zos pa dang / de dag smyung bar 'dug pa de'i skabs dge slong rnams kyis bcom ldan 'das la gsol pa dang / bcom ldan 'das kyis bka' stsal pa/ tshigs su bcad pa gnyis gsum brjod kyi bar du</text></item>
<item><p>220a5</p><section>'dul ba</section><text>bsdad nas bza' bar bya ste/ de la 'gyod par mi bya'o/ /sangs rgyas bcom ldan 'das yul bA rA Na sI drang srong gi gnas ri dgas kyi nags na bzhugs so/ /de nas bcom ldan 'das snga dro'i dus kyi tshe sham thabs dang</text></item>
<item><p>220a6</p><section>'dul ba</section><text>chos gos bsnams lhung bzed thogs te bA rA Na sIr bsod snyoms la gshegs pa dang / de nas dge slong gzhan zhig kyang snga dro'i dus kyi tshe sham thabs dang chos gos bgos lhung bzed thogs te bA rA Na sIr bsod</text></item>
<item><p>220a7</p><section>'dul ba</section><text>snyoms kyi phyir zhugs so/ /de nas dge slong de shing thags kyi drung du 'dug ste/ mi dge ba'i rnam par rtog pas rnam par rtog cing sdig pa la chags shing gnas pa dang / bcom ldan 'das kyis dge slong de shing thags kyi drung na</text></item>
<item><p>220a8</p><section>'dul ba</section><text>mi dge ba'i rnam par rtog pas rnam par rtog cing sdig pa la chags shing gnas pa de gzigs so/ /gzigs nas kyang bcom ldan 'das kyis dge slong de la 'di skad ces bka' stsal to/ /dge slong dge slong bdag nyid sa bon tsha ba lta bur ma</text></item>
<item><p>220b1</p><section>'dul ba</section><text>byed cig /dri nga ba dang / zag par ma byed cig /dge slong khyod kyis 'dir bdag nyid sa bon tsha ba lta bu dang / dri nga ba dang / zag par byas na sbrang bu dag gis mi myangs shing mi ldags pa'i gnas de lta bur 'gyur bar mkhyen to/ /de nas dge slong de 'di snyam</text></item>
<item><p>220b2</p><section>'dul ba</section><text>du sems te/ bcom ldan 'das kyis bdag gi sems kyi rtog pa mkhyen to snyam nas 'jigs skrag sngangs bred de/ ba spu lang zhes byed nas shing thags kyi drung de nas song ngo / /bcom ldan 'das kyis dgongs pa/ nyes dmigs gang yin pa ni dge slong</text></item>
<item><p>220b3</p><section>'dul ba</section><text>spyod yul ma yin pa na 'dug pa las gyur to/ /de lta bas na dge slong spyod yul ma yin pa na 'dug par mi bya bar mkhyen nas bA rA Na sIr bsod snyoms brgyus te zas kyi bya ba mdzad nas/ bsod snyoms kyi zas phyi ma spangs te/ lhung bzed dang chos</text></item>
<item><p>220b4</p><section>'dul ba</section><text>gos gzhag nas zhabs gnyis bkrus te gtsug lag khang du nang du yang dag 'jog la zhugs so/ /de nas bcom ldan 'das/ rgongs ka nang du yang dag 'jog las bzhengs te/ dge slong gi dge 'dun gyi mdun du gdan bshams pa nyid</text></item>
<item><p>220b5</p><section>'dul ba</section><text>la bzhugs so/ /bzhugs nas bcom ldan 'das kyis dge slong rnams la 'di skad ces bka' stsal to/ /dge slong dag deng 'dir nga snga dro'i dus kyi tshe chos gos bgos lhung bzed thogs te bA rA Na sIr bsod snyoms kyi phyir gshegs</text></item>
<item><p>220b6</p><section>'dul ba</section><text>pa dang / dge slong gzhan zhig kyang snga dro'i dus kyi tshe sham thabs dang chos gos bgos te/ lhung bzed thogs nas bA rA Na sIr bsod snyoms kyi phyir zhugs so/ /de nas dge slong de shing thags gzhan zhig gi drung du 'dug ste mi dge ba'i</text></item>
<item><p>220b7</p><section>'dul ba</section><text>rnam par rtog pas rnam par rtog cing sdig pa la chags shing gnas so/ /dge slong de shing thags gzhan zhig gi drung du 'dug ste/ mi dge ba'i rnam par rtog pas rnam par rtog cing sdig pa la chags shing gnas pa de ngas mthong ngo / /mthong nas</text></item>
<item><p>220b8</p><section>'dul ba</section><text>kyang dge slong de la ngas 'di skad ces bka' stsal to/ /dge slong dge slong bdag nyid sa bon tsha ba lta bur ma byed cig /dri nga ba dang / zag par ma byed cig /dge slong khyod kyis 'dir sa bon tsha ba lta bu dang / dri nga ba dang / zag par byas na sbrang bu dag gis</text></item>
<item><p>221a1</p><section>'dul ba</section><text>mi myangs shing mi ldags pa'i gnas de lta bur 'gyur bar mkhyen to/ /de nas dge slong de 'di snyam du sems te/ bcom ldan 'das kyis bdag gi sems kyi rtog pa mkhyen to snyam nas 'jigs skrag sngangs bred de/ ba spu lang zhes byed nas/</text></item>
<item><p>221a2</p><section>'dul ba</section><text>rings pa rings par shing thags de nyid kyi drung nas song ngo / /dge slong dag de bas na de'i phyir nyes dmigs gang yin pa ni dge slong spyod yul ma yin pa na 'dug pa yin te/ de lta bas na dge slong dag gi spyod yul ma yin pa na 'dug par mi bya'o/ /</text></item>
<item><p>221a3</p><section>'dul ba</section><text>spyod yul ma yin pa na 'dug na 'gal tshabs can du 'gyur ro/ /de nas dge slong gzhan zhig stan las langs te bla gos phrag pa gcig tu gzar nas bcom ldan 'das ga la ba de logs su thal mo sbyar ba btud nas/ bcom ldan 'das</text></item>
<item><p>221a4</p><section>'dul ba</section><text>la 'di skad ces gsol to/ /btsun pa 'phags pa'i chos 'dul ba la sa bon tsha ba zhes bgyi ba ci lags/ dri nga ba zhes bgyi ba gang lags/ zag pa zhes bgyi ba ci lags/ zag pa de'i sbrang bu zhes bgyi ba ci lags/ dge slong sa bon</text></item>
<item><p>221a5</p><section>'dul ba</section><text>tsha ba zhes bya ba ni sdig pa mi dge ba la rnam par rtog pa'i tshig bla dgas yin te/ 'di lta ste/ 'dod pa la rnam par rtog pa dang / gnod sems la rnam par rtog pa dang / 'tshe ba la rnam par rtog pa'o/ /dri nga ba zhes bya ba ni 'dod pa'i yon tan</text></item>
<item><p>221a6</p><section>'dul ba</section><text>lnga po dag gi tshig bla dgas yin te/ gzugs dang / sgra dang / dri dang / ro dang / reg bya zhes bya mod kyi/ dge slong 'di ni 'dod pa'i yon tan ma yin gyi gang 'dun pa dang chags pa de ni 'dod pa zhes bya'o/ /zag pa zhes bya ba ni</text></item>
<item><p>221a7</p><section>'dul ba</section><text>kha cig ji ltar skye mched drug la reg cing zag par gnas pa ste/ mig gi 'dus te reg pa'i skye mched dang / rna ba dang / sna dang / lce dang / lus kyi 'dus te reg pa'i skye mched rnams so/ /zag pa'i sbrang bu zhes bya ba ni kha cig ji</text></item>
<item><p>221a8</p><section>'dul ba</section><text>ltar skye mched drug la sdom par gnas pa ste/ chags pa dang yid mi bde bas 'jig rten gyi sdig pa mi dge ba'i chos la sems rjes su zag pa yin no/ /bcom ldan 'das kyis de skad ces gsungs nas/ ston pa bde bar gshegs</text></item>
<item><p>221b1</p><section>'dul ba</section><text>pas gzhan yang 'di skad ces bka' stsal to/ /gang gis 'dod pa 'dod chags bskyod/ /mig dang rna ba ma bsrungs shing / /rnam par rtog pas myangs pas na/ /dge slong sa bon tsha bar byed/ /dri nga ba dang zag pa dang / /sdig la chags shing gnas pa</text></item>
<item><p>221b2</p><section>'dul ba</section><text>yin/ /grong ngam gal te dgon pa 'am/ /mtshan mo 'am 'on te nyin mo 'ang rung / /bde ba dag las ring du gnas/ /nyam thag pa nyid nye bar 'gyur/ /gang gis nang gi zhi gnas dang / /rang gis mngon rig brtson byas na/ /sbrang bu de dag med</text></item>
<item><p>221b3</p><section>'dul ba</section><text>byas shing / /de ni 'jig rten 'dir bder gnas/ /dge ba'i skyes bur bsten pa ni/ /'phags pas tshig bzang bshad pa ste/ /de tshig yang dag shes gyur na/ /yang srid par ni mi 'gro'o/ /bcom ldan 'das kyis dge slong dag spyod</text></item>
<item><p>221b4</p><section>'dul ba</section><text>yul ma yin par gnas par mi bya'o zhes gsungs pa dang / dge slong dag gis spyod yul ma yin pa rnam pa du yod ma shes nas/ de'i skabs dge slong rnams kyis bcom ldan 'das la gsol to/ /bcom ldan 'das kyis bka'</text></item>
<item><p>221b5</p><section>'dul ba</section><text>stsal pa/ spyod yul ma yin pa rnam pa lnga ste/ rol mo'i gnas dang / smad 'tshong ma'i gnas dang / chang 'tshong ma'i gnas dang / rgyal po'i pho brang 'khor gyi sgo dang / rigs ngan gyi gnas so/ / sdom ni/ mal na sbrul nag nyal</text></item>
<item><p>221b6</p><section>'dul ba</section><text>ba dang / /chos gos gcig pas phyag mi bya/ /rgan pa bzhi la phyag byas te/ /de bzhin tshogs la'ang phyag bya'o/ /sangs rgyas bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga'</text></item>
<item><p>221b7</p><section>'dul ba</section><text>ra ba na bzhugs so/ /mnyan yod na dge slong zhig 'dug pa des dge slong grogs po zhig la mal stan gtams te ljongs rgyu zhing song ngo / /dge slong des mal stan de ji ltar bting ba bzhin du bzhag nas der su yang nyal zhing lta bar mi</text></item>
<item><p>221b8</p><section>'dul ba</section><text>byed de/ mal stan de stong par 'dug pa dang / gnam babs su sbrul gdug pa zhig phan tshun du 'phyan cing rang dgar rgyu zhing gnas pa las mal stan 'dug pa der phyin te/ de de'i 'og tu 'khyil te 'dug go/ /ji tsam na dge slong zhig glo bur</text></item>
<item><p>222a1</p><section>'dul ba</section><text>du dge slong de'i drung du 'ongs pa dang / dge slong des de ngal bsos te/ de nas lam gyi ngal sos pa dang / des mchod rten dang / tshangs pa mtshungs par spyod pa la phyag 'tshal du bcug nas/ des mchod rten dag la phyag byas nas nyi ma nub ste/</text></item>
<item><p>222a2</p><section>'dul ba</section><text>dge slong des de la 'di skad ces tshe dang ldan pa chu dang sa dang yungs mar 'di re mal stan yang 'di yin te/ ji ltar bting zhing 'dug pa la khyod lam gyis dub pas rkang pa khrus la nyol cig ces smras pa dang / de sngon gyi las kyi dbang gis</text></item>
<item><p>222a3</p><section>'dul ba</section><text>bskul bas mal stan la ma brtags par nyal te/ gnyid kyis log go/ /de gnyid kyis log pas sbrul gdug pa de gnon pa dang / de phan tshun 'gro ba'i skabs med de/ btsir ba'i sdug bsngal gyi tshor bas gzir nas dge slong de'i</text></item>
<item><p>222a4</p><section>'dul ba</section><text>lus la bzung ngo / /de mche bas zin pa'i sdug bsngal skyes par gyur pas phan tshun bsgyur ba dang / de yang shi bar gyur te/ de gnyis ka yang dus las 'das so/ /ji tsam na mtshan mo'i nam nangs te/ dge slong de de'i drung du song nas dal</text></item>
<item><p>222a5</p><section>'dul ba</section><text>nas dal nas sgo 'phar la brdungs pa dang / de dus las 'das pas ga la zhig lan 'debs te/ de re shig 'di ngal bas nyal te rang ldang grang snyam du bsams pa dang / ji tsam na dro bab par gyur te/ dge slong de yang de'i drung du song nas sgo</text></item>
<item><p>222a6</p><section>'dul ba</section><text>'phar la drag tu brdungs te/ tshe dang ldan pa dro bab kyis long shig ces smras pa dang / gnas khang stong par 'dug pas ga la zhig lan yod de/ de la dge slong dag gis ci'i phyir sgo 'phar rdung zhes smras pa dang / des ji ltar</text></item>
<item><p>222a7</p><section>'dul ba</section><text>gyur pa rgyas par brjod do/ /dge slong dag gis lde mig kyog po blangs te sgo phye ba dang / ji tsam na dus las 'das par mthong ngo / /de dag gis phan tshun du brtags na sbrul gdug pa zhig mal gyi 'og tu non nas dus las 'das</text></item>
<item><p>222a8</p><section>'dul ba</section><text>par mthong ste/ de nas kha cig gis tshe dang ldan pa 'di ni sbrul gdug pa 'dis zos pas dus las 'das so/ /de na kha cig ni 'di yang tshe dang ldan pa 'dis lus bsgyur bas dus las 'das so zhes de'i skabs dge slong rnams kyis</text></item>
<item><p>222b1</p><section>'dul ba</section><text>bcom ldan 'das la gsol pa dang / bcom ldan 'das kyis dgongs pa nyes dmigs gang yin pa ni dge slong mal stan gtams pas mal stan gyi zhal ta pa la ma gtad cing dus dus su ma brtags pa las gyur te/ de lta bas</text></item>
<item><p>222b2</p><section>'dul ba</section><text>na mal stan gtams par gyur pa des mal stan gyi zhal ta pa la gtad par bya zhing ltab ste chos gos kyi gdang bu la dgal bar bya bar mkhyen nas bka' stsal pa/ dge slong dag dge slong des ni bag med pa byas pas nyes dmigs</text></item>
<item><p>222b3</p><section>'dul ba</section><text>su gyur te/ de lta bas na dge slong gang la mal stan gtams par gyur pa des ci nus kyis skoms la ltob ste mal stan gyi zhal ta pa la gtod cig /yang na ltob la chos gos kyi gdang bu la bkal te gzhag par bya'o/ /gang zhig nyal bar</text></item>
<item><p>222b4</p><section>'dul ba</section><text>byed na yang mal stan la brtags te nyal bar bya'o/ /bcom ldan 'das kyis mal stan la nyal bar 'dod pa des mal stan la rtogs la nyal bar bya'o zhes gsungs pa dang / de dag gis me mar la mal stan rtog pa dang / bcom</text></item>
<item><p>222b5</p><section>'dul ba</section><text>ldan 'das kyis bka' stsal pa/ mal stan me mar la brtag par mi bya'o/ /'on kyang nyin par mal stan la brtag par bya'o/ /dge slong dag gis mal stan thams cad glongs pa dang / bcom ldan 'das kyis bka' stsal pa/ gang yun ring du</text></item>
<item><p>222b6</p><section>'dul ba</section><text>gzhag pa de dag ni gzhi las glongs la brtag par bya'o/ /bting ba gzhan ni sprugs pa la nyal bar bya'o/ /gleng gzhi ni mnyan yod na'o/ /dge slong gnyis shig gnas khang gcig na gnas te/ de gnyis las gcig gis gzhon nu gzhan zhig rab tu</text></item>
<item><p>222b7</p><section>'dul ba</section><text>phyung ba dang / de rab tu gnyid che ba zhig ste ring zhig na ldang ba dang / de la mkhan po rtag tu gshe'o/ /ji tsam dus gzhan zhig na ring zhig gnyid kyis log pa dang / sngangs te langs nas rngul gzan sham thabs su gyon te/ de bzhin du</text></item>
<item><p>222b8</p><section>'dul ba</section><text>mkhan po'i drung du song ba dang / de yang mal nas langs nas sham thabs gyon zhing 'dug pa de'i rkang pa la mgo bos phyag 'tshal ba dang / de yang skra dang kha spu bregs nas ring po ma lon pas de langs pa'i mgo la mkhan po'i sham</text></item>
<item><p>223a1</p><section>'dul ba</section><text>thabs thogs nas lhung ste sgren mor gyur/ de'i rngul gzan yang lhung bar gyur te/ gnyi ga sgren mor gyur cing ji ltar tshul mi sdug par 'dug pa gnas khang gcig na gnas pa mthong ste/ des tshe dang ldan pa dag bzang ngo / /ji ltar skyes</text></item>
<item><p>223a2</p><section>'dul ba</section><text>pa'i mtshan dang ldan par ngas da gdod shes so zhes smras pa dang / gnyis ka skyengs te spobs pa med par song nas/ des dge slong de la spyos pa dang / de la dge slong dag gis smras pa/ tshe dang ldan pa khyod la de bzhin du rtag tu gshe bar</text></item>
<item><p>223a3</p><section>'dul ba</section><text>gyur na khyod kyis ci zhig byas/ des smras pa/ tshe dang ldan pa dag 'di dang sngon ni lhan cig 'dum par rung na da ni 'dum par mi 'gyur bas ga shed gcig tu 'gro bar bya'o/ /de dag gis ci las gyur ces smras pa dang / des ji ltar</text></item>
<item><p>223a4</p><section>'dul ba</section><text>gyur pa de dag la rgyas par smras so/ /de dag gis tshe dang ldan pa khyod kyis nyes pas gshe ba ni gnas yin no zhes smras pa dang / de cang mi smra bar gyur pa de'i skabs dge slong rnams kyis bcom ldan 'das la gsol pa dang / bcom</text></item>
<item><p>223a5</p><section>'dul ba</section><text>ldan 'das kyis dgongs pa/ dge slong des de spyos pa ni gnas yin te/ dge slong dag de lta bas na nyes dmigs gang yin pa ni chos gos gcig gon pas phyag byed cing chos gos gcig gyon pas phyag byed pa bdag gir byed pa ste/</text></item>
<item><p>223a6</p><section>'dul ba</section><text>de lta bas na dge slong dag chos gos gcig gyon pas phyag mi bya zhing / chos gos gcig gyon pas kyang phyag byed pa bdag gir bya ba ma yin par mkhyen nas bka' stsal pa/ dge slong des de la spyos pa ni gnas yin te/ dge</text></item>
<item><p>223a7</p><section>'dul ba</section><text>slong dag de lta bas na chos gos gcig gyon pa des kyang phyag mi bya chos gos gcig gyon pa la yang phyag mi bya/ chos gos gcig gyon pas phyag byed pa yang bdag gir mi bya'o/ /dge slong dag chos gos gcig gyon pas phyag byed dam</text></item>
<item><p>223a8</p><section>'dul ba</section><text>chos gos gcig gyon pa la phyag byed dam/ chos gos gcig gyon pas phyag byed pa bdag gir byed na 'gal tshabs can du 'gyur ro/ /gleng gzhi ni rgyal po'i khab na'o/ /bcom ldan 'das kyis dge slong rnams dge slong gis tshul</text></item>
<item><p>223b1</p><section>'dul ba</section><text>khrims ma rig par ngal bso bar mi bya'o zhes gsungs pa dang / yul so so na gnas pa'i dge slong dag grong dang / grong khyer dang / yul 'khor dang / rgyal po'i pho brang 'khor de dang de dag nas mchod rten la phyag byed du lhags pa de dag la</text></item>
<item><p>223b2</p><section>'dul ba</section><text>gang gis kyang ngal ma bsos te bskrad nas/ khyams dang / sgo khang dang / them skas dang / sgo khang gi khyams dang / shing drung dag tu gnas pa dang / bram ze dang / khyim bdag ma dad pa kha cig gis mthong nas 'phags pa khyed cag gtsug</text></item>
<item><p>223b3</p><section>'dul ba</section><text>lag khang nas bskrad dam/ ci na 'di bzhin du 'dug /de dag gis smras pa/ bzhin bzangs nged ni gtsug lag khang nas bskrad pa ma yin te/ 'on kyang glo bur du 'ongs pa yin no/ /de dag gis smras pa/ 'phags pa khyed kyi tshangs</text></item>
<item><p>223b4</p><section>'dul ba</section><text>pa mtshungs par spyod pa dag gis gnas khang dag ma byin nam/ de dag gis bzhin bzangs nged kyi tshul khrims mi shes pas su zhig nged la gnas khang gi skabs 'byed par byed/ gang ji ltar yang rung 'dir gnas te mchod rten</text></item>
<item><p>223b5</p><section>'dul ba</section><text>la phyag byas nas rang gi gnas su 'gro'o zhes smras pa dang / shAkya'i bu'i dge slong rnams kyi tshul khrims ni snyoms pa'o zhes thos na/ de ji ltar snyoms pa'i tshul khrims de tshangs pa mtshungs par spyod pa glo bur du 'ongs pa</text></item>
<item><p>223b6</p><section>'dul ba</section><text>la yang gnas khang sbyin par mi byed do zhes de dag smod par byed/ 'phya bar byed/ phyar ka gtong bar byed pa de'i skabs dge slong rnams kyis bcom ldan 'das la gsol pa dang / bcom ldan 'das kyis bka' stsal pa/</text></item>
<item><p>223b7</p><section>'dul ba</section><text>dge slong glo bur du 'ongs pa'i kun du spyad pa'i chos ngas bca' bar bya ste/ dge slong glo bur du 'ongs pas rgan pa bzhi la phyag byos la de'i mdun du 'dug par bya'o/ /de dag gis kyang de la gus par gyis la ngal sor gzhug par bya zhing</text></item>
<item><p>223b8</p><section>'dul ba</section><text>gnas khang dang mal stan gyi zhal ta bas kyang mal stan sbyin par bya'o/ /bcom ldan 'das kyis glo bur du 'ongs pa'i dge slong gis rgan pa bzhi la phyag byas te mdun du 'dug par bya'o zhes gsungs pa dang / ji tsam na dge slong gzhan zhig</text></item>
<item><p>224a1</p><section>'dul ba</section><text>ljongs rgyu zhing 'gro ba las rgyal po'i khab tu phyin te/ des dge slong dag la tshe dang ldan pa gnas brtan kun shes kauN+Di n+yas gang na zhes dris pa dang / de dag gis smras pa/ 'od ma'i tshal na'o/ /de 'od ma'i tshal du song ste/ de'i</text></item>
<item><p>224a2</p><section>'dul ba</section><text>gnas khang gi sgo dal nas dal nas brdungs pa dang / tshe dang ldan pa kun shes kauN+Di n+yas sgo rdung ba 'di su yin zhes smras so/ /des smras pa/ gnas brtan bdag ni glo bur du mchis pa ming 'di zhes bgyi ba lags so/ /des tshe dang ldan pa</text></item>
<item><p>224a3</p><section>'dul ba</section><text>nang du zhugs la ngal sos shig ces smras pa dang / des smras pa/ gnas brtan 'od srung chen po la phyag 'tshal na/ de gang na bzhugs pa gsungs shig /des smras pa tshe dang ldan pa shing pib pa la'i phug na 'dug gis song shig ces</text></item>
<item><p>224a4</p><section>'dul ba</section><text>smras pa dang / shing pib pa la'i phug tu song ste bags kyis dal nas dal nas sgo brdungs pa dang / tshe dang ldan pa 'od srung chen pos sgo rdung ba 'di su yin zhes smras so/ /des smras pa/ 'phags pa bdag ni glo bur du mchis pa ming 'di</text></item>
<item><p>224a5</p><section>'dul ba</section><text>zhes bgyi ba lags so/ /tshe dang ldan pa nang du zhugs la ngal sos shig ces smras pa dang / des smras pa/ gnas brtan chen po skul byed la yang phyag 'tshal na/ de gang na bzhugs gsungs shig des smras pa/ tshe dang ldan pa</text></item>
<item><p>224a6</p><section>'dul ba</section><text>bya rgod phung po'i ri la 'dug gis der song shig /de bya rgod phung po'i ri la song ste de'i gnas khang la bags kyis dal nas dal nas sgo brdungs pa dang / tshe dang ldan pa skul byed chen pos sgo rdung ba de su yin zhes smras pa dang / des smras</text></item>
<item><p>224a7</p><section>'dul ba</section><text>pa/ gnas brtan bdag ni glo bur du mchis pa ming 'di zhes bgyi ba lags so/ /des kyang tshe dang ldan pa nang du zhugs la ngal sos shig ces smras pa dang / des smras pa/ gnas brtan stobs bcu 'od srung la phyag 'tshal na/ de gang na bzhugs</text></item>
<item><p>224a8</p><section>'dul ba</section><text>gsungs shig /des smras pa/ tshe dang ldan pa sde can gyi phug na 'dug gis song shig /de sde can gyi phug tu song ste bags kyis dal nas dal nas sgo brdungs pa dang / tshe dang ldan pa stobs bcu 'od srung gis sgo rdung ba su yin zhes smras so/ /</text></item>
<item><p>224b1</p><section>'dul ba</section><text>des smras pa/ bdag ni glo bur du mchis pa ming 'di zhes bgyi ba lags so/ /des kyang tshe dang ldan pa nang du zhugs la ngal sos shig ces smras pa dang / des smras pa/ gnas brtan da ni nam yang nangs te bsod snyoms la 'jug dgos na ji ltar ngal so mchi'o/ /</text></item>
<item><p>224b2</p><section>'dul ba</section><text>bcom ldan 'das kyis ni bdag cag glo bur du lhags pa lam gyis dub pa rnams la chad pas dgum pa'i las kyi don du rgan pa bzhi la glo bur du 'ongs pas phyag byos shig ces gsung ngo zhes de'i skabs dge slong rnams kyis bcom ldan 'das la</text></item>
<item><p>224b3</p><section>'dul ba</section><text>gsol pa dang / bcom ldan 'das kyis bka' stsal pa/ dge slong dag ngas sa la 'dug go cog gi gnas brtan la ma gsungs mod kyi/ 'on kyang gtsug lag khang na gnas pa de nyid kyi gnas brtan la phyag bya'o/ / sdom ni/ ston la ngag ldan</text></item>
<item><p>224b4</p><section>'dul ba</section><text>gyis zhus nas/ /mkhan po'i rjes su spyad pa dang / /ri dgas la ni lnga brgya dang / /tha mar gyur pa bdun brgya'o/ /sangs rgyas bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de nas tshe dang ldan</text></item>
<item><p>224b5</p><section>'dul ba</section><text>pa ngag ldan rgongs ka nang du yang dag 'jog las langs nas bcom ldan 'das ga la ba der song ste phyin nas/ bcom ldan 'das kyi zhabs gnyis la mgo bos phyag 'tshal te phyogs gcig tu 'dug go/ /phyogs gcig tu 'dug nas bcom ldan</text></item>
<item><p>224b6</p><section>'dul ba</section><text>'das la tshe dang ldan pa ngag ldan gyis 'di skad ces gsol to/ /btsun pa dge slong lhan cig gnas pa dang nye gnas rnams kyis mkhan po dang / slob dpon la ji ltar bsgrub par bgyi/ ngag ldan dge slong lhan cig gnas pa dang / nye gnas rnams</text></item>
<item><p>224b7</p><section>'dul ba</section><text>kyis kun du spyad pa'i chos ngas yang dag par bca' bar bya'o/ /dge slong lhan cig gnas pa dang / nye gnas rnams kyis nang par sngar langs te/ mkhan po dang slob dpon la khams mnyam mam zhes dri bar bya'o/ /gal te mkhan po khams</text></item>
<item><p>224b8</p><section>'dul ba</section><text>mi mnyam mo zhes zer na de'i nad dris te sman pa la bzhin bzangs bdag gi mkhan po 'di 'dra bar na bar gyur na sman ston cig ces dris la ji ltar bsgo ba de ltar bya'o/ /de ltar 'byor na legs/ gal te ma 'byor na de'i nye du dag la bslang bar</text></item>
<item><p>225a1</p><section>'dul ba</section><text>bya'o/ /gal te nye du mang por gyur na des mkhan po'i nye du gang las sman bslang bar bgyi zhes dri zhing gang la bstan pa de'i drung nas bslang bar bya'o/ /nye du dag med na bram ze dang khyim bdag gang la bstan pa de las bslang bar bya'o/ /</text></item>
<item><p>225a2</p><section>'dul ba</section><text>gal te de lta bu yang med na sman khang nas bslang bar bya'o/ /gal te de nas kyang ma rnyed na rang gi las la blta zhing bza' ba dang / btung ba dang / myang ba tsam la gnas par bya'o/ /ji ste min par gyur pa zhig na so shing bza' bar bya zhing phyogs</text></item>
<item><p>225a3</p><section>'dul ba</section><text>gang du mkhan pos so shing bor ba'i phyogs su phyag dar dang / dkyil 'khor byas nas stan gding zhing / chu snod dang / chol zangs dang / 'dag chal dang / so shing bor nas chol zangs blang bar bya'o/ /gal te mig nad can zhig na sman pas</text></item>
<item><p>225a4</p><section>'dul ba</section><text>bsgo ba'i mig sman sbyar bar bya ste/ mig sman sbyar nas sbyin par bya zhing de slar yang blang bar bya'o/ /chos gos dag kyang sbyin par bya zhing nam chos gos bgos nas mchod rten dag la phyag byed na/ de nas gnas khang chag chag gis gdab cing</text></item>
<item><p>225a5</p><section>'dul ba</section><text>phyag dar bya'o/ /gal te rdul yod par gyur na ba lang gi lci ba 'am/ lo ma sngon pos ji tsam pa de byug par bya'o/ /de nas mchod rten la phyag bya zhing tshangs pa mtshungs par spyod pa la yang ci nus kyis phyag bya'o/ /de nas bsam</text></item>
<item><p>225a6</p><section>'dul ba</section><text>gtan dang klag pa'i sbyor bas gnas par bya'o/ /dus tshod shes nas lhung bzed gnyis bkrus te/ gal te bsod snyoms pa zhig yin na lhung bzed lci ba de bdag gis bkur bar bya zhing / gang yang ba de mkhan po la sbyin par bya'o/ /</text></item>
<item><p>225a7</p><section>'dul ba</section><text>gal te grang ba'i dus su gyur na snam sbyar gang lci ba de mkhan po la sbyin par bya zhing / gang yang ba de bdag gis bgo bar bya'o/ /ji ste dro ba zhig tu gyur na gang yang ba de mkhan po la sbyin par bya zhing / gang lci ba de bdag gis bkur bar bya'o/ /</text></item>
<item><p>225a8</p><section>'dul ba</section><text>gal te lam mi bde bar gyur na sngon du 'gro bar bya zhing / ji ste bde ba zhig na phyi bzhin 'gro bar bya'o/ /gal te chu rgal bar gyur na mkhan po'i lag pa nas gzung bar bya'o/ /spyod yul du 'gro na mkhan po la mkhan po bsod</text></item>
<item><p>225b1</p><section>'dul ba</section><text>snyoms la lhan cig gshegs sam/ 'on te so sor zhes dris shig /gal te lhan cig go zhes zer na de bzhin lhan cig tu 'gro bar bya zhing song ba las gal te phye zhig rnyed na bdag gi lhung bzed du blang bar bya'o/ /ji ste 'bras can zhig</text></item>
<item><p>225b2</p><section>'dul ba</section><text>na ni mkhan po'i lhung bzed du lugs shig ces smra bar bya'o/ /mon sran gre'u las byas pa 'am/ 'bras phye las byas pa'i bza' ba rnyed na bdag gi lhung bzed du blang bar bya'o/ /ji ste bza' ba khan da zhig na mkhan po'i lhung</text></item>
<item><p>225b3</p><section>'dul ba</section><text>bzed du lugs shig ces smra bar bya'o/ /gal te dar ba bskol ba 'am/ rtsib mo'i khu ba zhig rnyed na bdag gi lhung bzed du blang bar bya'o/ /ji ste 'o ma 'am/ zho 'am/ khur ba sbyar ba zhig na mkhan po'i lhung bzed du lugs shig</text></item>
<item><p>225b4</p><section>'dul ba</section><text>ces smra bar bya'o/ /de nas gnas khang du phyin nas dkyil 'khor gnyis bya zhing lo ma lhags pa dag blangs nas stan gnyis gzhag par bya'o/ /de nas 'dug nas zas kyi bya ba bya'o/ /ji ste bsod snyoms la so sor song na</text></item>
<item><p>225b5</p><section>'dul ba</section><text>bsod snyoms blangs pa dag mkhan po la mkhan po bsod snyoms 'di ni bdag gis rnyed do/ /de las gang bzhed pa de blang du gsol zhes smra bar bya'o/ /des kyang de la tshod rig par byos shig /ji ste dge</text></item>
<item><p>225b6</p><section>'dul ba</section><text>'dun las 'thob par 'gyur ba zhig na snod dag bkrus la tshang bang du song ste/ gtsang sbyor la dri bar bya ste/ tshe dang ldan pa dag deng dge 'dun gyi skyu rums ci zhig byas/ des kyang gus par gyis la de</text></item>
<item><p>225b7</p><section>'dul ba</section><text>la smra bar bya'o/ /de nas des mkhan po la mkhan po dge 'dun gyis skyu rums 'di dang 'di lta bu zhig bgyis na/ de las gang bzhed pa de blang du gsol zhes smros shig /des kyang tshod rig par byos shig /de nas phyogs gang</text></item>
<item><p>225b8</p><section>'dul ba</section><text>du mkhan pos lag pa bkrus pa'i sa phyogs der dkyil 'khor byas la stan dang / ril ba spyi blugs dang / 'dag chal dang / so shing dag nye bar gzhag par bya zhing mkhan po'i rkang pa yang bkru bar bya'o/ /rkang pa bkrus nas lham</text></item>
<item><p>226a1</p><section>'dul ba</section><text>byi dor byas te sbyin par bya'o/ /khrus mi byed na chu dang / sa dang / 'bru mar gyi snod dag sbyin par bya'o/ /de nas zas kyis snyom pa grub nas mkhan po la ci 'di nyid du dge ba'i phyogs mdzad dam/ 'on te nyin par gnas par gshegs shes dri bar bya'o/ /</text></item>
<item><p>226a2</p><section>'dul ba</section><text>gal te nyin par gnas par 'gro zhes zer na/ de stan blangs nas 'gro zhing nyin par gnas par phyag dar dang chag chag byos la stan gding bar bya zhing dus dus su ba lang gzhon nu'i lci bas bsku bar bya'o/ /gal te klag pa rgyas par byed na de la bstan</text></item>
<item><p>226a3</p><section>'dul ba</section><text>par bya'o/ /ji ste bsam gtan rgyas par byed na yid la bya ba bstan par bya'o/ /nyin par gnas pa nas 'ongs na mal stan brtags nas lag pa dang rkang pa bkrus te mchod rten la phyag bya'o/ /tshangs pa mtshungs par spyod pa la yang</text></item>
<item><p>226a4</p><section>'dul ba</section><text>phyag byos la mkhan po'i khri'u dang / chu dang / lham dang / 'bru mar gyi snod dag nye bar gzhag par bya'o/ /gal te rkang pa 'khru na bkrus la bsku bar bya'o/ /de lta ma yin na chu dang sa sbyin par bya'o/ /gal te grang ba'i dus su gyur na</text></item>
<item><p>226a5</p><section>'dul ba</section><text>du ba byin gyis rlobs la me bud par bya'o/ /dro bar gyur na glor bsil yab gzhag par bya'o/ /des kyang dus shes par byas te bzlas pa dang kha ton byed du gzhug go/ /lhung bzed la sogs pa las gang cung zad ci bya ba de thams cad sngar mkhan po dang /</text></item>
<item><p>226a6</p><section>'dul ba</section><text>slob dpon gyi byas la phyis bdag gi bya'o/ /ngag ldan lhan cig spyod pa dang / nye gnas dag gis mkhan po dang / slob dpon la de ltar bsgrub par bya ste/ rnam pa de lta bus mkhan po dang / slob dpon la lhan cig spyod pa dang /</text></item>
<item><p>226a7</p><section>'dul ba</section><text>nye gnas rnams kyis bsgrubs na chu'i nang na me tog uta pa la bzhin du de dge ba'i chos mngon par 'phel bar 'gyur ro// //'dul ba phran tshegs kyi gzhi/ bam po bzhi bcu dgu pa/ gleng gzhi ni rgyal po'i khab na'o/ /</text></item>
<item><p>226a8</p><section>'dul ba</section><text>de nas yang de'i tshe ri nag po la dge slong 'gro mgyogs dang / nab so dang / dge slong dmar skya dag khyim sun 'byin pa sdig pa'i chos kun du spyod pa dag gnas so/ /de dag bud med dag dang lhan cig 'dug /lhan cig kha dpya zer/ lhan cig</text></item>
<item><p>226b1</p><section>'dul ba</section><text>rtse bar byed/ lhan cig ca co 'don/ phyar g.yeng dang / lus kyis snyogs par byed/ stan gcig la 'dug par byed/ snod gcig tu longs spyod par byed/ phor bu gcig tu chang rnam pa mang po 'thung bar byed/ me tog 'thog par byed/</text></item>
<item><p>226b2</p><section>'dul ba</section><text>'thog tu 'jug /phreng ba rgyud par byed/ rgyud du 'jug /me tog rgyan dag 'ching zhing 'ching du 'jug par byed/ byed du 'jug /glu len par byed/ rol mo'i cha spyad 'bud par byed/ 'bud du 'jug /gar mkhas pa dang /</text></item>
<item><p>226b3</p><section>'dul ba</section><text>glu snyan pa dang / rol mo cha spyad 'bud mkhas pa la gla sbyin par byed/ gos rnams brdzes nas rgyug par byed/ mchong bar byed/ rgal bar byed/ rkang pa gcig bskums te skor bar byed/ lag 'gros kyis kyang skor bar</text></item>
<item><p>226b4</p><section>'dul ba</section><text>byed/ nya tshar gyis kyang skor bar byed/ chu bgags shing gtong bar byed/ chu la sbal ba'i skad kyang 'byin/ chu la rnga'i sgra yang 'byin/ glang po che'i sgra skad kyang 'byin/ khrung khrung gi skad kyang 'byin/ rta'i skad kyang</text></item>
<item><p>226b5</p><section>'dul ba</section><text>'byin/ khyu mchog 'gying ba'i skad kyang 'byin/ khas rdza rnga'i sgra yang 'byin/ khas dung dang / khas rnga dang / rma bya'i skad kyang 'byin/ khu byug gi skad kyang 'byin/ glang po che'i 'thab mo yang byed/ rta'i 'thab mo dang /</text></item>
<item><p>226b6</p><section>'dul ba</section><text>khyu mchog gi 'thab mo dang / ma he'i 'thab mo dang / ra'i 'thab mo dang / lug thug gi 'thab mo dang / bud med kyi 'thab mo dang / skyes pa'i 'thab mo dang / gzhon nu ma'i 'thab mo dang / bya gag gi thab mo dang / sreg pa'i thab</text></item>
<item><p>226b7</p><section>'dul ba</section><text>mo dang / 'ur pa'i 'thab mo dang / bya gag dang / sreg pa dang / 'ur pa dag gi 'thab mo yang byed du 'jug cing / gzhan yang dge sbyong gi las ma yin pa byed de/ de dag gi tshul dang / spyod pa dang / log par</text></item>
<item><p>226b8</p><section>'dul ba</section><text>sgrub pa des ri nag po la dge slong ma 'ongs pa rnams ni mi 'ong zhing / 'ongs pa rnams kyang mi sdod pas ri nag po'i gnas 'dor bar byed do/ /ri nag po na gnas pa'i bram ze dang khyim bdag rnams 'di ltar dge slong 'di dag</text></item>
<item><p>227a1</p><section>'dul ba</section><text>ni dge sbyong gi las ma yin pa byed do zhes kha zer bar byed/ 'phya bar byed/ phyar ka gtor bar byed do zhes skabs de dge slong rnams kyis thos nas/ bcom ldan 'das la gsol pa dang / bcom ldan 'das kyis bka' stsal pa/ dge slong</text></item>
<item><p>227a2</p><section>'dul ba</section><text>dag bram ze dang / khyim bdag dag kha zer zhing 'phya ba dang / phyar ka gtong ba ni gnas yin te/ de lta bas na dge slong gis dge sbyong gi tshul ma yin pa'i las de lta bu mi bya zhing byed du mi gzhug go/ /dge slong dag gis de lta bu'i dge sbyong gi tshul ma yin pa'i</text></item>
<item><p>227a3</p><section>'dul ba</section><text>las byas sam byed du bcug na 'gal tshabs can du 'gyur ro/ /sangs rgyas bcom ldan 'das rgyal po'i khab bya rgod phung po'i ri la bzhugs so/ /de nas yang de'i tshe lus 'phags ma'i bu yul ma ga d+ha'i rgyal po ma skyes dgra dang /</text></item>
<item><p>227a4</p><section>'dul ba</section><text>yul spong byed pa rnams phan tshun mi mthun par gyur nas/ des 'khor de rnams la tshig 'di skad ces smras so/ /ngas yul spong byed pa rnams 'byor pa dang / rgyas pa dang / bde ba dang / lo legs pa dang / skye bo dang / mi mang pos</text></item>
<item><p>227a5</p><section>'dul ba</section><text>gang ba 'di gzhom par bya/ thal mar bya/ tshul ma yin pas rmeg med par bya'o zhes smras so/ /de nas lus 'phags ma'i bu yul ma ga d+ha'i rgyal po ma skyes dgras yul ma ga d+ha'i sna chen po la gtogs pa'i bram ze dbyar byed la</text></item>
<item><p>227a6</p><section>'dul ba</section><text>'di skad ces smras so/ /dbyar byed tshur shog /bcom ldan 'das ga la ba der song la song nas nga'i tshig gis bcom ldan 'das la mgo bos phyag byos la/ gnod pa chung ngam/ nyam nga ba mi mnga' 'am/ skyod pa yang ngam/</text></item>
<item><p>227a7</p><section>'dul ba</section><text>'tsho 'am/ stobs dang bde ba la reg par gnas sam/ kha na ma tho ba mi mnga' 'am zhes snyun gsol la 'di skad ces btsun pa lus 'phags ma'i bu yul ma ga d+ha'i rgyal po ma skyes dgra dang / yul spong byed pa rnams phan tshun du mi mthun</text></item>
<item><p>227a8</p><section>'dul ba</section><text>par gyur te/ des 'khor rnams la 'di skad ces mchi'o/ /des spong byed pa rnams 'byor pa dang / rgyas pa dang / bde ba dang / lo legs pa dang / skye bo dang / mi mang pos gang ba 'di gzhom par bya/ thal mar bya/</text></item>
<item><p>227b1</p><section>'dul ba</section><text>tshul ma yin pas rmeg med par bya'o zhes mchi na/ de la bcom ldan 'das kyis bka' ci stsal zhes zhus la/ bcom ldan 'das kyis ji ltar lung bstan pa de bzhin du zung zhig /dbyar byed/ de ci'i phyir zhe na/ de bzhin gshegs pa dgra</text></item>
<item><p>227b2</p><section>'dul ba</section><text>bcom pa yang dag par rdzogs pa'i sangs rgyas rnams ni log par gsung ba ma yin no zhes smras nas/ yul ma ga d+ha'i sna chen po la gtogs pa bram ze dbyar byed kyis lha bka' bzhin 'tshal zhes lus 'phags ma'i bu yul</text></item>
<item><p>227b3</p><section>'dul ba</section><text>ma ga d+ha'i rgyal po ma skyes dgra'i ltar mnyan nas rta rgod ma dang ldan pa'i shing rta thams cad nas dkar ba'i nang du zhugs te/ gser gyi khar ba dang / ril ba spyi blugs thogs bzhin du rgyal po'i khab nas byung nas bcom ldan 'das la blta</text></item>
<item><p>227b4</p><section>'dul ba</section><text>ba dang / bsnyen bkur bya ba'i phyir bcom ldan 'das kyi spyan sngar song ste/ de ji tsam bzhon pa'i sa de'i bar du bzhon pas song nas/ bzhon pa las babs te rkang pas bya rgod phung po'i ri la 'dzegs nas/ bcom ldan 'das gang na ba der</text></item>
<item><p>227b5</p><section>'dul ba</section><text>song ste phyin nas bcom ldan 'das dang lhan cig mngon du yang dag par dga' ba dang / yang dag par mgu bar 'gyur ba'i gtam rnam pa sna tshogs byas te phyogs gcig tu 'dug go/ /phyogs gcig tu 'dug nas bcom ldan 'das la yul ma ga d+ha'i sna chen po la</text></item>
<item><p>227b6</p><section>'dul ba</section><text>gtogs pa bram ze dbyar byed kyis 'di skad ces gsol to/ /kye gau ta ma bcom ldan 'das gau ta ma khyod kyi zhabs la lus 'phags ma'i bu yul ma ga d+ha'i rgyal po ma skyes dgra mgo bos phyag 'tshal nas gnod pa chung ngam/</text></item>
<item><p>227b7</p><section>'dul ba</section><text>nyam nga ba mi mnga' 'am/ bskyod pa yang ngam/ stobs dang bde ba la reg par gnas sam/ kha na ma tho ba mi mnga' 'am zhes snyun gsol lags so/ /lus 'phags ma'i bu yul ma ga d+ha'i rgyal po ma skyes dgra dang / dbyar byed khyod kyang bde legs su gyur</text></item>
<item><p>227b8</p><section>'dul ba</section><text>cig /kye gau ta ma lus 'phags ma'i bu yul ma ga d+ha'i rgyal po ma skyes dgra dang / yul spong byed pa rnams lhan cig mi mthun par gyur nas/ des 'khor rnams la 'di skad ces mchi'o/ /des yul spong byed pa rnams 'byor pa dang / rgyas pa dang / bde ba dang /</text></item>
<item><p>228a1</p><section>'dul ba</section><text>lo legs pa dang / skye bo dang / mi mang pos gang ba 'di gzhom par bya/ thal mar bya/ tshul ma yin pas rmeg med par bya'o zhes mchi na/ kye bcom ldan 'das gau ta ma bka' ci stsal/ dbyar byed 'di ni gcig tu nges pa ma yin te/ dbyar byed</text></item>
<item><p>228a2</p><section>'dul ba</section><text>nga dus gcig cig na yul spong byed tsa pa la'i mchod rten gyi drung na bzhugs pa na ngas yul spong byed kyi gnas der yongs su nyams par mi 'gyur ba'i chos bdun bshad do/ /dbyar byed ji srid du yul spong byed pa dag yongs su nyams par mi 'gyur ba'i chos</text></item>
<item><p>228a3</p><section>'dul ba</section><text>bdun yang dag par blangs nas spyod cing / yul spong byed pa rnams la yongs su nyams par mi 'gyur ba'i chos bdun kun du snang na/ yul spong byed pa rnams 'dod pa'i dge ba'i chos 'phel bar 'gyur gyi nyams par mi 'gyur ro/ /gau ta mas 'di ltar</text></item>
<item><p>228a4</p><section>'dul ba</section><text>mdor bka' stsal gyi/ de rnam par ma phye bas bdag gis don rgyas par ma 'tshal na/ gau ta mas mdor gsungs pa'i don de rnam par phye ste rgyas par bshad na 'di ltar bcom ldan 'das gau ta mas rnam par phye ste rgyas par gsungs pa'i don de bdag gis</text></item>
<item><p>228a5</p><section>'dul ba</section><text>legs par 'tshal bar gyur lags so/ /de nas yang de'i tshe bcom ldan 'das kyi snam logs na tshe dang ldan pa kun dga' bo bsil yab thogs te bcom ldan 'das la g.yob cing 'dug go/ /de nas bcom ldan 'das kyis tshe dang ldan pa kun dga' bo</text></item>
<item><p>228a6</p><section>'dul ba</section><text>la bka' stsal pa/ ci kun dga' bo yul spong byed pa rnams yang dang yang du 'du zhing / yang dang yang du 'du ba las ring du gnas par thos sam/ btsun pa bdag gis thos lags te/ yul spong byed pa rnams yang dang yang du 'du zhing /</text></item>
<item><p>228a7</p><section>'dul ba</section><text>yang dang yang du 'du ba las ring du gnas lags so/ /dbyar byed ji srid du yul spong byed pa rnams yang dang yang du 'du zhing ring du gnas pa las yul spong byed pa rnams kyi dge ba'i chos rnams nyams par mi 'gyur zhing rgyas par 'gyur</text></item>
<item><p>228a8</p><section>'dul ba</section><text>bar shes par bya'o/ /ci kun dga' bo yul spong byed pa rnams 'thun par 'dug cing 'thun par 'gro 'am/ yul spong byed pa rnams kyi dgos pa dang bya ba 'thun par byed par thos sam/ btsun pa bdag gis thos lags te/</text></item>
<item><p>228b1</p><section>'dul ba</section><text>yul spong byed pa rnams mthun lags so zhes bya ba'i bar gong ma bzhin du'o/ /dbyar byed ji srid du yul spong byed pa rnams 'thun par 'dug cing 'thun par 'gro ba dang / yul spong byed pa rnams kyi dgos pa dang bya ba mthun</text></item>
<item><p>228b2</p><section>'dul ba</section><text>par byas pa las yul spong byed pa rnams kyi dge ba'i chos rnams nyams par mi 'gyur zhing rgyas par 'gyur bar shes par bya'o/ /ci kun dga' bo yul spong byed pa rnams smon pa ma yin pa la ni smon par mi byed/ smon pa ni kun du</text></item>
<item><p>228b3</p><section>'dul ba</section><text>'dor bar mi byed cing / ji ltar yul spong byed pa rnams kyis khrims bcas pa bzhin yang dag par blangs nas spyod do zhes thos sam/ btsun pa bdag gis thos lags te/ yul spong byed pa rnams smon pa ma yin pa la ni</text></item>
<item><p>228b4</p><section>'dul ba</section><text>smon par mi byed/ smon pa ni kun du 'dor bar mi bgyid cing ji ltar yul spong byed pa rnams kyis khrims bcas pa bzhin yang dag par blangs nas spyod lags so/ /dbyar byed ji srid du yul spong byed pa rnams smon pa ma yin pa la ni</text></item>
<item><p>228b5</p><section>'dul ba</section><text>smon par mi byed/ smon pa ni kun du 'dor bar mi byed cing / ji ltar yul spong byed pa rnams kyis khrims su bcas pa bzhin du yang dag par blangs nas kun du spyod pa las yul spong byed pa rnams kyi dge ba'i chos rnams nyams par</text></item>
<item><p>228b6</p><section>'dul ba</section><text>mi 'gyur zhing rgyas par 'gyur bar shes par bya'o/ /ci kun dga' bo khyod kyis yul spong byed pa rnams kyis spong byed kyi bud med rnams dang / spong byed kyi gzhon nu ma gang dag 'di lta ste/ phas bsrungs pa mas bsrungs pa/ ming pos</text></item>
<item><p>228b7</p><section>'dul ba</section><text>bsrungs pa/ phu nu mas bsrungs pa/ sgyug mos bsrungs pa/ gyos pos bsrungs pa/ nye dus bsrungs pa/ rus kyis bsrungs pa/ chad pa dang bcas pa/ sgrib pa dang bcas pa/ gzhan gyi chung ma</text></item>
<item><p>228b8</p><section>'dul ba</section><text>gzhan gyis yongs su bzung ba dag dang / chung ngu na me tog gi phreng ba bor ba de lta bu dag la yang / yul spong byed pa rnams 'phral la khyad du bsad nas mthus 'dod pa kun du mi spyod par thos sam/ btsun pa bdag gis</text></item>
<item><p>229a1</p><section>'dul ba</section><text>thos lags so/ /yul spong byed pa rnams spong byed kyi bud med rnams dang / spong byed kyi gzhon nu ma gang dag 'di lta ste/ phas bsrungs pa dang / mas bsrungs pa zhes bya ba nas/ chung ngu na me tog gi phreng ba bor ba de lta bu</text></item>
<item><p>229a2</p><section>'dul ba</section><text>dag la yang yul spong byed pa rnams 'phral la khyad du bsad nas mthus 'dod pa kun du mi spyod pa lags so zhes bya ba gong ma bzhin no/ /dbyar byed ji srid du yul spong byed pa rnams kyis spong byed kyi bud med rnams dang / spong byed kyi gzhon</text></item>
<item><p>229a3</p><section>'dul ba</section><text>nu ma gang dag ces bya ba nas/ chung ngu na me tog gi phreng ba bor ba de lta bu dag la yang yul spong byed rnams 'phral la khyad du bsad nas mthus 'dod pa kun du mi spyod pa las yul spong byed pa rnams kyi dge ba'i chos rnams nyams par mi</text></item>
<item><p>229a4</p><section>'dul ba</section><text>'gyur zhing rgyas par 'gyur bar shes par bya'o/ /ci kun dga' bo khyod kyis yul spong byed pa rnams spong byed kyi rgan rims rnams dang / ya rabs rnams dang / pha ma'i rgyud gang dag la yul spong byed pa rnams kyis bkur sti byed/</text></item>
<item><p>229a5</p><section>'dul ba</section><text>bla mar byed/ ri mor byed/ mchod par byed cing / de dag gis tshig la dad pas nyan par byed/ sems par byed pa thos sam/ btsun pa bdag gis thos lags te/ yul spong byed pa rnams yul spong byed kyi rgan rabs</text></item>
<item><p>229a6</p><section>'dul ba</section><text>rnams dang / ya rabs rnams dang / pha ma'i rgyud gang dag la yul spong byed pa de dag bkur sti bgyid/ bla mar bgyid/ ri mor bgyid/ mchod par bgyid cing de dag gi tshig la dad pas nyan par bgyid/ sems par</text></item>
<item><p>229a7</p><section>'dul ba</section><text>bgyid lags so/ /dbyar byed ji srid du yul spong byed pa rnams yul spong byed kyi rgan rabs rnams dang / ya rabs rnams dang / pha ma'i rgyud gang dag la yul spong byed pa de dag bkur sti byed/ bla mar byed/ ri mor byed/ mchod</text></item>
<item><p>229a8</p><section>'dul ba</section><text>par byed cing de dag gi tshig la dad pas nyan par byed/ sems par byed pa las yul spong byed pa rnams kyi dge ba'i chos rnams nyams par mi 'gyur zhing rgyas par 'gyur bar shes par bya'o/ /ci kun dga' bo khyod kyis yul spong byed kyi phyogs bzhi po</text></item>
<item><p>229b1</p><section>'dul ba</section><text>gang dag na yul spong byed kyi mchod rten de dag la yul spong byed pa rnams bkur sti byed/ bla mar byed/ ri mor byed/ mchod par byed cing / de dag gis sngon gyi mtshan mar bzung ba mi 'dor bar thos sam/ btsun pa bdag gis</text></item>
<item><p>229b2</p><section>'dul ba</section><text>thos lags te/ yul spong byed kyi phyogs bzhi po gang dag na yul spong byed kyi mchod rten de dag la yul spong byed pa rnams bkur sti byed/ bla mar byed/ ri mor byed/ mchod par byed cing de dag gis sngon gyi mtshan mar bzung ba</text></item>
<item><p>229b3</p><section>'dul ba</section><text>mi 'dor lags so/ /dbyar byed ji srid du yul spong byed kyi phyogs bzhi po gang dag na yul spong byed kyi mchod rten de dag la yul spong byed pa rnams bkur sti byed/ bla mar byed/ ri mor byed/ mchod par byed cing de dag gis sngon gyi mtshan</text></item>
<item><p>229b4</p><section>'dul ba</section><text>mar bzung bar mi 'dor ba las yul spong byed pa rnams kyi dge ba'i chos rnams nyams par mi 'gyur zhing rgyas par 'gyur bar shes par bya'o/ /ci kun dga' bo khyod kyis spong byed pa rnams dgra bcom pa rnams la dad pa'i sems drag pos kun</text></item>
<item><p>229b5</p><section>'dul ba</section><text>du bsrungs pa dran pa nye bar gnas te/ dgra bcom pa ma byon pa dag ni spyan 'dren par byed/ byon pa dag la ni mngon par dga' bar byed cing / de dag la chos gos dang / bsod snyoms dang / mal stan dang / nad gsos kyi rkyen sman dang /</text></item>
<item><p>229b6</p><section>'dul ba</section><text>yo byad rnams kyis mi brel bar byed pa thos sam/ btsun pa bdag gis thos lags te/ yul spong byed pa rnams dgra bcom pa rnams la dad pa'i sems drag pos kun du bsrungs pa dran pa nye bar gnas te/ dgra bcom pa</text></item>
<item><p>229b7</p><section>'dul ba</section><text>ma byon pa dag ni spyan 'dren par bgyid/ byon pa dag la ni mngon par dga' bar bgyid de/ de dag la chos gos dang / bsod snyoms dang / mal stan dang / nad gsos kyi rkyen sman dang / yo byad rnams kyis mi brel bar bgyid lags so/ /</text></item>
<item><p>229b8</p><section>'dul ba</section><text>dbyar byed ji srid du yul spong byed pa rnams dgra bcom pa rnams la dad pa'i sems drag pos kun du bsrungs pa dran par nye bar gnas par gyur cing / gang dgra bcom pa ma 'ongs pa dag ni spyan 'dren par byed/ 'ongs</text></item>
<item><p>230a1</p><section>'dul ba</section><text>pa dag ni mngon par dga' bar byed cing de dag la chos gos dang / bsod snyoms dang / mal stan dang / nad gsos kyi rkyen sman dang / yo byad rnams kyis mi brel ba las yul spong byed pa rnams kyi dge ba'i chos rnams nyams</text></item>
<item><p>230a2</p><section>'dul ba</section><text>par mi 'gyur zhing rgyas par 'gyur bar shes par bya'o/ /dbyar byed ji srid du yul spong byed pa rnams nyams par mi 'gyur ba'i chos 'di bdun yang dag par blangs nas kun du spyod cing / yul spong byed pa rnams la nyams par mi 'gyur ba'i chos 'di bdun kun</text></item>
<item><p>230a3</p><section>'dul ba</section><text>du snang ba las yul spong byed pa rnams kyi dge ba'i chos rnams nyams par mi 'gyur zhing rgyas par 'gyur bar shes par bya'o/ /kye gau ta ma re shig yul spong byed pa rnams yan lag 'di gcig dang ldan na yang lus 'phags ma'i bu yul ma ga d+ha'i rgyal po ma</text></item>
<item><p>230a4</p><section>'dul ba</section><text>skyes dgras thub par mi 'gyur na/ thams cad dang ldan pa lta smos kyang ci 'tshal bas kye gau ta ma bdag la bgyi ba mang ba dang / bgyi bar 'gyur ba mang bas da mchi bar 'tshal lo/ /dbyar byed de'i dus la bab par shes na song shig /de nas yul ma</text></item>
<item><p>230a5</p><section>'dul ba</section><text>ga d+ha'i sna chen po la gtogs pa bram ze dbyar byed bcom ldan 'das kyis gsungs pa la rjes su yi rang nas mngon par dga' ste/ bcom ldan 'das kyi spyan snga nas langs te song ngo / /de nas bcom ldan 'das kyis yul</text></item>
<item><p>230a6</p><section>'dul ba</section><text>ma ga d+ha'i sna chen po la gtogs pa bram ze dbyar byed song nas ring po ma lon par mkhyen te/ tshe dang ldan pa kun dga' bo la 'di skad ces bka' stsal to/ /dga' bo song la bya rgod phung po'i ri la dge slong ji snyed nye bar rten cing gnas pa</text></item>
<item><p>230a7</p><section>'dul ba</section><text>de dag thams cad rim gro'i gnas 'dir sdus shig /btsun pa bka' bzhin 'tshal lo zhes tshe dang ldan pa kun dga' bos bcom ldan 'das kyi ltar mnyan nas bya rgod phung po'i ri la dge slong ji snyed nye bar rten cing gnas pa de dag thams cad</text></item>
<item><p>230a8</p><section>'dul ba</section><text>rim gro'i gnas su bsdus nas/ bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag 'tshal nas phyogs gcig tu 'dug ste/ bcom ldan 'das la tshe dang ldan pa</text></item>
<item><p>230b1</p><section>'dul ba</section><text>kun dga' bos 'di skad ces gsol to/ /btsun pa bya rgod phung po'i ri la dge slong ji snyed nye bar rten cing gnas pa de dag thams cad rim gro'i gnas su 'dus shing 'thun par gyur lags na/ bcom ldan 'das kyis da de'i</text></item>
<item><p>230b2</p><section>'dul ba</section><text>dus la bab par dgongs su gsol/ de nas bcom ldan 'das rim gro'i gnas ga la ba der gshegs te byon nas dge slong gi dge 'dun gyi gung la gdan bshams pa de nyid la bzhugs so/ /bzhugs nas bcom ldan 'das</text></item>
<item><p>230b3</p><section>'dul ba</section><text>kyis dge slong rnams la bka' stsal pa/ dge slong dag khyed la ngas nyams par mi 'gyur ba'i chos bdun bshad kyis legs par rab tu nyon la yid la zung shig dang bshad par bya'o/ /nyams par mi 'gyur ba'i chos bdun</text></item>
<item><p>230b4</p><section>'dul ba</section><text>gang zhe na/ dge slong dag ji srid du yang dang yang du 'du zhing yang dang yang du 'du ba las ring du gnas na/ dge slong dag dge ba'i chos rnams nyams par mi 'gyur zhing rgyas par 'gyur bar shes par bya'o/ /dge slong ji srid du</text></item>
<item><p>230b5</p><section>'dul ba</section><text>'thun par 'du shing 'thun par 'gro ba dang / dge 'dun gyi don dang dge 'dun gyi bya ba 'thun par byed na dge slong dag dge ba'i chos rnams nyams par mi 'gyur zhing rgyas par 'gyur bar shes par bya'o/ /dge slong dag ji srid du smon pa ma yin</text></item>
<item><p>230b6</p><section>'dul ba</section><text>pa la ni smon par mi byed/ smon pa na kun du 'dor bar mi byed cing ji ltar bslab pa bcas pa gzhan yang dag par blangs te spyod na dge slong dag dge ba'i chos rnams nyams par mi 'gyur zhing rgyas par 'gyur bar shes par bya'o/ /</text></item>
<item><p>230b7</p><section>'dul ba</section><text>dge slong dag ji srid du yang 'byung ba'i srid pa dga' ba'i 'dod chags kyis mod las skyes shing 'byung bar 'gyur ba de dang de dag la mngon par dga' ba'i dbang du ma gyur na dge slong dag dge ba'i chos rnams nyams par mi 'gyur zhing</text></item>
<item><p>230b8</p><section>'dul ba</section><text>rgyas par 'gyur bar shes par bya'o/ /dge slong dag gnas brtan rgyal po lta bu rab tu byung nas yun ring du lon pa/ tshangs par spyod pa goms par byas pa/ ston pas bsngags pa kun du</text></item>
<item><p>231a1</p><section>'dul ba</section><text>bsgoms pas rnam par rig pa'i tshangs pa mtshungs par spyod pa de lta bu de dag la bkur sti byed/ bla mar byed/ ri mor byed/ mchod par byed cing / de dag gi tshig la dad pas nyan par byed/</text></item>
<item><p>231a2</p><section>'dul ba</section><text>sems par byed na dge slong dag dge ba'i chos rnams nyams par mi 'gyur zhing rgyas par 'gyur bar shes par bya'o/ /dge slong dag ji srid du dgon pa dang / nags khrod dang / bas mthar gnas mal 'cha' bar</text></item>
<item><p>231a3</p><section>'dul ba</section><text>byed na dge slong dag dge ba'i chos rnams nyams par mi 'gyur zhing rgyas par 'gyur bar shes par bya'o/ /dge slong dag ji srid du tshangs pa mtshungs par spyod pa rnams la dad pa'i sems drag pos kun du bsrungs pa dran pa</text></item>
<item><p>231a4</p><section>'dul ba</section><text>nye bar gnas par gyur cing gang tshangs pa mtshungs par spyod pa ma 'ongs pa de dag ni 'bod par byed cing / 'ongs pa dag la ni mngon par dga' bar byed de/ de dag 'di ltar chos gos dang / bsod snyoms dang / mal stan dang /</text></item>
<item><p>231a5</p><section>'dul ba</section><text>nad gsos kyi rkyen sman dang / yo byad de dag gis mi bral bar byed na dge slong dag dge ba'i chos rnams nyams par mi 'gyur zhing rgyas par 'gyur bar shes par bya'o/ /dge slong dag ji srid du nyams par mi 'gyur ba'i chos 'di</text></item>
<item><p>231a6</p><section>'dul ba</section><text>bdun yang dag par blangs nas spyod cing / dge slong dag nyams par mi 'gyur ba'i chos 'di bdun kun du snang na dge slong dag dge ba'i chos rnams nyams par mi 'gyur zhing rgyas par 'gyur bar shes par bya'o/ /</text></item>
<item><p>231a7</p><section>'dul ba</section><text>dge slong dag gzhan yang ngas khyed cag la yongs su nyams par mi 'gyur ba'i chos bdun bstan par byas/ de rab tu nyon la yid la zung shig dang bshad par bya'o/ /yongs su nyams par mi 'gyur ba'i chos bdun gang zhe na/</text></item>
<item><p>231a8</p><section>'dul ba</section><text>dge slong dag ji srid du ston pa la bkur sti byed/ bla mar byed/ ri mor byed/ mchod par byed cing / ston pa la bkur sti byas/ bla mar byas/ ri mor byas/ mchod par byas nas nye bar rten cing gnas pa las/ dge slong dag dge ba'i</text></item>
<item><p>231b1</p><section>'dul ba</section><text>chos rnams nyams par mi 'gyur zhing rgyas par 'gyur bar shes par bya'o/ /bslab pa'i chos kyis rjes su bag yod par ston cing rab tu rnam par 'byed pa las ting nge 'dzin du byed/ bkur sti byed/ bla mar byed/ ri mor byed/</text></item>
<item><p>231b2</p><section>'dul ba</section><text>mchod par byed cing / ting nge 'dzin du byas/ bkur sti byas/ bla mar byas/ ri mor byas/ mchod par byas nas nye bar rten cing gnas pa las dge slong dag dge ba'i chos rnams nyams par mi 'gyur zhing rgyas par 'gyur bar shes par</text></item>
<item><p>231b3</p><section>'dul ba</section><text>bya'o/ /dge slong dag ji srid du yongs su nyams par mi 'gyur ba'i chos 'di bdun yang dag par blangs nas kun du spyod la/ dge slong dag yongs su nyams par mi 'gyur ba'i chos 'di bdun kun du snang na dge slong dag dge ba'i chos</text></item>
<item><p>231b4</p><section>'dul ba</section><text>rnams nyams par mi 'gyur zhing rgyas par 'gyur bar shes par bya'o/ /dge slong dag gzhan yang ngas khyed cag la yongs su nyams par mi 'gyur ba'i chos bdun bstan par byas/ de rab tu nyon la yid la zung shig dang bshad par bya'o/ /</text></item>
<item><p>231b5</p><section>'dul ba</section><text>yongs su nyams par mi 'gyur ba'i chos bdun gang zhe na/ dge slong dag ji srid du las la mi dga' ba dang / smra ba la mi dga' ba dang / gnyid la mi dga' ba dang / bre mo'i gtam la mi dga' ba dang / 'du ba la mi dga' ba dang /</text></item>
<item><p>231b6</p><section>'dul ba</section><text>'du 'dzi la mi dga' bar gyur te/ gnas pa dang / rnyed pa dang / bkur sti dang / tshigs su bcad pa dang / 'du shes gzhan rab tu spangs nas sbyor ba rjes su brtson par gnas shing / cung zad tsam dang / ngan ngon tsam gyis</text></item>
<item><p>231b7</p><section>'dul ba</section><text>chog par 'dzin cing / des gong nas gong du bya ba sgrub pa las dge slong dag dge ba'i chos rnams nyams par mi 'gyur zhing rgyas par 'gyur bar shes par bya'o/ /dge slong dag ji srid du yongs su nyams par mi 'gyur ba'i chos 'di bdun yang</text></item>
<item><p>231b8</p><section>'dul ba</section><text>dag par blangs nas kun du spyod la/ dge slong dag yongs su nyams par mi 'gyur ba'i chos 'di bdun kun du snang na dge slong dag dge ba'i chos rnams nyams par mi 'gyur zhing rgyas par 'gyur bar shes par bya'o/ /dge slong dag gzhan</text></item>
<item><p>232a1</p><section>'dul ba</section><text>yang ngas khyed la yongs su nyams par mi 'gyur ba'i chos bdun bstan par byas/ de rab tu nyon la yid la zung shig dang bshad par bya'o/ /yongs su nyams par mi 'gyur ba'i chos bdun gang zhe na/ dge slong dag ji srid du dad</text></item>
<item><p>232a2</p><section>'dul ba</section><text>pa dang / ngo tsha shes pa dang / khrel yod pa dang / brtson 'grus brtsams pa dang / dran pa nye bar gzhog pa dang / mnyam par gzhog pa dang / shes rab dang ldan par gyur pa las dge slong dag dge ba'i chos rnams nyams</text></item>
<item><p>232a3</p><section>'dul ba</section><text>par mi 'gyur zhing rgyas par 'gyur bar shes par bya'o/ /dge slong dag ji srid du yongs su nyams par mi 'gyur ba'i chos 'di bdun yang dag par blangs nas kun du spyod la/ dge slong dag yongs su nyams par mi 'gyur ba'i chos 'di</text></item>
<item><p>232a4</p><section>'dul ba</section><text>bdun kun du snang na dge slong dag dge ba'i chos rnams nyams par mi 'gyur zhing rgyas par 'gyur bar shes par bya'o/ /dge slong dag gzhan yang ngas khyed cag la yongs su nyams par mi 'gyur ba'i chos bdun bstan par byas/ de legs</text></item>
<item><p>232a5</p><section>'dul ba</section><text>par rab tu nyon la yid la zung shig dang bshad par bya'o/ /yongs su nyams par mi 'gyur ba'i chos bdun gang zhe na/ dge slong dag ji srid du chos shes pa dang / don shes pa dang / dus shes pa dang / tshod shes pa dang /</text></item>
<item><p>232a6</p><section>'dul ba</section><text>bdag nyid shes pa dang / 'khor shes pa dang / gang zag mchog dang mchog ma yin pa shes par gyur pa las dge slong dag dge ba'i chos rnams nyams par mi 'gyur zhing rgyas par 'gyur bar shes par bya'o/ /dge slong dag ji</text></item>
<item><p>232a7</p><section>'dul ba</section><text>srid du yongs su nyams par mi 'gyur ba'i chos 'di bdun yang dag par blangs nas kun du spyod la/ dge slong dag yongs su nyams par mi 'gyur ba'i chos 'di bdun kun du snang na dge slong dag dge ba'i chos rnams nyams par</text></item>
<item><p>232a8</p><section>'dul ba</section><text>mi 'gyur zhing rgyas par 'gyur bar shes par bya'o/ /dge slong dag gzhan yang ngas khyed cag la yongs su nyams par mi 'gyur ba'i chos bdun bshad par byas/ de rab tu nyon la yid la zung shig dang bshad par bya'o/ /yongs su nyams par</text></item>
<item><p>232b1</p><section>'dul ba</section><text>mi 'gyur ba'i chos bdun gang zhe na/ dge slong dag ji srid du dran pa yang dag byang chub kyi yan lag dben pa la gnas pa/ 'dod chags dang bral ba la gnas pa 'gog pa la gnas pa/ rnam par spong bas rnam par sgyur ba sgom</text></item>
<item><p>232b2</p><section>'dul ba</section><text>zhing / chos rnam par 'byed pa dang / brtson 'grus dang / dga' ba dang / shin du sbyangs pa dang / ting nge 'dzin dang / btang snyoms yang dag byang chub kyi yan lag dben pa la gnas pa/ 'dod chags dang bral ba la gnas pa</text></item>
<item><p>232b3</p><section>'dul ba</section><text>'gog pa la gnas pa/ rnam par spong bas rnam par sgyur ba sgom na dge slong dag dge ba'i chos rnams nyams par mi 'gyur zhing rgyas par 'gyur bar shes par bya'o/ /dge slong dag ji srid du yongs su nyams par mi 'gyur ba'i chos 'di</text></item>
<item><p>232b4</p><section>'dul ba</section><text>bdun yang dag par blangs te spyod la/ yongs su nyams par mi 'gyur ba'i chos 'di bdun kun du snang na dge slong dag dge ba'i chos rnams nyams par mi 'gyur zhing rgyas par 'gyur bar shes par bya'o/ /dge slong dag ngas khyed cag la kun du dga' bar</text></item>
<item><p>232b5</p><section>'dul ba</section><text>'gyur ba'i chos drug bstan par byas/ de rab tu nyon la yid la zung shig dang bshad par bya'o/ /kun du dga' bar 'gyur ba'i chos drug gang zhe na/ rang gi byams pa'i lus kyi las nye bar gnas par gyur cing sgom la/ ston pa dang / tshangs pa</text></item>
<item><p>232b6</p><section>'dul ba</section><text>mtshungs par spyod pa mkhas pa rnams la dga' bar byed/ bla mar byed/ yid dga' bar byed cing dga' bar byas/ bla mar byas zhe sa byas/ bsgoms te kun du bsdu ba dang / yang dag par bsdus nas 'thab rtsod med cing gcig</text></item>
<item><p>232b7</p><section>'dul ba</section><text>tu byed la kun du spyod pa 'di ni kun du dga' bar byed pa'i chos yin no/ /byams pa'i ngag gi las dang / byams pa'i yid kyi las kyang yin no/ /gang chos dang ldan pa'i chos kyis thob pa chung ngu na lhung bzed kyi nang du 'ongs pa dang / lhung bzed kyi</text></item>
<item><p>232b8</p><section>'dul ba</section><text>nang du thob pa de lta bu'i rnyed pa de rang dben par za bar mi byed cing tshangs par mtshungs par spyod pa rnams dang lhan cig dga' bas thun mong du za bar byed la/ dga' bar byed/ bla mar byed/ yid dga' bar byed de/ dga' bar byas/ bla mar byas/ zhe sa byas bsgoms</text></item>
<item><p>233a1</p><section>'dul ba</section><text>te kun du bsdu ba dang / yang dag par bsdus nas 'thab rtsod med cing gcig tu byed la kun tu spyod pa 'di ni kun du dga' bar byed pa'i chos yin no/ /gang tshul khrims ma nyams pa skyon med pa/ 'dren mar ma gyur pa/ thun</text></item>
<item><p>233a2</p><section>'dul ba</section><text>tshegs ma yin pa/ rang dbang can/ nag nog ma yin pa/ rab tu brtsams pa/ shin du mthar phyin pa/ mkhas pa rnams kyis bstod pa/ tshangs pa mtshungs par spyod pa mkhas pa rnams kyis ma smad pa'i tshul khrims de lta bu la tshangs pa</text></item>
<item><p>233a3</p><section>'dul ba</section><text>mtshungs par spyod pa mkhas pa rnams dang lhan cig thun mong du byas te/ tshul khrims spyod par gyur cing gcig tu byed la kun du spyod pa zhes bya ba'i bar snga ma bzhin te/ 'di ni kun du dga' bar byed pa'i chos yin no/ /gang 'phags pa'i</text></item>
<item><p>233a4</p><section>'dul ba</section><text>lta ba 'di ni nges par 'byin pa dang / nges par 'byed pa dang / yang dag par 'byin pa ste/ rgyu des sdug bsngal yang dag par zad par byed cing / sdug bsngal mthar 'byin par byed pa'i lta ba de lta bu de la tshangs pa mtshungs par spyod</text></item>
<item><p>233a5</p><section>'dul ba</section><text>pa mkhas pa rnams dang lhan cig thun mong du byas te lta zhing gcig tu byed la kun du spyod pa zhes bya ba'i bar snga ma bzhin te 'di ni kun du dga' bar byed pa'i chos yin no/ /dge slong dag ji srid du kun du dga' bar byed pa'i</text></item>
<item><p>233a6</p><section>'dul ba</section><text>chos 'di drug yang dag par blangs nas kun du spyod/ dge slong dag kun du dga' bar byed pa'i chos 'di kun du snang na dge slong dag dge ba'i chos rnams nyams par mi 'gyur zhing rgyas par 'gyur bar shes par bya'o/ /</text></item>
<item><p>233a7</p><section>'dul ba</section><text>bar sdom ni/ ston pa dang ni 'dul ba dang / /las dang dad dang chos nyid dang / /byang chub yan lag kun du dga'/ /dbyar byed pa dang yang dag bshad/ /de nas bcom ldan 'das kyis tshe dang ldan pa kun dga' bo la bka' stsal pa/ kun</text></item>
<item><p>233a8</p><section>'dul ba</section><text>dga' bo dmar bu can gyi grong gang na bar 'dong ngo / /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar nyan no/ /de nas bcom ldan 'das dge slong gi dge 'dun dang thabs gcig tu yul ma ga d+hA nas</text></item>
<item><p>233b1</p><section>'dul ba</section><text>ljongs rgyu zhing gshegs pa na dmar bu can gyi grong dang rgyal po'i khab kyi bar gyi dbus na rgyal po'i gnas 'od ma'i dbyug pa can na mtshan mo nye bar rten cing bzhugs so/ /de nas bcom ldan 'das kyis dge slong rnams pa bka' stsal pa/</text></item>
<item><p>233b2</p><section>'dul ba</section><text>dge slong dag nga dang khyed cag kho nas 'phags pa'i bden pa bzhi po dag mi shes shing ma mthong la khong du ma chud cing so sor ma rtogs pas lam ring po 'dir rgyug cing kun du 'khor bar gyur to/ /bden pa bzhi po de dag gang zhe na/ nga dang</text></item>
<item><p>233b3</p><section>'dul ba</section><text>khyed cag kho nas sdug bsngal dang / kun 'byung ba dang / sdug bsngal 'gog pa dang / sdug bsngal 'gog par 'gro ba'i lam mi shes shing ma mthong la khong du ma chud cing so sor ma rtogs pas lam ring po 'dir rgyug cing kun du 'khor</text></item>
<item><p>233b4</p><section>'dul ba</section><text>bar gyur to/ /sdug bsngal 'phags pa'i bden pa de rjes su rtogs shing so sor rtogs pas srid pa'i sred pa bcad pas 'khor ba'i skye ba zad de da ni srid pa gzhan med do/ /sdug bsngal kun 'byung ba dang / sdug bsngal 'gog pa dang /</text></item>
<item><p>233b5</p><section>'dul ba</section><text>sdug bsngal 'gog par 'gro ba'i lam 'phags pa'i bden pa de rjes su rtogs shing so sor rtogs pas srid pa'i sred pa bcad pas 'khor ba'i skye ba zad de da ni srid pa gzhan med do/ /bcom ldan 'das kyis de skad ces bka'</text></item>
<item><p>233b6</p><section>'dul ba</section><text>stsal nas/ bde bar gshegs pas de skad gsungs te/ ston pas gzhan yang 'di skad ces bka' stsal to/ /nga dang khyed cag kho na yis/ /'phags pa'i bden pa bzhi po dag /ji lta ba</text></item>
<item><p>233b7</p><section>'dul ba</section><text>bzhin ma mthong bas/ /lam ring du ni 'khor bar gyur/ /bden pa de dag mthong nas ni/ /srid pa'i sred pa bcad nas su/ /'khor ba'i skye ba zad pa yis/ /da ni srid pa gzhan med do/ /de nas bcom ldan 'das kyis</text></item>
<item><p>233b8</p><section>'dul ba</section><text>tshe dang ldan pa kun dga' bo la bka' stsal pa/ da kun dga' bo dmar bu can gyi grong gang na bar 'dong ngo / /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/ /de nas bcom ldan 'das yul ma ga d+hA nas ljongs rgyu zhing</text></item>
<item><p>234a1</p><section>'dul ba</section><text>gshegs pa na dmar bu can gyi grong du byon te/ dmar bu can gyi grong gi dmar bu can gyi mchod rten na bzhugs so/ /dmar bu can gyi grong gi bram ze dang khyim bdag rnams kyis bcom ldan 'das yul ma ga d+hA nas ljongs rgyu</text></item>
<item><p>234a2</p><section>'dul ba</section><text>zhing gshegs te dmar bu can gyi grong du byon nas dmar bu can gyi mchod rten gyi drung du bzhugs so zhes thos so/ /thos nas kyang tshogs nas tshogs dang / khyu nas khyur phrad cing 'dus nas dmar bu can gyi grong nas byung ste/ bcom</text></item>
<item><p>234a3</p><section>'dul ba</section><text>ldan 'das gang na ba der dong ste lhags nas/ bcom ldan 'das kyi zhabs gnyis la mgo bos phyag 'tshal te phyogs gcig tu 'dug go/ /phyogs gcig tu 'dug nas dmar bu can gyi grong gi bram ze dang khyim bdag rnams la</text></item>
<item><p>234a4</p><section>'dul ba</section><text>bcom ldan 'das kyis 'di skad ces bka' stsal to/ /bram ze dang khyim bdag dag lnga po 'di dag ni bag med pa'i nyes dmigs dag yin te/ lnga gang zhe na/ bram ze dang / khyim bdag dag 'di la bag med pa dang ldan zhing bag</text></item>
<item><p>234a5</p><section>'dul ba</section><text>med pa la gnas pa'i rgyus longs spyod chen po las nyams par 'gyur te/ bram ze dang / khyim bdag rnams bag med pa dang ldan zhing / bag med pa la gnas pa'i rgyus longs spyod chen po las nyams par gyur pa gang yin</text></item>
<item><p>234a6</p><section>'dul ba</section><text>pa 'di ni bag med pa'i nyes dmigs dang po yin no/ /gzhan yang bram ze dang / khyim bdag dag bag med pa dang ldan zhing bag med pa la gnas pa'i rgyus rgyal rigs kyi 'khor du yang rung / bram ze'i 'khor du yang</text></item>
<item><p>234a7</p><section>'dul ba</section><text>rung / khyim bdag gi 'khor du yang rung / dge sbyong gi 'khor du yang rung / 'khor gang dang gang du 'gro ba de dang de dag tu zhum zhum por gyur nas dga' ba med pa dang / bag tsha bas 'gro bar 'gyur te/ bram ze dang khyim bdag dag bag med pa</text></item>
<item><p>234a8</p><section>'dul ba</section><text>dang ldan zhing bag med pa la gnas pa'i rgyus gang dang gang du zhes bya ba nas/ bag tsha ba zhes bya ba'i bar gong ma bzhin du'o/ /'di ni bag med pa'i nyes dmigs gnyis pa yin no/ /gzhan yang bram ze dang / khyim bdag dag bag med pa dang ldan zhing bag med pa la gnas</text></item>
<item><p>234b1</p><section>'dul ba</section><text>pa'i rgyus phyogs dang phyogs mtshams su sdig pa dang / bsngags pa ma yin pa dang / grags pa ma yin pa'i sgra dang / tshigs su bcad pa grags par 'gyur te/ bram ze dang khyim bdag rnams bag med pa dang ldan zhing bag med pa la gnas pa'i rgyus</text></item>
<item><p>234b2</p><section>'dul ba</section><text>phyogs dang phyogs mtshams rnams su sdig pa dang / bsngags pa ma yin pa dang / grags pa ma yin pa'i sgra dang / tshigs su bcad pa grags par 'gyur ba 'di ni bag med pa'i nyes dmigs gsum pa yin no/ /gzhan yang bram ze dang khyim</text></item>
<item><p>234b3</p><section>'dul ba</section><text>bdag rnams bag med pa dang ldan zhing bag med pa la gnas pa'i rgyus yid la gcags bzhin du dus byed par 'gyur te/ bram ze dang / khyim bdag rnams bag med pa dang ldan zhing bag med pa la gnas pa'i rgyus yid la gcags bzhin du dus</text></item>
<item><p>234b4</p><section>'dul ba</section><text>byed par 'gyur ba gang yin pa 'di ni bag med pa'i nyes dmigs bzhi pa yin no/ /gzhan yang bram ze dang / khyim bdag rnams bag med pa dang ldan zhing bag med pa la gnas pa'i rgyus lus zhig nas shi ba'i 'og tu ngan song ngan 'gro log par ltung ba</text></item>
<item><p>234b5</p><section>'dul ba</section><text>sems can dmyal ba rnams su skye bar 'gyur te/ bram ze dang / khyim bdag rnams bag med pa dang ldan zhing bag med pa la gnas pa'i rgyus lus zhig nas shi ba'i 'og tu ngan song ngan 'gro log par ltung ba sems can dmyal ba rnams su skye bar</text></item>
<item><p>234b6</p><section>'dul ba</section><text>'gyur ba gang yin pa 'di ni bag med pa'i nyes dmigs lnga pa yin no/ /bram ze dang / khyim bdag dag lnga po 'di dag ni bag yod pa'i phan yon yin te/ lnga gang zhe na/ bram ze dang / khyim bdag dag bag yod pa dang ldan zhing</text></item>
<item><p>234b7</p><section>'dul ba</section><text>bag yod pa la gnas pa'i rgyus longs spyod chen po las nyams par mi 'gyur te/ bram ze dang / khyim bdag dag bag yod pa dang ldan zhing bag yod pa la gnas pa'i rgyus longs spyod chen po las nyams par mi 'gyur ba gang</text></item>
<item><p>234b8</p><section>'dul ba</section><text>yin pa 'di ni bag yod pa'i phan yon dang po yin no/ /gzhan yang bram ze dang / khyim bdag dag bag yod pa dang ldan zhing bag yod pa la gnas pa'i rgyus rgyal rigs kyi 'khor du yang rung / bram ze'i 'khor du yang rung /</text></item>
<item><p>235a1</p><section>'dul ba</section><text>khyim bdag gi 'khor du yang rung / dge sbyong gi 'khor du yang rung / 'khor gang dang gang du 'gro ba'i 'khor de dang der zhum zhum por ma yin pa dang / dga' ba dang / bag tsha ba med pas 'gro bar 'gyur te/ bram ze dang / khyim bdag</text></item>
<item><p>235a2</p><section>'dul ba</section><text>dag bag yod pa dang ldan zhing bag yod pa la gnas pa'i rgyus zhes bya ba nas bag tsha ba med pa zhes bya'i bar gong ma bzhin du gang yin pa 'di ni bag yod pa'i phan yon gnyis pa yin no/ /gzhan yang bram ze dang / khyim bdag dag bag</text></item>
<item><p>235a3</p><section>'dul ba</section><text>yod pa dang ldan zhing bag yod pa la gnas pa'i rgyus phyogs dang phyogs mtshams rnams su dge ba dang / grags pa dang / sgra dang / tshigs su bcad pa rgya chen po grags par 'gyur te/ bram ze dang / khyim bdag dag bag yod pa dang ldan zhing bag</text></item>
<item><p>235a4</p><section>'dul ba</section><text>yod pa la gnas pa'i rgyus phyogs dang phyogs mtshams rnams su dge ba dang / grags pa dang / sgra dang / tshigs su bcad pa rgya chen po grags par 'gyur ba gang yin pa 'di ni bag yod pa'i phan yon gsum pa yin no/ /gzhan yang bram ze</text></item>
<item><p>235a5</p><section>'dul ba</section><text>dang khyim bdag rnams bag yod pa dang ldan zhing bag yod pa la gnas pa'i rgyus yid la gcags pa med par dus byed par 'gyur te/ bram ze dang / khyim bdag rnams bag yod pa dang ldan zhing bag yod pa la gnas pa'i rgyus yid la gcags</text></item>
<item><p>235a6</p><section>'dul ba</section><text>pa med par dus byed par 'gyur ba gang yin pa 'di ni bag yod pa'i phan yon bzhi pa yin no/ /gzhan yang bram ze dang khyim bdag rnams bag yod pa dang ldan zhing bag yod pa la gnas pa'i rgyus lus zhig nas bde 'gro mtho ris kyi</text></item>
<item><p>235a7</p><section>'dul ba</section><text>'jig rten gyi lha rnams su skye bar 'gyur te/ bram ze dang khyim bdag rnams bag yod pa dang ldan zhing bag yod pa la gnas pa'i rgyus lus zhig nas bde 'gro mtho ris kyi 'jig rten gyi lha rnams su skye bar 'gyur ba gang yin pa</text></item>
<item><p>235a8</p><section>'dul ba</section><text>'di ni bag yod pa'i phan yon lnga pa yin no/ /de nas bcom ldan 'das kyis dmar bu can gyi bram ze dang / khyim bdag rnams la chos dang ldan pa'i gtam gyis yang dag par ston par chen po la mdzad/ yang dag par</text></item>
<item><p>235b1</p><section>'dul ba</section><text>'dzin du 'jug par mdzad/ yang dag par gzeng bstod par mdzad/ yang dag par rab tu dga' bar mdzad de/ rnam grangs du mar chos dang ldan pa'i gtam gyis yang dag par bstan/ yang dag par 'dzin du bcug /yang dag</text></item>
<item><p>235b2</p><section>'dul ba</section><text>par bzeng stod/ yang dag par rab tu dga' bar mdzad de cang mi gsung ngo / /de nas dmar bu can gyi bram ze dang / khyim bdag rnams stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/</text></item>
<item><p>235b3</p><section>'dul ba</section><text>bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das bdag cag gi gnas 'dir do mod bzhugs su gsol/ bcom ldan 'das kyis dmar bu can gyi grong</text></item>
<item><p>235b4</p><section>'dul ba</section><text>gi bram ze dang / khyim bdag rnams la cang mi gsung bas gnang bar mdzad do/ /de nas dmar bu can gyi bram ze dang / khyim bdag rnams bcom ldan 'das cang mi gsung bas gnang bar rig ste/ bcom ldan 'das kyis gsungs</text></item>
<item><p>235b5</p><section>'dul ba</section><text>pa la rjes su yi rang ste mngon par bstod nas/ bcom ldan 'das kyi zhabs gnyis la mgo bos phyag 'tshal te bcom ldan 'das kyi spyan snga nas dong ngo / /de nas bcom ldan 'das kyis dmar bu can gyi bram ze dang / khyim bdag</text></item>
<item><p>235b6</p><section>'dul ba</section><text>rnams dong nas ring po ma lon par mkhyen te gnas gang na ba der gshegs te byon pa dang / 'dug gnas kyi phyi rol tu zhabs gnyis bkrus te nang du yang dag 'jog gi phyir 'dug gnas kyi nang du gshegs so/ /de nas yang de'i tshe yul</text></item>
<item><p>235b7</p><section>'dul ba</section><text>ma ga d+hA'i sna chen po la gtogs pa bram ze dbyar byed yul spong byed pa rnams gzhom pa'i phyir dmar bu can gyi grong gi grong khyer rtsig par brtson par gyur pa dang / de'i tshe dmar bu can gyi grong na mthu che ba mthu che ba'i lha rnams 'di lta ste/</text></item>
<item><p>235b8</p><section>'dul ba</section><text>gnas kyis 'bre bar gyur to/ /bcom ldan 'das 'dug gnas na nyin mo'i spyod pas bzhugs pa na lha'i spyan rnam par dag pa mi'i las 'das pas dmar bu can gyi grong na mthu che ba mthu che ba'i lha rnams gnas kyis 'bre bar gzigs so/ /</text></item>
<item><p>236a1</p><section>'dul ba</section><text>gzigs nas kyang rgongs ka nang du yang dag 'jog las bzhengs te 'dug gnas nas byung nas 'dug gnas kyi grib ma la dge slong gi dge 'dun gyi gung la gdan bshams pa nyid la bzhugs so/ /bzhugs nas bcom</text></item>
<item><p>236a2</p><section>'dul ba</section><text>ldan 'das kyis tshe dang ldan pa kun dga' bo la bka' stsal pa/ kun dga' bo dmar bu can gyi grong khyer rtsig par brtson pa de su yin ci thos/ btsun pa bdag gis yul ma ga d+hA'i sna chen po la gtogs pa bram ze dbyar byed</text></item>
<item><p>236a3</p><section>'dul ba</section><text>yul spong byed pa rnams gzhom pa'i phyir dmar bu can gyi grong gi grong khyer rtsig par brtson par thos lags so/ /kun dga' bo legs so legs so/ /kun dga' bo yul ma ga d+hA'i sna chen po la gtogs pa bram ze dbyar byed</text></item>
<item><p>236a4</p><section>'dul ba</section><text>mkhas pa yin te/ 'di ltar sum bcu rtsa gsum pa'i lha rnams dang lhan cig bgros pa lta zhig /kun dga' bo nga 'di na nyin mo'i spyod pas bzhugs pa na lha'i spyan rnam par dag pa mi las 'das pas dmar bu can gyi grong na mthu</text></item>
<item><p>236a5</p><section>'dul ba</section><text>che ba mthu che ba'i lha rnams gnas kyis 'bre bar gzigs so/ /kun dga' bo phyogs gang du mthu che ba mthu che ba'i lha rnams kyis gnas kyis bres pa'i phyogs der 'di lta ste/ mthu che ba mthu che ba'i mi rnams kyi sems</text></item>
<item><p>236a6</p><section>'dul ba</section><text>gzhol bar 'gyur ro/ /phyogs gang du lha bar ma dang / phal pas gnas kyis bres pa'i phyogs der ni 'di lta ste/ gnas kyi phyir mi bar ma dang / phal pa rnams kyi sems gzhol bar 'gyur ro/ /kun dga' bo dmar bu</text></item>
<item><p>236a7</p><section>'dul ba</section><text>can gyi grong 'dir mthu che ba mthu che ba'i lha rnams kyis gnas kyis bres pa'i phyogs 'dir 'di lta ste/ gnas kyi phyir mthu che ba'i mi rnams kyi sems gzhol bar 'gyur ro/ /kun dga' bo ya rabs kyi gnas dang / ya rabs kyi tha snyad ji</text></item>
<item><p>236a8</p><section>'dul ba</section><text>snyed pa dang / tshong pa ya rabs rnams kyi lam dang / zong dgram par yang 'gyur te/ 'di lta ste/ dmar bu can gyi grong khyer 'di mchog tu 'gyur ro/ /'di la bar chad gsum 'byung bar rig par bya ste/ me dang / chu dang / nang 'khrug gis so/ /de nas yul ma ga d+hA'i sna</text></item>
<item><p>236b1</p><section>'dul ba</section><text>chen po la gtogs pa bram ze dbyar byed kyis dge sbyong gau ta ma yul ma ga d+hA nas ljongs rgyu zhing gshegs nas dmar bu can gyi grong du byon te/ dmar bu can gyi grong gi dmar bu can gyi mchod rten gyi drung na bzhugs te/ de la dmar bu can gyi</text></item>
<item><p>236b2</p><section>'dul ba</section><text>bram ze dang / khyim bdag rnams kyis bsnyen bkur byas so zhes thos so/ /thos nas kyang dmar bu can gyi grong nas byung ste/ bcom ldan 'das gang na ba der song ste phyin nas/ bcom ldan 'das dang lhan cig mngon du yang dag par</text></item>
<item><p>236b3</p><section>'dul ba</section><text>dga' ba dang / yang dag par mgu ba'i gtam rnam pa sna tshogs byas nas phyogs gcig tu 'dug go/ /phyogs gcig tu 'dug pa dang / bcom ldan 'das kyis yul ma ga d+hA'i sna chen po la gtogs pa bram ze dbyar byed la chos dang</text></item>
<item><p>236b4</p><section>'dul ba</section><text>ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang dag par gzeng stod par mdzad/ yang dag par rab tu dga' bar mdzad de/ rnam grangs du mar chos dang ldan pa'i gtam gyis yang dag par</text></item>
<item><p>236b5</p><section>'dul ba</section><text>bstan/ yang dag par 'dzin du bcug /yang dag par gzeng bstod/ yang dag par rab tu dga' bar mdzad nas cang mi gsung ngo / /de nas yul ma ga d+hA'i sna chen po la gtogs pa bram ze dbyar byed stan las langs te bla gos phrag pa</text></item>
<item><p>236b6</p><section>'dul ba</section><text>gcig tu gzar nas thal mo sbyar ba btud de/ bcom ldan 'das la 'di skad ces gsol to/ /shes ldan gau ta ma dge slong gi dge 'dun rnams dang thabs gcig tu sang bdag gi sdum par gdugs tshod sbyar zhing mchis na gnang</text></item>
<item><p>236b7</p><section>'dul ba</section><text>bar mdzad du gsol/ bcom ldan 'das kyis yul ma ga d+hA'i sna chen po la gtogs pa bram ze dbyar byed la cang mi gsung bas gnang ngo // //'dul ba phran tshegs kyi gzhi/</text></item>
<item><p>236b8</p><section>'dul ba</section><text>bam po lnga bcu pa/ de nas yul ma ga d+hA'i sna chen po la gtogs pa bram ze dbyar byed kyis bcom ldan 'das cang mi gsung bas gnang bar rig ste/ bcom ldan 'das kyis gsungs pa la rjes su yi rang nas mngon</text></item>
<item><p>237a1</p><section>'dul ba</section><text>par bstod de stan las langs te song ngo / /de nas yul ma ga d+hA'i sna chen po la gtogs pa bram ze dbyar byed kyis de nyid kyi mtshan mo gtsang zhing bsod pa'i bza' ba dang bca' ba sta gon byas nas nang par sngar langs te gdan</text></item>
<item><p>237a2</p><section>'dul ba</section><text>bshams nas chu snod nor bu can gzhags ste/ bcom ldan 'das la spyan 'dren gyis dus tshod gsol pa/ gau ta ma gdugs tshod lags te da de'i dus la bab na shes ldan gau ta mas de'i dus la bab par dgongs su gsol/ de nas bcom ldan</text></item>
<item><p>237a3</p><section>'dul ba</section><text>'das snga dro'i dus kyi tshe na bza' sham thabs mnabs chos gos dang lhung bzed thogs nas dge slong gi dge 'dun gyi tshogs kyis mdun du byas te/ yul ma ga d+hA'i sna chen po la gtogs pa bram ze dbyar byed</text></item>
<item><p>237a4</p><section>'dul ba</section><text>kyi bkad sa ga la ba der gshegs te byon nas dge slong gi dge 'dun gyi gung la gdan bshams pa nyid la bzhugs so/ /de nas yul ma ga d+hA'i sna chen po la gtogs pa bram ze dbyar byed kyis bcom ldan 'das la sogs</text></item>
<item><p>237a5</p><section>'dul ba</section><text>pa dge slong gi dge 'dun bde bar bzhugs par rig nas gtsang zhing bsod pa'i bza' ba dang bca' bas rang gi lag nas stobs shing tshim par byed de/ rnam grangs du mar gtsang zhing bsod pa'i bza' ba dang bca' bas rang gi lag</text></item>
<item><p>237a6</p><section>'dul ba</section><text>nas bstabs shing tshim par byas so/ /bcom ldan 'das kyis gdugs tshod gsol nas phyag gnyis bcabs te lhung bzed gyu bar rig nas gser gyi bya ma bum thogs te/ bcom ldan 'das kyi spyan sngar 'dug nas 'di skad ces</text></item>
<item><p>237a7</p><section>'dul ba</section><text>kyang gsol to/ /kye gau ta ma sbyin pa 'di las bsod nams kyi rgyu mthun pa dang / dge ba'i rgyu 'thun pa dang / bde ba'i gzhi gang lags pa de dmar bu can gyi grong na gnas pa'i lha rnams kyi yun ring po'i don dang phan pa dang bde bar gyur cig ces de nyid la yon bsngo</text></item>
<item><p>237a8</p><section>'dul ba</section><text>ba mdzad du gsol/ de nas bcom ldan 'das kyis yul ma ga d+hA'i sna chen po la gtogs pa bram ze dbyar byed kyi sbyin pa de la rjes su yi rang ba 'dis rjes su yi rang ngo / /skyes bu gang zag dad pa can/ /gang zhig lha rnams mchod byed pa/ /sangs rgyas bka' bzhin byed</text></item>
<item><p>237b1</p><section>'dul ba</section><text>gyur pas/ /de ni sangs rgyas rnams kyis bsngags/ /mkhas shing yid ni gzhungs pa yis/ /gang gi phyogs su gnas 'cha' ba/ /tshul khrims ldan la bshos gsol nas/ /de yi 'og tu yon bsngo bya/ /de rnams rjed pas rjed 'gyur zhing / /</text></item>
<item><p>237b2</p><section>'dul ba</section><text>mchod pas yang ni mchod par 'gyur/ /de nas lto nas byung ba yi/ /bu la ma bzhin 'di la brtse/ /lha rnams brtse ba'i skyes bu de/ /bde ba bzang po mthong bar 'gyur/ /de nas bcom ldan 'das kyis yul ma ga d+hA'i sna chen po la</text></item>
<item><p>237b3</p><section>'dul ba</section><text>gtogs pa bram ze dbyar byed la chos dang ldan pa'i gtam gyis yang dag par bstan/ yang dag par 'dzin du bcug /yang dag par gzeng bstod/ yang dag par rab tu dga' bar mdzad nas stan las bzhengs te gshegs so/ /</text></item>
<item><p>237b4</p><section>'dul ba</section><text>de nas yul ma ga d+hA'i sna chen po la gtogs pa bram ze dbyar byed kyis der rgyu lhag pa gang yin pa de thams cad sbyin par btang nas bcom ldan 'das kyi rjes bzhin du 'brang zhing 'di snyam du sems la mngon par 'du byed do/ /dge sbyong gau ta ma</text></item>
<item><p>237b5</p><section>'dul ba</section><text>dmar bu can gyi grong gi sgo nas phyir gshegs pa de ni bdag gis gau ta ma'i sgo zhes gdags so/ /chu bo gang gA'i 'jug ngogs gang nas rgal ba de yang gau ta ma'i 'jug ngogs zhes gdags so snyam mo/ /de nas bcom ldan 'das kyi thugs kyis yul</text></item>
<item><p>237b6</p><section>'dul ba</section><text>ma ga d+hA'i sna chen po la gtogs pa bram ze dbyar byed kyi bsam pa mkhyen nas dmar bu can gyi grong gi dbus thog thag tu gshegs nas nub phyogs kyi sgor byung ste byang phyogs su rgyus nas chu bo gang gA gang na bar gshegs so/ /de nas</text></item>
<item><p>237b7</p><section>'dul ba</section><text>yang de'i tshe yul ma ga d+hA'i mi rnams kyis chu bo gang gA la phan tshun rgal bar byed de/ kha cig ni shing shal ma la'i spang leb/ kha cig ni ku ba'i gru zam/ kha cig ni sngas nang tshangs can/ kha cig ni ra rkyal gyis so/ /de nas bcom</text></item>
<item><p>237b8</p><section>'dul ba</section><text>ldan 'das 'di snyam du dgongs te/ ci chu bo gang gA'i rgyun las bzlog ste 'gro 'am/ 'on te tshu rol gyi 'gram nas mi snang zhing pha rol gyi 'gram du bzhugs par bya snyam mo/ /de nas bcom ldan 'das dge slong gi</text></item>
<item><p>238a1</p><section>'dul ba</section><text>dge 'dun dang thabs gcig tu tshu rol gyi 'gram nas mi snang zhing pha rol gyi 'gram na bzhugs par bya ba de lta bu'i ting nge 'dzin la snyoms par zhugs te/ ji ltar sems mnyam par gzhag pa dang / de nas dge slong gzhan zhig gis de'i tshe</text></item>
<item><p>238a2</p><section>'dul ba</section><text>tshigs su bcad de smras pa/ kha cig zam pa btsugs nas chu bran bor te rgya mtsho rgal/ /skye bo rnams ni gzings 'cha' mkhas pa'i skye bo rnams su rgal/ /sangs rgyas bcom ldan bram ze rgal bar gyur nas skom la bzhugs/ /dge slong</text></item>
<item><p>238a3</p><section>'dul ba</section><text>dag 'dir khrus byed nyan thos rnams ni gzings 'cha'o/ /gal te kun na chu yod na/ /khron pa'i chus ni ci zhig bya/ /sred pa'i rtsa ba bcad nas ni/ /su zhig spyod pa tshol bar byed/ /de nas yul ma ga d+hA'i sna chen po la gtogs pa bram ze dbyar byed kyis bcom</text></item>
<item><p>238a4</p><section>'dul ba</section><text>ldan 'das dmar bu can gyi grong gi sgo khang nas byung ba de la gau ta ma'i sgo zhes gtags so/ /chu bo gang gA'i 'jug ngogs gang nas rgal ba de yang gau ta ma'i 'jug ngogs shes btags so/ /de nas bcom ldan 'das kyis tshe dang ldan pa kun dga'</text></item>
<item><p>238a5</p><section>'dul ba</section><text>bo la bka' stsal pa/ kun dga' bo grong khyer spyil po can du 'dong ngo / /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar nyan te/ bcom ldan 'das yul spong byed nas ljongs rgyu zhing gshegs nas</text></item>
<item><p>238a6</p><section>'dul ba</section><text>grong khyer spyil po can du byon te/ grong khyer spyil po can du grong gi byang phyogs shing sha pa'i tshal na bzhugs so/ /de nas bcom ldan 'das kyis dge slong rnams la bka' stsal pa/ dge slong dag tshul khrims ni 'di lta bu'o/ /</text></item>
<item><p>238a7</p><section>'dul ba</section><text>ting nge 'dzin ni 'di lta bu'o/ /shes rab ni 'di lta bu ste/ tshul khrims goms par bya ba las ting nge 'dzin la ring du gnas par 'gyur ro/ /ting nge 'dzin la goms par byas pas shes rab la ring du gnas par 'gyur ro/ /shes rab</text></item>
<item><p>238a8</p><section>'dul ba</section><text>goms par byas pas 'di lta ste/ 'dod chags dang / zhe sdang dang / gti mug las yang dag pa ji lta ba bzhin sems rnam par grol bar 'gyur ro/ /dge slong dag 'phags pa'i nyan thos rnams 'di ltar sems yang dag par rnam par grol te/</text></item>
<item><p>238b1</p><section>'dul ba</section><text>bdag ni skye ba zad do/ /tshangs par spyod pa la bsten to/ /bya ba byas so/ /'di las srid pa gzhan mi shes so zhes yang dag pa ji lta ba bzhin rab tu shes so/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga'</text></item>
<item><p>238b2</p><section>'dul ba</section><text>bo grong khyer sgra can ga la bar 'dong ngo / /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan te/ bcom ldan 'das dang yul spong byed nas ljongs rgyu zhing gshegs pa na sgra can du byon te/ sgra can</text></item>
<item><p>238b3</p><section>'dul ba</section><text>gyi kun dzi ka'i gnas na bzhugs so/ /de nas de'i tshe sgra can gyi skye bo phal po che la mi ngas byung bar gyur te/ 'di ltar dge bsnyen ud ka ta yang dus las 'das par gyur/ dge bsnyen nye ba dang / rab brtson dang / kA t+yA'i khyu mchog dang / mdzes</text></item>
<item><p>238b4</p><section>'dul ba</section><text>pa dang / nye mdzes dang / 'chi ltas dang / nye ba'i 'chi ltas dang / bzang po dang / shin du bzang po dang / grags pa dang / grags byin dang / grags mchog kyang dus las 'das par gyur to/ /de nas dge slong rab tu mang po dag snga dro'i dus kyi</text></item>
<item><p>238b5</p><section>'dul ba</section><text>tshe sham thabs bgos chos gos dang lhung bzed blangs nas sgra can du bsod snyoms kyi phyir zhugs so/ /dge slong rab tu mang po sgra can du bsod snyoms la rgyu ba dang / sgra can 'dir skye bo phal po che shi bar gyur te/ 'di ltar dge</text></item>
<item><p>238b6</p><section>'dul ba</section><text>bsnyen ud ka ta yang dus las 'das/ dge bsnyen nye ba dang / rab brtson dang / kA t+yI khyu mchog dang / mdzes pa dang / nye mdzes dang / 'chi ltas dang / nye ba'i 'chi ltas dang / bzang po dang / shin du bzang po dang / grags pa</text></item>
<item><p>238b7</p><section>'dul ba</section><text>dang / grags byin dang / grags mchog dag kyang dus las 'das so zhes thos so/ /thos nas kyang sgra can du bsod snyoms brgyus te zas kyi bya ba byas nas zas phyi ma'i bsod snyoms spangs te lhung bzed dang / chos gos mkhos su phab nas</text></item>
<item><p>238b8</p><section>'dul ba</section><text>rkang pa gnyis bkrus te/ bcom ldan 'das ga la ba der song ste lhags nas bcom ldan 'das kyi zhabs gnyis la mgo bos phyag 'tshal te phyogs gcig tu 'dug go/ /phyogs gcig tu 'dug nas dge slong rab tu mang pos bcom ldan 'das</text></item>
<item><p>239a1</p><section>'dul ba</section><text>la 'di skad ces gsol to/ /btsun pa bdag cag dge slong rab tu mang po snga dro'i dus kyi tshe sham thabs bgos lhung bzed dang chos gos blangs te sgra can 'dir bsod snyoms kyi phyir zhugs te/ btsun pa bdag cag dge</text></item>
<item><p>239a2</p><section>'dul ba</section><text>slong rab tu mang po sgra can du bsod snyoms la rgyu ba na sgra can 'dir skye bo phal po che gum par gyur te/ 'di ltar dge bsnyen ud ka ta dus las 'das/ dge bsnyen nye ba dang / rab brtson dang / kA t+yA'i khyu mchog dang / mdzes pa dang / nye</text></item>
<item><p>239a3</p><section>'dul ba</section><text>mdzes dang / 'chi ltas dang / nye ba'i 'chi ltas dang / bzang po dang / shin du bzang po dang / grags pa dang / grags sbyin dang / grags mchog dag kyang dus las 'das par thos lags na/ btsun pa de dag gar mchis lags/ 'jig rten</text></item>
<item><p>239a4</p><section>'dul ba</section><text>pha rol gyi gnas gang du skyes lags/ dge slong dag dge bsnyen ud ka ta ni gong ma'i cha dang 'thun pa ma yin pa'i kun du sbyor ba lnga spangs te/ de nyid du rdzus te skyes nas yongs su mya ngan las 'das te 'jig rten 'dir slar mi 'ong zhing mi 'byung ba'i</text></item>
<item><p>239a5</p><section>'dul ba</section><text>chos nyid du 'gyur ro/ /dge bsnyen nye ba dang / rab brtson dang / kA t+yA'i khyu mchog dang / mdzes pa dang / nye mdzes dang / 'chi ltas dang / nye ba'i 'chi ltas dang / bzang po dang / shin du bzang po dang / grags pa dang / grags sbyin dang / grags mchog</text></item>
<item><p>239a6</p><section>'dul ba</section><text>rnams kyis kyang gong ma'i cha dang mthun pa ma yin pa'i kun du sbyor ba lnga spangs te/ de nyid du rdzus te skyes nas yongs su mya ngan las 'das te 'jig rten 'dir slar mi 'ong zhing mi 'byung ba'i chos nyid du 'gyur ro/ /dge slong dag sgra can</text></item>
<item><p>239a7</p><section>'dul ba</section><text>'dir dge bsnyen nyis brgya lnga bcu lha gcig dus las 'das pa gang yin pa dag kyang gong ma'i cha dang 'thun pa ma yin pa'i kun du sbyor ba lnga spangs te/ de nyid du rdzus te skyes nas yongs su mya ngan las 'das nas 'jig rten 'dir slar mi 'ong zhing mi 'byung</text></item>
<item><p>239a8</p><section>'dul ba</section><text>ba'i chos nyid du 'gyur ro/ /dge slong dag sgra can 'dir dge bsnyen sum brgya lhag cig gis ni kun du sbyor ba gsum po gang yin pa spangs te 'dod chags dang / zhe sdang dang / gti mug bsrabs nas lan cig phyir 'ong ste 'jig rten 'dir</text></item>
<item><p>239b1</p><section>'dul ba</section><text>lan cig phyir 'ongs nas sdug bsngal gyi mthar byed par 'gyur ro/ /dge slong dag sgra can 'dir dge bsnyen lnga brgya lhag gcig dus las 'das pas kyang kun du sbyor ba gsum po gang yin pa spangs te rgyun du zhugs pa las</text></item>
<item><p>239b2</p><section>'dul ba</section><text>phyir mi ltung ba'i chos nyid du gyur cing nges par yang dag pa'i byang chub tu 'gyur te/ re ltar thogs na srid pa lan bdun las mi 'da' ste lha 'am mi rnams kyi nang du srid pa lan bdun du nying mtshams sbyar nas sdug bsngal gyi mthar byed</text></item>
<item><p>239b3</p><section>'dul ba</section><text>par 'gyur ro/ /dge slong dag khyed de bzhin gshegs pa la dus las 'das/ dus las 'das zhes zhu ba de bzhin gshegs pa la tho brtsams pa yin te/ des de bzhin gshegs pa la bde bar mi 'gyur mod kyi/ skye ba yod na nges par</text></item>
<item><p>239b4</p><section>'dul ba</section><text>'chi ba'i dus byed par 'gyur ba ni de la ngo mtshar mi che ste/ 'on kyang de bzhin gshegs pa rnams byung yang rung ma byung yang rung chos kyi tshul ni gnas pa/ chos kyi dbyings 'di dag ni chos nyid kyi gnas pa ste/ de bzhin gshegs pa nyid kyis mkhyen</text></item>
<item><p>239b5</p><section>'dul ba</section><text>cing yang dag par thugs su chud de 'chad cing rab tu 'dogs par mdzad/ rab tu 'jog par mdzad/ rnam par 'byed par mdzad/ rnam par gsal bar mdzad/ ston par mdzad/ rab tu ston par mdzad pa ni 'di lta ste/</text></item>
<item><p>239b6</p><section>'dul ba</section><text>'di yod pas 'di 'byung la/ 'di skyes pas 'di skye ste/ 'di ltar ma rig pa'i rkyen gyis 'du byed rnams/ 'du byed rnams kyi rkyen gyis rnam par shes pa/ rnam par shes pa'i rkyen gyis ming dang gzugs/ ming dang gzugs</text></item>
<item><p>239b7</p><section>'dul ba</section><text>kyi rkyen gyis skye mched drug /skye mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen gyis srid pa/ srid pa'i rkyen gyis skye ba/ skye ba'i rkyen gyis rga shi dang /</text></item>
<item><p>239b8</p><section>'dul ba</section><text>mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'byung ste/ sdug bsngal gyi phung po chen po 'ba' shig po 'di 'byung bar 'gyur ro/ /'di lta ste/ 'di med pas 'di mi 'byung la/ 'di 'gags pas 'di 'gag par</text></item>
<item><p>240a1</p><section>'dul ba</section><text>'gyur te/ 'di ltar ma rig pa 'gags pas 'du byed rnams 'gag /'du byed rnams 'gags pas rnam par shes pa 'gag /rnam par shes pa 'gags pas ming dang gzugs 'gag /ming dang gzugs 'gags pas skye</text></item>
<item><p>240a2</p><section>'dul ba</section><text>mched drug 'gag /skye mched drug 'gags pas reg pa 'gag /reg pa 'gags pas tshor ba 'gag /tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /srid pa 'gags pas skye</text></item>
<item><p>240a3</p><section>'dul ba</section><text>ba 'gag /skye ba 'gags pas rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'gag par 'gyur te/ sdug bsngal gyi phung po chen po 'ba' shig po 'di 'gag par 'gyur ro/ /dge slong dag de</text></item>
<item><p>240a4</p><section>'dul ba</section><text>lta mod kyi/ chos kyi me long gi chos kyi rnam grangs ngas bshad par byas/ de rab tu nyon la yid la zung shig dang bshad do/ /chos kyi me long gi chos kyi rnam grangs gang zhe na/ sangs rgyas la shes nas dad pa ni chos kyi me long gi chos kyi rnam grangs so/ /</text></item>
<item><p>240a5</p><section>'dul ba</section><text>chos dang / dge 'dun dang / 'phags pa dgyes pa'i tshul khrims la shes nas dad pa ni chos kyi me long gi chos kyi rnam grangs yin no/ /dge slong dag ngas khyed la chos kyi me long gi chos kyi rnam grangs bshad do zhes gsungs pa de ni bshad pa de yin no/ /</text></item>
<item><p>240a6</p><section>'dul ba</section><text>de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo yangs pa can du 'dong ngo / /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/ de nas</text></item>
<item><p>240a7</p><section>'dul ba</section><text>bcom ldan 'das yul spong byed nas ljongs rgyu zhing gshegs nas yangs pa can du byon te/ yangs pa can gyi a mra skyong ma'i tshal na bzhugs so/ /a mra skyong mas bcom ldan 'das yul spong byed nas ljongs rgyu zhing gshegs te/</text></item>
<item><p>240a8</p><section>'dul ba</section><text>yangs pa can du byon nas yangs pa can gyi bdag nyid kyi tshal na bzhugs par thos so/ /thos nas kyang rgyan thams cad kyis brgyan te/ bud med kyi tshogs kyis bskor nas bzhon pa bzang po la zhon te yangs pa can nas byung nas bcom ldan 'das la blta ba dang / bsnyen bkur</text></item>
<item><p>240b1</p><section>'dul ba</section><text>bya ba'i phyir bcom ldan 'das kyi spyan sngar song ste/ des ji ltar bzhon pa'i sa'i bar du zhon te song nas bzhon pa las babs te rkang pa kho nas kun dga' ra bar song ngo / /de nas de'i tshe bcom ldan 'das dge slong brgya phrag du ma'i 'khor gyi gung</text></item>
<item><p>240b2</p><section>'dul ba</section><text>la chos ston cing bzhugs te/ bcom ldan 'das kyis a mra skyong ma rgyang ring po nas 'ongs pa gzigs so/ /gzigs nas kyang dge slong rnams la bka' stsal pa/ dge slong dag a mra skyong ma 'dir 'ong gis brtson pa dang / shes bzhin dang / dran pas</text></item>
<item><p>240b3</p><section>'dul ba</section><text>gnas par gyis shig /dge slong dag ngas de skad du rjes su bstan pa brtson pa la gnas pa gang zhe na/ dge slong dag 'di la sdig pa mi dge ba'i chos skyes pa rnams spang ba'i phyir 'dun pa bskyed do/ /'bad do/ /brtson 'grus rtsom mo/ /sems rab tu 'dzin</text></item>
<item><p>240b4</p><section>'dul ba</section><text>to/ /rab tu 'jog go/ /sdig pa mi dge ba'i chos ma skyes pa rnams mi bskyed pa'i phyir 'dun pa bskyed do/ /'bad do/ /brtson 'grus rtsom mo/ /sems rab tu 'dzin to/ /rab tu 'jog go/ /dge ba'i chos ma skyes pa rnams bskyed pa'i phyir 'dun pa</text></item>
<item><p>240b5</p><section>'dul ba</section><text>skyed do/ /'bad do/ /brtson 'grus brtsom mo/ /sems rab tu 'dzin to/ /rab tu 'jog go/ /dge ba'i chos skyes pa rnams gnas pa dang / phyir zhing 'byung ba dang / nyams par mi 'gyur ba dang / yongs su rdzogs pa dang / 'phel zhing rgyas</text></item>
<item><p>240b6</p><section>'dul ba</section><text>par bya ba'i phyir 'dun pa skyed do/ /'bad do/ /brtson 'grus rtsom mo/ /sems rab tu 'dzin to/ /rab tu 'jog go/ /dge slong dag 'di ni brtson pa la gnas pa yin no/ /dge slong dag shes bzhin du gyur cing 'gro ba dang 'ong ba'i tshe shes</text></item>
<item><p>240b7</p><section>'dul ba</section><text>bzhin du gnas pa gang zhe na/ lta ba dang / rnam par lta ba dang / bskum pa dang / brkyang ba dang / chos gos snam sbyar gyon pa dang / lhung bzed thogs pa dang / 'gro ba dang / 'greng ba dang / 'dug pa dang / nyal ba dang / langs pa dang /</text></item>
<item><p>240b8</p><section>'dul ba</section><text>smra ba dang / mi smra ba dang / gnyid dang / ngal ba dang / ngal bso ba'i tshe shes bzhin du gyur pa ste/ dge slong dag 'di ni shes bzhin du gnas par gyur pa yin no/ /dge slong dag ji ltar dran par gyur pa yin zhe na/ dge slong dag 'di la nang gi lus la lus kyi rjes su lta zhing brtson</text></item>
<item><p>241a1</p><section>'dul ba</section><text>'grus dang / shes bzhin dang / dran pa dang ldan pas 'jig rten la gnod sems dang / yid mi bde ba spangs nas gnas so/ /phyi'i lus dang / nang gi dang / phyi dang nang gi lus dang / phyi'i tshor ba dang / nang gi dang / phyi dang nang gi tshor ba dang</text></item>
<item><p>241a2</p><section>'dul ba</section><text>phyi'i sems dang / nang gi sems dang / phyi dang nang gi sems dang / phyi'i chos dang / nang gi chos dang / phyi dang nang gi chos la chos kyi rjes su lta/ brtson 'grus dang / shes bzhin dang / dran pa dang ldan pas 'jig rten la gnod sems dang / yid mi bde ba</text></item>
<item><p>241a3</p><section>'dul ba</section><text>spangs nas gnas so/ /dge slong dag 'di ni dran pa la gnas pa yin no/ /dge slong dag a mra skyong ma 'dir 'ong gis brtson pa dang / shes bzhin dang / dran pas gnas par gyis shig ces ngas gang gsungs pa ni de yin no/ /de nas a mra skyong ma</text></item>
<item><p>241a4</p><section>'dul ba</section><text>bcom ldan 'das gang na ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug pa dang bcom ldan 'das kyis a mra skyong ma la chos dang ldan pa'i gtam gyis yang dag</text></item>
<item><p>241a5</p><section>'dul ba</section><text>par ston par mdzad/ yang dag par 'dzin du 'jug par mdzad/ yang dag par gzeng stod par mdzad/ yang dag par rab tu dga' bar mdzad de/ rnam grangs du mar chos dang ldan pa'i gtam gyis yang dag par bstan/</text></item>
<item><p>241a6</p><section>'dul ba</section><text>yang dag par 'dzin du bcug /yang dag par gzeng stod/ yang dag par rab tu dga' bar mdzad nas cang mi gsung ngo / /de nas a mra skyong ma stan las langs te bcom ldan 'das gang na ba de logs su thal mo sbyar ba btud nas</text></item>
<item><p>241a7</p><section>'dul ba</section><text>bcom ldan 'das la 'di skad ces gsol to/ /bcom ldan 'das dge slong gi dge 'dun dang thabs gcig tu sang bdag gi sdum par gdugs tshod sbyar zhing mchis na gnang bar mdzad du gsol/ bcom ldan 'das cang mi gsung bas</text></item>
<item><p>241a8</p><section>'dul ba</section><text>a mra skyong ma la gnang bar mdzad do/ /de nas a mra skyong ma bcom ldan 'das cang mi gsung bas gnang bar rig ste/ bcom ldan 'das kyis gsungs pa la rjes su yi rang ste mngon par bstod nas/ bcom ldan 'das kyi zhabs gnyis la mgo bos phyag 'tshal</text></item>
<item><p>241b1</p><section>'dul ba</section><text>nas bcom ldan 'das kyi spyan snga nas song ngo / /yangs pa can gyi li tsa byi rnams kyis bcom ldan 'das spong byed nas ljongs rgyu zhing gshegs te yangs pa can du byon nas yangs pa can gyi a mra skyong ma'i tshal na bzhugs so zhes thos so/ /thos</text></item>
<item><p>241b2</p><section>'dul ba</section><text>nas kyang rang rang gi shing rta la zhon te/ kha cig ni rta sngon po/ shing rta sngon po/ srab skyogs dang / lcag sngon po/ thor tshugs dang / gdugs dang / ral gri shubs sngon po dang / rnga yab nor bu'i yu ba can dang / gos dang / rgyan dang / byug pa sngon po dang / 'khor</text></item>
<item><p>241b3</p><section>'dul ba</section><text>sngon po dang / kha cig ni rta ser po/ shing rta ser po/ srab skyogs dang lcag ser po/ thor tshugs dang gdugs ser po/ ral gri shubs dang / rnga yab nor bu'i yu ba can dang / gos dang / rgyan dang / byug pa ser po/ 'khor ser po dang / kha cig ni rta dmar po/ shing rta</text></item>
<item><p>241b4</p><section>'dul ba</section><text>dmar po/ srab skyogs dang lcag dmar po/ thor tshugs dang gdugs dmar po/ ral gri shubs dang / rnga yab nor bu'i yu ba can dang / gos dang / rgyan dang / byug pa dmar po dang / 'khor dmar po'o/ /kha cig ni rta dkar po dang / shing rta dkar po dang / srab skyog</text></item>
<item><p>241b5</p><section>'dul ba</section><text>dang lcag dkar po dang / thor tshugs dang / gdugs dkar po dang / ral gri shubs dang / rnga yab nor bu'i yu ba can dang / gos dang / rgyan dang / byug pa dkar po/ 'khor dkar por chas te/ skad mthon po dang skad chen por slar khyer slar khyer ces</text></item>
<item><p>241b6</p><section>'dul ba</section><text>zer zhing yangs pa can nas byung ste/ bcom ldan 'das la blta ba dang / bsnyen bkur bya ba'i phyir bcom ldan 'das kyi spyan sngar dong ngo / /bcom ldan 'das kyis yangs pa can gyi li tsa byi rnams rgyang ring po kho na nas 'ong ba</text></item>
<item><p>241b7</p><section>'dul ba</section><text>gzigs so/ /gzigs nas kyang dge slong rnams la bka' stsal pa/ dge slong dag khyed cag las gang gis sum bcu rtsa gsum pa'i lha rnams skyed mos tshal du 'gro ba ma mthong ba de yangs pa can gyi li tsa byi rnams la ltos shig /</text></item>
<item><p>241b8</p><section>'dul ba</section><text>de ci'i phyir zhe na/ dge slong dag sum bcu rtsa gsum pa'i lha rnams kyang ji ltar da ltar yangs pa can gyi li tsa byi dag bzhin du rdzu 'phrul 'di dang / 'byor pa 'di dang / cha lugs 'dis skyed mos tshal gyi gnas su 'gro'o/ /ji tsam bzhon pa'i sa'i bar</text></item>
<item><p>242a1</p><section>'dul ba</section><text>du bzhon pas song nas bzhon pa las babs te/ rkang pa kho nas kun dga' ra bar zhugs nas bcom ldan 'das gang na ba der song ste lhags nas bcom ldan 'das kyi zhabs gnyis la mgo bos phyag 'tshal nas phyogs gcig</text></item>
<item><p>242a2</p><section>'dul ba</section><text>tu 'dug go/ /phyogs gcig tu 'dug nas bcom ldan 'das kyis yangs pa can gyi li tsa byi rnams la chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang dag par gzeng stod par mdzad/</text></item>
<item><p>242a3</p><section>'dul ba</section><text>yang dag par rab tu dga' bar mdzad de/ rnam grangs du mar chos dang ldan pa'i gtam gyis yang dag par bstan/ yang dag par 'dzin du bcug /yang dag par gzeng bstod/ yang dag par rab tu dga' bar mdzad do/ /de nas yang de'i tshe bram</text></item>
<item><p>242a4</p><section>'dul ba</section><text>ze'i khye'u ser skya 'khor 'dus pa de nyid du 'dug par gyur to/ /de nas bram ze'i khye'u ser skya stan las langs te/ bla gos phrag pa gcig tu gzar nas bcom ldan 'das gang na ba de logs su thal mo sbyar ba btud nas 'di skad ces gsol to/ /bcom ldan 'das bdag ni spobs lags so/ /bde bar</text></item>
<item><p>242a5</p><section>'dul ba</section><text>gshegs pa bdag ni spobs lags so/ /bcom ldan 'das kyis ser skya'i bu spobs par gyis shig ces bka' stsal pa dang / de nas bram ze'i khye'u ser skyas tshigs su bcad de gsol pa/ ang+ga'i rgyal po nor bu go</text></item>
<item><p>242a6</p><section>'dul ba</section><text>'chang ba/ /ma ga'i dbang pos rnyed pa legs rnyed de/ /de yi yul du byung ba'i sangs rgyas ni/ /grags pa'i sgra dag gangs kyi ri bo bzhin/ /ji ltar pad ma bzang po legs 'khrungs pa/ /rgongs ka kha 'bye dri zhim ldan pa bzhin/ /</text></item>
<item><p>242a7</p><section>'dul ba</section><text>bar snang la ni nyi ma lhag gi bar/ /snang ba lta bu'i nyi ma'i rgyud la ltos/ /de bzhin gshegs pa rnams kyi shes rab stobs/ /ji ltar mtshan mo me 'bar lta bu ltos/ /de ni mig byed snang bar byed pa ste/ /lhags pa</text></item>
<item><p>242a8</p><section>'dul ba</section><text>rnams kyi the tshom rnam par 'dul/ /li tsa byi lnga brgyas bram ze'i khye'u ser skyas legs par smras so/ /bram ze'i khye'u ser skyas legs par smras so zhes bla gos lnga brgya legs par smras pa'i phyir byin no/ /de nas bcom ldan 'das kyis</text></item>
<item><p>242b1</p><section>'dul ba</section><text>yangs pa can gyi li tsa byi rnams la chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang dag par gzeng stod par mdzad/ yang dag par rab tu dga' bar mdzad nas cang mi gsung ngo / /</text></item>
<item><p>242b2</p><section>'dul ba</section><text>de nas yangs pa can gyi li tsa byi rnams stan las langs te/ bla gos phrag pa gcig tu gzar nas bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das dge</text></item>
<item><p>242b3</p><section>'dul ba</section><text>slong gi dge 'dun dang thabs gcig tu sang bdag cag gi sdum par gdugs tshod sbyar zhing mchis na gnang bar mdzad du gsol/ gnas 'jog dag nga sngar a mra skyong mas spyan drangs so/ /btsun pa a mra skyong ma dman pa shes rab dman pa des bdag</text></item>
<item><p>242b4</p><section>'dul ba</section><text>cag bslus lags te thog mar bcom ldan 'das la lta ba dang / bsnyen bkur bgyi bar mchis pa'i rngo ma thog mod kyi da dung bdag cag bcom ldan 'das dang dge slong gi dge 'dun la bsnyen bkur 'tshal lo/ /bcom ldan 'das kyis de dag la</text></item>
<item><p>242b5</p><section>'dul ba</section><text>gnas 'jog dag legs par smras so zhes bka' stsal to/ /de nas yangs pa can gyi li tsa byi rnams kyis bcom ldan 'das kyis gsungs pa la mngon par bstod de rjes su yi rang nas bcom ldan 'das kyi zhabs gnyis la mgo bos phyag</text></item>
<item><p>242b6</p><section>'dul ba</section><text>'tshal nas bcom ldan 'das kyi spyan snga nas song ngo / /bram ze'i khye'u ser skya ni de nyid du 'dug go/ /de nas bram ze'i khye'u ser skyas yangs pa can gyi li tsa byi rnams dong nas ring por ma lon par shes nas stan las langs te/</text></item>
<item><p>242b7</p><section>'dul ba</section><text>bla gos phrag pa gcig tu gzar te/ bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/ /btsun pa 'dir bdag la li tsa byi lnga brgyas bla gos lnga brgya legs par</text></item>
<item><p>242b8</p><section>'dul ba</section><text>smras pa'i phyir stsal ba 'di dag bcom ldan 'das kyis thugs brtse ba nye bar bzung ste bzhes su gsol/ bcom ldan 'das kyis bram ze'i khye'u ser skya la thugs brtse ba nye bar bzung ste bla gos lnga brgya bzhes so/ /de nas bcom ldan 'das kyis</text></item>
<item><p>243a1</p><section>'dul ba</section><text>bram ze'i khye'u ser skya la bka' stsal pa/ ser skya'i bu de bzhin gshegs pa dgra bcom pa yang dag par rdzogs pa'i sangs rgyas 'jig rten du byung na ngo mtshar rmad du byung ba'i chos rnam pa lnga 'jig rten du 'byung bar 'gyur te/ lnga gang zhe na/</text></item>
<item><p>243a2</p><section>'dul ba</section><text>ser skya'i bu 'di la ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa/ bla na med pa skyes bu 'dul ba'i kha lo sgyur ba/ lha dang mi rnams kyi ston pa/</text></item>
<item><p>243a3</p><section>'dul ba</section><text>sangs rgyas bcom ldan 'das 'jig rten du byung bar gyur te/ de'i chos bstan pa thog mar dge ba/ bar du dge ba/ tha mar dge ba/ don bzang po/ tshig 'bru bzang po/ ma 'dres pa/ yongs su rdzogs pa/ yongs su dag pa/ yongs su byang ba/</text></item>
<item><p>243a4</p><section>'dul ba</section><text>tshangs par spyod pa rab tu ston te/ ser skya'i bu de bzhin gshegs pa dgra bcom pa yang dag par rdzogs pa'i sangs rgyas 'jig rten du byung na ngo mtshar rmad du byung ba'i chos 'jig rten du byung ba dang po yin no/ /ser skya'i bu gzhan yang gang chos de gus</text></item>
<item><p>243a5</p><section>'dul ba</section><text>pa dang bcas pas nyan cing bla mar byed/ dam par byed/ yid la byed cing sems rtse gcig tu byas te rna ba blags nas sems thams cad bsdus te nyan par byed pa 'di ni ser skya'i bu de bzhin gshegs pa dgra bcom pa yang dag par rdzogs pa'i</text></item>
<item><p>243a6</p><section>'dul ba</section><text>sangs rgyas 'jig rten du byung na ngo mtshar rmad du byung ba'i chos 'jig rten du byung ba gnyis pa yin no/ /ser skya'i bu gzhan yang chos de gang dag gis thos nas dga' ba dang / mgu ba dang / nges par 'byung ba dang ldan pa'i dge ba rgya</text></item>
<item><p>243a7</p><section>'dul ba</section><text>chen po thos pa 'di ni ser skya'i bu de bzhin gshegs pa dgra bcom pa yang dag par rdzogs pa'i sangs rgyas 'jig rten du byung na ngo mtshar rmad du byung ba'i chos 'jig rten du byung ba gsum pa yin no/ /ser skya'i bu gzhan yang gang dag gis chos</text></item>
<item><p>243a8</p><section>'dul ba</section><text>de thos nas de lta de ltar sgrub par byed pa ni ser skya'i bu de bzhin gshegs pa dgra bcom pa yang dag par rdzogs pa'i sangs rgyas 'jig rten du byung na ngo mtshar rmad du byung ba'i chos 'jig rten du byung ba bzhi pa yin no/ /ser skya'i bu gzhan</text></item>
<item><p>243b1</p><section>'dul ba</section><text>yang gang dag gis chos de thos nas don zab mo'i gzhi so sor rtogs par byed pa ni ser skya'i bu de bzhin gshegs pa dgra bcom pa yang dag par rdzogs pa'i sangs rgyas 'jig rten du byung na ngo mtshar rmad du byung ba'i chos 'jig rten du byung ba lnga pa</text></item>
<item><p>243b2</p><section>'dul ba</section><text>yin no/ /ser skya'i bu skyes bu dam pa dag ni byas pa gzo ba dang byas pa tshor ba can yin te/ gang gis cung zad tsam byas pa yang chud gzon par mi byed na mang po lta smos kyang ci dgos/ ser skya'i bu de lta bas na 'di ltar byas pa gzo ba dang byas pa tshor ba</text></item>
<item><p>243b3</p><section>'dul ba</section><text>can du bslab par bya ste/ cung zad tsam byas pa yang chud gzon par mi bya na mang po lta smos kyang ci dgos te/ ser skya'i bu khyod kyis de ltar bslab par bya'o/ /de nas bram ze'i khye'u ser skya'i bu bcom ldan 'das kyis gsungs pa la mngon</text></item>
<item><p>243b4</p><section>'dul ba</section><text>par bstod de rjes su yi rang nas bcom ldan 'das kyi zhabs gnyis la mgo bos phyag 'tshal te/ bcom ldan 'das kyi spyan snga nas song ngo / /de nas a mra skyong mas de nyid kyi mtshan mo nas gtsang zhing bsod pa'i bza' ba dang bca' ba dag sta</text></item>
<item><p>243b5</p><section>'dul ba</section><text>gon byas te/ nang par sngar langs nas gdan bshams te nor bu'i chu snod dag bzhag nas bcom ldan 'das la spyan 'dren gyi gdugs tshod gsol pa/ btsun pa gdugs tshod bshams lags na da de'i dus la bab par dgongs su gsol/</text></item>
<item><p>243b6</p><section>'dul ba</section><text>de nas bcom ldan 'das snga dro sham thabs mnabs/ na bza' chos gos dang / lhung bzed bsnams te/ dge slong gi tshogs kyis bskor cing dge slong gi dge 'dun gyi mdun gyis bltas te/ a mra skyong ma'i bkad sa gang na</text></item>
<item><p>243b7</p><section>'dul ba</section><text>ba der gshegs te byon nas dge slong gi dge 'dun gyi gung la gdan bshams pa nyid la bzhugs so/ /de nas a mra skyong mas sangs rgyas la sogs pa dge slong gi dge 'dun bde bar bzhugs par rig nas gtsang zhing bsod pa'i bza' ba</text></item>
<item><p>243b8</p><section>'dul ba</section><text>dang bca' ba dag rang gi lag nas stobs shing tshim par byed de/ rnam grangs du mar gtsang zhing bsod pa'i bza' ba dang bca' bas rang gi lag nas bstabs shing tshim par byas so/ /bcom ldan 'das kyis gsol zin nas phyag bcabs te/</text></item>
<item><p>244a1</p><section>'dul ba</section><text>lhung bzed gyu bar rig nas stan dma' ba zhig blangs te/ bcom ldan 'das kyi spyan sngar chos mnyan pa'i phyir 'dug go/ /de nas bcom ldan 'das kyis a mra skyong ma'i sbyin pa de la rjes su yi rang bas rjes su yi rang bar mdzad de/ sbyin la</text></item>
<item><p>244a2</p><section>'dul ba</section><text>dga' 'gyur de la skye bo sten/ /snyan pa thob cing de yi grags pa 'phel/ /ser sna med cing tshogs par 'gro ba na/ /zhum par mi 'gyur 'jigs pa med par 'gyur/ /de lta bas na mkhas pa bde 'dod pas/ /ser sna'i dri ma spangs te sbyin pa</text></item>
<item><p>244a3</p><section>'dul ba</section><text>gtong / /de dag yun ring sum bcu rtsa gsum gnas/ /lha dag dang yang skal ba mnyam par dga'/ /sbyin gtong dge byed de ni shi 'phos nas/ /rang gi 'od kyis dga' ba'i tshal na rgyu/ /de na de dag rtsen cing dga' byed pa/ /'dod pa'i</text></item>
<item><p>244a4</p><section>'dul ba</section><text>yon tan mang po dag dang ldan/ /ma bcings skyob pa de yi gsung thos nas/ /bde bar gshegs pa'i nyan thos mtho ris dga'/ /de nas bcom ldan 'das kyis a mra skyong ma la chos dang ldan pa'i gtam gyis yang dag par bstan/</text></item>
<item><p>244a5</p><section>'dul ba</section><text>yang dag par 'dzin du bcug /yang dag par gzeng bstod/ yang dag par rab tu dga' bar mdzad nas gdan las bzhengs te gshegs so/ /de nas bcom ldan 'das kyis tshe dang ldan pa kun dga' bo la bka' stsal pa/</text></item>
<item><p>244a6</p><section>'dul ba</section><text>kun dga' bo 'od ma can gyi grong gang na bar 'dong ngo / /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/ /de nas bcom ldan 'das yul spong byed nas ljongs rgyu zhing gshegs te 'od</text></item>
<item><p>244a7</p><section>'dul ba</section><text>ma can gyi grong du byon nas 'od ma can gyi grong gi byang phyogs kyi grong shing sha pa'i tshal na bzhugs so/ /de nas de'i tshe mu ge'i dgon pa nyam nga ba slongs mo pa rnams kyis zas rnyed dka' ba byung bar gyur to/ /de nas bcom ldan 'das kyis dge slong rnams la bka'</text></item>
<item><p>244a8</p><section>'dul ba</section><text>stsal pa/ dge slong dag da ltar 'dir mu ge'i dgon pa nyam nga ba slongs mo pa rnams kyis zas rnyed dka' ba byung gis/ dge slong dag tshur khyed las smos 'drin ji lta bu yod pa dang / gtam 'dres pa ji lta bu yod pa dang / 'grogs bshes ji lta bu yod pa de dag ni yangs pa can gyi nyen</text></item>
<item><p>244b1</p><section>'dul ba</section><text>'khor spong byed du dbyar gnas par dam chos shig /nga yang bsnyen bkur ba dge slong kun dga' bo dang 'od ma can gyi grong 'di nyid du dbyar bzhugs par dam bcas na thams cad bsod snyoms kyis phongs par mi 'gyur grang / btsun pa bka'</text></item>
<item><p>244b2</p><section>'dul ba</section><text>bzhin 'tshal lo zhes dge slong de dag gis bcom ldan 'das kyi ltar mnyan nas smos 'drin ji lta bu yod pa dang / 'grogs bshes ji lta bu yod pa dang / gtam 'dres pa ji lta bu yod pa dag ni yangs pa can gyi nyen kor spong byed du dbyar gnas par dam</text></item>
<item><p>244b3</p><section>'dul ba</section><text>bcas so/ /bcom ldan 'das kyang bsnyen bkur ba tshe dang ldan pa kun dga' bo dang 'od ma can gyi grong de nyid du dbyar bzhugs par dam bcas so/ /dbyar gnas der bcom ldan 'das snyun tshabs chen po mi bzad pa drag po grongs la thug pa zhig gis</text></item>
<item><p>244b4</p><section>'dul ba</section><text>thebs so/ /de nas bcom ldan 'das 'di snyam du dgongs te/ bdag nad tshabs chen po mi bzad pa drag pa shi la thug pas thebs la/ dge slong gi dge 'dun yang 'thor bar gyur na dge slong gi dge 'dun 'thor ba dang / bdag yongs su mya ngan las</text></item>
<item><p>244b5</p><section>'dul ba</section><text>'da' ba ni bdag gi cha ma yin gyi/ ma la bdag gis tshor ba gcig po de brtson 'grus kyis bcil la mtshan ma thams cad yid la mi bya bar sems kyi ting nge 'dzin mtshan ma med pa lus kyi mngon sum du bsgrubs te gnas par bya'o snyam du</text></item>
<item><p>244b6</p><section>'dul ba</section><text>dgongs so/ /de nas bcom ldan 'das kyis tshor ba gcig po de brtson 'grus kyis slar bcil nas mtshan ma thams cad yid la mi mdzad pas sems kyi ting nge 'dzin mtshan ma med pa skus mngon sum du mdzad de bsgrubs nas bzhug</text></item>
<item><p>244b7</p><section>'dul ba</section><text>te/ des na bcom ldan 'das lhag par spyod pa dang / lhag par 'tsho bar gyur to/ /de nas tshe dang ldan pa kun dga' bo dgongs ka nang du yang dag 'jog las langs te/ bcom ldan 'das gang na ba der song ste phyin nas/</text></item>
<item><p>244b8</p><section>'dul ba</section><text>bcom ldan 'das kyi zhabs la mgo bos phyag 'tshal nas phyogs gcig tu 'dug go/ /phyogs gcig tu 'dug nas bcom ldan 'das la tshe dang ldan pa kun dga' bos 'di skad ces gsol to/ /btsun pa bcom ldan 'das</text></item>
<item><p>245a1</p><section>'dul ba</section><text>snyun tshabs chen po mi bzad pa drag po grongs la thug pas thebs pa glo bar chud nas bdag ni dug 'tshal ba bzhin lus kyang g.yo ba ma mchis/ phyogs kyang bslad/ chos thos pa rnams kyang bskyud par gyur lags te/</text></item>
<item><p>245a2</p><section>'dul ba</section><text>de la bdag glo ba re ba ni re shig bcom ldan 'das kyis dge slong gi dge 'dun gyi slad du zhal chems cung zad bka' ma stsal gyi bar du bcom ldan 'das yongs su mya ngan las mi 'da'o snyam bgyid do/ /kun dga' bo gang zhig 'di snyam du dge slong</text></item>
<item><p>245a3</p><section>'dul ba</section><text>gi dge 'dun ni bdag gi yin te/ bdag gis dge slong gi dge 'dun la bstan par bya'o/ /bdag gis dge slong gi dge 'dun drang ngo snyam du sems pa de ni dge 'dun gyi phyir kha chems cung zad smra bar 'gyur ba nyid na/ kun dga' bo nga la ni 'di snyam du</text></item>
<item><p>245a4</p><section>'dul ba</section><text>dge slong gi dge 'dun nga'i yin te/ ngas dge slong gi dge 'dun la bstan par bya'o/ /ngas dge slong gi dge 'dun drang ngo snyam du dgongs pa mi mnga' na/ ngas dge slong gi dge 'dun gyi phyir zhal chems kho na cung zad bstan du ci yod/ gzhan yang kun</text></item>
<item><p>245a5</p><section>'dul ba</section><text>dga' bo nga la dge slong gi dge 'dun gyi rag lus pa ci zhig yod/ kun dga' bo ngas rtag tu goms par bya ba'i chos 'di lta ste/ dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs</text></item>
<item><p>245a6</p><section>'dul ba</section><text>lnga dang / byang chub kyi yan lag bdun dang / 'phags pa'i lam yan lag brgyad ni bshad zin to/ /kun dga' bo de bzhin gshegs pa la ni gang zhig gzhan dag gis shes na mi rung bas de bzhin gshegs pas bcab bo snyam du dgongs pa'i</text></item>
<item><p>245a7</p><section>'dul ba</section><text>slob dpon gyi dpe mkhyud mi mnga'o/ /kun dga' bo 'on kyang gang gi tshe de bzhin gshegs pa snyun tshabs chen po mi bzad pa drag po grongs la thug pas thebs pa de la nga 'di snyam du dgongs te/ bdag nad tshabs chen po mi bzad pa drag po shi la</text></item>
<item><p>245a8</p><section>'dul ba</section><text>thug pas thebs la/ dge slong gi dge 'dun kyang 'thor bar gyur te/ dge slong gi dge 'dun kyang 'thor ba na bdag yongs su mya ngan las 'da' ba ni bdag gi cha ma yin gyis/ ma la bdag gis tshor ba gcig po de brtson 'grus kyis bcil la</text></item>
<item><p>245b1</p><section>'dul ba</section><text>mtshan ma thams cad yid la mi bya bar sems kyi ting nge 'dzin mtshan ma med pa lus kyis mngon sum du bsgrubs te gnas par bya'o snyam du ngas tshor ba gcig po de brtson 'grus kyis slar bcil nas mtshan ma thams cad yid la mi bya bar</text></item>
<item><p>245b2</p><section>'dul ba</section><text>sems kyi ting nge 'dzin mtshan ma med pa lus kyis mngon sum du bsgrubs nas bzhags te/ des na de bzhin gshegs pa lhag par spyod pa dang / lhag par 'tsho bar gyur to/ /gzhan yang kun dga' bo de bzhin gshegs pa na tshod lo</text></item>
<item><p>245b3</p><section>'dul ba</section><text>brgyad bcu lon pas sku bgres 'khogs gtugs par gyur te rnam pa gnyis la brten nas 'tsho'o/ /dper na shing rta rnying pa rnam pa gnyis la brten nas 'tsho ba de bzhin du de bzhin gshegs pa yang na tshod lo brgyad bcu lon pas sku bgres 'khogs</text></item>
<item><p>245b4</p><section>'dul ba</section><text>gtugs par gyur te rnam pa gnyis la brten nas 'tsho'o/ /de lta bas na kun dga' bo khyed mya ngan ma byed cig /nyon mongs par ma byed cig /smre sngags ma 'don cig /gang skye ba dang / byung ba dang / byas pa dang / 'dus byas dang / bsags pa gang</text></item>
<item><p>245b5</p><section>'dul ba</section><text>yin pa rten cing 'brel bar byung ba rnam par 'gyes pa'i chos can de la mi 'jig pa de lta bu ga la yod de de ni gnas med do/ /kun dga' bo gang yang ngas khyod la sdug pa dang / phangs pa dang / dga' ba dang / yid du 'ong ba thams cad ni 'bral ba</text></item>
<item><p>245b6</p><section>'dul ba</section><text>dang / 'jig pa dang / 'gyes pa dang / mi ldan par 'gyur bar snga nas bshad zin to/ /kun dga' bo de lta bas na da lta'am 'das kyang rung gang su dag bdag nyid gling dang / bdag nyid skyabs dang / chos kyi gling dang / chos</text></item>
<item><p>245b7</p><section>'dul ba</section><text>kyi skyabs kyis gnas par bya'i gling gzhan dang / skyabs gzhan gyis ni ma yin no/ /de ci'i phyir zhe na/ kun dga' bo da lta'am 'das kyang rung gang su dag bdag nyid gling dang / bdag nyid skyabs dang / chos kyi gling dang / chos kyi skyabs kyis gnas</text></item>
<item><p>245b8</p><section>'dul ba</section><text>par byed kyi gling gzhan dang / skyabs gzhan gyis ni ma yin pa de dag ni 'di lta ste/ nga'i nyan thos bslab pa 'dod pa rnams kyi mchog yin no/ /kun dga' bo ji ltar na dge slong gis bdag nyid gling dang / bdag nyid skyabs dang / chos kyi gling dang / chos kyi skyabs kyis gnas par</text></item>
<item><p>246a1</p><section>'dul ba</section><text>bya'i/ gling gzhan dang / skyabs gzhan gyis ni ma yin zhe na/ kun dga' bo 'di la dge slong nang gi lus la lus kyi rjes su lta zhing brtson 'grus dang / shes bzhin dang / dran pa dang ldan pas 'jig rten la gnod sems dang / yid mi bde ba</text></item>
<item><p>246a2</p><section>'dul ba</section><text>spangs nas gnas so/ /phyi'i lus dang / nang dang phyi'i lus dang / nang gi tshor ba rnams dang / phyi'i tshor ba rnams dang / phyi dang nang gi tshor ba rnams dang / nang gi sems dang / phyi'i sems dang / nang dang phyi'i sems dang / nang gi chos rnams dang / phyi'i chos rnams dang /</text></item>
<item><p>246a3</p><section>'dul ba</section><text>nang dang phyi'i chos rnams la chos kyi rjes su lta zhing brtson 'grus dang / shes bzhin dang / dran pa dang ldan pas 'jig rten la gnod sems dang / yid mi bde ba spangs nas gnas pa ste/ kun dga' bo dge slong 'di lta bu ni bdag nyid gling dang / bdag nyid</text></item>
<item><p>246a4</p><section>'dul ba</section><text>skyabs dang / chos kyi gling dang / chos kyi skyabs kyis gnas par bya'i/ gling gzhan dang / skyabs gzhan gyis ni ma yin no// //'dul ba phran tshegs kyi gzhi/ bam po lnga bcu gcig pa/ sdom bar ma ni/</text></item>
<item><p>246a5</p><section>'dul ba</section><text>dbyar byed grong khyer pa ta li/ /byas pa bsgo dang gang gA la/ /ku ti ka dang na ti ka /yangs pa can dang 'od ma'i tshal/ /de nas bcom ldan 'das kyis tshe dang ldan pa kun dga' bo grong khyer yangs pa can gang na bar 'dong ngo zhes bka' stsal pa dang / btsun pa de</text></item>
<item><p>246a6</p><section>'dul ba</section><text>bzhin bgyi'o zhes tshe dang ldan pa kun dga' bos bcom ldan 'das las mnyan te/ de nas bcom ldan 'das yul 'bri dzi nas ljongs rgyu zhing grong khyer yangs pa can du byon te yangs pa can gyi spre'u rdzing gi 'gram khang bzangs brtsegs pa'i gnas na bzhugs so/ /de nas</text></item>
<item><p>246a7</p><section>'dul ba</section><text>bcom ldan 'das snga dro sham thabs dang / chos gos mnabs lhung bzed bsnams te/ yangs pa can du zhabs 'bring ba'i dge sbyong kun dga' bo dang bsod snyoms la zhugs so/ /de nas bcom ldan 'das bsod snyoms la gshegs nas</text></item>
<item><p>246a8</p><section>'dul ba</section><text>zas kyi bya ba byas te/ zas kyi bsod snyoms phyi ma spangs nas lhung bzed dang chos gos bzhag ste zhabs bkrus nas tsa pa la'i mchod rten gang na ba der gshegs te phyin nas/ shing gzhan zhig gi drung du nyin par spyod pa'i phyir gnas te</text></item>
<item><p>246b1</p><section>'dul ba</section><text>bzhugs so/ /de nas tshe dang ldan pa kun dga' bo la bka' stsal pa/ kun dga' bo yangs pa can dang / bri dzi'i phyogs dang / tsa pa la'i mchod rten dang / shing a mra bdun po dang / bu mangs po dang / gau ta ma'i shing n+ya gro d+ha dang /</text></item>
<item><p>246b2</p><section>'dul ba</section><text>shing sA la gnyis po dang / brtson pa gtong ba dang / mal la rnams kyis cod pan 'ching ba'i mchod rten dang 'dzam bu'i gling sna tshogs la dga' bar 'gyur ba yin te/ mi rnams la ni tshe gces te/ kun dga' bo gang su la yang rung / rdzu 'phrul</text></item>
<item><p>246b3</p><section>'dul ba</section><text>gyi rkang pa bzhi la bsnyen bsgoms mang du byas de 'dod na bskal pa 'am/ bskal pa las lhag gi bar du yang 'dug go/ /kun dga' bo de bzhin gshegs pas kyang rdzu 'phrul gyi rkang pa bzhi la bsnyen bsgoms mang du byas pa na de bzhin</text></item>
<item><p>246b4</p><section>'dul ba</section><text>gshegs pa yang bzhed na bskal pa 'am/ bskal pa las lhag pa'i bar du yang bzhugs so/ /de skad ces gsungs na/ tshe dang ldan pa kun dga' bo cang mi zer nas lan gnyis lan gsum du bcom ldan 'das kyis tshe dang ldan pa kun</text></item>
<item><p>246b5</p><section>'dul ba</section><text>dga' bo la bka' stsal pa/ kun dga' bo yangs pa can dang / bri dzi'i phyogs dang / pa tsa la'i mchod rten dang / shing a mra bdun po dang / bu mang po dang / gau ta ma'i shing n+ya gro d+ha dang / shing sA la gnyis po dang / brtson pa</text></item>
<item><p>246b6</p><section>'dul ba</section><text>gtong ba dang / mal la rnams kyis cod pan 'ching ba'i mchod rten dang / 'dzam bu'i gling sna tshogs la dga' bar 'gyur ba yin te/ mi rnams la ni tshe gces pa yin te/ kun dga' bo gang su yang rung rdzu 'phrul gyi rkang pa bzhi</text></item>
<item><p>246b7</p><section>'dul ba</section><text>la bsnyen cing bsgoms mang du byas pas na de 'dod na bskal pa 'am/ bskal pa las lhag pa'i bar du yang 'dug go/ /kun dga' bo de bzhin gshegs pas kyang rdzu 'phrul gyi rkang pa bzhi la bsnyen bsgoms mang du byas pas</text></item>
<item><p>246b8</p><section>'dul ba</section><text>na de bzhin gshegs pa yang bzhed na bskal pa 'am/ bskal pa las lhag pa'i bar du yang bzhugs so zhes lan gnyis lan gsum du gsungs kyang tshe dang ldan pa kun dga' bo cang mi zer ro/ /de nas bcom ldan 'das kyis 'di</text></item>
<item><p>247a1</p><section>'dul ba</section><text>snyam du dgongs so/ /e ma'o dge slong dga' bo ni 'di lta ste/ bdud sdig can gyis khebs par nges so/ /de bas na 'di lan gsum gyi bar du rgya cher snang ba'i mtshan ma smras kyang de'i mtshan ma khong du chud</text></item>
<item><p>247a2</p><section>'dul ba</section><text>par ma nus so snyam nas de bdud sdig can gyis khebs par mkhyen te/ tshe dang ldan pa kun dga' bo la bdag cag gnyis ka 'khrug par mi 'gyur ba'i phyir shing gzhan zhig gi drung du song la 'dug shig ces bka' stsal pa dang / btsun pa de bzhin</text></item>
<item><p>247a3</p><section>'dul ba</section><text>bgyi'o zhes tshe dang ldan pa kun dga' bos bcom ldan 'das las mnyan te shing gzhan zhig gi drung na nyin par spyod pa'i phyir 'dug go/ /de nas bdud sdig can bcom ldan 'das ga la ba der song ste phyin pa dang / bcom ldan 'das kyi zhabs la mgo bos</text></item>
<item><p>247a4</p><section>'dul ba</section><text>phyag 'tshal nas phyogs gcig tu 'greng ngo / /phyogs gcig tu 'greng nas bdud sdig can gyis bcom ldan 'das la bcom ldan 'das yongs su mya ngan las 'da' bar mdzod cig /bde bar gshegs pa yongs su mya ngan las 'da' ba'i dus</text></item>
<item><p>247a5</p><section>'dul ba</section><text>la bab bo zhes gsol pa dang / bcom ldan 'das 'di snyam du dgongs so/ /'di ni bdud sdig can du nges te/ 'di ltar sprul pa'i lus su 'ongs so snyam du mkhyen nas bdud sdig can la 'di skad ces bka' stsal to/ /bdud sdig can</text></item>
<item><p>247a6</p><section>'dul ba</section><text>khyod ci'i phyir na bcom ldan 'das yongs su mya ngan las 'da' bar mdzod cig /bde bar gshegs pa yongs su mya ngan las 'da' ba'i dus la bab bo zhes zer/ btsun pa dus gcig na bcom ldan 'das u ru bil ba'i 'bab chu ne ran</text></item>
<item><p>247a7</p><section>'dul ba</section><text>'dza na'i ngogs byang chub shing gi drung du mngon par rdzogs par sangs rgyas nas ring po ma lon par bcom ldan 'das ga la ba der bdag mchis te phyin pa dang / bcom ldan 'das yongs su mya ngan las 'da' bar mdzod cig /bde bar gshegs pa yongs su</text></item>
<item><p>247a8</p><section>'dul ba</section><text>mya ngan las 'da' ba'i dus la bab bo zhes bdag gis gsol pa dang / bcom ldan 'das kyis bka' stsal pa/ bdud sdig can nam nga'i nyan thos dge slong pha dang / dge slong ma dang / dge bsnyen pha dang / dge bsnyen ma mkhas</text></item>
<item><p>247b1</p><section>'dul ba</section><text>pa/ gsal ba/ shes rab tu ldan pa/ phas kyi rgol ba byung zhing byung ba rnams la chos dang bcas/ 'dul ba dang bcas pas tshar gcod pa dang / rang gis brgal ba yongs su dag par byed par 'gyur ba'i tshangs par spyad pa lha dang mi'i skye bo mang po la phan</text></item>
<item><p>247b2</p><section>'dul ba</section><text>par khyab cing rgyas par yang dag par rab tu bsgrags par ma gyur gyi bar du mya ngan las yongs su mi 'da'o zhes na/ da ni bcom ldan 'das kyi nyan thos dge slong pha dang / dge slong ma dang / dge bsnyen pha dang / dge bsnyen ma rnams mkhas pa/ gsal ba/</text></item>
<item><p>247b3</p><section>'dul ba</section><text>shes rab dang ldan pa byung zhing byung ba/ pha rol po'i rgol ba la chos dang bcas 'dul ba dang bcas pas tshar gcod pa rang gis brgal ba yongs su dag par byed pa khyod kyis tshangs par spyad pa lha dang mi'i skye bo mang po la phan par khyab cing rgyas par yang dag</text></item>
<item><p>247b4</p><section>'dul ba</section><text>par rab tu bsgrags par gyur to/ /de bas na bdag gis bcom ldan 'das yongs su mya ngan las 'da' bar gsol/ bde bar gshegs pa yongs su mya ngan las 'da' ba'i dus la bab bo zhes gsol to/ /sdig can khyod brtson pa ma che shig /de bzhin</text></item>
<item><p>247b5</p><section>'dul ba</section><text>gshegs pa ni ring po mi thogs te zla ba gsum 'das pa dang / phung po ma lus pa'i mya ngan las 'das pa'i dbyings su mya ngan las 'da' bar 'gyur ro/ /de nas bdud sdig to can 'di snyam du bsams so/ /dge sbyong gau ta ma ni nges par yongs su</text></item>
<item><p>247b6</p><section>'dul ba</section><text>mya ngan las 'da' bar shes nas dga' mgu rab tu dga' zhing mgu ste de nyid du mi snang bar gyur to/ /de nas bcom ldan 'das 'di snyam du dgongs so/ /ji nas bdag gis ji ltar ma g.yengs pa'i sems kyis 'tsho ba'i 'du byed ni byin gyis</text></item>
<item><p>247b7</p><section>'dul ba</section><text>brlabs tshe'i 'du byed spangs pa de lta bu'i rdzu 'phrul gyi mngon par bya ba mngon par bya'o snyam nas/ de nas bcom ldan 'das kyis de lta bu'i ting nge 'dzin la snyoms par zhugs pa na/ ci nas mnyam par bzhag pa'i sems kyis 'tsho ba'i</text></item>
<item><p>247b8</p><section>'dul ba</section><text>'du byed ni byin gyis brlabs tshe'i 'du byed ni spangs so/ /tshe'i 'du byed spangs ma thag tu de'i tshe sa chen po g.yos par gyur te/ skar mda' lhung / phyogs tshig /bar snang nas lha rnams rnga rdung bar gyur to/ /</text></item>
<item><p>248a1</p><section>'dul ba</section><text>de nas bcom ldan 'das kyis ting nge 'dzin de las bzhengs nas de'i tshe tshigs su bcad de gsungs pa/ mnyam dang mi mnyam srid pa ni/ /srid pa'i 'du byed thub pas spangs/ /nang du dga' zhing mnyam bzhag pas/ /</text></item>
<item><p>248a2</p><section>'dul ba</section><text>sgong nga mdzod las byung ba bzhin/ /de nas tshe dang ldan pa kun dga' bo phyi dro nang du yang dag 'jog las langs te/ bcom ldan 'das gang na ba der song ste phyin pa dang / bcom ldan 'das kyi zhabs la mgo bos phyag 'tshal te phyogs gcig</text></item>
<item><p>248a3</p><section>'dul ba</section><text>'dug go/ /phyogs gcig tu 'dug nas tshe dang ldan pa kun dga' bos bcom ldan 'das la 'di skad ces gsol to/ /bcom ldan 'das ci'i rgyu ci'i rkyen gyis na sa chen po g.yos/ kun dga' bo 'di ni rgyu brgyad dang / rkyen brgyad kyi phyir sa chen</text></item>
<item><p>248a4</p><section>'dul ba</section><text>po g.yos par gyur te/ brgyad gang zhe na/ kun dga' bo sa chen po 'di ni chu la rten/ chu ni rlung la rten/ rlung ni nam mkha' la rten par gyur te/ kun dga' bo nam gyi dus na nam mkha' la rlung mo che ldang ngo / /nam mkha' las rlung mo che langs pas chu bskyod do/ /chu bskyod</text></item>
<item><p>248a5</p><section>'dul ba</section><text>pas sa g.yo bar 'gyur te/ kun dga' bo 'di ni sa chen po g.yo ba'i rgyu dang po dang rkyen dang po'o/ /gzhan yang kun dga' bo dge slong rdzu 'phrul chen po dang mthu chen po yod de/ des sa chung bar 'du shes kyis byin gyis brlabs nas chu ni tshad</text></item>
<item><p>248a6</p><section>'dul ba</section><text>med par 'du shes sbyar te 'dod na yang sa g.yo bar 'gyur ro/ /dge slong ma 'am/ lha yang rung rdzu 'phrul che ba mthu che bar gyur pa des kyang sa chung bar 'du shes kyis byin gyis brlabs nas chu ni tshad med par 'du shes sbyar te 'dod na yang sa g.yo bar</text></item>
<item><p>248a7</p><section>'dul ba</section><text>'gyur ro/ /kun dga' bo 'di ni sa chen po g.yo ba'i rgyu gnyis pa dang rkyen gnyis pa'o/ /gzhan yang kun dga' bo nam gyi dus na byang chub sems dpa' dga' ldan gyi lha'i ris las shi 'phos te yum gyi lhums su zhugs pa de na sa chen</text></item>
<item><p>248a8</p><section>'dul ba</section><text>po shin du g.yo bar 'gyur te/ 'jig rten 'di thams cad du snang ba chen pos khyab par 'gyur ba ni lha'i kha dog dang mthu zil gyis non nas gang yang 'jig rten dang 'jig rten gyi bar mi snang ba gnas pa mun pas gnag pa gang du nyi ma dang zla ba gnyis</text></item>
<item><p>248b1</p><section>'dul ba</section><text>'di bzhin du rdzu 'phrul che ba mthu che ba'i 'od kyis so sor snang bar ma gyur pa der yang de'i dus na snang ba chen pos snang bar gyur te/ der sems can gang skyes pa de dag bdag gi lag pa nas gzung yang mi mthong ba'i sems can de dag kye sems can gzhan dag</text></item>
<item><p>248b2</p><section>'dul ba</section><text>kyang 'dir skyes so/ /kye sems can gzhan dag kyang 'dir skyes so snyam du shes te/ kun dga' bo 'di ni sa chen po g.yo ba'i rgyu gsum pa dang rkyen gsum pa'o/ /gzhan yang kun dga' bo nam gyi dus na byang chub sems dpa' de dag yum gyi lhums</text></item>
<item><p>248b3</p><section>'dul ba</section><text>nas 'byung ba de'i dus na yang sa chen po shin du g.yo bar gyur te zhes pa nas snga ma bzhin kye sems can gzhan dag kyang 'dir skyes so/ /kye sems can gzhan dag kyang 'dir skyes so zhes shes pa'i bar du ste/ kun dga' bo 'di ni sa chen po g.yo ba'i rgyu</text></item>
<item><p>248b4</p><section>'dul ba</section><text>bzhi pa dang rkyen bzhi pa'o/ /gzhan yang kun dga' bo nam gyi dus na byang chub sems dpa' bla na med pa yang dag par rdzogs pa'i byang chub tu mngon par 'tshang rgya ba de'i dus na sa chen po shin du g.yo ba nas snga ma bzhin te/ kye sems can gzhan</text></item>
<item><p>248b5</p><section>'dul ba</section><text>yang 'dir skyes so/ /kye sems can gzhan yang 'dir skyes so zhes bya ba'i bar du ste/ kun dga' bo 'di ni sa chen po g.yo ba'i rgyu lnga pa dang rkyen lnga pa'o/ /gzhan yang kun dga' bo nam gyi dus na de bzhin gshegs pas chos kyi 'khor lo</text></item>
<item><p>248b6</p><section>'dul ba</section><text>rnam pa bcu gnyis lan gsum du bskor ba de'i dus na yang sa chen po shin du g.yo ba nas snga ma bzhin te/ kye sems can gzhan kyang 'dir skyes so/ /kye sems can gzhan kyang 'dir skyes so zhes pa'i bar du ste/ kun dga' bo 'di ni sa chen po</text></item>
<item><p>248b7</p><section>'dul ba</section><text>g.yo ba'i rgyu drug pa dang rkyen drug pa'o/ /gzhan yang kun dga' bo nam gyi dus na de bzhin gshegs pas 'tsho ba'i 'du byed ni byin gyis brlabs/ tshe'i 'du byed spangs pa de'i dus na sa chen po shin du g.yo bar 'gyur te/ skar mda' lhung /</text></item>
<item><p>248b8</p><section>'dul ba</section><text>phyogs tshig ste/ bar snang na lha rnams rnga rdung bar gyur te/ kun dga' bo 'di ni sa chen po g.yo ba'i rgyu bdun pa dang rkyen bdun pa'o/ /gzhan yang kun dga' bo ring po mi thogs par de bzhin gshegs pa zla ba gsum 'das pa dang phung po ma lus</text></item>
<item><p>249a1</p><section>'dul ba</section><text>pa'i mya ngan las 'da' ba'i dbyings su mya ngan las 'da' bar gyur pa de'i dus na sa chen po shin du g.yo bar 'gyur te/ skar mda' lhung / phyogs kun tshig /bar snang na lha rnams rnga rdung bar gyur te/ kun dga' bo 'di ni sa chen</text></item>
<item><p>249a2</p><section>'dul ba</section><text>po g.yo ba'i rgyu brgyad pa dang rkyen brgyad pa'o/ /de nas tshe dang ldan pa kun dga' bos bcom ldan 'das la btsun pa bcom ldan 'das kyis gsungs pa'i don bdag gis 'tshal ba lta na da ltar bcom ldan 'das kyis 'tsho ba'i 'du byed ni byin gyis brlabs/</text></item>
<item><p>249a3</p><section>'dul ba</section><text>tshe'i 'du byed ni spangs par ma gyur tam/ kun dga' bo de de bzhin no/ /kun dga' bo de bzhin te/ kun dga' bo da ltar de bzhin gshegs pas 'tsho ba'i 'du byed ni byin gyis brlabs/ tshe'i 'du byed ni spangs so/ /btsun pa mngon sum du bcom</text></item>
<item><p>249a4</p><section>'dul ba</section><text>ldan 'das kyis bshad pa las thos te mngon sum du bzung ba gang su zhig gi rdzu 'phrul gyi rkang pa bzhi la bsnyen bsgoms mang du byas pas 'dod na bskal pa 'am bskal pa las lhag par 'dug go zhes 'byung na/ btsun pa bcom ldan 'das kyis rdzu 'phrul</text></item>
<item><p>249a5</p><section>'dul ba</section><text>gyi rkang pa bzhi la bsnyen bsgoms mang du bgyis pas bcom ldan 'das bzhed na bskal pa 'am bskal pa las lhag par bzhugs pa lags na/ bcom ldan 'das bskal par bzhugs shig /bde bar gshegs pa bskal par bzhugs shig</text></item>
<item><p>249a6</p><section>'dul ba</section><text>ces gsol pa dang / kun dga' bo khyod nyid kyis nyes so/ /kun dga' bo khyod kyis nyes pa byas te/ 'di ltar ngas khyod la lan gsum gyi bar du rgya cher snang ba'i mtshan ma smras na/ de'i mtshan ma khong du chud par ma nus te/ ji ltar khyod</text></item>
<item><p>249a7</p><section>'dul ba</section><text>bdud sdig can gyis non to/ /kun dga' bo ji snyam du sems/ de bzhin gshegs pas tshig rnam par smin pa gnyis su 'gyur ba gsung ngam/ btsun pa ma lags so/ /legs so legs so/ /kun dga' bo gnas med</text></item>
<item><p>249a8</p><section>'dul ba</section><text>skabs med pa ni de bzhin gshegs pas tshig rnam par smin pa gnyis su 'gyur ba gsungs pa'i gnas med do/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo song la dge slong ji snyed tsa pa la'i mchod</text></item>
<item><p>249b1</p><section>'dul ba</section><text>rten na gnas shing 'khod pa de thams cad bkad sar sdus shig /btsun pa de bzhin bgyi'o zhes tshe dang ldan pa kun dga' bos bcom ldan 'das las mnyan te/ dge slong tsa pa la'i mchod rten na ji snyed gnas shing 'khod pa de thams cad</text></item>
<item><p>249b2</p><section>'dul ba</section><text>bkad sar bsdus nas/ bcom ldan 'das gang na ba der song ste phyin pa dang / bcom ldan 'das kyi zhabs la mgo bos phyag 'tshal te/ phyogs gcig tu 'dug go/ /phyogs gcig tu 'dug nas tshe dang ldan pa kun dga' bos bcom ldan 'das la btsun pa bcom</text></item>
<item><p>249b3</p><section>'dul ba</section><text>ldan 'das kyis da ltar dus la bab par dgongs na/ dge slong tsa pa la'i mchod rten na ji snyed gnas shing 'khod pa de thams cad bkad sar 'dus shing mchis so zhes gsol pa dang / de nas bcom ldan 'das</text></item>
<item><p>249b4</p><section>'dul ba</section><text>bkad sa ga la ba der gshegs te dge slong gi dge 'dun gyi mdun na gdan bting ba de la bzhugs so/ /bzhugs nas bcom ldan 'das kyis dge slong rnams la bka' stsal pa/ dge slong dag 'dus byas thams cad ni mi rtag pa'o/ /yid mi</text></item>
<item><p>249b5</p><section>'dul ba</section><text>brtan pa'o/ /'gyur ba'i chos can te/ dge slong dag 'dus byas thams cad la skyo bar bya ba'i rigs/ yid 'byung bar bya/ rnam par thar pa'i rigs so/ /de lta bas na dge slong dag chos gang da ltar gyi tshe la phan pa dang / da ltar</text></item>
<item><p>249b6</p><section>'dul ba</section><text>gyi tshe la bde ba dang / tshe phyi ma la yang phan pa dang / tshe phyi ma la yang bde bar 'gyur ba de lta bu dge slong dag gis bzung ba dang / yongs su rdzogs pa dang / de lta de lta bur gzung bar bya/ len du gzhug par bya/ klag par bya'o/ /</text></item>
<item><p>249b7</p><section>'dul ba</section><text>ji ltar tshangs par spyod pa de 'dir yun ring du gnas shing lha dang mi'i skye bo mang po la phan pa dang / skye bo mang po la bde ba dang / 'jig rten la rjes su brtse ba dang / don du 'gyur ba dang / phan pa dang / bde ba'i phyir bya'o/ /dge slong dag da ltar gyi tshe la</text></item>
<item><p>249b8</p><section>'dul ba</section><text>phan pa dang / da ltar gyi tshe la bde ba dang / tshe phyi ma la phan pa dang / tshe phyi ma la bde bar 'gyur ba'i chos de gang zhe na/ gang dge slong dag bzung zhing kun chub par byas nas de lta de ltar gzung bar bya/ len du 'jug /klog par byed cing gang tshangs par spyod pa 'di yun ring</text></item>
<item><p>250a1</p><section>'dul ba</section><text>por gnas par 'gyur zhing lha dang mi'i skye bo mang po la phan pa dang / skye bo mang po la bde ba dang / 'jig rten la rjes su brtse bar 'gyur bar bya'o/ /'di lta ste/ dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang /</text></item>
<item><p>250a2</p><section>'dul ba</section><text>dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad de/ dge slong dag chos 'di dag ni da ltar gyi tshe la phan pa dang / da ltar gyi tshe la bde ba dang / tshe phyi ma</text></item>
<item><p>250a3</p><section>'dul ba</section><text>la yang phan pa dang / tshe phyi ma la yang bde bar 'gyur ro/ /de dag dge slong dag gis bzung bar bya/ kun chub par bya/ de lta de lta bur gzung bar bya/ len du gzhug /klag par bya'o/ /tshangs par spyod pa de 'dir yun ring du gnas</text></item>
<item><p>250a4</p><section>'dul ba</section><text>par bya/ skye bo mang po la phan pa dang / skye bo mang po la bde ba dang / 'jig rten la rjes su brtse ba'i phyir lha dang mi rnams kyi don gyi phyir phan pa'i phyir bde bar 'gyur ba'i phyir bya'o/ /de nas bcom ldan 'das kyis tshe dang ldan pa kun dga' bo la</text></item>
<item><p>250a5</p><section>'dul ba</section><text>bka' stsal pa/ kun dga' bo kus ta'i grong ga la ba der 'dong ngo / /btsun pa de bzhin bgyi'o zhes tshe dang ldan pa kun dga' bos bcom ldan 'das las mnyan te/ de nas bcom ldan 'das grong khyer yangs pa can gyi tshal nas g.yas phyogs su sku</text></item>
<item><p>250a6</p><section>'dul ba</section><text>thams cad kyis phyogs te bal lang lta ba ltar gzigs pa dang tshe dang ldan pa kun dga' bos bcom ldan 'das g.yas phyogs su sku thams cad kyis phyogs te/ bal glang lta ba bzhin mthong ngo / /mthong nas bcom ldan 'das la 'di skad ces gsol to/ /</text></item>
<item><p>250a7</p><section>'dul ba</section><text>btsun pa rgyu ma mchis rkyen ma mchis par de bzhin gshegs pa yang dag par rdzogs pa'i sangs rgyas g.yas phyogs su sku thams cad kyis phyogs shing bal glang lta ba ltar mi gzigs na/ btsun pa ci'i rgyu ci'i rkyen gyis na bal glang bzhin du gzigs/</text></item>
<item><p>250a8</p><section>'dul ba</section><text>kun dga' bo de bzhin no/ /kun dga' bo de bzhin te/ rgyu med rkyen med par de bzhin gshegs pa yang dag par rdzogs pa'i sangs rgyas g.yas phyogs su sku thams cad phyogs shing bal glang lta ba ltar mi gzigs so/ /kun dga' bo 'di ni de bzhin gshegs pa yang dag par rdzogs</text></item>
<item><p>250b1</p><section>'dul ba</section><text>pa'i sangs rgyas grong khyer yangs pa can 'di la gzigs pa'i tha ma ste/ yangs pa can 'dir phyin cad mi gshegs kyi mal la rnams kyi nyen 'khor na shing sa la zung gcig pa'i tshal du mya ngan las 'da' ba'i phyir gshegs so/ /de nas dge slong gzhan</text></item>
<item><p>250b2</p><section>'dul ba</section><text>zhig gis kyang de'i tshe tshigs su bcad de smras pa/ thub pa khyod kyis yangs pa can/ /gzigs pa'i tha ma deng 'dir te/ /yang dag rdzogs pa'i sangs rgyas ni/ /yangs pa can du slar mi gshegs/ /mal la rnams kyi nyen 'khor na/ /sa la</text></item>
<item><p>250b3</p><section>'dul ba</section><text>zung gcig 'tshal drung du/ /mya ngan 'da' phyir der gshegs so/ /de nas bcom ldan 'das yul bri dzi nas ljongs rgyu zhing grong ru rtar byon te/ grong ru rta na grong gi byang gi phyogs na shing sha pa'i tshal na bzhugs so/ /de nas bcom ldan 'das kyis dge slong</text></item>
<item><p>250b4</p><section>'dul ba</section><text>dag la bka' stsal pa/ 'di ni tshul khrims so/ /'di ni ting nge 'dzin to/ /'di ni shes rab ste/ tshul khrims kun du bsgoms pas na ting nge 'dzin ring du gnas par 'gyur/ shes rab kun du bsgoms na 'di lta ste/ sems yang dag par 'dod</text></item>
<item><p>250b5</p><section>'dul ba</section><text>chags dang / zhe sdang dang / gti mug las yongs su 'grol lo/ /dge slong dag de bzhin du yang dag par shin du rnam par grol ba'i sems dang ldan pa'i 'phags pa'i nyan thos rnams ni nga'i skye ba ni zad/ nga'i tshangs par spyad pa ni spyad zin/ bya ba ni byas zin/ 'di las</text></item>
<item><p>250b6</p><section>'dul ba</section><text>srid pa gzhan med par ni yang dag par rab tu shes so/ /sdom bar ma ste/ ru rta dum pa a ma dang / /'dzam bu shur ba bal glang dang / /grong gnyis bri dzi m+la l+ya rnams/ /longs spyod grong khyer de bzhin no/ /ji ltar ru rta'i grong ci</text></item>
<item><p>250b7</p><section>'dul ba</section><text>'dra ba de bzhin dum pa'i grong dang / a mra'i grong dang / 'dzam bu'i grong dang / rdzi grong dang / shur ba'i grong dang / bal glang gi grong dang / bri rdzi'i grong nas longs spyod grong du gshegs te/ longs spyod grong nas grong gi</text></item>
<item><p>250b8</p><section>'dul ba</section><text>byang phyogs shing sha pa'i tshal na bzhugs so/ /de'i dus na sa chen po g.yos par gyur/ skar mda' lhung / phyogs tshig /bar snang na lha rnams rnga rdung bar gyur to/ /de nas tshe dang ldan pa kun dga' bo phyi dro nang du yang dag 'jog las langs nas</text></item>
<item><p>251a1</p><section>'dul ba</section><text>bcom ldan 'das ga la ba der song ste phyin pa dang / bcom ldan 'das kyi zhabs la mgo bos phyag 'tshal nas phyogs gcig tu 'dug go/ /phyogs gcig tu 'dug nas tshe dang ldan pa kun dga' bos bcom ldan 'das la 'di skad ces gsol</text></item>
<item><p>251a2</p><section>'dul ba</section><text>to/ /btsun pa ci'i rgyu ci'i rkyen gyis na sa chen po g.yos/ kun dga' bo sa chen po g.yos pa'i rgyu dang rkyen gsum ste/ gsum gang zhe na/ kun dga' bo sa chen po chu la rten/ chu ni rlung la rten/ rlung ni nam mkha' la rten pa yin te/ kun dga'</text></item>
<item><p>251a3</p><section>'dul ba</section><text>bo nam dus na nam mkha' las rlung chen po ldang ngo / /nam mkha' las rlung po che langs pas chu bskyod do/ /chu bskyod pas na sa g.yos te/ kun dga' bo 'di ni sa g.yo ba'i rgyu dang / rkyen dang po'o/ /gzhan yang kun dga' bo dge slong mthu che</text></item>
<item><p>251a4</p><section>'dul ba</section><text>'phrul che bar gyur pa des sa'i 'du shes ni chung ngu byas/ chu'i 'du shes ni tshad med par byin gyis brlabs nas/ de 'dod na sa g.yo bar byed/ dge slong ma 'am lha yang rung rdzu 'phrul che ba/ mthu che bar gyur pa des kyang sa'i 'du shes chung ngu byas/ chu'i</text></item>
<item><p>251a5</p><section>'dul ba</section><text>'du shes tshad med par byin gyis brlabs te/ de yang 'dod na sa g.yo bar byed de/ kun dga' bo 'di sa g.yo ba'i rgyu gnyis pa dang rkyen gnyis pa'o/ /gzhan yang kun dga' bo ring po mi thogs par de bzhin gshegs pa phung po lhag ma ma lus par mya ngan</text></item>
<item><p>251a6</p><section>'dul ba</section><text>las 'da' ba'i dbyings su yongs su mya ngan las 'da' bar 'gyur na/ de'i tshe sa chen po shin du g.yo bar 'gyur te/ skar mda' lhung / phyogs tshig /bar snang nas lha rnams rnga rdung bar 'gyur te/ kun dga' bo 'di ni sa chen po g.yo ba'i</text></item>
<item><p>251a7</p><section>'dul ba</section><text>rgyu gsum pa dang rkyen gsum pa'o/ /de nas tshe dang ldan pa kun dga' bos bcom ldan 'das la 'di skad ces gsol to/ /btsun pa ngo mtshar che'o/ /'di ltar ngo mtshar rmad kyi chos dang ldan pa ni de bzhin gshegs pa dgra bcom</text></item>
<item><p>251a8</p><section>'dul ba</section><text>pa yang dag par rdzogs pa'i sangs rgyas rnams te/ de 'di ltar ring por mi thogs par de bzhin gshegs pa phung po lhag ma ma lus par mya ngan las 'da' ba'i dbyings su mya ngan las 'da' bar 'gyur ba'i dus na shin du sa chen po g.yo/ skar mda' lhung /</text></item>
<item><p>251b1</p><section>'dul ba</section><text>phyogs tshig /bar snang nas lha dag rnga rdung bar 'gyur ro/ /de bzhin no/ /kun dga' bo de de bzhin te/ de ltar ngo mtshar chen po rmad kyi chos dang ldan pa ni kun dga' bo de bzhin gshegs pa yang dag par rdzogs pa'i sangs rgyas rnams so/ /kun dga'</text></item>
<item><p>251b2</p><section>'dul ba</section><text>bo nga rgyal rigs kyi 'khor brgya phrag du ma la blta ba'i phyir 'gro'o/ /song nas kyang ji ltar de dag gi srid dang zhing du gyur pa nga'i yang srid dang zhing yang de 'dra bar 'gyur ro/ /ji ltar de dag gi kha dog mdzes pa nga'i kha dog mdzes pa yang de dang 'dra bar 'gyur/</text></item>
<item><p>251b3</p><section>'dul ba</section><text>ji ltar de dag gi dbyangs kyi nga ror gyur pa nga'i dbyangs kyi nga ro yang de 'dra bar 'gyur/ de dag gis don gang la smra ba nga yang don de smra'o/ /de dag gis gang don du ma smras pa nga yang de la don du mi smra'o/ /lhag par yang de dag la chos kyi gtam</text></item>
<item><p>251b4</p><section>'dul ba</section><text>yang dag par bstan/ yang dag par bskul/ yang dag par gzeng bstod/ yang dag par rab tu dga' bar byas nas de nyid du mi snang bar 'gyur ro/ /nga mi snang bar gyur pa dang / mi snang bar gyur pa de lha 'am mi gang yin par</text></item>
<item><p>251b5</p><section>'dul ba</section><text>gtol med par gyur pa yang mngon par shes so/ /ji ltar rgyal rigs kyi 'khor du byas pa de bzhin du bram ze'i 'khor dang khyim bdag gi 'khor dang / dge slong gi 'khor dang / rgyal chen bzhi'i ris dang / sum bcu rtsa gsum</text></item>
<item><p>251b6</p><section>'dul ba</section><text>gyi lha rnams dang / mtshe ma dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs lha nye phan dang / tshangs pa kun ris dang / tshangs chen dang / 'od chung dang / tshad med</text></item>
<item><p>251b7</p><section>'dul ba</section><text>'od dang / 'od snang dang / dge chung dang / tshad med dge dang / dge rgyas dang / sprin med dang / bsod nams 'phel ba dang / 'bras bu che dang / mi che ba dang / mi gdung dang / shin du snang dang / gya nom mthong dang / 'og min gyi lha rnams la lta ba'i</text></item>
<item><p>251b8</p><section>'dul ba</section><text>phyir 'gro'o/ /song nas kyang ji ltar de dag gi srid dang zheng du gyur pa nga'i yang srid dang zheng yang de 'dra bar 'gyur ro/ /ji ltar de dag gi kha dog mdzes par gyur pa de ltar nga'i kha dog mdzes pa yang de 'dra bar 'gyur/ ji ltar de dag gi dbyangs kyi nga ror gyur pa nga'i dbyangs kyi nga ro</text></item>
<item><p>252a1</p><section>'dul ba</section><text>yang de 'dra bar 'gyur/ de dag don gang la smra ba nga yang don de smra'o/ /de dag gis gang don du mi smra ba nga yang de la don du mi smra'o/ /lhag par yang de dag la chos kyi gtam yang dag par bstan/ yang dag par bskul/ yang dag par gzeng bstod/</text></item>
<item><p>252a2</p><section>'dul ba</section><text>yang dag par rab tu dga' bar byas nas de nyid du mi snang bar byas so/ /nga mi snang bar gyur pa dang / mi snang bar gyur pa de lha 'am/ mi gang yin par gtol med par gyur pa yang mngon par shes so/ /ji ltar ngo mtshar rmad kyi chos dang ldan pa ni de bzhin gshegs pa dgra bcom</text></item>
<item><p>252a3</p><section>'dul ba</section><text>pa yang dag par rdzogs pa'i sangs rgyas so/ /de nas bcom ldan 'das kyis tshe dang ldan pa kun dga' bo la bka' stsal pa/ de lta bas na kun dga' bo de phan chad mdo sde mtha' la 'jug par bya'i gang zag la 'jug par ma yin no/ /kun dga' bo ji ltar na dge slong dag</text></item>
<item><p>252a4</p><section>'dul ba</section><text>mdo sde mtha' la 'jug gi gang zag la 'jug par ma yin zhe na/ kun dga' bo 'dir dge slong zhig 'ongs te de 'di skad du smra'o/ /ngas bcom ldan 'das las mngon du thos te/ mngon du bzung ba ni 'di lta ste/ 'di ni chos so/ /'di ni 'dul ba'o/ /'di ni ston pas bstan pa'o zhes</text></item>
<item><p>252a5</p><section>'dul ba</section><text>zer na/ dge slong des smras pa/ de la bstod par mi bya/ smad par mi bya/ mi bstod/ mi smad par rna ba byo ste/ chos kyi tshig dang 'bru bzung la mdo sde dang bstun par bya/ 'dul ba la yang dag par blta bar bya/ mdo sde dang bstun/ 'dul ba dang bstun kyang mdo</text></item>
<item><p>252a6</p><section>'dul ba</section><text>sde dang mi mthun/ 'dul ba la mi snang ste/ chos nyid dang yang 'gal na/ dge slong de la 'di skad smros shig /tshe dang ldan pa chos 'di ni bcom ldan 'das kyis de ltar ma gsungs te tshe dang ldan pa nyid kyis chos 'di gzung bar bya ba nyes so/ /</text></item>
<item><p>252a7</p><section>'dul ba</section><text>de lta bas na chos 'di mdo sde dang bstun/ 'dul ba la yang dag par blta bar bya/ mdo sde dang mi mthun/ 'dul ba la mi snang ste/ chos nyid dang yang 'gal bas 'di ni chos ma yin/ 'di ni 'dul ba ma yin/ 'di ni ston pas bstan pa</text></item>
<item><p>252a8</p><section>'dul ba</section><text>ma yin par shes par byas la dor bar bya'o/ /gzhan yang kun dga' bo dge slong zhig 'ongs nas de 'di skad du smra'o/ /tshe dang ldan pa gnas che ge mo zhig na gnas brtan du bcas/ so sor thar par bcas pa'i dge slong gi dge 'dun mang po gnas te/ tshe dang</text></item>
<item><p>252b1</p><section>'dul ba</section><text>ldan pa bdag gis dge slong gi dge 'dun mang po de dag las bdag gi mngon du thos te/ mngon du bzung ba ni 'di lta ste/ 'di ni chos so/ /'di ni 'dul ba'o/ /'di ni ston pas bstan pa'o zhe na/ dge slong des smras pa/ de la bstod par mi bya/ smad par mi bya ste/ mi bstod/</text></item>
<item><p>252b2</p><section>'dul ba</section><text>mi smad par rna ba byos nas/ chos kyi tshig dang 'bru bzung la mdo sde dang bstun/ 'dul ba la yang dag par blta bar bya'o/ /de ste mdo sde dang bstun/ 'dul ba la bltas kyang mdo sde dang mi mthun/ 'dul ba la mi snang / chos nyid dang yang 'gal na</text></item>
<item><p>252b3</p><section>'dul ba</section><text>dge slong de la 'di skad smros shig /tshe dang ldan pa dge slong gi dge 'dun mang po de dag gis 'di ltar chos su 'du shes/ 'dul bar 'du shes kyis chos ma yin/ 'dul ba ma yin par smras na/ tshe dang ldan pa nyid kyis chos 'di gzung bar bya ba nyes so/ /de 'di</text></item>
<item><p>252b4</p><section>'dul ba</section><text>ltar chos 'di mdo sde dang bstun/ 'dul ba la yang dag par bltas na/ mdo sde dang mi mthun/ 'dul ba la mi snang ste/ chos nyid dang yang 'gal bas na 'di ni chos ma yin/ 'di ni 'dul ba ma yin/ 'di ni ston pas bstan pa ma yin par shes par byas la dor</text></item>
<item><p>252b5</p><section>'dul ba</section><text>bar bya'o/ /gzhan yang kun dga' bo dge slong zhig 'ongs te de 'di skad du smra'o/ /tshe dang ldan pa gnas che ge mo zhig na dge slong mdo sde 'dzin pa/ 'dul ba 'dzin pa/ ma lta bu 'dzin pa mang zhig gnas te/ tshe dang ldan pa bdag gis dge slong mang po</text></item>
<item><p>252b6</p><section>'dul ba</section><text>de dag las mngon sum du thos nas mngon du bzung ba ni 'di lta ste/ 'di ni chos so/ /'di ni 'dul ba'o/ /'di ni ston pas bstan pa'o zhe na/ dge slong des smras pa de la bstod par yang mi bya/ smad par yang mi bya ste/ mi bstod/ mi smad par</text></item>
<item><p>252b7</p><section>'dul ba</section><text>rna ba byo nas chos kyi tshig dang 'bru bzung la mdo sde dang bstun/ 'dul ba la yang dag par blta bar bya'o/ /de ste mdo sde dang bstun/ 'dul ba dang bstun kyang mdo sde dang mi mthun/ 'dul ba la mi snang ste/ chos nyid dang yang 'gal na/ dge slong de la 'di skad smros</text></item>
<item><p>252b8</p><section>'dul ba</section><text>shig /tshe dang ldan pa dge slong mang po de dag gis 'di ltar chos su 'du shes/ 'dul bar 'du shes kyis chos ma yin/ 'dul ba ma yin par smras na/ tshe dang ldan pa nyid kyis chos 'di gzung bar bya ba nyes so/ /de 'di ltar chos 'di mdo sde dang bstun/ 'dul ba la yang dag par bltas na/</text></item>
<item><p>253a1</p><section>'dul ba</section><text>mdo sde dang mi mthun/ 'dul ba la mi snang ste/ chos nyid dang yang 'gal bas na 'di ni chos ma yin/ 'di ni 'dul ba ma yin/ 'di ni ston pas bstan pa ma yin par shes par byas la dor bar bya'o/ /gzhan yang kun dga' bo</text></item>
<item><p>253a2</p><section>'dul ba</section><text>dge slong zhig 'ongs te/ de 'di skad du smra'o/ /tshe dang ldan pa gnas che ge mo zhig na dge slong gnas brtan dang / gnas brtan las gzhan shes pa dang / shes pa las gzhan dang / gtso bo las gzhan dag cig gnas te/ tshe dang ldan pa bdag</text></item>
<item><p>253a3</p><section>'dul ba</section><text>gis dge slong gnas brtan las mngon sum du thos/ mngon sum du bzung ba ni 'di lta ste/ 'di ni chos so/ /'di ni 'dul ba'o/ /'di ni ston pas bstan pa'o zhes zer na/ dge slong des smras pa de la bstod par mi bya/ smad par yang mi bya ste/</text></item>
<item><p>253a4</p><section>'dul ba</section><text>mi bstod/ mi smad par rna ba byo nas chos kyi tshig dang 'bru bzung la/ mdo sde dang bstun/ 'dul ba la yang dag par blta bar bya'o/ /de ste mdo sde dang bstun/ 'dul ba la yang dag par bltas kyang mdo sde dang mi 'thun/ 'dul ba la yang dag par mi</text></item>
<item><p>253a5</p><section>'dul ba</section><text>snang ste/ chos nyid dang yang 'gal na/ dge slong de la 'di skad smros shig /tshe dang ldan pa dge slong gnas brtan des ni 'di ltar chos su 'du shes/ 'dul bar 'du shes kyis chos ma yin/ 'dul ba ma yin par smra na/ tshe dang ldan pa nyid kyis chos 'di gzung</text></item>
<item><p>253a6</p><section>'dul ba</section><text>bar bya ba nyes so/ /de 'di ltar chos 'di mdo sde dang bstun/ 'dul ba la yang dag par bltas na/ mdo sde dang mi mthun/ 'dul ba la yang mi snang ste/ chos nyid dang yang 'gal bas na 'di ni chos ma yin/ 'di ni 'dul ba ma yin/</text></item>
<item><p>253a7</p><section>'dul ba</section><text>'di ni ston pas bstan pa ma yin par shes par byos la dor bar bya'o/ /kun dga' bo 'dir dge slong zhig 'ongs nas de 'di skad du smra'o/ /tshe dang ldan pa bdag gis bcom ldan 'das las mngon sum du thos/ mngon sum du bzung ba ni 'di</text></item>
<item><p>253a8</p><section>'dul ba</section><text>lta ste/ 'di ni chos so/ /'di ni 'dul ba'o/ /'di ni ston pas bstan pa'o zhes zer na/ dge slong des smras pa de la bstod par mi bya/ smad par mi bya/ mi bstod mi smad par rna ba byo ste/ chos kyi tshig dang 'bru bzung la/ mdo sde dang bstun/ 'dul ba la yang</text></item>
<item><p>253b1</p><section>'dul ba</section><text>dag par blta bar bya'o/ /de ste mdo sde dang bstun/ 'dul ba la yang dag par bltas na/ mdo sde dang 'thun/ 'dul ba la yang dag par snang ste/ chos nyid dang yang mi 'gal na dge slong de la 'di skad smros shig /tshe dang ldan pa chos 'di ni bcom ldan 'das</text></item>
<item><p>253b2</p><section>'dul ba</section><text>kyis gsungs te/ tshe dang ldan pa nyid kyis kyang chos 'di legs par bzung ngo / /de lta bas na chos 'di mdo sde dang bstun/ 'dul ba la yang dag par bltas na mdo sde dang 'thun/ 'dul ba la snang ste/ chos nyid dang mi 'gal bas na 'di ni chos so/ /'di ni 'dul</text></item>
<item><p>253b3</p><section>'dul ba</section><text>ba'o/ /'di ni ston pas bstan pa yin par shes par byos la gzung bar bya'o/ /gzhan yang kun dga' bo dge slong zhig 'ongs te de 'di skad du smra'o/ /tshe dang ldan pa gnas che ge mo zhig na gnas brtan du bcas/ so sor thar par bcas pa'i dge</text></item>
<item><p>253b4</p><section>'dul ba</section><text>slong gi dge 'dun mang po gnas te/ tshe dang ldan pa dge slong gi dge 'dun mang po de dag las bdag gis mngon sum du thos te/ mngon sum du bzung ba ni 'di lta ste/ 'di ni chos so/ /'di ni 'dul ba'o/ /'di ni ston pas bstan pa'o zhes zer na/ de dge slong</text></item>
<item><p>253b5</p><section>'dul ba</section><text>des smras pa de la bstod par mi bya/ smad par mi bya/ mi bstod/ mi smad par rna ba byo nas chos kyi tshig dang 'bru bzung la mdo sde dang bstun/ 'dul ba la yang dag par blta bar bya'o/ /de ste mdo sde dang bstun/ 'dul ba la yang dag par</text></item>
<item><p>253b6</p><section>'dul ba</section><text>bltas na/ mdo sde dang 'thun/ 'dul ba la yang dag par snang ste/ chos nyid dang yang mi 'gal na/ dge slong de la 'di skad smros shig /tshe dang ldan pa dge slong gi dge 'dun mang po de dag gis 'di ltar chos dang 'dul bar smras te/ tshe dang ldan pas kyang</text></item>
<item><p>253b7</p><section>'dul ba</section><text>chos 'di legs par bzung ste/ de lta bas na chos 'di mdo sde dang bstun/ 'dul ba la yang dag par bltas na/ mdo sde dang 'thun/ 'dul ba la snang ste/ chos nyid dang yang mi 'gal bas 'di ni chos so/ /'di ni 'dul ba'o/ /'di ni ston pas bstan par shes par byas</text></item>
<item><p>253b8</p><section>'dul ba</section><text>nas gzung bar bya'o/ /gzhan yang kun dga' bo dge slong zhig 'ongs te de 'di skad du smra'o/ /tshe dang ldan pa gnas che ge mo zhig na dge slong mang po dag gnas te/ mdo sde 'dzin pa/ 'dul ba 'dzin pa/ ma lta bu 'dzin pa'i dge slong mang po de dag las tshe dang ldan pa mngon sum du bzung ba ni</text></item>
<item><p>254a1</p><section>'dul ba</section><text>'di lta ste/ 'di ni chos so/ /'di ni 'dul ba'o/ /'di ni ston pas bstan pa'o zhes zer na/ dge slong des smras pa de la bstod par yang mi bya/ smad par yang mi bya/ mi bstod/ mi smad par rna ba byos la/ chos kyi tshig dang 'bru bzung ste/ mdo sde dang bstun/ 'dul ba la yang</text></item>
<item><p>254a2</p><section>'dul ba</section><text>dag par blta bar bya'o/ /gal te mdo sde dang bstun/ 'dul ba la yang dag par bltas na/ mdo sde dang 'thun/ 'dul ba la snang la/ chos nyid dang yang mi 'gal na dge slong de la 'di skad smros shig /tshe dang ldan pa de ltar dge slong mang po de dag gis chos</text></item>
<item><p>254a3</p><section>'dul ba</section><text>dang 'dul ba bshad de/ tshe dang ldan pas chos 'di dag legs par bzung ba'o/ /de lta bas na chos 'di dag mdo sde dang yang bstun 'dul ba la yang dag par bltas na mdo sde dang 'thun/ 'dul ba la snang chos nyid dang yang mi 'gal bas 'di ni chos/ 'di ni 'dul ba/ 'di ni</text></item>
<item><p>254a4</p><section>'dul ba</section><text>ston pas bstan pa'o zhes shes par bya ste gzung bar bya'o/ /gzhan yang kun dga' bo dge slong zhig 'ongs te de 'di skad du smra'o/ /tshe dang ldan pa che ge mo zhig gi gnas na dge slong dag gnas te/ gnas brtan dang / gnas brtan gzhan dag dang /</text></item>
<item><p>254a5</p><section>'dul ba</section><text>gtso bo dang / gtso bo gzhan dag dang ngo / /tshe dang ldan pa dge slong gi gnas brtan de dag las bdag gis mngon sum du thos nas mngon sum du bzung ba ni 'di lta ste/ 'di ni chos so/ /'di ni 'dul ba'o/ /'di ni ston pas bstan pa'o zhes na dge slong</text></item>
<item><p>254a6</p><section>'dul ba</section><text>des smras pa de la bstod par mi bya/ smad par mi bya ste/ mi bstod/ mi smad par rna ba byo la chos dang tshig gi 'bru bzung ste/ mdo sde dang bstun par bya'o/ /'dul ba la yang dag par blta bar bya'o/ /gal te mdo sde dang bstun/ 'dul ba</text></item>
<item><p>254a7</p><section>'dul ba</section><text>la bltas na/ mdo sde dang 'thun/ 'dul ba la yang dag par snang / chos nyid dang yang mi 'gal na dge slong de la smros shig /tshe dang ldan pa de ltar dge slong gi gnas brtan de dag gis chos dang 'dul ba bshad de/ tshe dang ldan pas chos 'di legs</text></item>
<item><p>254a8</p><section>'dul ba</section><text>par bzung ngo / /de lta bas na chos 'di ni mdo sde dang bstun/ 'dul ba la yang dag par bltas na/ mdo sde dang 'thun/ 'dul ba la snang / chos nyid dang yang mi 'gal bas 'di ni chos so/ /'di ni 'dul ba'o/ /'di ni ston pas bstan par shes par bya ste gzung bar bya'o/ /de la</text></item>
<item><p>254b1</p><section>'dul ba</section><text>kun dga' bo de la gang thog ma'i bzhi po nag po'i phyogs su smras pa/ de ni dge slong dag gis dge ba shin tu yang dag par sbyar te/ yang dag par brtags la 'di ni chos ma yin/ 'di ni 'dul ba ma yin/ 'di ni ston pas bstan pa ma yin no zhes shes</text></item>
<item><p>254b2</p><section>'dul ba</section><text>par byas te dor bar bya'o/ /gang phyi ma'i bzhi po cher bshad pa de na dge slong dag gis yang dag par sbyar te/ yang dag par brtags pa 'di ni chos so/ /'di ni 'dul ba'o/ /'di ni ston pas bstan par shes nas gzung bar bya'o/ /'di bzhin</text></item>
<item><p>254b3</p><section>'dul ba</section><text>du kun dga' bo dge slong dag gis mdo sde la brten gyi gang zag la brten par mi bya'o/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo pa pa'i grong ga la bar 'dong ngo / /btsun pa de bzhin no zhes tshe dang ldan pa</text></item>
<item><p>254b4</p><section>'dul ba</section><text>kun dga' bos bcom ldan 'das las thos pa dang / de nas bcom ldan 'das mal l+ya nas ljongs rgyu zhing pa pa'i grong du phyin te/ pa pa'i grong 'dza' lu ka'i tshal mang po na bzhugs so/ /grong pa pa'i mal l+ya rnams kyis/ bcom ldan 'das mal l+yar</text></item>
<item><p>254b5</p><section>'dul ba</section><text>ljongs rgyu zhing pa pa'i grong du phyin te pa pa'i grong gi 'dza' lu ka'i tshal mang po na bzhugs so zhes thos nas yang 'dus pa las 'dus/ tshogs pa las tshogs te 'dus shing tshogs nas pa pa'i grong nas byung ste/ bcom ldan 'das ga la ba der dong ste phyin pa</text></item>
<item><p>254b6</p><section>'dul ba</section><text>dang / bcom ldan 'das kyi zhabs la mgo bos phyag 'tshal nas phyogs gcig tu 'khod do/ /phyogs gcig tu 'khod nas bcom ldan 'das kyis chos kyi gtam yang dag par bstan/ yang dag par bskul/ yang dag par gzeng bstod/ yang dag par</text></item>
<item><p>254b7</p><section>'dul ba</section><text>dga' ba bskyed de de'i dus na mgar ba'i bu tsun da yang de nyid kyi 'khor du 'dus te 'dug par gyur to/ /de nas bcom ldan 'das kyis grong pa pa'i mal l+ya rnams la chos kyi rnam grangs du ma'i gtam yang dag par bstan/ yang dag par bskul/ yang dag par</text></item>
<item><p>254b8</p><section>'dul ba</section><text>gzeng bstod/ yang dag par dga' ba bskyed nas cang mi gsung ngo / /de nas pa pa'i grong gi mal l+ya rnams bcom ldan 'das kyis bshad pa la mngon par dga' ste rjes su yi rang nas bcom ldan 'das kyi zhabs la spyi bos phyag 'tshal te bcom ldan 'das kyi drung nas</text></item>
<item><p>255a1</p><section>'dul ba</section><text>dong ngo / /mgar ba'i bu tshun da yang de nyid na 'dug ste/ de nas mgar ba'i bu tsun das pa pa'i grong gi mal l+ya rnams dong nas ring po ma lon par shes te stan las langs nas bla gos phyogs gcig tu byas te bcom ldan 'das ga la ba</text></item>
<item><p>255a2</p><section>'dul ba</section><text>der thal mo sbyar te phyag 'tshal nas bcom ldan 'das la 'di skad ces gsol to/ /bcom ldan 'das dge slong gi dge 'dun dang thabs gcig tu sang bdag gi mchis brang du bshos la gshegs par ci gnang / bcom ldan 'das kyis mgar</text></item>
<item><p>255a3</p><section>'dul ba</section><text>ba'i bu tsun da la cang mi gsung bas gnang ngo / /de nas mgar ba'i bu tsun da bcom ldan 'das cang mi gsung bas gnang bar shes nas bcom ldan 'das kyis bshad pa de la mngon par dga' ste rjes su yi rang nas/ bcom ldan 'das kyi zhabs la mgo bos</text></item>
<item><p>255a4</p><section>'dul ba</section><text>phyag 'tshal nas drung nas song ngo / /de nas mgar ba'i bu tsun das de nyid kyi nub mo bcom ldan 'das la 'bras bzang po'i bza' ba sbyar te/ legs par byas pa'i bza' ba sta gon byas nas dge slong gi dge 'dun la gtsang zhing bsod pa'i bza' ba dang</text></item>
<item><p>255a5</p><section>'dul ba</section><text>bca' ba ba sogs te nang par sngar langs nas gdan bting ste chu rdza bzhag nas de'i 'og tu bcom ldan 'das la btsun pa bcom ldan 'das bshos kyi sta gon bgyis nas da ltar gdugs tshod la bab na gdugs tshod mkhyen par mdzad du gsol zhes spyan</text></item>
<item><p>255a6</p><section>'dul ba</section><text>drangs pa dang / de nas bcom ldan 'das snga dro chos gos dang smad g.yogs mnabs/ lhung bzed bsnams te/ dge slong mang pos bskor nas dge slong gi dge 'dun gyis mdun du byas te/ mgar ba'i bu tsun da'i bkad sar</text></item>
<item><p>255a7</p><section>'dul ba</section><text>gshegs te phyin pa dang / dge slong gi dge 'dun gyi mdun na gdan bting ba la bzhugs so/ /de nas mgar ba'i bu tsun das sangs rgyas dang / dge slong gi dge 'dun bde bar bzhugs par shes nas bcom ldan 'das la</text></item>
<item><p>255a8</p><section>'dul ba</section><text>'bras bzang po lcags gzhong du bza' ba legs par byas te sbyar ba bdag gi lag gis brims te bdar to/ /dge slong gi dge 'dun la yang gtsang zhing bsod pa'i bza' ba dang bca' ba bdag gi lag gis bdar cing bstabs so/ /</text></item>
<item><p>255b1</p><section>'dul ba</section><text>de'i dus na dge slong sdig can gzhan zhig lcags gzhong drangs te mchan du bcug go/ /de nas dge slong sdig can de bcom ldan 'das kyis gzigs/ sangs rgyas kyi mthus mgar ba'i bu tsun das kyang mthong ngo / /de nas mgar ba'i</text></item>
<item><p>255b2</p><section>'dul ba</section><text>bu tsun das gzhong bu du ma'i 'bras bzang po bza' ba legs par sbyar te bdag gi lag pas brims shing bstabs so/ /dge slong gi dge 'dun dag la yang gtsang zhing bsod pa'i bza' ba dang bca' ba bdag gi lag pas brims shing bstabs</text></item>
<item><p>255b3</p><section>'dul ba</section><text>so/ /bcom ldan 'das kyis gsol zin par shes nas phyag chab gsol lo/ /lhung bzed blangs nas stan ngan pa zhig blangs te bcom ldan 'das kyi spyan sngar 'dug nas bcom ldan 'das la tshigs su bcad pa'i dbyangs kyis zhu ba</text></item>
<item><p>255b4</p><section>'dul ba</section><text>zhus pa/ shin tu mang ba thub pa'i blo la zhu/ /rgal te pha rol gshegs pa the tshom rgal/ /kha lo sgyur ba'i mchog ste 'dren pa'i mchog /'jig rten dge sbyong du mchis gsung bar mdzod/ /dge sbyong bzhi ste lnga pa med/ /de mngon shes</text></item>
<item><p>255b5</p><section>'dul ba</section><text>nas khyod la smra/ /lam rgyal ba dang lam 'chad pa/ /lam 'tsho dang ni gang zhig lam sun 'byin/ /lam rgyal ba la sangs rgyas ci zhig gsungs/ /lam bshad ji ltar mnyam pa med ces bgyi/ /khyod la zhus pa lam 'tsho gsungs/ /</text></item>
<item><p>255b6</p><section>'dul ba</section><text>'on tam lam sun 'byin pa bdag la gsungs/ /gang gis the tshom smra ba chad nas nyon mongs bral/ /gzhan gyis mi bkri mya ngan 'da' la dga'/ /'jig rten lha ru bcas pa'i ston pa ste/ /de ni lam rgyal sangs rgyas kyis su</text></item>
<item><p>255b7</p><section>'dul ba</section><text>gsungs/ /gang gis rab dang mchog shes pa'i/ /gsungs pa'i chos la de bzhin phye/ /de ni the tsom gcod pa'i thub pa ste/ /gzhan gyis mi bkri gnyis su med/ /dka' thub kyis su lam bshad pa ru gsungs/ /gang gis chos tshig</text></item>
<item><p>255b8</p><section>'dul ba</section><text>legs bshad pa/ /lam 'tsho dka' thub dran pa'i bdag /kha na ma tho'i tshig la slob pa ni/ /gsum ste dka' thub kyis ni lam 'tshor gsungs/ /legs dga' nang na g.yogs byas na/ /rab skems rigs sun byung rgyal smra/ /sgyu can sdom med rab smra ba/ /mi rigs</text></item>
<item><p>256a1</p><section>'dul ba</section><text>spyod pa de ni lam sun 'byin/ /khyim bdag gang zhig rab bsams pa/ /thos dang ldan te 'phags pa'i nyan thos kyis/ /rab shes thams cad 'di 'drar mi 'gyur ro/ /shes nas de yi dad pa 'bri mi 'gyur/ /mi srun 'di dang srun pa dang / /</text></item>
<item><p>256a2</p><section>'dul ba</section><text>dag pa dang ni ma dag pa/ /mnyam pa ru ni ji ltar bya/ /gcig gis sdig pa'i las byas nas/ /sdig mi byed pa 'ang 'gro rnams dogs/ /kha dog gzugs ldan mir mi brtag /ma rabs mthong ma thag tu yid mi brtan/ /rab tu mi sdom mang du mtshan ma can/ /</text></item>
<item><p>256a3</p><section>'dul ba</section><text>mi thub pa ni 'jig rten 'di na spyod/ /gser gyis g.yogs pa'i rna cha 'dra/ /lcags kyi dong tse gser gyis g.yogs pa bzhin/ /nang ni zhe sdang phyi ni 'phags pa'i gzugs/ /g.yo dang ldan pa kha cig 'di na spyod/ /de nas bcom ldan 'das kyis mgar ba'i</text></item>
<item><p>256a4</p><section>'dul ba</section><text>bu tsun da'i sbyin pa de la rjes su yi rang ba 'dis rjes su yi rang bar mdzad do/ /byin na bsod nams rab tu 'phel/ /yang dag sdom las khon mi 'phel/ /legs pa can gyis sdig pa spongs/ /nyon mongs zad nas mya ngan 'da'/ /de nas bcom ldan 'das</text></item>
<item><p>256a5</p><section>'dul ba</section><text>kyis mgar ba'i bu tsun da la chos kyi gtam bstan te/ yang dag par bskul/ yang dag par gzeng bstod/ yang dag par dga' ba bskyed de/ rnam grangs du ma'i chos kyis yang dag par bskul/ yang dag par gzeng bstod/ yang dag par</text></item>
<item><p>256a6</p><section>'dul ba</section><text>dga' ba bskyed de stan las langs te song ngo / /bzhengs te gshegs so// //'dul ba phran tshegs kyi gzhi/ bam po lnga bcu gnyis pa/ bar sdom ni/ tsa pa la dang tshe yi 'du byed mdzad/ /</text></item>
<item><p>256a7</p><section>'dul ba</section><text>glang po chen po gzigs par mdzad pa dang / /ru rta la sogs grong khyer bcu rnams dang / /g.yos pa mdo sde dag dang sdig pa can/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo grong khyer rtswa can ga la bar 'dong ngo / /</text></item>
<item><p>256a8</p><section>'dul ba</section><text>tshe dang ldan pa kun dga' bos btsun pa bka' bzhin 'tshal zhes bcom ldan 'das las mnyan to/ /de nas bcom ldan 'das gyad kyi ljongs rgyu zhing gshegs pa nas/ sdig pa can gyi bar dang / chu bo dbyig ldan gyi bar du bcom ldan 'das shul du zhugs te gshegs pa las</text></item>
<item><p>256b1</p><section>'dul ba</section><text>shul nas gyur ste tshe dang ldan pa kun dga' bo la bka' stsal pa/ kun dga' bo nga rgyab mi bde ste ngal bsos/ de bzhin gshegs pa'i bla gos bzhi ltab tu ltob la thing shig /btsun pa bka' bzhin 'tshal zhes tshe dang ldan pa kun dga' bos bcom</text></item>
<item><p>256b2</p><section>'dul ba</section><text>ldan 'das kyi ltar mnyan te/ rings pa rings par bla gos bzhi ltab tu ltab ste bting nas/ bcom ldan 'das la 'di skad ces gsol to/ /bcom ldan 'das de bzhin gshegs pa'i bla gos bzhi ltab tu ltab ste bting lags na bcom ldan 'das kyis</text></item>
<item><p>256b3</p><section>'dul ba</section><text>da de'i dus la bab par dgongs su gsol/ de nas bcom ldan 'das kyis na bza' snam sbyar ltab ma mang du mdzad nas phangs su bcug ste/ glo g.yas pas phab nas zhabs kyi steng du zhabs gzhag ste/ snang ba'i 'du shes dang / dran pa dang / shes bzhin</text></item>
<item><p>256b4</p><section>'dul ba</section><text>dang / bzhengs pa'i 'du shes thugs la mdzad nas gzims so/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo song la chu bo ka kus sta nas chu lhung bzed gang long shig /chu de ngas btung bar</text></item>
<item><p>256b5</p><section>'dul ba</section><text>bya/ lus la gtor bar yang bya'o/ /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas lhung bzed thogs te chu bo ka kus sta ga la bar song ba dang / de'i tshe chu bo ka kus sta</text></item>
<item><p>256b6</p><section>'dul ba</section><text>la shing rta lnga brgya tsam gyi tshad cig gis brgal nas ring po ma lon te/ de dag gis chu bo dkrugs shing glogs te rnyogs pa dang / de nas tshe dang ldan pa kun dga' bos chu bo ka kus sta las chu lhung bzed gang blangs nas bcom ldan 'das</text></item>
<item><p>256b7</p><section>'dul ba</section><text>ga la ba der song ste phyin nas bcom ldan 'das la 'di skad ces gsol to/ /btsun pa 'di ltar chu bo ka kus sta la shing rta lnga brgya tsam gyi tshad kyis brgal nas ring por ma lags te/ de dag gis chu bo ka kus sta dkrugs shing</text></item>
<item><p>256b8</p><section>'dul ba</section><text>glongs te rnyogs par bgyis pas btsun pa bcom ldan 'das chab 'dis zhal tsam bshal zhing zhabs bkrur gsol/ btsun pa 'di nas mi ring ba zhig na chu bo dbyig ldan mchis te/ bcom ldan 'das de la gsol zhing sku la yang gdab par bgyi'o/ /</text></item>
<item><p>257a1</p><section>'dul ba</section><text>de nas bcom ldan 'das kyis lhung bzed kyi chu des zhabs bsil/ zhal bshal ba dang / des na bcom ldan 'das bzod cing bde bar gyur nas/ de nas bcom ldan 'das bzhengs te skyil mo dkrung bcas nas sku drang por bsrang</text></item>
<item><p>257a2</p><section>'dul ba</section><text>ste dran pa mngon du gzhag nas bzhugs so/ /de nas yang de'i tshe gyad kyi sna chen po la gtogs pa g.yung po lam de nyid du zhugs par gyur pa dang / gyad kyi sna chen po la gtogs pa g.yung pos bcom ldan 'das mdzes pa/ dad par mdzad pa/ dbang po zhi ba</text></item>
<item><p>257a3</p><section>'dul ba</section><text>thugs zhi ba pha rol gyi sems 'dul zhing nye bar zhi bar mdzad pa dang ldan pa/ gser gyi mchod sdong ltar dpal 'bar ba de shing drung gzhan zhig gi drung na rten cing bzhugs pa mthong ngo / /mthong nas kyang bcom ldan 'das ga la ba de logs su song ste phyin</text></item>
<item><p>257a4</p><section>'dul ba</section><text>nas bcom ldan 'das kyi zhabs gnyis la mgo bos phyag 'tshal te mtha' gcig tu 'dug go/ /mtha' gcig tu 'dug pa dang / gyad kyi sna chen po la gtogs pa g.yung po la bcom ldan 'das kyis bka' stsal pa/ g.yung po khyod dge sbyong ngam/</text></item>
<item><p>257a5</p><section>'dul ba</section><text>bram ze'i chos kyi gtsang sbra gang la dga'/ btsun pa sgyu rtsal shes kyi bu ring du 'phur gyi chos kyi gtsang sbra la dga'o/ /g.yung po khyod ci'i phyir sgyu rtsal shes kyi bu ring du 'phur gyi chos kyi gtsang sbra la dga'/ btsun pa dus gcig cig na sgyu rtsal</text></item>
<item><p>257a6</p><section>'dul ba</section><text>shes kyi bu ring du 'phur lam du zhugs pa las lam nas gyu ste/ shing gzhan zhig gi drung du rten cing nyin par gyi spyod pas gnas shing mchis pa dang / de nas yang de'i tshe lam de nyid du shing rta lnga brgya tsam gyi tshad cig kyang mchis nas</text></item>
<item><p>257a7</p><section>'dul ba</section><text>ring po ma lags te/ de nas mi gzhan zhig shing rta de'i phyir lus pa sgyu rtsal shes kyi bu ring du 'phur ga la ba der song ste phyin nas sgyu rtsal shes kyi bu ring du 'phur la 'di skad ces smras so/ /ci shing rta lnga</text></item>
<item><p>257a8</p><section>'dul ba</section><text>brgya tsam gyi tshad cig song ba mthong bar ma gyur tam/ kye skyes bu ma mthong ngo / /gang shing rta lnga brgya tsam dong ba'i sgra yang thos par ma gyur tam/ kye skyes bu ma thos so/ /ci nyal bar gyur tam/ kye skyes</text></item>
<item><p>257b1</p><section>'dul ba</section><text>bu nga nyal bar yang ma gyur to/ /ci mi nyal ba'i 'du shes kyis shing rta lnga brgya tsam dong ba'i sgra ma thos par gyur tam/ kye skyes bu ngas mi nyal ba'i 'du shes kyis shing rta lnga brgya tsam dong ba'i sgra yang ma thos par gyur to/ /de nas mi de 'di snyam du bsams</text></item>
<item><p>257b2</p><section>'dul ba</section><text>te/ ji srid cig nas rab tu byung ba zhi bar gnas pa zhig /gang 'di ltar mi nyal ba'i 'du shes kyis shing rta lnga brgya tsam gyi tshad dong ba'i sgra yang ma thos so/ /'di ltar chos gos kyang rdul gyi phye mas yog par shes nas mi de ngo mtshar skyes nas/ sgyu rtsal</text></item>
<item><p>257b3</p><section>'dul ba</section><text>shes kyi bu ring du 'phur la dad cing dad pa'i dbang du byas so/ /btsun pa de lta bas na bdag sgyu rtsal shes kyi bu ring du 'phur gyi gtsang sbra'i chos la dga' ba lags so/ /g.yung po ji snyam du sems/ gang shing rta lnga brgya tsam gyi tshad dong ba'i sgra dang / gang 'brug</text></item>
<item><p>257b4</p><section>'dul ba</section><text>chems shes zer ba dang / thog babs pa 'di gnyis kyi sgra gang rgya che ba yin/ btsun pa ci lags/ shing rta lnga brgya tsam lta zhog gi ci lags shing rta stong dang / ci lags shing rta brgya stong 'di dag gang bas kyang gang 'brug chems shes mchi ba dang /</text></item>
<item><p>257b5</p><section>'dul ba</section><text>thog babs pa'i sgra rgya che ba lags so/ /g.yung po dus gcig cig na/ yul a du ma ya 'byung po'i khang pa'i khyams na bzhugs te nga snga dro na bza' smad g.yogs bgos lhung bzed dang / chos gos thogs te yul a du man dur bsod snyoms kyi</text></item>
<item><p>257b6</p><section>'dul ba</section><text>phyir gshegs te/ yul a du man dur bsod snyoms brgyus nas zas kyi bya ba mdzad de/ zas phyi ma'i bsod snyoms spangs nas lhung bzed dang chos gos mkhos su phab ste/ zhabs bkrus nas 'byung po'i khang pa'i khyams su nang du yang dag</text></item>
<item><p>257b7</p><section>'dul ba</section><text>'jog la bzhugs so/ /de nas yang de'i tshe yul a du ma ya na 'brug chems shes zer ba dang / thog babs pa dang glang bzhi dang / khyim bdag zhing pa spun gnyis shi nas de nas yul a du ma yar skye bo mang pos sgra chen po dang /</text></item>
<item><p>257b8</p><section>'dul ba</section><text>sgra mang po sgrogs par gyur to/ /nga yang rgongs ka nang du yang dag 'jog las bzhengs te 'byung po'i khang pa'i khyams nas byung ste/ 'byung po'i khang pa'i grib ma bla gab med par 'chag sa na 'chag pa dang /</text></item>
<item><p>258a1</p><section>'dul ba</section><text>de nas mi gzhan zhig skye bo mang po de dag gi drung nas nga ga la bar 'ongs te phyin nas nga'i zhabs gnyis la mgo bos phyag 'tshal te nga 'chag pa'i rjes su 'chag go/ /ngas de la 'di skad ces kye skyes bu yul a du ma</text></item>
<item><p>258a2</p><section>'dul ba</section><text>ya na skye bo mang po'i sgra chen po dang / sgra mang po sgrogs pa 'di ci zhig yin zhes bka' stsal pa dang / des smras pa/ btsun pa 'di ltar yul a du ma yar 'brug chems shes mchi ba dang / thog babs par gyur te/ glang bzhi</text></item>
<item><p>258a3</p><section>'dul ba</section><text>dang / khyim bdag zhing pa spun gnyis gum ste/ des na 'di ltar yul a du ma ya'i skye bo mang po dag sgra chen po dang / sgra mang po dag sgrogs par gyur to/ /des 'di skad ces bcom ldan 'das ci lags/ 'brug</text></item>
<item><p>258a4</p><section>'dul ba</section><text>chems shes mchi ba dang / thog babs pa ma gsan tam zhes smra'o/ /de la ngas 'di skad ces kye skyes bu ngas ma thos so zhes bka' stsal pa dang / des 'di skad ces ci lags/ bcom ldan 'das gzims par gyur tam</text></item>
<item><p>258a5</p><section>'dul ba</section><text>zhes smra'o/ /de la ngas 'di skad ces kye skyes bu nyal bar ma gyur to zhes bka' stsal pa dang / des 'di skad ces ci lags/ bcom ldan 'das ma gzims pa'i 'du shes kyis 'brug chems shes mchi ba dang /</text></item>
<item><p>258a6</p><section>'dul ba</section><text>thog babs pa ma gsan par gyur tam zhes smra'o/ /de la 'di skad ces kye skyes bu nga ni mi nyal ba'i 'du shes kyis 'brug chems shes zer ba dang / thog babs pa ma thos so zhes bka' stsal pa dang /</text></item>
<item><p>258a7</p><section>'dul ba</section><text>de nas mi des 'di snyam du ji srid cig nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas zhi bar bzhugs nas/ gang gi phyir bcom ldan 'das ma gzims pa'i 'du shes kyis 'brug chems shes</text></item>
<item><p>258a8</p><section>'dul ba</section><text>zer ba dang / thog babs pa'i sgra ma gsan par gyur pa ni ngo mtshar che'o zhes bsams nas skyes bu de nga la dad par gyur cing dad pa'i dbang du byas te 'di skad ces btsun pa bcom ldan 'das la su zhig mngon par mi dad lags/ bdag ni 'di ltar btsun pa</text></item>
<item><p>258b1</p><section>'dul ba</section><text>bcom ldan 'das la rgya cher mngon par dad lags so zhes smras so/ /de nas gyad kyi sna chen po la gtogs pa g.yung pos g.yog la 'di skad ces smras so/ /kye skyes bu ras bcos bu sar pa gser gyi kha dog ltar ser ba zung gcig nga la byin cig</text></item>
<item><p>258b2</p><section>'dul ba</section><text>dang / de ngas bcom ldan 'das la dbul bar bya'o zhes smras nas skyes bu des kyang gyad kyi sna chen po la gtogs pa g.yung po la ras bcos bu sar pa gser gyi mdog ltar ser ba zung gcig byin no/ /de nas gyad kyi sna chen po la gtogs pa</text></item>
<item><p>258b3</p><section>'dul ba</section><text>g.yung pos ras bcos bu sar pa gser gyi mdog ltar ser ba zung gcig khyer nas bcom ldan 'das la 'di skad ces gsol to/ /bcom ldan 'das ras bcos bu sar pa gser gyi mdog ltar ser ba zung gcig po 'di bdag cag gi yid du</text></item>
<item><p>258b4</p><section>'dul ba</section><text>mchi ba dga' ba bcang bar 'os pa de thugs brtse bar dgongs te/ bcom ldan 'das kyis bzhes su gsol/ bcom ldan 'das kyis gyad kyi sna chen po la gtogs pa g.yung po la thugs brtse bar dgongs nas ras bcos bu sar pa</text></item>
<item><p>258b5</p><section>'dul ba</section><text>gser gyi mdog ltar ser ba zung gcig bzhes pa dang / de nas gyad kyi sna chen po la gtogs pa g.yung pos bcom ldan 'das la 'di skad ces bdag gis gzhan yang btsun pa bcom ldan 'das dang dge slong gi dge 'dun la rim</text></item>
<item><p>258b6</p><section>'dul ba</section><text>gro bgyi'o zhes gsol pa dang / bcom ldan 'das kyis g.yung po dge bar smras so zhes bka' stsal to/ /de nas gyad kyi sna chen po la gtogs pa g.yung po bcom ldan 'das kyis gsungs pa la mngon par dga' ste rjes su</text></item>
<item><p>258b7</p><section>'dul ba</section><text>yi rang nas bcom ldan 'das kyi zhabs gnyis la mgo bos phyag 'tshal te bcom ldan 'das kyi spyan snga nas song ngo / /de nas bcom ldan 'das kyis gyad kyi sna chen po la gtogs pa g.yung po song nas ring po ma lon par mkhyen nas tshe dang ldan pa</text></item>
<item><p>258b8</p><section>'dul ba</section><text>kun dga' bo la 'di skad ces bka' stsal to/ /kun dga' bo ras bcos bu sar pa gser gyi mdog ltar ser ba zung gcig kha tshar gris chod la nga la byin cig ngas bgo bar bya'o/ /tshe dang ldan pa kun dga' bos ras bcos bu sar pa gser gyi mdog</text></item>
<item><p>259a1</p><section>'dul ba</section><text>ltar ser ba kha tshar dra gris bcad nas bcom ldan 'das la phul ba dang / de bcom ldan 'das kyis gsol to/ /bcom ldan 'das kyi sku'i kha dog gsal ba mnyam par snang bar gyur to/ /de nas tshe dang ldan pa</text></item>
<item><p>259a2</p><section>'dul ba</section><text>kun dga' bos bcom ldan 'das la 'di skad ces gsol to/ /btsun pa bdag gis dgung lo nyi shu lhag gcig gi bar du bcom ldan 'das kyi zhabs 'bring na mchis na bcom ldan 'das kyi sku'i kha dog gsal ba 'di lta bu byung ba bdag gis mngon</text></item>
<item><p>259a3</p><section>'dul ba</section><text>par ma 'tshal na/ btsun pa rgyu gang rkyen gang gis 'di lta bu'i sku kha dog gsal ba byung bar gyur/ kun dga' bo sku'i kha dog gsal ba 'di lta bu byung ba 'di ni rgyu gnyis dang rkyen gnyis te/ gnyis gang zhe na/ gang gi nub mo byang chub sems dpa' bla na med pa yang</text></item>
<item><p>259a4</p><section>'dul ba</section><text>dag par rdzogs pa'i byang chub tu mngon par rdzogs par sangs rgyas pa dang / gang gi nub mo de bzhin gshegs pa phung po lhag ma med pa'i mya ngan las 'das pa'i dbyings su yongs su mya ngan las 'da' ba yin te/ 'di ni sku'i kha dog gsal ba 'di lta bu 'byung ba'i</text></item>
<item><p>259a5</p><section>'dul ba</section><text>rgyu gnyis pa dang rkyen gnyis pa yin no/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo chu bo dbyig ldan ga la bar dong ngo / /bka' bzhin 'tshal zhes tshe dang ldan pa kun dga' bos bcom ldan 'das kyi ltar</text></item>
<item><p>259a6</p><section>'dul ba</section><text>mnyan to/ /de nas bcom ldan 'das chu bo dbyig ldan ga la bar gshegs te byon nas chu bo dbyig ldan gyi 'gram mtha' gcig tu na bza' chos gos bzhag ste bzhugs nas chu bo dbyig ldan gyi nang du bzhugs te sku khrus legs par mdzad nas chu bo</text></item>
<item><p>259a7</p><section>'dul ba</section><text>dbyig ldan rgal te/ na bza' chos gos gcig pu dang sku skems shing bzhugs so/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo mgar ba'i bu tsun da 'gyod pa skyes te/ gang gi phyir ston pa'i bsod</text></item>
<item><p>259a8</p><section>'dul ba</section><text>snyoms phyi ma gsol bas phung po lhag ma med pa'i mya ngan las 'das pa'i dbyings su gshegs te/ skul byed de ni ma rnyed pa'o/ /rnyed pa ma yin pa'o nyes pa rnyed pa'o/ /bde ba rnyed pa ma yin pa'o zhes gzhan dag gis 'gyod pa bskyed kyis/ kun dga' bo mgar</text></item>
<item><p>259b1</p><section>'dul ba</section><text>ba'i bu skul byed 'gyod pa skyes pa la gnas gnyis kyis 'gyod pa bsal bar bya ste/ tsun da bdag gis bcom ldan 'das las mngon sum thos te/ mngon sum du bzung ba ni bsod snyoms kyi rnam par smin pa mnyam pa dang / mi mnyam pa rnam</text></item>
<item><p>259b2</p><section>'dul ba</section><text>pa gnyis yod de/ gang du bsod snyoms gsol nas byang chub sems dpa' bla na med pa yang dag par rdzogs pa'i byang chub tu mngon par 'tshang rgya ba dang / gang du bsod snyoms gsol nas de bzhin gshegs pa phung po lhag ma med pa'i mya ngan las 'das</text></item>
<item><p>259b3</p><section>'dul ba</section><text>pa'i dbyings su gshegs pa ste/ 'di ni bsod snyoms kyi rnam par smin pa mnyam pa dang / mi mnyam pa gnyis yod pa yin no/ /kun dga' bo de lta bas na 'di ni mgar ba'i bu skul byed kyis las byas shing bsags pa yin te/ tsher 'gyur ba dang / kha dog tu</text></item>
<item><p>259b4</p><section>'dul ba</section><text>'gyur ba dang / stobs su 'gyur ba dang / longs spyod du 'gyur ba dang / bde 'gror 'gyur ba dang / phyug po 'khor dang bcas par 'gyur ba'i las byas shing bsags pa yin no/ /bar sdom ni/ tshe dang kha dog stobs dag dang / /longs spyod bde 'gro</text></item>
<item><p>259b5</p><section>'dul ba</section><text>phyug po rnams/ /de nas tshe dang ldan pa kun dga' bos bcom ldan 'das la 'di skad ces gsol to/ /tshe dang ldan pa 'dun pa 'di ni gtum po gzu lums can/ brlang ba/ gshe ba/ khro ba/ bdag cag dge slong rnams la kun tu gshe ba lags na/</text></item>
<item><p>259b6</p><section>'dul ba</section><text>bcom ldan 'das 'das pa'i 'og tu 'di ji ltar bsgrub par bgyi/ kun dga' bo dge slong 'dun pa 'dir 'das pa'i 'og tu tshangs pa'i chad pas bsdigs par bya'o/ /tshangs pa'i chad pas bsdigs nas kyang skyo bar bya'o/ /de ltar kun tu skyo ba skyes nas kyang kA t+yA ya na la lung nod du gzhug par bya'o/ /</text></item>
<item><p>259b7</p><section>'dul ba</section><text>de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo grong khyer rtswa can ga la bar 'dong ngo / /bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/ /</text></item>
<item><p>259b8</p><section>'dul ba</section><text>de nas bcom ldan 'das gyad kyi ljongs rgyu zhing gshegs pa na grong khyer rtswa can gyi bar dang / chu bo dbyig ldan gyi bar du shul du zhugs te gshegs pa las shul las gyu ste tshe dang ldan pa kun dga' bo la bka' stsal pa/</text></item>
<item><p>260a1</p><section>'dul ba</section><text>kun dga' bo nga rgyab mi bde ste ngal bsos/ de bzhin gshegs pa'i bla gos bzhi ltab tu ltob la thing shig /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas rings</text></item>
<item><p>260a2</p><section>'dul ba</section><text>pa rings par bla gos bzhi ltab tu ltab ste/ bcom ldan 'das la 'di skad ces gsol to/ /btsun pa de bzhin gshegs pa'i bla gos bzhi ltab tu ltab ste bting lags na bcom ldan 'das kyis da de'i dus la bab par dgongs su gsol/</text></item>
<item><p>260a3</p><section>'dul ba</section><text>de nas bcom ldan 'das kyis na bza' snam sbyar ltab ma mang du mdzad de 'phangs su bcug nas glo g.yas pa phab ste zhabs kyi steng du zhabs bzhag nas/ snang ba'i 'du shes dang / dran pa dang / shes bzhin dang / bzhengs pa'i 'du shes thugs la mdzad</text></item>
<item><p>260a4</p><section>'dul ba</section><text>nas gzims so/ /de nas bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo byang chub kyi yan lag smros shig /bcom ldan 'das nyid kyis dran pa byang chub kyi yan lag mngon par mkhyen cing yang dag</text></item>
<item><p>260a5</p><section>'dul ba</section><text>par thugs su chud de gsungs pa/ dben pa la gnas pa/ 'dod chags dang bral ba la gnas pa/ 'gog pa la gnas pa/ rnam par spong bas yongs su bsgyur ba chos rab tu rnam par 'byed pa dang / brtson 'grus dang / dga' ba dang /</text></item>
<item><p>260a6</p><section>'dul ba</section><text>shin tu sbyangs pa dang / ting nge 'dzin dang / btang snyoms byang chub kyi yan lag rnams te/ btsun pa bcom ldan 'das nyid kyis mngon par mkhyen cing yang dag par thugs su chud de gsungs pa/ dben pa la gnas pa/ 'dod</text></item>
<item><p>260a7</p><section>'dul ba</section><text>chags dang bral ba la gnas pa/ 'gog pa la gnas pa/ rnam par spong bas yongs su bsgyur ba lags so/ /kun dga' bo brtson 'grus smras sam/ bcom ldan 'das brtson 'grus smras lags so/ /kun dga' bo brtson 'grus bsten cing bsgoms te lan grangs</text></item>
<item><p>260a8</p><section>'dul ba</section><text>mang du byas na bla na med pa yang dag par rdzogs pa'i byang chub tu 'gyur ro zhes gsungs nas bcom ldan 'das bzhengs te skyil mo dkrung bcas nas sku drang por bsrang te dran pa mngon du bzhag nas bzhugs so/ /de nas dge slong gzhan zhig gis tshigs su bcad de smras pa/ ston pas</text></item>
<item><p>260b1</p><section>'dul ba</section><text>chos ni mang rab gsan slad du/ /bdag nyid bsnyung bar gyur kyang gsol btab nas/ /dge slong rang nyid kyis ni chos smras pa/ /byang chub yan lag de yis ston par gyur/ /mkhas shing blo dang ldan pa rtogs pa ste/ /gnas brtan kun dga' bo yis legs</text></item>
<item><p>260b2</p><section>'dul ba</section><text>smras pa/ /thub pa'i gsung ni rab tu dkar ba las/ /chos de de dag kho na 'thob par 'gyur/ /yang dag dran dang rnam par 'byed pa dang / /brtson 'grus dga' ba shin tu sbyangs pa'i lus/ /sems dang ting nge 'dzin dang btang snyoms dang / /dpa' bo</text></item>
<item><p>260b3</p><section>'dul ba</section><text>'di dag byang chub yan lag lags/ /byang chub yan lag rnams kyi gtam gsan cing / /byang chub yan lag ro ni rnam mkhyen pas/ /bcom ldan thugs ni shin tu mi bde ba'i/ /snyun tshabs chen po dag las bzhengs par gyur/ /de lta bas na chos rje de yis kyang / /</text></item>
<item><p>260b4</p><section>'dul ba</section><text>rin po che yi chos 'di 'chad pa la/ /chos ni gsan par bzhed gyur gzhan dag lta/ /ci phyir des ni 'di la mnyan mi bya/ /dge slong gang zhig shes rab mchog yin par/ /shes rab stobs bcu ldan pas bstan pa ste/ /nye rgyal de yang na bar gyur mod kyi/ /dam chos</text></item>
<item><p>260b5</p><section>'dul ba</section><text>mnyan pa'i don du 'gro bar byed/ /mdo sde 'dzin dang 'dul 'dzin ma mo 'dzin/ /mkhas pa chos lugs mkhyen pa de dag kyang / /chos rnams nyan par byed na gzhan dag lta/ /ci phyir des ni 'di la mnyan mi bya/ /thos nas ji ltar chos kyi bka' la ni/ /</text></item>
<item><p>260b6</p><section>'dul ba</section><text>sems kyis rtogs shing nye bar bzhag gyur na/ /zang zing med pa'i sangs rgyas gsung 'di ni/ /dga' bas de bzhin nyid ni 'thob par 'gyur/ /dga' ba'i yid kyis shin tu sbyangs pa'i lus/ /bde ba dag kyang de bzhin skye bar 'gyur/ /bde bar</text></item>
<item><p>260b7</p><section>'dul ba</section><text>gyur pa'i sems ni rtse gcig ste/ /de yi log tu ting 'dzin reg par 'gyur/ /mnyam par gyur pa'i sems ni 'di dag tu/ /'du byed rnams la skyabs su mi byed cing / /skyo bar gyur pas 'dod chags rnams bral te/ /sems ni rnam</text></item>
<item><p>260b8</p><section>'dul ba</section><text>par grol ba dag tu 'gyur/ /srid par 'gro ba dag la skyo gyur te/ /lha dang mi rnams la yang mi chags pa/ /ji ltar me ni bud shing med gyur bzhin/ /dgra bcom gyur nas yongs su mya ngan 'das/ /chos thos pa yi phan yon mang bar ni/ /rgyal ba</text></item>
<item><p>261a1</p><section>'dul ba</section><text>rnams kyis de dag kun tu bshad/ /de lta bas na ston pa'i gsung 'di la/ /nan tan 'bad de rab tu mnyan par bya/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo grong khyer</text></item>
<item><p>261a2</p><section>'dul ba</section><text>rtswa can ga la bar 'dong ngo / /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/ /de nas bcom ldan 'das gyad kyi ljongs rgyu zhing gshegs te grong khyer rtswa can du byon nas gyad kyi yul dang nye ba</text></item>
<item><p>261a3</p><section>'dul ba</section><text>shing sa la zung gi tshal na bzhugs so/ /de nas bcom ldan 'das de nyid du yongs su mya ngan las 'da' ba de'i tshe tshe dang ldan pa kun dga' bo la kun dga' bo shing sa la zung gnyis kyi bar du de bzhin gshegs pa'i khri chos la phangs byang phyogs su ston</text></item>
<item><p>261a4</p><section>'dul ba</section><text>cig /de bzhin gshegs pa ni deng gi mtshan mo'i gung thun 'di la phung po lhag ma med pa'i mya ngan las 'das pa'i dbyings su yongs su mya ngan las 'da' bar 'gyur ro zhes bka' stsal pa dang / btsun pa bka' bzhin 'tshal zhes tshe dang</text></item>
<item><p>261a5</p><section>'dul ba</section><text>ldan pa kun dga' bos bcom ldan 'das kyi ltar mnyan nas shing sa la zung gi bar du khri bcas nas phangs byang phyogs su bstan te/ bcom ldan 'das ga la bar song ste phyin nas bcom ldan 'das kyi zhabs gnyis la mgo bos phyag 'tshal te phyogs gcig</text></item>
<item><p>261a6</p><section>'dul ba</section><text>tu 'dug go/ /phyogs gcig tu 'dug nas tshe dang ldan pa kun dga' bos bcom ldan 'das la bcom ldan 'das shing sa la zung gi bar du de bzhin gshegs pa'i khri bcas te phangs byang phyogs su bstan to zhes gsol pa dang / de nas bcom ldan</text></item>
<item><p>261a7</p><section>'dul ba</section><text>'das khri ga la bar gshegs te byon nas glo g.yas pas phab ste zhabs kyi steng du zhabs bzhag nas gzims te snang ba'i 'du shes dang / dran pa dang / shes bzhin dang / mya ngan las 'da' ba'i 'du shes thugs la mdzad do/ /de nas yang de'i tshe tshe dang ldan pa kun dga' bo bcom ldan</text></item>
<item><p>261a8</p><section>'dul ba</section><text>'das kyi snam logs su 'dug nas khri la 'jus te ngu zhing mchi ma byung nas 'di skad ces smra'o/ /bcom ldan 'das shin tu myur bar yongs su mya ngan las 'das so bde bar gshegs pa shin tu myur bar yongs su mya ngan las 'das so/ /shin tu myur bar 'jig rten gyi mig ldongs te/ dge slong dag sngon</text></item>
<item><p>261b1</p><section>'dul ba</section><text>ni phyogs de dang de dag dang / ljongs de dang de dag nas bcom ldan 'das ga la ba der 'ongs te/ 'ongs pa de dag la bcom ldan 'das kyis thog mar dge ba/ bar du dge ba/ tha mar dge ba/ don bzang po/ tshig 'bru bzang po/ ma 'dres pa/ yongs su rdzogs pa/ yongs su</text></item>
<item><p>261b2</p><section>'dul ba</section><text>dag pa/ yongs su byang ba/ tshangs par spyad pa rab tu ston te/ gang gi phyir dus dus su zab pa zab mo'i chos kyi gtam yang thos shing rnyed pa na de dag gis kyang da bcom ldan 'das yongs su mya ngan las 'das par thos te/ thos nas kyang 'ong bar mi 'gyur zhing 'di ltar chos</text></item>
<item><p>261b3</p><section>'dul ba</section><text>kyi longs spyod chen po 'ba' shig pa 'di 'jig rten du nub par gyur te/ de nas bcom ldan 'das kyis dge slong rnams la bka' stsal pa/ dge slong dag kun dga' bo gang na 'dug /bcom ldan 'das tshe dang ldan pa kun dga' bo ni bcom ldan 'das</text></item>
<item><p>261b4</p><section>'dul ba</section><text>kyi snam logs 'di na mchis te khri la 'jus nas ngu zhing mchi ma byung nas 'di skad ces mchi'o/ /bcom ldan 'das ni shin tu myur bar yongs su mya ngan las 'das so/ /bde bar gshegs pa ni shin tu myur bar yongs su mya ngan las 'das so/ /shin tu</text></item>
<item><p>261b5</p><section>'dul ba</section><text>myur bar 'jig rten gyi mig ldongs te/ dge slong dag sngon ni zhes bya ba nas/ 'di ltar chos kyi longs spyod chen po 'jig rten du nub bo zhes bya ba'i bar snga ma bzhin no/ /de nas bcom ldan 'das kyis tshe dang ldan pa kun dga' bo la bka'</text></item>
<item><p>261b6</p><section>'dul ba</section><text>stsal pa/ kun dga' bo khyod mya ngan dang / mi bzod pa dang / smre sngags 'don par ma byed cig /de ci'i phyir zhe na/ kun dga' bo khyod kyis de bzhin gshegs pa'i nye gnas byas pa ni byams pa'i lus kyi las kyis phan</text></item>
<item><p>261b7</p><section>'dul ba</section><text>pa dang / bde ba dang / gnyis su med pa dang / tshad med par byas pa dang / byams pa'i ngag gi las dang / byams pa'i yid kyi las kyis phan pa dang / bde ba dang / gnyis su med pa dang / tshad med par byas so/ /kun dga' bo gang dag 'das</text></item>
<item><p>261b8</p><section>'dul ba</section><text>pa'i dus na de bzhin gshegs pa dgra bcom pa yang dag par rdzogs pa'i sangs rgyas de dag kyang sangs rgyas bcom ldan 'das rnams kyi nye gnas kyis tshul 'di 'dra bar byas par gyur te/ dper na da ltar khyod kyis nga la bya ba bzhin du byas par gyur te/ ma</text></item>
<item><p>262a1</p><section>'dul ba</section><text>'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas de dag kyang sangs rgyas bcom ldan 'das rnams kyi nye gnas kyis tshul 'di 'dra bar byed par 'gyur te/ dper na da ltar khyod kyis nga la bya</text></item>
<item><p>262a2</p><section>'dul ba</section><text>ba bzhin no/ /kun dga' bo de ltar na khyod mya ngan ma byed cig /mi bzod par ma byed cig /smre sngags ma 'don cig /gang skye ba dang / 'byung ba dang / byas pa dang / 'dus byas pa dang / rten cing 'brel bar 'byung ba 'jig pa'i chos can de dag ni 'di ltar mi 'jig</text></item>
<item><p>262a3</p><section>'dul ba</section><text>pa 'thob par ga la 'gyur te/ 'di ni gnas med de/ rig par mi nus so/ /kun dga' bo sngon yang ngas bshad de/ mdza' bo dang / sdug pa dang / dga' ba dang / yid du 'ong ba de dag thams cad ni 'bral ba dang / 'gyes pa dang / 'jig pa dang / med par</text></item>
<item><p>262a4</p><section>'dul ba</section><text>'gyur ro/ /de nas bcom ldan 'das kyis tshe dang ldan pa kun dga' bo yang dag par dga' bar bya bar bzhed nas dge slong rnams la bka' stsal pa/ dge slong dag 'khor los sgyur ba'i rgyal po la ngo mtshar rmad du byung ba'i chos bzhi yod de/</text></item>
<item><p>262a5</p><section>'dul ba</section><text>bzhi gang zhe na/ gal te rgyal rigs kyi 'khor 'khor los sgyur ba'i rgyal po blta ba'i phyir 'ongs pa mthong bas yid dga' bar 'gyur ro/ /gal te nye bar 'ongs pa rnams la chos bshad na chos thos pas yid dga' bar 'gyur ro/ /</text></item>
<item><p>262a6</p><section>'dul ba</section><text>gal te bram ze'i 'khor dang / khyim bdag gi 'khor dang / dge sbyong gi 'khor 'khor los sgyur ba'i rgyal po blta ba'i phyir 'ongs pa de mthong bas yid dga' bar 'gyur ro/ /gal te nye bar 'ongs pa rnams la chos bshad na chos thos pas</text></item>
<item><p>262a7</p><section>'dul ba</section><text>yid dga' bar 'gyur ro/ /dge slong dag de bzhin du dge slong kun dga' bo la yang ngo mtshar rmad du byung ba'i chos bzhi yod de/ bzhi gang zhe na/ gal te dge slong gi 'khor dge slong kun dga' bo blta ba'i phyir 'ongs pa mthong</text></item>
<item><p>262a8</p><section>'dul ba</section><text>bas yid dga' bar 'gyur ro/ /gal te 'ongs pa rnams la chos bshad na chos thos pas yid dga' bar 'gyur ro/ /gal te dge slong ma'i 'khor dang / dge bsnyen gyi 'khor dang / dge bsnyen ma'i 'khor dge slong kun dga' bo blta ba'i phyir</text></item>
<item><p>262b1</p><section>'dul ba</section><text>'ongs pa mthong bas yid dga' bar 'gyur ro/ /gal te 'ongs pa rnams la chos bshad na chos thos pas yid dga' bar 'gyur ro/ /dge slong dag gzhan yang dge slong kun dga' bo la ngo mtshar rmad du byung ba'i chos bzhi yod de/</text></item>
<item><p>262b2</p><section>'dul ba</section><text>bzhi gang zhe na/ gal te dge slong kun dga' bo dge slong gi 'khor rnams la chos ston na gus par byas te ston gyi ma gus pas ma yin no/ /de nas dge slong gi 'khor rnams 'di snyam du sems te/ kye ma tshe dang ldan pa kun dga' bo mi smra bar</text></item>
<item><p>262b3</p><section>'dul ba</section><text>mi 'dug cing chos kho na 'chad kyang ci ma rung snyam nas dge slong gi 'khor rnams dge slong kun dga' bo la chos nyan pas mi ngoms mod kyi/ 'on kyang dge slong kun dga' bo cang mi smra'o/ /gal te dge slong ma'i 'khor rnams dang / dge bsnyen gyi 'khor</text></item>
<item><p>262b4</p><section>'dul ba</section><text>dang / dge bsnyen ma'i 'khor rnams la dge slong kun dga' bo chos ston na gus par byas te ston gyi ma gus pas ni ma yin no/ /de nas dge bsnyen gyi 'khor la sogs pa 'di snyam du sems te/ kye ma tshe dang ldan pa kun dga' bo ma smre</text></item>
<item><p>262b5</p><section>'dul ba</section><text>bar mi 'dug cing chos kho na 'chad kyang ci ma rung snyam nas dge bsnyen gyi 'khor la sogs pa dge slong kun dga' bo la chos nyan pas mi ngoms mod kyi/ 'on kyang dge slong kun dga' bo ni cang mi smra bar 'dug go/ /de nas tshe dang ldan pa kun</text></item>
<item><p>262b6</p><section>'dul ba</section><text>dga' bo bcom ldan 'das kyis yang dag par dga' bar mdzad nas bcom ldan 'das la 'di skad ces gsol to/ /btsun pa ci'i slad du 'jig rten tha dad pa grong khyer chen po drug po gang dag mnyan yod dang / gnas bcas dang /</text></item>
<item><p>262b7</p><section>'dul ba</section><text>tsam pa dang / bA rA Na sI dang / yangs pa can dang / rgyal po'i khab la sogs pa grong khyer chen po drug po 'di lta bu spangs nas gang grong khyer ngan pa dang / dgon dung dang / mkhar ngan pa dang / grong khyer gyi yal ga dang /</text></item>
<item><p>262b8</p><section>'dul ba</section><text>grong khyer gyi tho shul tsam 'dir mya ngan las 'da' bar dgongs/ kun dga' bo khyod grong khyer rtswa can 'di la grong khyer ngan pa zhe 'am/ dgon dung zhe 'am/ mkhar ngan pa zhe 'am/ grong gi yan lag ce 'am/ grong khyer gyi tho shul tsam zhes ma smra shig /</text></item>
<item><p>263a1</p><section>'dul ba</section><text>de ci'i phyir zhe na/ kun dga' bo sngon byung ba grong khyer rtswa can 'di rgyal po ku sha can zhes bya ba'i pho brang du gyur te/ 'byor pa dang / rgyas pa dang / bde ba dang / lo legs pa dang / skye bo dang / mi mang pos gang ba/ chur dpag tshad bcu gnyis/</text></item>
<item><p>263a2</p><section>'dul ba</section><text>rgyar dpag tshad bdun par gyur to/ /kun dga' bo rgyal po ku sha can gyi ra ba rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas pa ste/ ra ba bdun gyis kun tu bskor bar gyur to/ /kun dga' bo</text></item>
<item><p>263a3</p><section>'dul ba</section><text>rgyal po rtswa can gyi pho brang gi sgo rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas par gyur to/ /kun dga' bo de dag gi rtsang rnam pa bzhi po gser las byas pa dang / dngul las byas pa</text></item>
<item><p>263a4</p><section>'dul ba</section><text>dang / bai dUr+ya las byas pa dang / shel las byas pa ste/ 'phang du ni skyes bu bdun srid tsam la skyes bu phyed dang bzhi'i srid tsam ni zabs su brkos nas khye'u gsum gyis btsugs par gyur to/ /kun dga' bo rgyal po ku sha can gyi pho brang gi 'obs</text></item>
<item><p>263a5</p><section>'dul ba</section><text>rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas pa'i pha gu'i 'obs rnam pa bdun gyis kun tu bskor to/ /kun dga' bo rgyal po ku sha can gyi pho brang ta la bzhi po gser las byas</text></item>
<item><p>263a6</p><section>'dul ba</section><text>pa dang / dngul las byas pa dang / bai dUr+ya las byas pa dang / shel las byas pa'i ta la'i phreng bdun gyis kun tu bskor bar gyur te/ kun dga' bo gser gyi ta la la ni dngul las byas pa'i lo ma dang / me tog dang / 'bras bu dag byas par gyur to/ /</text></item>
<item><p>263a7</p><section>'dul ba</section><text>kun dga' bo dngul gyi ta la la ni gser dang / bai dUr+ya dang / shel gyi'o/ /kun dga' bo shel gyi ta la la ni bai dUr+ya las byas pa'i lo ma dang / me tog dang / 'bras bu dag byas par gyur to/ /kun dga' bo ta la de rnams rlung gis bskyod pa na 'di lta bu'i</text></item>
<item><p>263a8</p><section>'dul ba</section><text>sgra yid du 'ong ba 'byung ste/ dper na skyes bu mkhas pas yan lag lnga dang ldan pa'i sil snyan yang dag par bsgrags pa bzhin no/ /kun dga' bo ta la de dag gi bar du rdzing bzang po bcas par gyur te/ rdzing de dag kyang rnam pa bzhi po gser dang / dngul dang /</text></item>
<item><p>263b1</p><section>'dul ba</section><text>bai dUr+ya dang / shel gyi pha gus byas par gyur to/ /kun dga' bo rdzing bu bzang po de dag gi them skas rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas par gyur to/ /rdzing bu de dag gi kha khyer yang</text></item>
<item><p>263b2</p><section>'dul ba</section><text>rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas pa'i kha khyer gyis kun du bskor bar gyur to/ /kun dga' bo gser las byas pa'i kha khyer gyi gzungs gzer dang / gdung bu dang / rten ma ni dngul</text></item>
<item><p>263b3</p><section>'dul ba</section><text>las byas par gyur to/ /dngul las byas pa'i ni gser las byas so/ /bai dUr+ya las byas pa'i ni shel las byas so/ /shel las byas pa'i ni gzungs gzer dang / gdung bu dang / rten ma bai dUr+ya las byas par gyur to/ /kun dga' bo rdzing bzang po</text></item>
<item><p>263b4</p><section>'dul ba</section><text>de dag gi nang na me tog chu las skye ba rnam pa sna tshogs 'di lta ste/ ut+pa la dang / pad ma dang / ku mu da dang / pad ma dkar po dang / dri mchog dang / dri ngad 'jam dang / dus tshigs thams cad pa dang / dus thams cad pa'i me tog gi phreng ba'i rgyu skye bo</text></item>
<item><p>263b5</p><section>'dul ba</section><text>thams cad la dgag pa med pa bskyed do/ /kun dga' bo rdzing bzang po de dag gi 'gram gnyis na me tog skam la skye ba rnam pa sna tshogs 'di lta ste/ a ti mug ta ka dang / tsam pa ka dang / skya snar dang / pa ri sha ka dang / ma li ka dang / na ba ma li</text></item>
<item><p>263b6</p><section>'dul ba</section><text>ka dang / yid du 'ong ba dang / yu ti ka dang / d+ha nuska ri dang / dus tshigs thams cad pa dang / dus thams cad pa'i me tog gi phreng ba'i rgyu skye bo thams cad la dgag pa med pa bskyed par gyur to/ /kun dga' bo rgyal po legs mthong</text></item>
<item><p>263b7</p><section>'dul ba</section><text>chen pos kyang ta la bzang po de dag gi bar bar du na chung rgyan thams cad kyis brgyan pa bzhag ste/ gang dag zas 'dod pa la ni zas sbyin par byed/ skom 'dod pa la ni skom/ gos 'dod pa la ni gos/ phreng ba dang / dri dang / byug pa</text></item>
<item><p>263b8</p><section>'dul ba</section><text>'dod pa la ni phreng ba dang / dri dang / byug pa sbyin par byed do/ /kun dga' bo rgyal po ku sha can gyi pho brang na gang dag ra ro ba dang / g.yon can dang / chang 'tshong rnams rtse ba dang / dga' ba dang / dga' mgur spyod par 'dod pa de dag ta la de dag</text></item>
<item><p>264a1</p><section>'dul ba</section><text>gi bar bar du shin tu rtse zhing / dga' ba dang / dga' mgur spyod par gyur to/ /kun dga' bo rgyal po rtswa can gyi pho brang na ta la de dag las sgra yid du 'ong ba 'di lta ste/ glang po che'i sgra dang rta'i sgra dang / shing rta'i sgra dang / dpung bu chung gi</text></item>
<item><p>264a2</p><section>'dul ba</section><text>sgra dang / dung gi sgra dang / rnga bo che'i sgra dang / tshogs pa'i sgra dang / rnga pa Ta ha'i sgra dang / rol mo'i sgra dang / glu'i sgra dang / gling bu'i sgra dang / sbyin pa ni byin/ bsod nams ni byas/ za gcig pa ni smyung ba byas te tshul khrims yang dag</text></item>
<item><p>264a3</p><section>'dul ba</section><text>par blangs pa'i sgra ste sgra bcu gnyis dang ldan par gyur to/ /kun dga' bo rgyal po rtswa can gyi pho brang na 'khor los sgyur ba'i rgyal po legs mthong chen po zhes bya ba rin po che sna bdun dang mi rnams kyi 'byor pa bzhi dang ldan te/ rin po che</text></item>
<item><p>264a4</p><section>'dul ba</section><text>sna bdun gang dang ldan zhe na/ 'di lta ste/ 'khor lo rin po che dang / glang po rin po che dang / rta rin po che dang / nor bu rin po che dang / bud med rin po che dang / khyim bdag rin po che dang / bdun pa ni blon po rin po che'o/ /kun dga' bo rgyal</text></item>
<item><p>264a5</p><section>'dul ba</section><text>po legs mthong chen po mi rnams kyi 'byor pa bzhi gang dang ldan zhe na/ tshe ring zhing yun ring du gnas pa yin te/ gzhon nu rtsed mo rtse ba la lo brgyad khri bzhi stong lon no/ /rgyal tshab byed pa la lo brgyad khri bzhi stong lon no/ /rgyal po chen po</text></item>
<item><p>264a6</p><section>'dul ba</section><text>byed pa la lo brgyad khri bzhi stong lon no/ /rgyal po'i drang srong gi tshangs par spyod pa la lo brgyad khri bzhi stong lon no/ /kun dga' bo rgyal po legs mthong chen po tshe ring zhing yun ring du gnas pa yin te/ des lo brgyad khri bzhi stong ni</text></item>
<item><p>264a7</p><section>'dul ba</section><text>gzhon nu dga' bas rtsed mo rtses/ lo brgyad khri bzhi stong ni rgyal tshab byas/ lo brgyad khri bzhi stong ni rgyal po chen po byas/ lo brgyad khri bzhi stong ni rgyal po'i drang srong gi tshangs par spyod pa byas pa gang yin pa 'di ni kun dga' bo rgyal</text></item>
<item><p>264a8</p><section>'dul ba</section><text>po legs mthong chen po'i 'byor pa zhes bya'o/ /kun dga' bo gzhan yang rgyal po legs mthong chen po ni gzugs bzang ba/ mdzes pa/ blta na sdug pa/ mi'i kha dog las ni 'das/ lha'i kha dog ni ma thob ste/ kun dga' bo rgyal po</text></item>
<item><p>264b1</p><section>'dul ba</section><text>legs mthong chen po'i gzugs bzang ba/ mdzes pa/ blta na sdug pa/ mi'i kha dog las ni 'das/ lha'i kha dog ni ma thob pa yin te/ kun dga' bo 'di ni rgyal po legs mthong chen po'i 'byor pa zhes bya'o/ /</text></item>
<item><p>264b2</p><section>'dul ba</section><text>kun dga' bo gzhan yang rgyal po legs mthong chen po gnod pa chung zhing nad med pa'i rang bzhin yin te/ pho ba ha cang bsil ba ma yin zhing / ha cang dro ba ma yin pa/ drod snyoms pa dang / dus kun tu bde ba dang / gnod pa</text></item>
<item><p>264b3</p><section>'dul ba</section><text>med pa dang ldan pas zos pa dang / 'thungs pa dang / 'chos pa dang / myangs pa rnams legs par bde bar 'ju bar gyur te/ kun dga' bo rgyal po legs mthong chen po gnod pa nyung zhing nad med pa'i rang bzhin can/</text></item>
<item><p>264b4</p><section>'dul ba</section><text>pho ba ha cang bsil ba ma yin zhing / ha cang dro ba ma yin pa/ drod snyoms pa dang / dus kun tu bde ba dang / gnod pa med pa dang ldan pas zos pa dang / 'thungs pa dang / 'chos pa dang / myangs pa rnams</text></item>
<item><p>264b5</p><section>'dul ba</section><text>legs par bde bar 'ju bar 'gyur ba gang yin pa 'di ni kun dga' bo rgyal po legs mthong chen po'i 'byor pa zhes bya'o/ /kun dga' bo gzhan yang rgyal po legs mthong chen po ni grong mi dang yul mi rnams la snying du sdug cing yid</text></item>
<item><p>264b6</p><section>'dul ba</section><text>du 'ong bar gyur pa yin te/ dper na bu rnams la pha bzhin no/ /rgyal po legs mthong chen po ni grong mi dang yul mi rnams kyi snying du sdug cing yid du 'ong bar gyur pa dper na pha la bu rnams bzhin te/ kun dga' bo</text></item>
<item><p>264b7</p><section>'dul ba</section><text>dus gcig cig na rgyal po legs mthong chen po bskyed mos tshal gyi gnas su 'gro ba na kha lo sgyur ba shing rta rim gyis dal bu dal bus sgyur cig ngas grong mi dang yul mi rnams la yun ring du blta bar bya'o/ /grong mi dang yul mi rnams</text></item>
<item><p>264b8</p><section>'dul ba</section><text>kyis kyang kha lo sgyur ba la smras pa/ kha lo sgyur ba shing rta rim gyis dal bu dal bus sgyur cig /nged kyang lha la yun ring du blta bar bya'o/ /kun dga' bo gang gi tshe rgyal po legs</text></item>
<item><p>265a1</p><section>'dul ba</section><text>mthong chen po grong mi dang yul mi rnams la snying du sdug cing yid du 'ong bar gyur pa ni dper na bu rnams la pha bzhin no/ /rgyal po legs mthong chen po la grong mi dang yul mi rnams kyi snying du sdug cing yid du 'ong bar gyur pa ni dper na pha la bu</text></item>
<item><p>265a2</p><section>'dul ba</section><text>rnams bzhin te/ kun dga' bo 'di ni rgyal po legs mthong chen po'i 'byor pa zhes bya'o/ /de nas grong mi dang yul mi rnams kyis gser dang / dngul dang / nor bu rin po che dang / la ba rin po che mang po dag khyer te rgyal po legs mthong chen po</text></item>
<item><p>265a3</p><section>'dul ba</section><text>gang na ba der dong ste phyin nas rgyal po legs mthong chen po la 'di skad ces smras so/ /lha'i slad du bdag cag gis gser dang / dngul dang / nor bu rin po che dang / la ba rin po che mang po dag 'tshal te mchis lags na/ lhas thugs brtse ba'i slad</text></item>
<item><p>265a4</p><section>'dul ba</section><text>du 'di dag bzhes su gsol/ sna bo dag nga'i yul na 'di 'dra ba'i nor gyi rigs yod pas mi 'dod do zhes smras nas len tu ma btub pa dang / grong mi dang / yul mi rnams kyis rgyal po legs mthong chen po la 'di skad ces smras so/ /lha'i</text></item>
<item><p>265a5</p><section>'dul ba</section><text>slad du bdag cag gis gser dang / dngul dang / nor bu rin po che dang / la ba rin po che mang po 'tshal te mchis pa 'di dag lhas thugs brtse ba'i slad du bzhes su gsol/ rgyal po legs mthong chen pos kyang grong mi dang yul mi rnams la lan</text></item>
<item><p>265a6</p><section>'dul ba</section><text>gnyis lan gsum gyi bar du 'di skad ces smras so/ /sna bo dag nga'i yul na 'di 'dra ba'i nor gyi rigs yod pas mi 'dod do zhes smras nas len tu ma btub bo/ /de nas grong mi dang yul mi rnams 'di snyam du sems te/ bdag cag gis lha'i</text></item>
<item><p>265a7</p><section>'dul ba</section><text>phyir gser dang / dngul dang / nor bu rin po che dang / la ba rin po che mang po khyer te 'ongs pa 'di dag bdag cag gis 'di dag blangs te rang rang gi gnas su 'dong ba ni bdag cag gi tshul ma yin pas ma la bdag cag gis rgyal po legs mthong</text></item>
<item><p>265a8</p><section>'dul ba</section><text>chen po'i mdun du gser dang / dngul gyi phung po cher spungs la mtha' gcig tu nor bu rin po che dang / la ba rin po che dag bzhag ste/ 'di ni lha'i dkor gyi rigs yin no zhes smras te/ btang snyoms su bor la 'dong ngo snyam nas/ gser dang /</text></item>
<item><p>265b1</p><section>'dul ba</section><text>dngul dang / nor bu rin po che dang / la ba rin po che dag rgyal po legs mthong chen po'i mdun du nye bar bzhag nas btang snyoms su bor te dong ngo / /de nas rgyal po legs mthong chen po 'di snyam du sems te/ bdag gi nor gyi rigs ni chos bzhin gyis</text></item>
<item><p>265b2</p><section>'dul ba</section><text>rnyed pa yin gyis chos ma yin pas ni ma yin pas ma la bdag gis chos dang 'thun pa'i khang bzangs brtsig go snyam pa dang / mtha'i rgyal phran brgyad khri bzhi stong gis rgyal po legs mthong chen po chos dang 'thun pa'i khang bzangs rtsig par</text></item>
<item><p>265b3</p><section>'dul ba</section><text>spro'o zhes thos so/ /thos nas kyang rgyal po legs mthong chen po ga la ba der dong ste phyin nas rgyal po legs mthong chen po la 'di skad ces smras so/ /lha chos dang 'thun pa'i khang bzangs rtsig pa la thugs kyi phrin las bskyung du</text></item>
<item><p>265b4</p><section>'dul ba</section><text>gsol/ lha'i chos dang 'thun pa'i khang bzangs bdag cag gis brtsig par bgyi'o/ /sna bo dag nga'i yul na 'di 'dra ba'i nor gyi rigs yod pas mi dgos so zhes smras nas ma gnang ngo / /mtha'i rgyal phran brgyad khri bzhi stong gis lan gnyis lan</text></item>
<item><p>265b5</p><section>'dul ba</section><text>gsum gyi bar du rgyal po legs mthong chen po la 'di skad ces smras so/ /lha chos dang 'thun pa'i khang bzangs rtsig pa la thugs kyi phrin las bskyung du gsol/ lha chos dang 'thun pa'i khang bzangs bdag cag gis brtsig par bgyi'o/ /rgyal</text></item>
<item><p>265b6</p><section>'dul ba</section><text>po legs mthong chen pos kyang lan gnyis lan gsum gyi bar du mtha'i rgyal phran brgyad khri bzhi stong la 'di skad ces smras so/ /sna bo dag nga'i yul na 'di 'dra ba'i nor gyi rigs yod pas mi dgos so zhes smras nas ma gnang ngo / /de nas</text></item>
<item><p>265b7</p><section>'dul ba</section><text>mtha'i rgyal phran brgyad khri bzhi stong gis rgyal po legs mthong chen po'i rkang pa la gtugs nas kha cig gis ni lag pa nas bzung / kha cig gis ni gos kyi mtha' ma nas bzung / kha cig gis ni rgyal po legs mthong chen po ga la ba</text></item>
<item><p>265b8</p><section>'dul ba</section><text>de logs su thal mo sbyar ba btud de/ rgyal po legs mthong chen po la 'di skad ces gsol to/ /lha chos dang 'thun pa'i khang bzangs rtsig pa la thugs kyi phrin las bskyung</text></item>
<item><p>266a1</p><section>'dul ba</section><text>du gsol/ lha'i chos kyi khang bzangs bdag cag gis brtsig par bgyi'o/ /rgyal po legs mthong chen pos mtha'i rgyal phran brgyad khri bzhi stong la cang mi smra bas gnang ngo / /de nas mtha'i rgyal phran brgyad khri bzhi</text></item>
<item><p>266a2</p><section>'dul ba</section><text>stong gis rgyal po legs mthong chen po cang mi smra bas gnang bar rig nas rang rang gi gnas su dong ste/ gser dang / dbyig mang po dang / rin po che'i ka ba re re khyer te/ rgyal po legs mthong chen po ga la ba de logs su song nas</text></item>
<item><p>266a3</p><section>'dul ba</section><text>phyin pa dang / rgyal po legs mthong chen po la 'di skad ces smras so/ /lha'i chos dang 'thun pa'i khang bzangs gang du ci tsam zhig brtsig par bgyi lags/ sna bo dag khyed kyis de'i phyir ku sha can gyi shar phyogs su chos dang 'thun pa'i</text></item>
<item><p>266a4</p><section>'dul ba</section><text>khang bzangs chur dpag tshad gcig /rgyar dpag tshad gcig pa cig rtsigs shig /lha bka' bzhin 'tshal zhes mtha'i rgyal phran brgyad khri bzhi stong gis rgyal po legs mthong chen po'i ltar mnyan nas/ ku sha can gyi shar phyogs</text></item>
<item><p>266a5</p><section>'dul ba</section><text>su chos dang 'thun pa'i khang bzangs chur dpag tshad gcig /rgyar dpag tshad gcig pa zhig brtsigs te/ kun dga' bo chos dang 'thun pa'i khang bzangs kyi rmang rnam pa bzhi po gser las byas pa dang / dngul las byas pa dang / bai dUr+ya</text></item>
<item><p>266a6</p><section>'dul ba</section><text>las byas pa dang / shel las byas par gyur to/ /kun dga' bo chos dang 'thun pa'i khang bzangs kyi ka rten rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas pas bres so/ /</text></item>
<item><p>266a7</p><section>'dul ba</section><text>kun dga' bo chos dang 'thun pa'i khang bzangs kyi ka ba rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas pa btsugs so/ /kun dga' bo gser las byas pa'i ka ba la</text></item>
<item><p>266a8</p><section>'dul ba</section><text>ni ka rten dang / ka zhu dang / bre phul dang / gdung dngul las byas so/ /dngul las byas pa la ni gser gyi'o/ /bai dUr+ya las byas pa la ni shel gyi'o/ /shel las byas pa la ni ka rten dang / ka zhu dang / bre phul dang / gdung bai dUr+ya las byas so/ /</text></item>
<item><p>266b1</p><section>'dul ba</section><text>kun dga' bo chos dang 'thun pa'i khang bzangs kyi gdung phran rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas pa bres so/ /kun dga' bo chos dang 'thun pa'i khang bzangs kyi</text></item>
<item><p>266b2</p><section>'dul ba</section><text>mdun gdung rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas pa bres so/ /kun dga' bo chos dang 'thun pa'i khang bzangs kyi gdung po che rnam pa bzhi po gser las</text></item>
<item><p>266b3</p><section>'dul ba</section><text>byas pa dang / dngul las byas pa dang / bai dUr+ya las byas pa dang / shel las byas pa bres so// //'dul ba phran tshegs kyi gzhi/ bam po lnga bcu rtsa gsum pa/ kun dga' bo chos dang 'thun pa'i khang bzangs kyi ba gam</text></item>
<item><p>266b4</p><section>'dul ba</section><text>rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas pa btags so/ /kun dga' bo chos dang 'thun pa'i khang bzangs la spang leb rnam pa bzhi po gser las</text></item>
<item><p>266b5</p><section>'dul ba</section><text>byas pa dang / dngul las byas pa dang / bai dUr+ya las byas pa dang / shel las byas pas g.yogs so/ /kun dga' bo chos dang 'thun pa'i khang bzangs la them skas rnam pa bzhi po gser las byas pa dang / dngul las</text></item>
<item><p>266b6</p><section>'dul ba</section><text>byas pa dang / bai dUr+ya las byas pa dang / shel las byas pas brtsigs so/ /kun dga' bo chos dang 'thun pa'i khang bzangs la lan kan rnam pa bzhi po gser las byas pa dang / dngul las byas pa dang / bai dUr+ya las byas pa dang /</text></item>
<item><p>266b7</p><section>'dul ba</section><text>shel las byas pas bskor to/ /kun dga' bo gser las byas pa'i lan kan gyi gzungs gzer dang / rten ma dang / gdung bu dngul las byas so/ /dngul las byas pa la ni gser gyi'o/ /bai dUr+ya la ni shel gyi'o/ /kun</text></item>
<item><p>266b8</p><section>'dul ba</section><text>dga' bo shel las byas pa'i lan kan la ni gzungs gzer dang / gdung bu dang / lan kan gyi rten ma bai dUr+ya las byas so/ /kun dga' bo chos dang 'thun pa'i khang bzangs la khang pa rtseg ma rnam pa bzhi po gser</text></item>
<item><p>267a1</p><section>'dul ba</section><text>las byas pa dang / dngul las byas pa dang / bai dUr+ya las byas pa dang / shel las byas pa'i khang pa brtsigs so/ /kun dga' bo gser las byas pa'i khang pa rtseg ma la ni dngul las byas pa'i khri lhas ma can dang / go li ka'i</text></item>
<item><p>267a2</p><section>'dul ba</section><text>ras gding ba can dang / stan nang tshangs can gyi gding ba can dang / za phug gi stan dang / men tri'i stan dang / ar mo nig gi stan dang / ka ling ka'i ras phran gyi stan steng g.yogs dang bcas pa phyogs gnyis su sngas dmar po can dag</text></item>
<item><p>267a3</p><section>'dul ba</section><text>bzhag go/ /dngul las byas pa la ni gser las byas pa'o/ /bai dUr+ya las byas pa la ni shel las byas pa'o/ /shel las byas pa la ni bai dUr+ya las byas pa'i khri lhas ma can gyi zhes bya ba nas/ phyogs gnyis su sngas dmar</text></item>
<item><p>267a4</p><section>'dul ba</section><text>po can dag bzhag go zhes bya ba'i bar gong ma bzhin no/ /kun dga' bo gser las byas pa'i khang pa rtseg ma'i mdun du ni dngul las byas pa'i ta la 'dab ma dang / me tog dang / 'bras bu gser las byas pa sbrengs so/ /dngul las byas</text></item>
<item><p>267a5</p><section>'dul ba</section><text>pa la ni gser las byas pa'o/ /bai dUr+ya las byas pa la ni shel las byas pa'o/ /shel las byas pa'i khang pa rtseg pa'i mdun du ni bai dUr+ya las byas pa'i ta la 'dab ma dang / me tog dang / 'bras bu shel las byas pa</text></item>
<item><p>267a6</p><section>'dul ba</section><text>sbrengs so/ /ta la de rnams rlung gis bskyod pa na/ 'di lta bu'i sgra yid du 'ong ba 'byung ste/ dper na skyes bu mkhas pas yan lag lnga dang ldan pa'i sil snyan yang dag par legs par bsgrags pa bzhin no/ /kun dga' bo chos dang 'thun</text></item>
<item><p>267a7</p><section>'dul ba</section><text>pa'i khang bzangs la gser gyis gcal bkram zhing tsan dan gyi chus chag chag btab la/ gser gyi dra ba dang / gser gyi dril bu g.yer ka brgyus pas btags pa'o/ /bar sdom ni/ rmang dang ka rten ka ba dang / /gdung phran mdun gdung gdung bo</text></item>
<item><p>267a8</p><section>'dul ba</section><text>che/ /ba gam spang leb them skas dang / /lan kan rtseg ma ta la gser/ /de nas mtha'i rgyal phran brgyad khri bzhi stong gis chos dang 'thun pa'i khang bzangs kyi bya ba thams cad zin par rig nas chos dang 'thun pa'i khang bzangs kyi mdun du chos dang</text></item>
<item><p>267b1</p><section>'dul ba</section><text>'thun pa'i rdzing chur dpag tshad gcig /rgyar dpag tshad gcig pa zhig byas te/ kun dga' bo chos dang 'thun pa'i rdzing pha gu rnam pa bzhi po gser las byas pa dang / dngul las byas pa dang / bai dUr+ya las byas pa dang / shel</text></item>
<item><p>267b2</p><section>'dul ba</section><text>las byas pas brtsigs so/ /kun dga' bo chos dang 'thun pa'i rdzing gi them skas rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas pas brtsigs so/ /kun dga' bo</text></item>
<item><p>267b3</p><section>'dul ba</section><text>chos dang 'thun pa'i rdzing la kha khyer rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas pas bskor to/ /gser las byas pa'i kha khyer la ni gzungs gzer dang / gdung bu dang /</text></item>
<item><p>267b4</p><section>'dul ba</section><text>rten ma dngul las byas so/ /dngul las byas pa la ni gser las byas so/ /bai dUr+ya las byas pa la ni shel las byas so/ /shel las byas pa'i kha khyer la ni gzungs gzer dang / gdung bu dang / rten ma bai dUr+ya las byas so/ /</text></item>
<item><p>267b5</p><section>'dul ba</section><text>kun dga' bo chos dang 'thun pa'i rdzing gi nang na me tog chu las skyes pa rnam pa sna tshogs 'di lta ste/ ut+pa la dang / pad ma dang / ku mu da dang / pad ma dkar po dang / dri mchog dang / dri ngad 'jam dang / dus tshigs thams cad pa dang /</text></item>
<item><p>267b6</p><section>'dul ba</section><text>dus thams cad pa'i me tog gi phreng ba'i rgyu skye bo thams cad la dgag pa med pa bskyed do/ /kun dga' bo chos dang 'thun pa'i rdzing gi 'gram gnyis na me tog skam las skye ba 'di lta ste/ a ti mug ta ka dang / tsam pa ka dang / skya snar dang /</text></item>
<item><p>267b7</p><section>'dul ba</section><text>pa ri sha ka dang / ma li ka dang / na ba ma li ka dang / yid du 'ong ba dang / yul thi ka dang / d+ha nu ska ri dang / dus tshigs thams cad pa dang / dus thams cad pa'i me tog gi phreng ba'i rgyu skye bo thams cad la dgag pa med pa bskyed do/ /</text></item>
<item><p>267b8</p><section>'dul ba</section><text>kun dga' bo chos dang 'thun pa'i rdzing gser gyi bye ma bdal cing tsan dan gyi chus chag chag btab la/ gser gyi dra ba dang / gser gyi dril bu g.yer ka brgyus pa btags so/ /de nas mtha'i rgyal phran brgyad khri bzhi stong gis</text></item>
<item><p>268a1</p><section>'dul ba</section><text>chos dang 'thun pa'i rdzing gi bya ba thams cad zin par rig nas chos dang 'thun pa'i rdzing gi mdun du chos dang 'thun pa'i ta la'i tshal chur dpag tshad gcig /rgyar dpag tshad gcig pa zhig btsugs te/ kun dga' bo chos dang</text></item>
<item><p>268a2</p><section>'dul ba</section><text>'thun pa'i ta la'i tshal du ta la rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas pa btsugs so/ /kun dga' bo gser las byas pa'i ta la la ni lo ma dang / me tog</text></item>
<item><p>268a3</p><section>'dul ba</section><text>dang / 'bras bu dngul las byas pa btsugs so/ /dngul las byas pa la ni gser las byas pa'o/ /bai dUr+ya las byas pa la ni shel las byas pa'o/ /shel las byas pa'i ta la la ni lo ma dang / me tog dang / 'bras bu bai dUr+ya las</text></item>
<item><p>268a4</p><section>'dul ba</section><text>byas pa btsugs so/ /kun dga' bo ta la'i tshal de dag rlung gis bskyod pa na 'di lta bu'i sgra yid du 'ong ba 'byung ste/ dper na skyes bu mkhas pas yan lag lnga dang ldan pa'i sil snyan yang dag par bsgrags pa bzhin no/ /</text></item>
<item><p>268a5</p><section>'dul ba</section><text>kun dga' bo chos dang 'thun pa'i ta la'i tshal de lan kan bzhi po gser las byas pa dang / dngul las byas pa dang / bai dUr+ya las byas pa dang / shel las byas pas kun tu bskor to/ /kun dga' bo gser las byas pa'i lan</text></item>
<item><p>268a6</p><section>'dul ba</section><text>kan la ni gzungs gzer dang / gdung bu dang / rten ma dngul las byas so/ /dngul las byas pa la ni gser las byas pa'o/ /bai dUr+ya las byas pa la ni shel las byas pa'o/ /shel las byas pa'i lan kan la ni gzungs gzer dang /</text></item>
<item><p>268a7</p><section>'dul ba</section><text>gdung bu dang / rten ma bai dUr+ya las byas so/ /kun dga' bo chos dang 'thun pa'i ta la'i tshal na gser gyis gcal bkram zhing tsan dan gyi chus chag chag btab la/ gser gyi dra ba dang / gser gyi dril bu g.yer ka brgyus pa btags so/ /de nas mtha'i</text></item>
<item><p>268a8</p><section>'dul ba</section><text>rgyal phran brgyad khri bzhi stong gis chos dang 'thun pa'i khang bzangs dang / chos dang 'thun pa'i rdzing dang / chos dang 'thun pa'i ta la'i tshal gyi bya ba thams cad zin par rig nas rgyal po legs mthong chen po ga la ba der dong ste lhags nas</text></item>
<item><p>268b1</p><section>'dul ba</section><text>rgyal po legs mthong chen po la 'di skad ces smras so/ /lha'i chos dang 'thun pa'i khang bzangs dang / chos dang 'thun pa'i rdzing dang / chos dang 'thun pa'i ta la'i tshal mdzad pa thams cad bgyis lags te/ lha da de'i dus la bab par dgongs shig /</text></item>
<item><p>268b2</p><section>'dul ba</section><text>de nas rgyal po legs mthong chen po 'di snyam du sems te/ 'di ltar chos dang 'thun pa'i khang bzangs 'dir thog mar bdag kho na gnas pa ni bdag gi cha ma yin pas ma la bdag gis bdag gi yul na dge sbyong dang / bram ze dang tshul</text></item>
<item><p>268b3</p><section>'dul ba</section><text>bzang por bkur ba gang dag gnas pa de dag chos dang 'thun pa'i khang bzangs su thog ma kho nar zan byin la/ re re la yang ras bcos bu sar pa zung re bskon no snyam mo/ /de nas rgyal po legs mthong chen pos rang gi yul na dge sbyong dang bram ze dang tshul</text></item>
<item><p>268b4</p><section>'dul ba</section><text>bzang por bkur ba gang dag gnas pa de dag thog ma kho nar chos dang 'thun pa'i khang bzangs su zan byin nas re re la yang ras bcos bu sar pa zung re bskon no/ /de nas yang rgyal po legs mthong chen po 'di snyam du sems te/ chos dang 'thun pa'i</text></item>
<item><p>268b5</p><section>'dul ba</section><text>khang bzangs su bdag gis 'dod pa'i yon tan lnga 'byor cing ldan par gyur pa rtse ba dang / dga' ba dang / dga' mgur spyod pa ni bdag gi tshul ma yin pas ma la bdag gis chos dang 'thun pa'i khang bzangs su skyes bu nye gnas gcig dang / rgyal po'i</text></item>
<item><p>268b6</p><section>'dul ba</section><text>drang srong gi tshangs par spyod pa spyad do snyam mo/ /de nas rgyal po legs mthong chen po chos dang 'thun pa'i khang bzangs su skyes bu nye gnas gcig dang rgyal po'i drang srong gi tshangs par spyod pa spyad do/ /de nas rgyal po legs mthong chen po gser</text></item>
<item><p>268b7</p><section>'dul ba</section><text>las byas pa'i khang pa rtseg ma'i nang du zhugs nas dngul las byas pa'i khri la 'dug go/ /khri la 'dug nas 'dod pa dag las dben pa/ sdig pa mi dge ba'i chos rnams las dben pa/ rtog pa dang bcas pa/ dpyod pa dang bcas</text></item>
<item><p>268b8</p><section>'dul ba</section><text>pa/ dben pa las skyes pa'i dga' ba dang / bde ba can bsam gtan dang po rdzogs par byas te gnas so/ /dngul las byas pa'i khri las babs te gser las byas pa'i khang pa rtseg ma nas byung nas</text></item>
<item><p>269a1</p><section>'dul ba</section><text>dngul las byas pa'i khang pa rtseg ma'i nang du zhugs te gser las byas pa'i khri la 'dug go/ /khri la 'dug nas 'dod pa dag las dben pa zhes bya ba nas/ bsam gtan dang po rdzogs par byas te gnas so zhes bya ba'i bar gong ma bzhin no/ /</text></item>
<item><p>269a2</p><section>'dul ba</section><text>gser las byas pa'i khri las babs nas dngul las byas pa'i khang pa rtseg ma nas byung nas bai dUr+ya las byas pa'i khang pa rtseg ma'i nang du zhugs nas shel las byas pa'i khri la 'dug go/ /khri la 'dug nas 'dod pa dag las dben pa zhes bya ba</text></item>
<item><p>269a3</p><section>'dul ba</section><text>nas/ bsam gtan dang po rdzogs par byas te gnas so zhes bya ba'i bar gong ma bzhin no/ /shel las byas pa'i khri las babs te bai dUr+ya las byas pa'i khang pa rtseg ma nas byung nas shel las byas pa'i khang pa rtseg ma'i nang du zhugs nas</text></item>
<item><p>269a4</p><section>'dul ba</section><text>bai dUr+ya las byas pa'i khri la 'dug go/ /khri la 'dug nas 'dod pa dag las dben pa zhes bya ba nas/ bsam gtan dang po rdzogs par byas te gnas so/ /zhes bya ba'i bar gong ma bzhin no/ /de nas bud med brgyad khri bzhi stong btsun mo</text></item>
<item><p>269a5</p><section>'dul ba</section><text>rin po che ga la ba der dong ste lhags nas btsun mo rin po che la 'di skad ces smras so/ /lha mo mkhyen par mdzod cig /bdag cag ni lha ma mthong nas ring zhig lags te/ bdag cag ni lha mthong bar shin tu skom pas bdag</text></item>
<item><p>269a6</p><section>'dul ba</section><text>cag ni lha blta bar 'tshal lo/ /phu nu mo khyed cag de'i phyir sdod cig dang / ci tsam ngas blon po rin po che la dri bar bya'o/ /de nas btsun mo rin po ches blon po rin po che pho nyas bkug nas 'di skad ces smras so/ /dmag dpon shes</text></item>
<item><p>269a7</p><section>'dul ba</section><text>par byos shig /nged kyis lha ma mthong nas ring zhig lon te/ nged lha la blta bar shin tu skom pas deng ni lha blta bar 'dod do/ /de'i phyir sring mo dag khyed thams cad rgyan ser po/ gos ser po/ phreng ba dang / phyang phrul dang / byug pa ser po/</text></item>
<item><p>269a8</p><section>'dul ba</section><text>'khor rnams ser por chos shig dang / ji tsam bdag gis mtha'i rgyal phran brgyad khri bzhi stong dang / glang po che'i rgyal po nye ba'i gso sbyong la sogs pa glang po che brgyad khri bzhi stong dang / rta'i rgyal po sprin gyi shugs can la sogs pa rta brgyad</text></item>
<item><p>269b1</p><section>'dul ba</section><text>khri bzhi stong dang / shing rta dga' dbyangs la sogs pa shing rta brgyad khri bzhi stong bsdu bar bgyi'o/ /de nas btsun mo thams cad rgyan ser po dang / gos ser po dang / phreng ba dang / phyang phrul dang / byug pa ser por 'khor rnams ser por chas so de nas blon po</text></item>
<item><p>269b2</p><section>'dul ba</section><text>rin po che mtha'i rgyal phran brgyad khri bzhi stong dang / glang po che'i rgyal po nye ba'i gso sbyong la sogs pa glang po che brgyad khri bzhi stong dang / rta'i rgyal po sprin gyi shugs can la sogs pa rta brgyad khri bzhi stong dang / shing rta dga' dbyangs la sogs pa</text></item>
<item><p>269b3</p><section>'dul ba</section><text>shing rta brgyad khri bzhi stong bsdus so/ /bsdus nas btsun mo rin po che ni shing rta dga' dbyangs su zhugs/ bud med lhag ma gzhan ni rang rang gi shing rtar zhugs te chos dang 'thun pa'i khang bzangs ga la bar dong ngo / /de'i tshe chos dang 'thun pa'i</text></item>
<item><p>269b4</p><section>'dul ba</section><text>khang bzangs kyi 'og nas skye bo phal po che'i sgra mang po dang / sgra chen po dag grag pa dang / rgyal po legs mthong chen pos chos dang 'thun pa'i khang bzangs kyi 'og na skye bo phal po che'i sgra grag pa thos so/ /thos nas skyes bu nye gnas la 'di</text></item>
<item><p>269b5</p><section>'dul ba</section><text>skad ces smras so/ /kye skyes bu chos dang 'thun pa'i khang bzangs 'di'i 'og na skye bo phal po che'i sgra mang po dang / sgra chen po grag pa 'di ci zhig yin/ lha de na btsun mo rin po che la sogs pa bud med brgyad khri bzhi stong chos dang 'thun pa'i</text></item>
<item><p>269b6</p><section>'dul ba</section><text>khang bzangs kyi 'og nas lha blta bar 'tshal te/ blon po rin po che la sogs pa mtha'i rgyal phran brgyad khri bzhi stong dang / glang po che'i rgyal po nye ba'i gso sbyong la sogs pa glang po che brgyad khri bzhi stong dang / rta'i rgyal po sprin gyi shugs</text></item>
<item><p>269b7</p><section>'dul ba</section><text>can la sogs pa rta brgyad khri bzhi stong dang / shing rta dga' dbyangs la sogs pa shing rta brgyad khri bzhi stong chos dang 'thun pa'i khang bzangs 'di'i 'og nas mchi ba lags so/ /kye skyes bu khyod kyis de'i phyir chos dang 'thun pa'i khang bzangs</text></item>
<item><p>269b8</p><section>'dul ba</section><text>kyi shod du gang la nga 'dug nas skye bo mang po lta ba gser las byas pa'i stan bzang po shoms shig /lha bka' bzhin 'tshal zhes skyes bu des rgyal po legs mthong chen po'i ltar mnyan nas chos dang 'thun pa'i khang bzangs kyi shod du gser las</text></item>
<item><p>270a1</p><section>'dul ba</section><text>byas pa'i gdan bzang po bshams te rgyal po legs mthong chen po ga la bar song nas phyin te rgyal po legs mthong chen po la 'di skad ces smras so/ /lha chos dang 'thun pa'i khang bzangs kyi shod du gser las bgyis pa'i gdan</text></item>
<item><p>270a2</p><section>'dul ba</section><text>bzang po bshams lags na/ lha da de'i dus la bab par dgongs su gsol/ de nas rgyal po legs mthong chen po chos dang 'thun pa'i khang bzangs nas 'bab pa na bud med de thams cad rgyan ser po dang / gos ser po dang / phreng ba dang /</text></item>
<item><p>270a3</p><section>'dul ba</section><text>phyang phrul dang / byug pa ser po dang / 'khor ser por chas pa mthong ngo / /mthong nas kyang kye ma bud med 'di dag ni chags par 'gyur ro snyam du rig nas gnam du lta zhing 'dug pa dang / btsun mo rin po ches rgyal po legs mthong</text></item>
<item><p>270a4</p><section>'dul ba</section><text>chen po gnam du lta zhing 'dug pa mthong ngo / /mthong nas 'di snyam du sems te/ ji ltar lhas bdag cag mthong nas gnam du lta zhing 'dug pa dang sbyar na lhas bdag cag la gnod pa zhig byed par mi 'gyur grang snyam mo/ /de nas rgyal</text></item>
<item><p>270a5</p><section>'dul ba</section><text>po legs mthong chen po chos dang 'thun pa'i khang bzangs nas babs nas gser las byas pa'i stan bzang po bshams pa la 'dug pa dang / btsun mo rin po che rgyal po legs mthong chen po ga la ba der song ste phyin nas rgyal po</text></item>
<item><p>270a6</p><section>'dul ba</section><text>legs mthong chen po'i rkang pa la mgo bos phyag 'tshal nas phyogs gcig tu 'dug go/ /phyogs gcig tu 'dug nas btsun mo rin po ches rgyal po legs mthong chen po la 'di skad ces smras so/ /bud med brgyad khri bzhi stong po 'di dag ni</text></item>
<item><p>270a7</p><section>'dul ba</section><text>lha'i lags kyis/ lha 'di dag la dgyes pa bskyed pa dang 'tsho ba'i slad du gzigs su gsol/ blon po rin po che la sogs pa mtha'i rgyal phran brgyad khri bzhi stong dang / glang po che'i rgyal po nye ba'i gso sbyong la sogs pa glang po che brgyad</text></item>
<item><p>270a8</p><section>'dul ba</section><text>khri bzhi stong dang / rta'i rgyal po sprin gyi shugs can la sogs pa rta brgyad khri bzhi stong dang / shing rta dga' dbyangs la sogs pa shing rta brgyad khri bzhi stong dang / rgyal po'i pho brang rtswa can la sogs pa grong khyer brgyad khri bzhi stong dang / khang pa rtseg</text></item>
<item><p>270b1</p><section>'dul ba</section><text>ma ba gam can la sogs pa khang pa rtseg ma brgyad khri bzhi stong 'di dag ni lha'i lags kyis/ lha 'di dag la dgyes par bskyed pa dang / 'tsho ba'i slad du gzigs su gsol/ sring mo khyod sngon ni nga la mdza' bshes bzhin byed na da ni khyod kyis</text></item>
<item><p>270b2</p><section>'dul ba</section><text>'gran zlar byas so/ /de nas btsun mo rin po che rgyal po legs mthong chen pos sring mo zhes bya ba'i tshig gis bos pas ngus te mchi ma phyung nas 'di skad ces smras so/ /ji ltar lhas bdag cag la sring mo zhes bka' stsal te</text></item>
<item><p>270b3</p><section>'dul ba</section><text>bos pas da ni bdag cag ring po mi thogs par lha dang thabs gcig tu mi 'gyur te 'bral ba dang / 'gyes pa dang / rnam par 'bral bar 'gyur ro/ /de nas btsun mo rin po ches rgyal po legs mthong chen po'i gos kyi mtha' ma</text></item>
<item><p>270b4</p><section>'dul ba</section><text>nas bzung ste/ mchi ma blags nas 'di skad ces smras so/ /lhas bdag cag la sngon mdza' bshes bzhin 'gran zla ma mchis par bgyis pa de ji lta bu lags/ sring mo khyod tshur shog 'di skad ces mi rnams ni yun thung ngur</text></item>
<item><p>270b5</p><section>'dul ba</section><text>'tsho ba skyes nas mi 'chi ba med cing tshe rabs gzhan du 'gro bar 'gyur bas dge ba byos shig /tshangs par spyad pa la spyod cig ces smros shig /lha gang dag skad cig thang cig yud tsam la lha'i sku thams cad nas</text></item>
<item><p>270b6</p><section>'dul ba</section><text>thams cad du 'jig par 'gyur zhing mi dga' ste/ gang lha'i bud med brgyad khri bzhi stong la 'dun pa dang / chags pa dang / sdug pa dang / dgyes pa dang / yid du 'ong bar 'gyur ba'i gnas de 'tsho bar bgyi ba'i</text></item>
<item><p>270b7</p><section>'dul ba</section><text>slad du lhas spang bar mdzad du gsol/ gang dag lhas blon po rin po che la sogs pa khams kyi rgyal phran brgyad khri bzhi stong dang / glang po che'i rgyal po nye ba'i gso sbyong la sogs pa glang po che brgyad khri bzhi stong dang /</text></item>
<item><p>270b8</p><section>'dul ba</section><text>rta'i rgyal po sprin gyi shugs can la sogs pa rta brgyad khri bzhi stong dang / shing rta dga' dbyangs la sogs pa shing rta brgyad khri bzhi stong dang / rgyal po'i pho brang rtswa can la sogs pa grong khyer brgyad khri bzhi stong dang khang pa rtseg ma ba gam can la</text></item>
<item><p>271a1</p><section>'dul ba</section><text>sogs pa khang pa rtseg ma brgyad khri bzhi stong la 'dun pa dang / chags pa dang / sdug pa dang / dgyes pa dang / yid du 'ong bar 'gyur ba'i gnas de lha 'tsho bar bgyi ba'i slad du spang zhing yal bar dor du gsol/ de dag gis smras</text></item>
<item><p>271a2</p><section>'dul ba</section><text>pa/ 'di ltar bdag cag ni lha la mdza' bshes bzhin bgyid de 'gran zlar mi bgyid na/ lhas mi rnams ni yun thung ngur 'tsho ba skyes nas mi 'chi ba med cing tshe rabs gzhan du mchi bar 'gyur bas dge ba bgyi'o/ /tshangs</text></item>
<item><p>271a3</p><section>'dul ba</section><text>par spyod pa spyad do/ /lha gang dag skad cig thang cig yud tsam la lha'i sku thams cad nas thams cad du 'jig par 'gyur zhing mi dga' ste/ gang lha'i bud med brgyad khri bzhi stong la 'dun pa dang / chags pa dang / sdug pa</text></item>
<item><p>271a4</p><section>'dul ba</section><text>dang / dgyes pa dang / yid du mchi bar 'gyur ba'i gnas de dag lha 'tsho bar bgyi ba'i slad du spang zhing btang snyoms su mdzad du gsol/ gang dag lhas blon po rin po che la sogs pa mtha'i rgyal phran brgyad khri bzhi stong dang /</text></item>
<item><p>271a5</p><section>'dul ba</section><text>glang po che'i rgyal po nye ba'i gso sbyong la sogs pa glang po che brgyad khri bzhi stong dang / rta'i rgyal po sprin gyi shugs can la sogs pa rta brgyad khri bzhi stong dang / shing rta dga' dbyangs la sogs pa shing rta brgyad khri bzhi stong</text></item>
<item><p>271a6</p><section>'dul ba</section><text>dang / rgyal po'i pho brang rtswa can la sogs pa grong khyer brgyad khri bzhi stong dang / khang pa rtseg ma ba gam can la sogs pa khang pa rtseg ma brgyad khri bzhi stong la 'dun pa dang / chags pa dang / sdug pa dang / dgyes pa dang /</text></item>
<item><p>271a7</p><section>'dul ba</section><text>yid du mchi bar 'gyur ba'i gnas de lha 'tsho bar bgyi ba'i slad du spang zhing btang snyoms su mdzad du gsol/ de nas rgyal po legs mthong chen po la btsun mo rin po che gdams pa 'di btams pa dang / chos dang</text></item>
<item><p>271a8</p><section>'dul ba</section><text>'thun pa'i khang bzangs su 'dzegs te/ gser las byas pa'i khang pa rtseg mar zhugs nas/ dngul las byas pa'i khri'i steng na 'dug go/ /khri'i steng du 'dug nas byams pa dang ldan pa'i sems khon med pa/ 'gran zla med pa/ gnod pa</text></item>
<item><p>271b1</p><section>'dul ba</section><text>med pa/ yangs pa/ rgya chen por gyur pa/ tshad med pa shin tu bsgoms pas phyogs gcig tu mos te khyab par byas nas rdzogs par byas te gnas so/ /de bzhin du gnyis pa dang / de bzhin du gsum pa dang / de bzhin du bzhi pa dang / bla dang /</text></item>
<item><p>271b2</p><section>'dul ba</section><text>'og dang / thad kar rnam pa thams cad du thams cad dang ldan pa'i 'jig rten 'di byams pa dang ldan pa'i sems khon med pa/ 'gran zla med pa/ gnod pa med pa/ yangs pa/ rgya chen por gyur pa/ tshad med pa/ shin tu bsgoms pas phyogs gcig</text></item>
<item><p>271b3</p><section>'dul ba</section><text>tu mos te khyab par byas nas rdzogs par byas te gnas so/ /dngul las byas pa'i khri las babs nas gser las byas pa'i khang pa rtseg ma nas byung ste/ dngul las byas pa'i khang pa rtseg mar zhugs nas gser las byas pa'i khri la</text></item>
<item><p>271b4</p><section>'dul ba</section><text>'dug go/ /khri la 'dug nas snying rje dang ldan pa'i sems khon med pa/ 'gran zla med pa/ gnod pa med pa/ yangs pa/ rgya chen por gyur pa/ tshad med pa/ shin tu bsgoms pas phyogs gcig tu mos te khyab par byas nas rdzogs par byas</text></item>
<item><p>271b5</p><section>'dul ba</section><text>te gnas so/ /de bzhin du gnyis pa dang / de bzhin du gsum pa dang / de bzhin du bzhi pa dang / steng dang / 'og dang / thad kar rnam pa thams cad du thams cad dang ldan pa'i 'jig rten 'di snying rje dang ldan pa'i sems khon med pa/ 'gran</text></item>
<item><p>271b6</p><section>'dul ba</section><text>zla med pa/ gnod pa med pa/ yangs pa/ rgya chen por gyur pa/ tshad med pa/ shin tu bsgoms pas phyogs gcig tu mos te khyab par byas nas rdzogs par byas te gnas so/ /gser las byas pa'i khri las babs te</text></item>
<item><p>271b7</p><section>'dul ba</section><text>dngul las byas pa'i khang pa rtseg ma nas byung nas bai dUr+ya las byas pa'i khang pa rtseg mar zhugs te shel las byas pa'i khri la 'dug go/ /khri la 'dug nas dga' ba dang ldan pa'i sems khon med pa/ 'gran zla med pa/ gnod pa med pa/ yangs</text></item>
<item><p>271b8</p><section>'dul ba</section><text>pa/ rgya chen por gyur pa/ tshad med pa/ shin tu bsgoms pas phyogs gcig tu mos te khyab par byas nas rdzogs par byas te gnas so/ /de bzhin du gnyis pa dang / de bzhin du gsum pa dang / de bzhin du bzhi pa dang / steng dang / 'og dang / thad kar rnam pa</text></item>
<item><p>272a1</p><section>'dul ba</section><text>thams cad dang ldan pa'i 'jig rten 'di dga' ba dang ldan pa'i sems khon med pa/ 'gran zla med pa/ gnod pa med pa/ yangs pa/ rgya chen por gyur pa/ tshad med pa/ shin tu bsgoms pas phyogs gcig tu mos te khyab par byas nas</text></item>
<item><p>272a2</p><section>'dul ba</section><text>rdzogs par byas te gnas so/ /shel las byas pa'i khri las babs te bai dUr+ya las byas pa'i khang pa rtseg ma nas byung nas shel las byas pa'i khang pa rtseg mar zhugs te bai dUr+ya las byas pa'i khri la 'dug go/ /khri la 'dug nas btang snyoms dang ldan</text></item>
<item><p>272a3</p><section>'dul ba</section><text>pa'i sems khon med pa 'gran zla med pa/ gnod pa med pa/ yangs pa/ rgya chen por gyur pa/ tshad med pa/ shin tu bsgoms pas phyogs gcig tu mos te khyab par byas nas rdzogs par byas te gnas so/ /de bzhin du gnyis pa dang / de bzhin</text></item>
<item><p>272a4</p><section>'dul ba</section><text>du gsum pa dang / de bzhin du bzhi pa dang / steng dang / 'og dang / thad kar rnam pa thams cad du thams cad dang ldan pa'i 'jig rten 'di btang snyoms dang ldan pa'i sems khon med pa/ 'gran zla med pa/ gnod pa med pa/ yangs pa/ rgya chen</text></item>
<item><p>272a5</p><section>'dul ba</section><text>por gyur pa/ tshad med pa/ shin tu bsgoms pas phyogs gcig tu mos te khyab par byas nas rdzogs par byas te gnas so/ /de nas rgyal po legs mthong chen po tshangs pa'i gnas bzhi la gnas shing bsgoms te/ de lan mang</text></item>
<item><p>272a6</p><section>'dul ba</section><text>du byas pas 'dod pa rnams dang / 'dod pa la 'dun pa spangs te tshangs pa'i 'jig rten du skal ba mnyam par skyes par gyur to/ /kun dga' bo rgyal po legs mthong chen po 'chi ba'i tshe 'di 'dra ba'i tshor ba nyams su myong ste/ dper na</text></item>
<item><p>272a7</p><section>'dul ba</section><text>skyes bu stobs dang ldan pa kha zas bzang po zos nas de'i mod la kha zas kyis dub par gyur pa bzhin no/ /kun dga' bo grong khyer rtswa can nas chu bo dbyig ldan gyi bar dang / shing sA la zung gi tshal gyi bar dang / gyad kyis dbu rgyan btags</text></item>
<item><p>272a8</p><section>'dul ba</section><text>pa'i mchod rten gyi bar dpag tshad bcu gnyis kho ra khor yug 'di dag tu de bzhin gshegs pa'i sku lus 'khor los sgyur ba'i rgyal po mdzad pa'i tshe lan drug btang bar gyur cing / kun dga' bo der de bzhin gshegs pa dgra bcom pa yang dag</text></item>
<item><p>272b1</p><section>'dul ba</section><text>par rdzogs par sangs rgyas pa'i bar dang lan bdun te/ kun dga' bos phyogs de las gang shar phyogs sam/ gang lho phyogs sam/ gang nub phyogs sam/ gang byang phyogs dag tu de bzhin gshegs pa'i sku lus 'dor bar 'gyur ba brgyad pa ni ngas ma mthong</text></item>
<item><p>272b2</p><section>'dul ba</section><text>ngo / /de ci'i phyir zhe na/ srid pa'i sred pa bcad cing 'khor bar skye bar zad pas 'di las srid pa gzhan mi 'byung ngo / /de'i tshe tshe dang ldan pa dpe can bcom ldan 'das kyi spyan snga na 'dug pa dang / bcom ldan 'das kyis tshe dang ldan pa dpe can la kwa'i dge slong nga'i</text></item>
<item><p>272b3</p><section>'dul ba</section><text>mdun na ma 'dug cig ces bka' stsal to/ /de nas tshe dang ldan pa kun dga' bos bcom ldan 'das la 'di skad ces gsol to/ /btsun pa bdag gis dgung lo nyi shu lhag gi bar du bcom ldan 'das kyi zhabs 'bring nye gnas bgyis na 'di ltar tshe dang</text></item>
<item><p>272b4</p><section>'dul ba</section><text>ldan pa dpe can la bka' drag tu phab cing smad pa ni sngan chad bdag gis ma thos so/ /'di ltar kun dga' bo tshe bskal pa brgya phrag mang po thub pa'i lha rnams 'di snyam du de bzhin gshegs pa dgra bcom pa yang dag par rdzogs pa'i sangs rgyas ni</text></item>
<item><p>272b5</p><section>'dul ba</section><text>brgya lam na res 'ga' zhig ci zhig ltar 'jig rten 'dir 'byung ste/ dper na me tog u dum ba ra bzhin la/ bcom ldan 'das de yang deng gi mtshan mo'i gung thun la phung po lhag ma med pa'i dbyings su yongs su mya ngan las 'da' bar 'gyur la/ dge</text></item>
<item><p>272b6</p><section>'dul ba</section><text>slong dbang che bar grags pa de yang bcom ldan 'das kyi spyan snga na 'dug ste/ des bdag cag la rgyab kyis bltas pas bcom ldan 'das la blta ba dang bsnyen bkur bya ba'i phyir 'gro ma nus so zhes 'phya bar byed/ smod par byed/ kha zer bar</text></item>
<item><p>272b7</p><section>'dul ba</section><text>byed do/ /btsun pa bcom ldan 'das lha ji snyed cig mchis mkhyen par mdzad du gsol/ kun dga' bo ji tsam grong khyer rtswa can nas chu bo dbyig ldan gyi bar dang / ji tsam shing sA la zung gi tshal gyi bar nas gyad kyis dbu rgyan btags pa'i mchod rten</text></item>
<item><p>272b8</p><section>'dul ba</section><text>gyi bar dpag tshad bcu gnyis kho ra khor yug tu dbang che ba/ dbang che bar grags pa'i lha rnams kyis ma khyab cing ma gang ba cung zad kyang med de chung ngu na khar ba gzugs pa'i khyon tsam yang med do/ /dge slong rnams the tshom skyes nas the tshom thams</text></item>
<item><p>273a1</p><section>'dul ba</section><text>cad gcod sangs rgyas bcom ldan 'das la zhus pa/ btsun pa ci lags/ tshe dang ldan pa dpe can 'dis las ci zhig bgyis na dbang che bar grags par gyur/ bcom ldan 'das kyis bka' stsal pa/ dge slong dag dge slong dpe can 'dis</text></item>
<item><p>273a2</p><section>'dul ba</section><text>las tshogs rnyed pa/ rkyen yongs su bsgyur ba/ 'od pa bzhin nye bar gnas pa gdon mi za bar 'byung bar 'gyur ba'i las byas shing bsags pa dag ni dge slong dpe can gyis las byas shing bsags pa gzhan su zhig gis myong bar</text></item>
<item><p>273a3</p><section>'dul ba</section><text>'gyur/ dge slong dag las byas shing bsags pa ni phyi rol gyi sa'i khams la rnam par smin par mi 'gyur/ chu'i khams la rnam par smin par mi 'gyur/ me'i khams la rnam par smin par mi 'gyur/ rlung gi khams la rnam par smin par</text></item>
<item><p>273a4</p><section>'dul ba</section><text>mi 'gyur te 'di ltar las dge ba dang mi dge ba byas shing bsags pa dag ni zin pa'i phung po dang khams dang skye mched rnams la rnam par smin par 'gyur te/ las rnams bskal pa brgyar yang ni/ /chud mi za ba 'ang tshogs dang dus/ /rnyed na lus can rnams la</text></item>
<item><p>273a5</p><section>'dul ba</section><text>ni/ /'bras bu dag tu 'gyur ba yin/ /dge slong dag bskal pa bzang po 'di nyid la skye dgu rnams kyi tshe lo nyi khri thub pa na ston pa 'od srung zhes bya ba rig pa dang zhabs su ldan pa/ bde bar gshegs pa/ 'jig rten mkhyen pa/ bla na med pa/ skyes bu 'dul ba'i</text></item>
<item><p>273a6</p><section>'dul ba</section><text>kha lo sgyur ba/ lha dang mi rnams kyi ston pa/ sangs rgyas bcom ldan 'das 'jig rten du byung ste/ yul bA rA Na sI grong khyer drang srong smra ba ri dgas kyi nags na nye bar rten cing bzhugs pa de'i tshe de de'i gsung rab la rab tu byung bar gyur te/ ji tsam dus</text></item>
<item><p>273a7</p><section>'dul ba</section><text>gzhan zhig na de dge skos kyi res bab pa dang / dge slong rnams snga dro'i dus kyi tshe sham thabs bgos lhung bzed dang chos gos thogs te yul bA rA Na sIr bsod snyoms kyi phyir zhugs pa dang / dgun gyi dus su dus ma yin par sprin chen po las char bab</text></item>
<item><p>273a8</p><section>'dul ba</section><text>par gyur pa dang / des bsams pa/ tshangs pa mtshungs par spyod pa rnams dus ma yin pa'i char bab pas gsher nas grang bas nyen te 'ong bas me bud par bya'o snyam ste/ des bsro khang du zhugs nas me bus te/ khyams kho ra khor yug tu gzar thag bres nas</text></item>
<item><p>273b1</p><section>'dul ba</section><text>gtsug lag khang gi sgo na slar 'ong ba lta zhing 'dug go/ /ji tsam na dge slong rnams slar 'ong ba dang / de nas bsro khang du stan bting ngo / /dge slong de dag gis rang rang gi chos gos gzhan la byin nas gang char gyis gsher ba de dag gzar thag la gzar to/ /de nas dge slong de dag bsro</text></item>
<item><p>273b2</p><section>'dul ba</section><text>khang du zhugs te me la bskor nas me 'de zhing 'dug pa dang / ji tsam na grang ba med par gyur te/ de dag me'i 'od tsha nas rgyab kyis phyogs te 'dug go/ /de nas dge skos de dad pa skyes nas dge slong de rnams kyi rkang pa la phyag 'tshal te smon lam bya bar brtsams pa</text></item>
<item><p>273b3</p><section>'dul ba</section><text>gang bdag gis tshangs par spyod pa 'di dag grang bas nyen pa'i skyabs byas pa'i dge ba'i rtsa ba 'dis gang su dag yang dag par rdzogs pa'i sangs rgyas 'od srung gis bram ze'i khye'u bla ma zhes bya ba la bram ze'i khye'u skye dgu'i tshe lo brgya thub pa'i tshe de bzhin</text></item>
<item><p>273b4</p><section>'dul ba</section><text>gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes lung bstan pa thob pa de'i bstan pa la bdag rab tu byung nas nyon mongs pa thams cad rab tu spangs te dgra bcom pa mngon sum du byas nas/ ji ltar de</text></item>
<item><p>273b5</p><section>'dul ba</section><text>dag gis me'i 'od mi bzod pa de bzhin du bdag gi gzi brjid la lha rnams kyis kyang mi bzod par gyur cig ces de skad smon lam btab pa'i dbang gis 'di nga'i bstan pa la rab tu byung ste nyon mongs pa thams cad spangs nas dgra bcom pa mngon du</text></item>
<item><p>273b6</p><section>'dul ba</section><text>byas te dbang che bar grags pas lha rnams kyis kyang gzi brjid zil gyis gnon mi nus so/ /de nas tshe dang ldan pa kun dga' bos bcom ldan 'das la 'di skad ces gsol to/ /btsun pa bcom ldan 'das 'das pa'i 'og tu bcom ldan 'das kyi sku gdung la</text></item>
<item><p>273b7</p><section>'dul ba</section><text>bdag cag gis mchod pa ji snyed cig brtson par bgyi lags/ kun dga' bo khyod snying las chung ngur gyis shig /'di ni bram ze dang / khyim bdag dad pa can dag sgrub par 'gyur ro/ /btsun pa bram ze dang / khyim bdag dad pa can dag gis 'di la ji ltar sgrub</text></item>
<item><p>273b8</p><section>'dul ba</section><text>par bgyid lags/ kun dga' bo 'di lta ste/ 'khor los sgyur ba'i rgyal po la bya ba bzhin du byed do/ /btsun pa 'khor los sgyur ba'i rgyal po la ji ltar bgyid lags/ kun dga' bo 'khor los sgyur ba'i rgyal po ni lus shing bal gyi 'da' bas dkri zhing shing bal gyi 'da'</text></item>
<item><p>274a1</p><section>'dul ba</section><text>bas dkris nas ras zung lnga brgyas g.yog par bya/ ras zung lnga brgyas g.yogs te lcags kyi sgrom du bcug nas 'bru mar gyis bkang ste steng nas lcags kyi kha gab gnyis kyis bkab nas dri zhim po'i shing thams cad spungs te/ des bsregs nas me de dag 'o mas</text></item>
<item><p>274a2</p><section>'dul ba</section><text>bsad de de'i rus pa gser gyi bum pa'i nang du bcug nas lam po che'i bzhi mdor rus pa'i mchod rten brtsigs nas gdugs dang / rgyal mtshan dang / ba dan btsugs te/ dri dang / phreng ba dang / bdug pa dang / phye ma dang / rol mo'i sgras bkur stir byed/ bla mar byed/ ri mor byed/</text></item>
<item><p>274a3</p><section>'dul ba</section><text>mchod par byed cing dus ston chen po yang byed do/ /kun dga' bo 'khor los sgyur ba'i rgyal po la bya ba de bzhin du de bzhin gshegs pa dgra bcom pa yang dag par rdzogs pa'i sangs rgyas la de bas kyang lhag par bya'o/ /kun dga' bo song la grong khyer rtswa can gyi gyad rnams la</text></item>
<item><p>274a4</p><section>'dul ba</section><text>gnas 'jog dag khyed kyi ston pa ni deng gi mtshan mo'i gung thun la phung po lhag ma med pa'i mya ngan las 'das pa'i dbyings su yongs su mya ngan las 'da' bar 'gyur bas gyad khyed kyi bya ba dang sgrub pa dag der byos la/ da phyin chad grong gi nye kor pa bdag cag gi ston pa</text></item>
<item><p>274a5</p><section>'dul ba</section><text>phung po lhag ma med pa'i mya ngan las 'das pa'i dbyings su mya ngan las 'das te/ bdag cag gis de la blta ba dang bsnyen bkur bya ba'i phyir 'gro ma nus so zhes 'gyod par ma byed cig ces smros shig /bka' bzhin 'tshal zhes tshe dang ldan pa</text></item>
<item><p>274a6</p><section>'dul ba</section><text>kun dga' bos bcom ldan 'das kyi ltar mnyan nas snam sbyar blangs te/ dge slong gzhan dag dang / phyi bzhin 'brang ba'i dge sbyong dang bcas te/ grong khyer rtswa can gyi gyad rnams kyi 'dun khang ga la bar song ste/ phyin pa dang / de'i tshe grong khyer rtswa can gyi gyad rnams kyi mdun</text></item>
<item><p>274a7</p><section>'dul ba</section><text>khang na gyad lnga brgya tsam zhig bya ba dag cig gi don du 'dus shing 'dug par gyur to/ /de nas tshe dang ldan pa kun dga' bos rtswa can gyi gyad rnams la 'di skad ces smras so/ /kye grong khyer rtswa can gyi gyad kyi 'khor mang po tshogs shing 'dus pa shes ldan</text></item>
<item><p>274a8</p><section>'dul ba</section><text>gnas 'jog dag nyon cig /ston pa ni deng gi mtshan mo'i gung thun 'di la phung po lhag ma med pa'i mya ngan las 'das pa'i dbyings su mya ngan las 'da' bar 'gyur bas gyad khyed kyi bya ba dang sgrub pa dag der byos la/ da phyin chad grong gi nye 'khor ba bdag</text></item>
<item><p>274b1</p><section>'dul ba</section><text>cag gi ston pa phung po lhag ma med pa'i mya ngan las 'das pa'i dbyings su mya ngan las 'das te/ bdag cag gis de la blta ba dang bsnyen bkur bya ba'i phyir 'gro ma nus so zhes 'gyod par ma byed cig /de nas grong khyer rtswa can gyi gyad rnams kyis</text></item>
<item><p>274b2</p><section>'dul ba</section><text>tshe dang ldan pa kun dga' bo'i ltar mnyan nas de dag gi bu dang / chung ma dang / bran pho dang / bran mo dang / las byed pa dang / zho shas 'tsho ba dang / de dag gi mdza' bshes dang / nye du dang / blon po dang / snag gi gnyen mtshams rnams grong khyer rtswa can</text></item>
<item><p>274b3</p><section>'dul ba</section><text>nas byung nas shing sA la zung gi tshal ga la bar song ste phyin nas bcom ldan 'das kyi zhabs gnyis la mgo bos phyag 'tshal te phyogs gcig tu 'dug pa dang / grong khyer rtswa can gyi gyad rnams la bcom ldan 'das kyis chos dang 'thun</text></item>
<item><p>274b4</p><section>'dul ba</section><text>pa'i gtam gyis yang dag par bstan/ yang dag par 'dzin tu bcug /yang dag par gzeng bstod/ yang dag par rab tu dga' bar mdzad do/ /de nas grong khyer rtswa can gyi gyad gtso bo gtso bo dag stan las langs nas bla gos phrag pa</text></item>
<item><p>274b5</p><section>'dul ba</section><text>gcig tu gzar te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /btsun pa bdag cag ni 'di ltar grong khyer rtswa can gyi gyad ces bgyi ba lags te/ sangs rgyas dang / chos dang / dge</text></item>
<item><p>274b6</p><section>'dul ba</section><text>slong gi dge 'dun la skyabs su mchis te bslab pa'i gzhi rab tu gzung bar bgyi'o/ /de nas tshe dang ldan pa kun dga' bo 'di snyam du sems te/ gal te grong khyer rtswa can gyi gyad rnams re re nas bcom ldan 'das kyi spyan sngar 'dug ste/ dge bsnyen gyi</text></item>
<item><p>274b7</p><section>'dul ba</section><text>so sor bshags pa byar grong khyer rtswa can gyi gyad rnams nam phyed na slar yang 'gro dgos te/ so sor bshags par mi 'gyur bas ma la bdag gis bcom ldan 'das kyi spyan sngar 'dug ste/ grong khyer rtswa can gyi gyad rnams dge bsnyen gyi so sor</text></item>
<item><p>274b8</p><section>'dul ba</section><text>bshags pa cig car gdon par bya'o snyam mo// //'dul ba phran tshegs kyi gzhi/ bam po lnga bcu bzhi pa/ de nas tshe dang ldan pa kun dga' bo stan las langs te bla gos phrag pa gcig tu gzar nas bcom ldan 'das ga la ba de logs su thal mo</text></item>
<item><p>275a1</p><section>'dul ba</section><text>sbyar ba btud de/ bcom ldan 'das la 'di skad ces gsol to/ /btsun pa 'di ltar grong khyer rtswa can gyi gyad rnams dang / de dag gi bu dang / chung ma dang / bran pho dang / bran mo dang / las byed ma dang / zho shas 'tsho ba dang / mdza' bo dang / blon po dang /</text></item>
<item><p>275a2</p><section>'dul ba</section><text>nye du dang / snag gi gnyen mtshams 'di rnams sangs rgyas dang / chos dang dge slong gi dge 'dun la skyabs su mchi ste/ bslab pa'i gzhi rab tu 'dzin du stsal bar bgyi'o/ /de nas tshe dang ldan pa kun dga' bo grong khyer rtswa can gyi gyad de dang de dag dang / bcom ldan</text></item>
<item><p>275a3</p><section>'dul ba</section><text>'das kyi spyan sngar 'dug ste/ de'i mtshan mo gung thun ma 'das par dge bsnyen gyi so sor bshags par byas so/ /de nas grong khyer rtswa can gyi gyad rnams bcom ldan 'das kyis gsungs pa la mngon par dga' ste rjes su yi rang nas/ bcom ldan 'das kyi</text></item>
<item><p>275a4</p><section>'dul ba</section><text>zhabs gnyis la mgo bos phyag 'tshal nas bcom ldan 'das kyi spyan snga nas song ngo / /gang gi tshe byang chub sems dpa' dga' ldan gyi gnas na bzhugs pa'i tshe gzigs pa lngas gzigs te/ 'dod pa na spyod pa'i lha drug la lan gsum du sbyang ba mdzad nas glang po cher</text></item>
<item><p>275a5</p><section>'dul ba</section><text>bstan te yum gyi lhums su zhugs pa de'i tshe lha'i dbang po brgya byin gyis dri za'i rgyal po rab dga' la 'di skad ces smras so/ /rab dga' shes par gyis shig /bcom ldan 'das dga' ldan gyi gnas na bzhugs pa gzigs pa lngas gzigs te/ 'dod pa na spyod pa'i</text></item>
<item><p>275a6</p><section>'dul ba</section><text>lha drug la lan gsum du sbyang ba mdzad nas glang po cher bstan te yum gyi lhums su zhugs kyis de bsrung bar bya ba'i phyir 'dong ngo / /des smras pa/ kho bo ni re shig glu dbyangs len gyis kau shi ka song shig /gang gi tshe byang chub sems dpa' yum gyi lhums nas byung ba de'i tshe yang</text></item>
<item><p>275a7</p><section>'dul ba</section><text>lha'i dbang po brgya byin gyis dri za'i rgyal po rab dga' la 'di skad ces smras so/ /rab dga' shes par gyis shig /bcom ldan 'das byang chub sems dpa' yum gyi lhums nas byung gis de'i zhal ta dang / g.yog bya ba'i phyir 'deng ngo / /des smras pa/ kho bo ni re shig glu</text></item>
<item><p>275a8</p><section>'dul ba</section><text>dbyangs len gyis kau shi ka song shig /gang gi tshe bcom ldan 'das byang chub sems dpa' gzhon nus rol cing rol pa de'i tshe yang lha'i dbang po brgya byin gyis dri za'i rgyal po rab dga' la 'di skad ces smras so/ /rab dga' shes par gyis shig /bcom ldan 'das</text></item>
<item><p>275b1</p><section>'dul ba</section><text>byang chub sems dpa' gzhon nu rol pas rol cing bzhugs kyis de la bdag cag gis bsnyen bkur bya ba'i phyir 'deng ngo / /des smras pa/ kho bo ni re shig glu dbyangs len pas kau shi ka song shig /gang gi tshe byang chub sems dpas rga ba dang / na ba dang / 'chi ba gzigs nas thugs</text></item>
<item><p>275b2</p><section>'dul ba</section><text>byung ste dka' thub kyi nags tshal du zhugs so/ /gang gi tshe dka' ba spyad nas dka' thub las bzhengs pa de'i tshe grong pa'i bu mo dga' mo dang / dga' stobs mas lan bcu drug du nying khur byas pa'i 'o thug sbrang rtsi ltar mngar ba gsol nas ci bder dbugs rngub pa dang / ci bder</text></item>
<item><p>275b3</p><section>'dul ba</section><text>dbugs 'byung ba dang / ci bder 'bras chan dang / zan dron gyi zhal zas rags pa gsol zhing sku til mar dang / mar sar gyis byugs nas chu 'jam pos sku 'khru bar mdzad pa de'i tshe lha'i dbang po brgya byin gyis dri za'i rgyal po rab dga' la 'di skad ces smras so/ /</text></item>
<item><p>275b4</p><section>'dul ba</section><text>rab dga' shes par gyis shig /bcom ldan 'das byang chub sems dpa' rga ba dang / na ba dang / 'chi ba gzigs te thugs byung nas dka' thub kyi nags tshal du zhugs nas dka' ba spyad do/ /gang gi tshe grong pa'i bu mo dga' mo dang / dga' stobs mas lan bcu</text></item>
<item><p>275b5</p><section>'dul ba</section><text>drug tu nying khur byas pa'i 'o thug sbrang rtsi ltar mngar ba gsol nas ci bder dbugs rngub pa dang / ci bder dbugs 'byung ba dang / ci bder 'bras chan dang / zan dron gyi zhal zas rags pa gsol zhing sku til mar dang / mar sar gyis byugs nas chu 'jam</text></item>
<item><p>275b6</p><section>'dul ba</section><text>pos sku 'khru bar mdzad kyis de la bsnyen bkur bya ba'i phyir 'deng ngo / /des smras pa/ kho bo ni re shig glu dbyangs len gyis kau shi ka song shig /gang gi tshe bcom ldan 'das kyis bdud 'byung po'i 'khor bye ba phrag sum bcu rtsa drug btul te bla na</text></item>
<item><p>275b7</p><section>'dul ba</section><text>med pa'i ye shes thugs su chud pa de'i tshe tshangs pas gsol te yul bA rA Na sIr gshegs nas lan gsum du bzlas te chos kyi 'khor lo rnam pa bcu gnyis su bskor nas de'i tshe bcom ldan 'das kyis phyogs gang dang gang dag na grong dang /</text></item>
<item><p>275b8</p><section>'dul ba</section><text>grong khyer dang / yul 'khor dang / rgyal po'i pho brang 'khor dang / ljongs de dang de dag tu gdul ba rnams btul te grong khyer rtswa can du gshegs nas tha ma'i gzims mal du zhugs pa de'i tshe lha'i dbang po brgya byin gyis dri za'i rgyal po rab dga' la</text></item>
<item><p>276a1</p><section>'dul ba</section><text>'di skad ces smras so/ /dri za'i rgyal po shes par gyis shig /bcom ldan 'das kyis bdud 'byung po'i 'khor bye ba phrag sum bcu rtsa drug btul te bla na med pa'i ye shes thugs su chud nas tshangs pas gsol te yul bA rA Na sIr gshegs</text></item>
<item><p>276a2</p><section>'dul ba</section><text>nas lan gsum du bzlas te chos kyi 'khor lo rnam pa bcu gnyis su bskor nas de'i tshe phyogs gang dang gang dag na grong dang / grong khyer dang / yul 'khor dang / rgyal po'i pho brang 'khor dang / ljongs de dang de dag tu gdul ba rnams btul te grong khyer rtswa can</text></item>
<item><p>276a3</p><section>'dul ba</section><text>du gshegs nas tha ma'i gzims mal du zhugs kyis de la chos mnyan pa'i phyir der 'deng bar bya'o/ /des smras pa/ kho bo ni re shig glu dbyangs len gyis kau shi ka song shig /de nas yang lha'i dbang po brgya byin gyis dri za'i rgyal po rab</text></item>
<item><p>276a4</p><section>'dul ba</section><text>dga' la 'di skad ces smras so/ /rab dga' shes par gyis shig /bcom ldan 'das tha ma'i gzims mal du zhugs te yongs su mya ngan las 'da' bar 'gyur gyis de la bdag cag bsnyen bkur bya ba'i phyir 'deng ngo / /des smras pa/ kho bo ni</text></item>
<item><p>276a5</p><section>'dul ba</section><text>re shig glu dbyangs len gyis kau shi ka song shig /bcom ldan 'das kyis dgongs pa/ kun tu rgyu rab bzang ni ngas gdul bar rung na dri za'i rgyal po rab dga' ni gdul bar dka' ste/ nyan thos kyis gdul ba la ni de bzhin gshegs pas 'dul</text></item>
<item><p>276a6</p><section>'dul ba</section><text>bar spyod kyi sangs rgyas kyis gdul ba la ni nyan thos kyis 'dul mi nus pas de lta bas na de bzhin gshegs pas gdul bar bya ba'i mkhyen pa ni bla na med de/ ma la 'di bdag gis gdul bar bya gor ma chag snyam du dgongs nas ji ltar thugs mnyam</text></item>
<item><p>276a7</p><section>'dul ba</section><text>par snyoms par zhugs na tha ma'i gzims mal du sprul pa bzhag nas pi bang rgyud stong pa khog pa bai dUr+ya las byas pa bsnams te tha ma'i gzims mal nas byung nas sum bcu rtsa gsum pa'i lha rnams kyi nang dri za'i rgyal po rab dga'i sgo na bzhugs par</text></item>
<item><p>276a8</p><section>'dul ba</section><text>'gyur ba de lta bu'i ting nge 'dzin la snyoms par zhugs so/ /dri za'i rgyal po rab dga' yang gang nga lta bu ni med do zhes dri za'i rgyal po rab dga' dregs par gyur te/ des pi bang snyan pa snyan pa blangs nas yid rab tu dga' bar gyur cing 'dug go/ /de nas</text></item>
<item><p>276b1</p><section>'dul ba</section><text>bcom ldan 'das kyis sgo srungs kyi skyes bu la 'di skad ces bka' stsal to/ /kwa'i skyes bu song la dri za'i rgyal po rab dga' la sgo gar dri za zhig shes ldan blta ba'i phyir 'ongs so zhes byos shig /de song nas smras pa dang / de dregs pas myos nas smras</text></item>
<item><p>276b2</p><section>'dul ba</section><text>pa/ kwa'i ci zer cing las gzhan pa'i dri za yang yod dam/ des smras pa/ gzhan dag lta re shig smos kyang mi 'tshal gyi sgo drung 'di kho na na mchis lags so/ /dri za de dregs pas myos pa'i shugs kyis mod la sgor byung ste/ des smras pa/ kwa'i skyes bu khyod</text></item>
<item><p>276b3</p><section>'dul ba</section><text>dri za yin nam/ bcom ldan 'das kyis bka' stsal pa/ kwa'i nga dri za te por yin no/ /des smras pa/ gal te de lta na glu dbyangs blang gis tshur shog /bcom ldan 'das kyis bka' stsal pa/ kwa'i legs kyis de bzhin bya'o zhes ji tsam bcom</text></item>
<item><p>276b4</p><section>'dul ba</section><text>ldan 'das dang de lhan cig 'gran to/ /bcom ldan 'das kyis rgyud gcig bcad pa dang / des kyang rgyud gcig bcad de pi bang gnyis ka'i rgyud dang sgra mnyam mo/ /bcom ldan 'das kyis rgyud gnyis bcad pa dang / de bzhin du sgra dang gdangs</text></item>
<item><p>276b5</p><section>'dul ba</section><text>khyad par med do/ /de bzhin du gsum pa dang / bzhi pa nas/ rgyud gcig pa'i bar du bzhag pa dang / rab dgas kyang gnyis pa dang / gsum pa dang / bzhi pa nas/ rgyud gcig pa'i bar du bzhag na de bzhin du pi bang gnyis ka skad</text></item>
<item><p>276b6</p><section>'dul ba</section><text>gdangs khyad par med do/ /de nas bcom ldan 'das kyis rgyud gcig pa yang bcad de/ nam mkha' kho na la yang sgra dang gdangs de bzhin du gyur pa dang / dri za'i rgyal po rab dga' ngo mtshar skyes nas nga rgyal gyis dregs pa med par</text></item>
<item><p>276b7</p><section>'dul ba</section><text>gyur nas des bsams pa/ bdag pas 'phags pa'i dri za gzhan yang yod pa lta snyam mo/ /de nas bcom ldan 'das kyis dri za'i cha byad mi snang bar mdzad de/ bcom ldan 'das skyes bu chen po'i mtshan sum bcu rtsa gnyis dang / dpe</text></item>
<item><p>276b8</p><section>'dul ba</section><text>byad bzang po brgyad bcu dang ldan zhing / sku nyi ma stong gi 'od pas lhag pa 'od 'dom gang gis brgyan pa/ rin po che'i ri ltar kun nas bzang ba/ rang gi sku nyid du bzhugs pa dang / dri za'i rgyal po rab dgas mthong ste/ de dad pa skyes nas bcom</text></item>
<item><p>277a1</p><section>'dul ba</section><text>ldan 'das kyi zhabs la phyag 'tshal te/ chos mnyan pa'i phyir spyan snga na 'dug pa dang / bcom ldan 'das kyis de'i bsam pa dang / bag la nyal ba dang / khams dang / rang bzhin mkhyen nas 'phags pa'i bden pa bzhi rtogs par 'gyur ba</text></item>
<item><p>277a2</p><section>'dul ba</section><text>de lta bu'i chos bshad de/ gang thos pas dri za'i rgyal po rab dgas 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom ste rgyun du zhugs pa'i 'bras bu mngon sum du byas nas/ des bden pa mthong ste lan gsum du ched du brjod pas</text></item>
<item><p>277a3</p><section>'dul ba</section><text>ched du brjod pa/ btsun pa 'di lta bu ni bdag la phas ma bgyis te/ mas kyang ma lags/ rgyal pos ma lags/ lhas ma lags/ mdza' bos ma lags/ rang gi skye bo dang gnyen gyi tshogs kyis ma lags/ sngon gyi 'das pas ma lags/ dge sbyong dang bram</text></item>
<item><p>277a4</p><section>'dul ba</section><text>ze rnams kyis ma lags pa gang lags pa de bcom ldan 'das kyis bdag la mdzad de/ khrag dang mchi ma'i rgya mtsho ni bskams/ rus pa'i ri bo las ni bsgral/ ngan song gi sgo ni bkum/ mtho ris dang thar pa'i sgo ni phye ste/ bdag lha dang mi'i gnas su bzhag pas/</text></item>
<item><p>277a5</p><section>'dul ba</section><text>btsun pa bdag nam bcom ldan 'das dang / chos dang / dge 'dun la skyabs su mchi lags kyis/ dge bsnyen du gzung du gsol/ deng slan chad nas ji srid 'tsho'i bar du srog gcod pa las log ste/ mngon par dad nas skyabs su mchi lags so/ /</text></item>
<item><p>277a6</p><section>'dul ba</section><text>de nas bcom ldan 'das kyis dri za'i rgyal po rab dga' la chos dang ldan pa'i gtam gyis yang dag par bstan/ yang dag par 'dzin tu bcug /yang dag par gzeng bstod/ yang dag par rab tu dga' bar mdzad do/ /ji ltar thugs mnyam par</text></item>
<item><p>277a7</p><section>'dul ba</section><text>bzhag na sum bcu rtsa gsum pa'i lha rnams kyi nang nas mi snang bar gyur cing tha ma'i gzims mal du zhugs pa de lta bu'i ting nge 'dzin la snyoms par zhugs so/ /de'i tshe grong khyer rtswa can na kun tu rgyu rab bzangs shes bya ba/ rgas pa/</text></item>
<item><p>277a8</p><section>'dul ba</section><text>rnyings pa/ 'khogs pa/ lo brgya nyi shu lon pa de la grong khyer rtswa can gyi gyad rnams kyis bkur stir byed/ bla mar byed/ ri mor byed/ mchod par byed de dgra bcom par grags pa zhig gnas so/ /de grong khyer rtswa can rdzing dal gyis 'bab</text></item>
<item><p>277b1</p><section>'dul ba</section><text>pa'i 'gram u dum wa ra'i tshal gyi drung na nyin par gyi spyod pas gnas pa dang / gang gi tshe bcom ldan 'das byang chub sems dpa' dga' ldan gyi gnas na bzhugs pa gzigs pa lngas gzigs te/ 'dod pa na spyod pa'i lha drug la lan gsum du</text></item>
<item><p>277b2</p><section>'dul ba</section><text>sbyang ba mdzad nas glang po cher bstan te yum gyi lhums su zhugs pa de'i tshe u dum wa ra'i tshal sbal mig 'thon par 'gyur ro/ /gang gi tshe yum gyi lhums nas byung ba de'i tshe sbal mig bye bar 'gyur ro/ /gang gi tshe gzhon nu rol pas rol pa</text></item>
<item><p>277b3</p><section>'dul ba</section><text>de'i tshe me tog kha 'bus par 'gyur ro/ /gang gi tshe rga ba dang / na ba dang / 'chi ba gzigs te thugs byung nas dka' thub kyi nags tshal du zhugs pa de'i tshe me tog kha bye bar 'gyur ro/ /gang gi tshe dka' ba spyod pa de'i tshe me tog kha bye ba rnyis</text></item>
<item><p>277b4</p><section>'dul ba</section><text>par 'gyur ro/ /gang gi tshe dka' ba spyad pa don med par mkhyen nas ci bder dbugs rngub pa dang / ci bder dbugs 'byung ba dang / ci bder 'bras chan dang / zan dron gyi zhal zas rags pa gsol zhing / sku til mar dang / mar sar gyis</text></item>
<item><p>277b5</p><section>'dul ba</section><text>byugs te zhes bya ba nas/ bla na med pa yang dag par rdzogs pa'i byang chub mngon par rdzogs par sangs rgyas pa zhes bya ba'i bar snga ma bzhin te/ de'i tshe me tog thams cad rgyas par 'gyur ro/ /gang gi tshe bcom ldan 'das la tshangs pas</text></item>
<item><p>277b6</p><section>'dul ba</section><text>gsol te yul bA rA Na sIr gshegs nas lan gsum du bzlas te chos kyi 'khor lo rnam pa bcu gnyis su bskor ba de'i tshe u dum wa ra'i tshal lam me lhan ne lhang nger 'gyur ro/ /gang gi tshe bcom ldan 'das kyis phyogs gang dang</text></item>
<item><p>277b7</p><section>'dul ba</section><text>gang dag na grong dang / grong khyer dang / yul 'khor dang / rgyal po'i pho brang 'khor dang / ljongs de dang de dag tu gdul ba rnams btul te grong khyer rtswa can du tha ma'i gzims mal du bzhugs pa de'i tshe yang u dum wa ra'i tshal</text></item>
<item><p>277b8</p><section>'dul ba</section><text>rnying par 'gyur ba de thams cad kun tu rgyu rab bzang gis mtshan mar byas pa dang / grong khyer rtswa can na gnas pa'i lha zhig gis grong khyer rtswa can pa la de bzhin gshegs pa ni deng gi nam gyi gung thun la phung po lhag ma med pa'i mya</text></item>
<item><p>278a1</p><section>'dul ba</section><text>ngan las 'das pa'i dbyings su yongs su mya ngan las 'da' bar 'gyur ro zhes smras pa/ de kun tu rgyu rab bzang gis thos so/ /thos nas kyang dge sbyong gau ta ma deng gi nam gyi gung thun la phung po lhag ma med pa'i mya ngan las 'das</text></item>
<item><p>278a2</p><section>'dul ba</section><text>pa'i dbyings su yongs su mya ngan las 'da' bar gyur na bdag ni chos rnams la the tshom yod par gyur te/ bdag gi the tshom yod pa de 'di ltar bcom ldan 'das gau ta mas bdag gi the tshom sel spyod par 'gyur ro snyam du bdag</text></item>
<item><p>278a3</p><section>'dul ba</section><text>sems shing 'dug ste/ ma la bdag bcom ldan 'das gau ta ma ga la ba der song ste phyin nas/ gal te zhus nas lung bstan pa'i slad du skabs phye na phyogs 'ga' zhig zhu'o snyam nas grong khyer rtswa can nas byung ste shing sA la zung gnyis kyi tshal ga</text></item>
<item><p>278a4</p><section>'dul ba</section><text>la ba der song ngo / /de'i tshe tshe dang ldan pa kun dga' bo phyi rol tu byung ste/ bla gab med pa'i 'chag sa na 'chag cing 'dug pa dang / kun tu rgyu rab bzang gis tshe dang ldan pa kun dga' bo phyi rol tu byung ste/ bla gab med pa'i 'chag sa na 'chag</text></item>
<item><p>278a5</p><section>'dul ba</section><text>cing 'dug pa rgyang ring po kho na nas mthong ngo / /mthong nas kyang tshe dang ldan pa kun dga' bo ga la ba der song ste phyin nas tshe dang ldan pa kun dga' bo la 'di skad ces smras so/ /kye kun dga' bo bdag gis dge sbyong gau ta ma deng gi</text></item>
<item><p>278a6</p><section>'dul ba</section><text>mtshan mo'i gung thun la phung po lhag ma med pa'i mya ngan las 'das pa'i dbyings su yongs su mya ngan las 'da' bar 'gyur ro zhes thos nas bdag ni chos rnams la the tshom yod par gyur te/ bdag gi the tshom yod pa de 'di</text></item>
<item><p>278a7</p><section>'dul ba</section><text>ltar bcom ldan 'das gau ta mas bdag gi the tshom sel spyod par 'gyur ro snyam du bdag sems shing mchis na/ gal te btsun pa kun dga' bos nang du mchi bar gnang ste/ gal te zhus nas lung bstan pa'i slad du skabs</text></item>
<item><p>278a8</p><section>'dul ba</section><text>phye na phyogs 'ga' zhig zhu bar bgyi'o/ /rab bzang de bzhin gshegs pa la 'tshe bar ma byed cig chog go/ /bcom ldan 'das kyi sku ni dub bo/ /bde bar gshegs pa'i sku ni dub bo/ /kun tu rgyu rab bzang gis lan gnyis lan gsum gyi bar du</text></item>
<item><p>278b1</p><section>'dul ba</section><text>tshe dang ldan pa kun dga' bo la 'di skad ces smras so/ /kye kun dga' bo bdag gis kun tu rgyu spyod pa can rgan po rgan po slob dpon snga rabs dag las de bzhin gshegs pa dgra bcom pa yang dag par rdzogs pa'i sangs rgyas 'jig rten du 'byung ba ni/</text></item>
<item><p>278b2</p><section>'dul ba</section><text>brgya lam res 'ga' na/ 'di ltar me tog u dum wa ra bzhin no zhes thos te/ bcom ldan 'das gau ta ma de deng gi mtshan mo'i gung thun la phung po lhag ma med pa'i mya ngan las 'das pa'i dbyings su mya ngan las 'da' bar 'gyur la/ bdag ni chos rnams</text></item>
<item><p>278b3</p><section>'dul ba</section><text>la the tshom du gyur te/ bdag gi the tshom yod pa de 'di ltar bcom ldan 'das gau ta mas bdag gi the tshom sel spyod par 'gyur ro snyam du bdag sems shing mchis te/ gal te tshe dang ldan pa kun dga' bos nang du mchi bar gnang na/ gal te zhu ba lung</text></item>
<item><p>278b4</p><section>'dul ba</section><text>bstan pa'i slad du skabs phye na phyogs 'ga' zhig zhu bar bgyi'o zhes lan gnyis lan gsum gyi bar du kun tu rgyu rab bzang gis tshe dang ldan pa kun dga' bo la smras pa dang / rab bzang de bzhin gshegs pa la 'tshe bar ma byed cig chog go/ /</text></item>
<item><p>278b5</p><section>'dul ba</section><text>bcom ldan 'das kyi sku ni dub bo/ /bde bar gshegs pa'i sku ni mnyel to/ /de ltar tshe dang ldan pa kun dga' bo dang / kun tu rgyu rab bzang gnyis lhan cig bar skabs kyi gtam zer ba bcom ldan 'das kyi lha'i snyan rnam par dag cing mi'i</text></item>
<item><p>278b6</p><section>'dul ba</section><text>las 'das pas gsan te/ gsan nas kyang tshe dang ldan pa kun dga' bo la 'di skad ces bka' stsal to/ /kun dga' bo kun tu rgyu rab bzang 'di ma dgag par ci dang ci 'dod pa 'drir thong shig /de ci'i phyir zhe na/ nga dang mu stegs can lhan cig</text></item>
<item><p>278b7</p><section>'dul ba</section><text>bar skabs kyi gtam gleng ba'i tha mar 'gyur ba ni 'di yin no/ /'di lta ste kun tu rgyu rab bzang 'di nyid ngas mngon sum du tshur zhes byas pas nga'i nyan thos dge slong rab tu byung ba rnams kyi tha mar 'gyur ba yin no/ /de nas kun tu rgyu rab</text></item>
<item><p>278b8</p><section>'dul ba</section><text>bzang bcom ldan 'das kyis skabs phye ba dang dga' mgu rab tu dga' ste/ dga' ba dang / yid bde ba skyes nas bcom ldan 'das ga la ba der song ste phyin nas bcom ldan 'das dang lhan cig tu yang dag par mgu bar 'gyur ba dang / yang dag</text></item>
<item><p>279a1</p><section>'dul ba</section><text>par rab tu dga' bar 'gyur ba'i gtam rnam pa sna tshogs byas nas phyogs gcig tu 'dug go/ /phyogs gcig tu 'dug nas/ kun tu rgyu rab bzang gis bcom ldan 'das la 'di skad ces gsol to/ /kye gau ta ma gal te zhu ba lung bstan</text></item>
<item><p>279a2</p><section>'dul ba</section><text>pa'i slad du skabs phye na phyogs 'ga' zhig zhu bar bgyi'o/ /rab bzang ci dang ci 'dod pa dris shig /kye gau ta ma 'jig rten 'di dag na mu stegs can tha dad du gnas pa 'di lta ste/ 'od srung rdzogs byed dang / kun tu rgyu gnag lhas kyi bu dang / smra</text></item>
<item><p>279a3</p><section>'dul ba</section><text>'dod kyi bu mo'i bu yang dag rgyal ba can dang / mi pham skra'i la ba can dang / kA t+yA'i bu nog can dang / gcer bu pa gnyen gyi bu rnams kyi rang rang gi khas 'ches shing / so sor rig pa dag go/ /de nas bcom ldan 'das kyis de'i tshe tshigs su bcad</text></item>
<item><p>279a4</p><section>'dul ba</section><text>pa 'di skad ces bka' stsal to/ /rab bzang ngas ni na tshod nyi shu dgu lon te/ /rab tu byung nas lo grangs lnga bcu lhag gcig tu/ /dge ba gang yin ci zhes btsal bar byas gyur cing / /rab bzang ngas ni rab tu byung ba de yi tshe/ /tshul khrims dang ni</text></item>
<item><p>279a5</p><section>'dul ba</section><text>ting 'dzin spyod pa rnam rig dang / /nga yis rtse gcig sems ni kun tu bsgom byas te/ /rigs pa'i chos ni phyogs tsam bshad par byas gyur na/ /'di las phyi rol dag na dge sbyong gzhan yang med/ /rab bzang chos 'dul ba gang la 'phags pa'i</text></item>
<item><p>279a6</p><section>'dul ba</section><text>lam yan lag brgyad pa mi snang ba de la dge sbyong dang po yang mi snang bar 'gyur ro/ /gnyis pa dang / gsum pa dang / dge sbyong bzhi pa yang mi snang bar 'gyur ro/ /rab bzang chos 'dul ba gang la 'phags pa'i lam yan lag brgyad pa snang</text></item>
<item><p>279a7</p><section>'dul ba</section><text>ba de la dge sbyong dang po yang snang bar 'gyur ro/ /gnyis pa dang / gsum pa dang / dge sbyong bzhi pa yang snang bar 'gyur ro/ /rab bzang chos 'dul ba gang la 'phags pa'i lam yan lag brgyad pa snang na dge sbyong dang po ni 'di yin no/ /gnyis pa ni 'di yin no/ /</text></item>
<item><p>279a8</p><section>'dul ba</section><text>gsum pa ni 'di yin te dge sbyong bzhi pa 'di las phyi rol na dge sbyong ngam bram ze med de/ phas kyi rgol ba'i dge sbyong dang / bram ze rnams kyis stong ngo zhes 'di ltar 'khor rnams la nga seng ge'i sgra yang dag par sgrogs so/ /chos kyi rnam grangs 'di</text></item>
<item><p>279b1</p><section>'dul ba</section><text>bshad pas kun tu rgyu rab bzang chos rnams la chos kyi mig rdul med cing dri ma dang bral bar gyur to/ /de nas kun tu rgyu rab bzang chos mthong ba dang / chos thob pa dang / chos rtogs pa dang / chos kyi gting slebs te/ som nyi las rgal ba dang / the</text></item>
<item><p>279b2</p><section>'dul ba</section><text>tshom las rgal ba dang / gzhan gyis mi bkri ba dang / gzhan gyis kha drang du mi rung ba dang / ston pas bstan pa'i chos rnams la mi 'jigs pa thob nas stan las langs te bla gos phrag pa gcig tu gzar nas tshe dang ldan pa kun dga' bo gang</text></item>
<item><p>279b3</p><section>'dul ba</section><text>na ba de logs su thal mo sbyar ba btud nas tshe dang ldan pa kun dga' bo la 'di skad ces smras so/ /btsun pa tshe dang ldan pa kun dga' bos ni rnyed pa legs par rnyed de/ gang gi phyir btsun pa kun dga' bo ni slob dpon chen pos dbang</text></item>
<item><p>279b4</p><section>'dul ba</section><text>bskur bas dbang bskur mod kyi bdag kyang legs par gsungs pa'i chos 'dul ba la rab tu byung ste bsnyen par rdzogs nas dge slong gi dngos po thob ste/ gang gi phyir bdag gis kyang rnyed pa legs par rnyed par gyur cig /de nas tshe</text></item>
<item><p>279b5</p><section>'dul ba</section><text>dang ldan pa kun dga' bos bcom ldan 'das la 'di skad ces gsol to/ /btsun pa kun tu rgyu rab bzang 'di ni legs par gsungs pa'i chos 'dul ba la rab tu byung zhing bsnyen par rdzogs te dge slong gi dngos po thob par 'tshal na/</text></item>
<item><p>279b6</p><section>'dul ba</section><text>bcom ldan 'das kyis thugs brtse ba nye bar bzung ste/ de rab tu dbyung zhing bsnyen par rdzogs par mdzad du gsol/ de nas bcom ldan 'das kyis kun tu rgyu rab bzang la tshur dge slong tshangs par spyad pa spyod cig ces bka' stsal pas/</text></item>
<item><p>279b7</p><section>'dul ba</section><text>tshe dang ldan pa de rab tu byung nas bsnyen par rdzogs te dge slong gi dngos por gyur to/ /de ltar de rab tu byung nas/ tshe dang ldan pa de gcig tu brtul ba dang / bag yod pa dang / brtson 'grus dang / dka' thub la gnas te/ de gcig tu brtul</text></item>
<item><p>279b8</p><section>'dul ba</section><text>ba dang / bag yod pa dang / brtson 'grus dang / dka' thub la gnas pas gang gi phyir rigs kyi bu dag skra dang kha spu bregs te gos ngur smrig bgos nas yang dag pa kho nar dad pas khyim nas khyim med par rab tu byung ste/ bla na med pa'i</text></item>
<item><p>280a1</p><section>'dul ba</section><text>tshangs par spyad pa mthar phyin nas mthong ba'i chos 'di nyid la rang gi mngon par shes pas mngon sum du byas te bsgrubs nas bdag gi skye ba zad do/ /tshangs par spyod pa la bsten to/ /bya ba byas so/ /'di las srid pa gzhan</text></item>
<item><p>280a2</p><section>'dul ba</section><text>mi shes so zhes rab tu bsgrags nas tshe dang ldan pa de yang dag par sems shin tu rnam par grol nas kun shes pa dang ldan pa'i dgra bcom par gyur to/ /de nas tshe dang ldan pa rab bzang dgra bcom pa thob ste/ rnam par grol ba'i dga' ba dang bde ba kun</text></item>
<item><p>280a3</p><section>'dul ba</section><text>tu myong nas de 'di snyam du sems te/ bdag gis ston pa yongs su mya ngan las 'da' ba blta ba ni bdag gi cha ma yin gyi ci nas kyang thog ma kho nar bdag yongs su mya ngan las 'da' bar bya'o snyam du bsams nas bcom ldan 'das ga la ba der song ste</text></item>
<item><p>280a4</p><section>'dul ba</section><text>phyin nas/ bcom ldan 'das kyi zhabs gnyis la mgo bos phyag 'tshal te phyogs gcig tu 'dug go/ /phyogs gcig tu 'dug nas tshe dang ldan pa rab bzang gis bcom ldan 'das la 'di skad ces gsol to/ /btsun pa bdag gis rngo thog mod kyi yongs su</text></item>
<item><p>280a5</p><section>'dul ba</section><text>mya ngan las 'da' bar 'tshal lags so/ /de skad ces gsol pa dang / bcom ldan 'das kyis tshe dang ldan pa rab bzang la 'di skad ces bka' stsal to/ /rab bzang mya ngan las 'da' bar bya ba'i phyir smra 'am/ bcom ldan 'das mya ngan las</text></item>
<item><p>280a6</p><section>'dul ba</section><text>'da' bar bgyi ba'i slad du'o/ /rab bzang mya ngan las 'da' bar bya ba'i phyir smra 'am/ bde bar gshegs pa mya ngan las 'da' bar bgyi ba'i slad du'o/ /rab bzang mya ngan las 'da' bar bya ba'i smra 'am/ bde bar gshegs pa mya ngan</text></item>
<item><p>280a7</p><section>'dul ba</section><text>las 'da' bar bgyi ba'i slad du'o/ /rab bzang mya ngan las 'da' bar bya ba'i phyir smra na ngas ci zhig smrar yod de/ 'dus byas thams cad kyi chos nyid yin no/ /de nas tshe dang ldan pa rab bzang gis ma la bdag gis gnas lnga byin gyis brlabs te mya</text></item>
<item><p>280a8</p><section>'dul ba</section><text>ngan las 'da' bar bya'o snyam du bsams nas bdag tshangs pa mtshungs par spyod pa rnams kyis ni skra bregs te snam sbyar gyon pa dang / mu stegs can rnams kyis ni mu stegs kyi rgyal mtshan thogs pa mthong bar gyur cig /bdag gi</text></item>
<item><p>280b1</p><section>'dul ba</section><text>khyogs mu stegs can rnams kyis ni 'degs mi nus par gyur cig /tshangs pa mtshungs par spyod pa rnams kyis ni 'degs nus par gyur cig /rdzing bu gcig sprul nas bsams pa/ 'di ltar mu stegs can rnams kyis ni rdzing bur</text></item>
<item><p>280b2</p><section>'dul ba</section><text>bying zhing spyod par mi nus par gyur cig /tshangs pa mtshungs par spyod pa rnams kyis ni spyod nus par gyur cig /mu stegs can rnams la ni nya dang ru sbal gyis gnod pa byed nus par gyur cig /tshangs pa mtshungs par spyod pa rnams la</text></item>
<item><p>280b3</p><section>'dul ba</section><text>ni gnod pa byed mi nus par gyur cig /mu stegs can rnams kyis ni bdag sreg cing me spor mi nus par gyur cig /tshangs pa mtshungs par spyod pa rnams kyis ni me spor nus par gyur cig ces des gnas 'di lnga byin gyis brlabs te/</text></item>
<item><p>280b4</p><section>'dul ba</section><text>phung po lhag ma med pa'i mya ngan las 'das pa'i dbyings su yongs su mya ngan las 'das so/ /mu stegs can kun tu rgyu gzhan dag gis kun tu rgyu rab bzang yongs su mya ngan las 'das so zhes thos te thos nas kyang ras kyi rgyal mtshan chen po</text></item>
<item><p>280b5</p><section>'dul ba</section><text>btsugs te/ grong khyer rtswa can gyi lam po che dang / khyams dang / bzhi mdo dang / sum mdo dag tu bskor nas shes ldan dge sbyong gau ta ma 'di skad ces smra ste/ dge sbyong dang po ni 'di yin no/ /gnyis pa ni 'di yin no/ /gsum pa ni 'di yin te/ bzhi</text></item>
<item><p>280b6</p><section>'dul ba</section><text>pa ni 'di las phyi rol na dge sbyong ngam/ bram ze med de/ phas kyi rgol ba'i dge sbyong dang / bram ze rnams kyis stong ngo zhes 'di ltar 'khor rnams la seng ge'i sgra yang dag par sgrogs na/ bdag cag gi tshangs pa mtshungs par spyod pa kun tu rgyu rab bzang</text></item>
<item><p>280b7</p><section>'dul ba</section><text>ni mya ngan las 'das par gyur to zhes smras pa dang / de dag la dge slong rnams kyis smras pa/ shes ldan dag gal te 'di khyed kyi tshangs pa mtshungs par spyod pa yin na tshur shog 'di khyogs kyi steng du zhog la theg shig dang blta bar bya'o/ /de dag</text></item>
<item><p>280b8</p><section>'dul ba</section><text>gis khyogs kyi steng du bzhag nas gdegs par brtsams na bsgul yang ma nus pa dang / dge slong rnams kyis smras pa/ shes ldan dag nged kyis gdeg gam/ theg shig /de dag gis bteg pa dang / de dag spobs pa med de cang mi smra bar 'dug go/ /de dag rdzing</text></item>
<item><p>281a1</p><section>'dul ba</section><text>bur dong ba dang / yang dge slong rnams kyis smras pa/ shes ldan dag gal te 'di khyed kyi tshangs pa mtshungs par spyod pa yin na tshur shog /rdzing bu der zhugs shig dang blta bar bya'o zhes smras nas/ de dag zhugs pa dang / bying nas nya dang ru sbal</text></item>
<item><p>281a2</p><section>'dul ba</section><text>dag gis gnod pa byas te spyod ma nus nas rings pa rings par slar byung ba dang / dge slong rnams kyis smras pa/ nged 'jug gis ltos shig /blta bar bya'o/ /de dag zhugs nas ma bying zhing nya dang ru sbal dag gis gnod pa byed ma nus te der spyod nus</text></item>
<item><p>281a3</p><section>'dul ba</section><text>par gyur pa dang / de dag spobs pa med de cang mi smra bar 'dug go/ /gzhan yang dge slong rnams kyis smras pa/ shes ldan dag gal te 'di khyed kyi tshangs pa mtshungs par spyod pa yin na me spor la sregs shig blta bar bya'o/ /de dag gis me spar</text></item>
<item><p>281a4</p><section>'dul ba</section><text>zhing bsreg par brtsams pa dang / me spar ma nus nas dge slong rnams kyis shes ldan dag nged kyis spar bar bya'o zhes smras te/ de dag gis me spar nas 'bar bar gyur pa dang / de dag de bzhin du spobs pa med cing cang mi smra bar 'dug go/ /de nas skye bo mang</text></item>
<item><p>281a5</p><section>'dul ba</section><text>po rnams kyis tshar bcad nas dong ngo / /grong khyer rtswa can gyi gyad rnams ngo mtshar cher skyes te/ bcom ldan 'das la rgya cher mngon par dad par gyur to/ /gang gi tshe bcom ldan 'das tha ma'i gzims mal na gnad rnams ni chad/ tshigs rnams</text></item>
<item><p>281a6</p><section>'dul ba</section><text>ni 'bye ba'i tshor ba gnad du bab pa byung zhing bzhugs bzhin du/ rab bzang ni dgra bcom pa la bzhag par gyur/ grong khyer rtswa can gyi gyad mang po ni chos la bkod pa de'i tshe dge slong rnams the tshom skyes te/ the tshom thams cad gcod pa sangs</text></item>
<item><p>281a7</p><section>'dul ba</section><text>rgyas bcom ldan 'das la zhus pa/ btsun pa gang gi tshe bcom ldan 'das gnad rnams ni chad/ tshigs rnams ni 'bye ba'i tshor ba gnad du bab par byung zhing bzhugs bzhin du/ kun tu rgyu rab bzang 'khor ba'i rgya mtsho las bton te/ de gcig tu</text></item>
<item><p>281a8</p><section>'dul ba</section><text>grub pa dang / bde ba mthar phyin par mdzad nas mya ngan las 'das pa la rab tu bkod pa la gzigs/ bcom ldan 'das kyis bka' stsal pa/ dge slong dag ji nga da ltar 'dod chags dang bral/ zhe sdang dang bral/ gti mug dang bral/ skye ba</text></item>
<item><p>281b1</p><section>'dul ba</section><text>dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa las kun tu grol te/ thams cad mkhyen pa dang / rnam pa thams cad mkhyen pa dang / thams cad mkhyen pa'i ye shes brnyes pa/</text></item>
<item><p>281b2</p><section>'dul ba</section><text>kun tu rgyu rab bzang 'khor ba'i rgya mtsho las bton te/ de gcig tu grub pa dang / bde ba mthar phyin par mdzad nas mya ngan las 'das pa la rab tu bzhag pa lta ngo mtshar ci che/ gang nga sngon 'das pa'i dus na 'dod chags dang bcas/ zhe sdang dang bcas/ gti</text></item>
<item><p>281b3</p><section>'dul ba</section><text>mug dang bcas/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa las ni kun tu ma grol/ brtag cing 'jig nus pa dang ni bral/ dud 'gro'i skye gnas su ni skyes/</text></item>
<item><p>281b4</p><section>'dul ba</section><text>rang gi srog la yang mi lta ba na kun tu rgyu rab bzang gi skyabs byas shing grong khyer rtswa can gyi gyad rnams la srog sdug pa'i skyabs byas shing nyon mongs pa las kyang kun tu bskyabs pa de legs par rab tu nyon la yid la zung shig dang bshad</text></item>
<item><p>281b5</p><section>'dul ba</section><text>par bya'o/ /dge slong dag sngon byung ba 'das pa'i dus na lung pa zhig gi nang na ri dgas kyi khyu dpon ri dgas mang po'i tshogs stong gis bskor ba/ mkhas shing gsal ba/ yid gzhungs pa zhig gnas te/ ri dgas kyi khyu dpon de rngon pas</text></item>
<item><p>281b6</p><section>'dul ba</section><text>brtags nas/ rgyal po la smras pa dang / de nas rgyal po dpung gi tshogs yan lag bzhi dang chas te byung nas ri dgas kyi khyu dpon de thams cad bskor to/ /de nas ri dgas kyi khyu dpon des bsams pa/ ma la bdag gis ri dgas 'di</text></item>
<item><p>281b7</p><section>'dul ba</section><text>rnams ma bsrungs na thams cad med par 'gyur ro snyam nas/ de nas ri dgas kyi khyu dpon gyis phyogs gang du ri dgas kyi tshogs rnams 'byung bar 'gyur ba kun tu brtags na/ lung pa de na chu bo zhig 'bab pa de mthong ste chu bo'i rgyun de</text></item>
<item><p>281b8</p><section>'dul ba</section><text>yang drag po 'phrog cing rab tu 'phrog pa zhig la/ ri dgas de dag kyang nyam chung nas/ de nas khyu dpon gyis mod la chu bo der zhugs nas dbus su 'dug ste skad phyung nas khyed cag tshur shog /'gram 'o ni nas nga'i rgyab du rkang lag zhog la pha</text></item>
<item><p>282a1</p><section>'dul ba</section><text>rol gyi 'gram du song shig dang / 'tsho ba'i thabs ni de las med de gzhan du na nges par 'chi bar 'gyur ro/ /de nas ri dgas des de bzhin du byas pa dang / de'i rgyab du rmig pa dag gis phog ste/ lpags pa yang ral/ sha dang / khrag dang /</text></item>
<item><p>282a2</p><section>'dul ba</section><text>rus pa dag byung yang 'on kyang brtson 'grus ma btang ngo / /de nas thams cad kyis rgal nas/ gang kha cig slar rgal bar ma gyur tam zhes de dag la snying rje bskyed de slar rgyab tu bltas pa dang / ri dgas kyi phru gu gcig ma rgal bar des mthong nas/ de</text></item>
<item><p>282a3</p><section>'dul ba</section><text>nas khyu dpon gnad rnams ni chad/ tshigs rnams ni 'bye ba'i tshor ba gnad du bab pa byung zhing / chu 'gram 'dir tshogs rnams la srog sdug pa'i skyabs byas shing / ri dgas kyi phru gu de rgyab tu bkal nas chu bo las bsgral te 'gram du bzhag go/ /</text></item>
<item><p>282a4</p><section>'dul ba</section><text>des ri dgas kyi tshogs mang po brgal bar rig nas 'chi ba'i dus su smon lam gdab par brtsams pa/ ji ltar bdag gis ri dgas 'di dag dang / ri dgas kyi phru gu 'di la srog sdug pa'i skyabs byas shing nyon mongs pa las kyang kun tu bskyabs</text></item>
<item><p>282a5</p><section>'dul ba</section><text>pa 'dis bdag bla na med pa yang dag par rdzogs pa'i byang chub mngon par rdzogs par sangs rgyas nas yang 'khor ba'i rgya mtsho las 'don cing / gcig tu grub pa dang / bde ba mthar phyin par byed cing mya ngan las 'das pa la 'god par shog shig ces</text></item>
<item><p>282a6</p><section>'dul ba</section><text>smon lam btab bo/ /bcom ldan 'das kyis bka' stsal pa/ dge slong dag ji snyam du sems/ de'i tshe de'i dus na ri dgas kyi khyu dpon gang yin pa de ni nga yin no/ /ri dgas de dag ni grong khyer rtswa can gyi gyad 'di rnams yin no/ /ri dgas kyi phru</text></item>
<item><p>282a7</p><section>'dul ba</section><text>gu gang yin pa de ni rab bzang 'di nyid yin no/ /dge slong dag gzhan yang gang gi tshe nga brtag cing 'jig mi nus pa dang dud 'gro'i skye gnas su skyes pa dang / gnad rnams ni chad/ tshigs rnams ni 'bye ba'i tshor ba gnad du bab pa byung zhing bzhugs</text></item>
<item><p>282a8</p><section>'dul ba</section><text>bzhin tu kun tu rgyu rab bzang gi skyabs byas pa de nyon cig /dge slong dag sngon byung ba 'das pa'i dus na yul bA rA Na sIr rgyal po tshangs sbyin zhes bya ba zhig rgyal po byed pa 'byor pa dang / rgyas pa dang / bde ba dang / lo legs pa dang / skye bo</text></item>
<item><p>282b1</p><section>'dul ba</section><text>dang / mi mang pos gang ba/ 'thab pa dang / rtsod pa dang / phas kyi rgol ba dang / 'khrug pa rnams rab tu zhi ba/ rkun ma dang / nad dang bral ba/ 'bras dang / bu ram dang / ba lang dang / ma he phun sum tshogs pa/ chos kyi rgyal po chos dang ldan pa/ chos bzhin rgyal</text></item>
<item><p>282b2</p><section>'dul ba</section><text>po byed pa de'i rta cang shes shi ba dang khams kyi rgyal phran dag gis 'di ltar rgyal po tshangs sbyin gyi rta cang shes shi'o zhes thos te/ de dag gis der pho nya btang nas yang na ni dpya gcol cig /yang na ni grong khyer gyi sgor ma 'byung shig /gzhan du na nges</text></item>
<item><p>282b3</p><section>'dul ba</section><text>par skye nas btags la 'dir dgug go zhes bsgo ba dang / der dpya yang ma gcal/ grong khyer gyi sgor yang ma byung mod gyi/ 'on kyang grong khyer nyid na gnas shing rta cang shes tshol lo/ /de dus gzhan zhig na rta cang shes rnyed nas/ de de bzhon te/ dpyid kyi dus la bab</text></item>
<item><p>282b4</p><section>'dul ba</section><text>pa dang / shing rnams me tog gis rgyas shing / ngang pa dang / khrung khrung dang / rma bya dang / ne tso dang / ri skegs dang / khu byug dang / shang shang te'u'i sgra 'byin pa'i nags tshal skyed mos tshal gyi gnas su btsun mo'i 'khor gyis yongs su bskor te dong nas/</text></item>
<item><p>282b5</p><section>'dul ba</section><text>de de na rtse zhing dga' la dga' mgur cha ba'i sbyor bas bag med par gnas te/ grong khyer du yang ma zhugs pa na/ ji ltar rgyal po tshangs sbyin/ skyed mos tshal na bag med par gnas te grong khyer du yang ma zhugs so zhes khams kyi rgyal phran</text></item>
<item><p>282b6</p><section>'dul ba</section><text>dag gis thos te/ de dag gis gros byas nas dpung gi tshogs yan lag bzhi dang chas te/ yul bA rA Na sI'i sgo skor ba dang / blon pos rgyal po tshangs sbyin la smras pa/ lha khams kyi rgyal phran rnams kyis grong khyer sgo bskor lags na bde</text></item>
<item><p>282b7</p><section>'dul ba</section><text>bar bgyi ba dgongs su gsol/ rgyal pos thos nas shes ldan rta cang shes gang na 'dug pa yang long shig /dpung gi tshogs yan lag bzhi yang go skon cig /de dag dang lhan cig g.yul 'gyed par bya'o zhes bsgo'o/ /des rta cang shes</text></item>
<item><p>282b8</p><section>'dul ba</section><text>kyang bsnyen/ dpung gi tshogs yan lag bzhi pa yang go bskon te/ de de dag dang lhan cig g.yul bshams te g.yul 'gyed par brtsams pa dang / khams kyi rgyal phran gzhan zhig gis rgyal po tshangs sbyin gyi rta cang shes kyi glor mdung</text></item>
<item><p>283a1</p><section>'dul ba</section><text>cig bsnun nas de'i rgyu ma dag byung ste/ sdug bsngal gyi tshor bas gzer nas/ gnad rnams kyang chad/ tshigs rnams kyang 'bye ba'i tshor ba gnad du bab pa byung bzhin du des sems sran bskyed pa ma la 'di ltar rgyal po ni sdug bsngal</text></item>
<item><p>283a2</p><section>'dul ba</section><text>dog pa nyam nga bar phyin la bdag gis dor bar bya ba ni bdag gi tshul ma yin pas brtson 'grus kyis sdug bsngal bzlog la/ thabs ci dang cis sge'u chung nas grong khyer du phyin par bya'o snyam du bsams nas/ phan tshun du grong khyer du</text></item>
<item><p>283a3</p><section>'dul ba</section><text>'gro ba'i glags bltas na/ bA rA Na sI'i skyed mos tshal gyi bar na rgyal po tshangs sbyin gyi rdzing bu tshangs ldan zhes bya ba me tog ut+pa la dang / pad ma dang / ku mu da dang / pad ma dkar po dag gis brgyan pa/ ngang pa dang / bya ka ran da ba dang / ngur pa</text></item>
<item><p>283a4</p><section>'dul ba</section><text>dag gis mtsho gling brgyan pa/ kho ra khor yug du me tog dang / 'bras bu sna tshogs dang / nags tshang tshing gis brgyan pa/ bya rnam pa sna tshogs kyi sgra 'byin pa zhig yod de/ de shugs drag pos nags tshal stug po de'i nang du song ste/</text></item>
<item><p>283a5</p><section>'dul ba</section><text>rdzing bu tshangs ldan gyi pad ma'i 'dab ma'i steng du rkang pa bzhag nas brgal te sge'u chung nas byung nas/ de nas rgyal po babs pa dang / de yang sa la 'gyel te dus las 'das so/ /de nas rgyal po dang / blon po de rnams kyis phan tshun kun tu</text></item>
<item><p>283a6</p><section>'dul ba</section><text>btsal bar brtsams nas/ kha cig ni skyed mos tshal du song / gzhan dag gis ni phyogs bzhir brgyugs na/ gang gis kyang de ma rnyed nas/ rang rang gi rta dang / glang po che dag bzung nas slar song ngo / /rgyal po tshangs sbyin gyis</text></item>
<item><p>283a7</p><section>'dul ba</section><text>srog 'byin pa'i phyir yul bA rA Na sI na gnas pa'i grong mi dang / ljongs kyi mi dang / blon po lhag ma dag bsdus nas smras pa/ gang rgyal rigs spyi bo nas dbang bskur ba'i srog 'byin na/ de la ji ltar bsgrub par bya/ de dag</text></item>
<item><p>283a8</p><section>'dul ba</section><text>gis smras pa/ lha rgyal srid kyi phyed stsal bar bgyi'o/ /des smras pa/ nga'i srog 'byin pa ni rta cang shes yin na/ de ni dus las 'das te/ de la byin yang des ci zhig byar yod/ de dag gis smras pa/ lha de'i slad du grong khyer gyi sgo bzhir sbyin pa dag gtang</text></item>
<item><p>283b1</p><section>'dul ba</section><text>bar bgyi zhing / dus ston ma yin pa'i mchod ston dag bgyi la bsod nams dag bgyi'o/ /rgyal pos smras pa/ shes ldan dag legs kyis de bzhin du bya'o/ /de nas rgyal po'i btsun mo dang / gzhon nu dang / blon po dang / yul mi dag gis shing dri zhim po thams</text></item>
<item><p>283b2</p><section>'dul ba</section><text>cad spungs nas de bsregs so/ /gzhan yang grong khyer gyi sgo bzhir sbyin gtong gi khang pa brtsigs nas grong khyer de na rdo dang / gseg ma dang / gyo mo dag sel du bcug ste/ tsan dan gyi chus chag chag btab/ dri zhim po'i pog por dag ni bzhag /</text></item>
<item><p>283b3</p><section>'dul ba</section><text>gdugs dang rgyal mtshan ni bsgreng / dar gyi lda ldi mang po ni btags/ lha rnams kyi dga' tshal gyi skyed mos tshal bzhin du me tog rnam pa sna tshogs kyi sil ma nyams dga' ba ni bkram ste/ dus ston ma yin pa'i mchod ston byas</text></item>
<item><p>283b4</p><section>'dul ba</section><text>nas grong khyer du 'di skad dril bsgrags pa/ shes ldan yul bA rA Na sI na gnas pa'i grong mi rnams dang / yul sna tshogs nas 'ongs pa'i skye bo'i tshogs dag nyon cig /'dir lha'i rta cang shes kyi phyir grong khyer gyi sgo bzhir sbyin pa</text></item>
<item><p>283b5</p><section>'dul ba</section><text>gtong zhing dus ston ma yin pa'i mchod ston dang bsod nams byed kyis/ de'i phyir khyed cag rnams kyis gos sna tshogs dang / rgyan dang / phreng ba dang / 'byor pa mchog gis chos la byung shig ces bsgo'o/ /de nas grong mi dag dang / yul</text></item>
<item><p>283b6</p><section>'dul ba</section><text>mi dag 'ongs nas dus ston ma yin pa'i mchod ston chen po byas te/ grong khyer gyi sgo bzhir yang 'dod pa sna tshogs kyi sbyin pa dag byin no/ /dge slong dag 'di ji snyam du sems/ rta cang shes gang yin pa de ni nga nyid yin te/ de'i tshe de'i</text></item>
<item><p>283b7</p><section>'dul ba</section><text>dus na yang nga gnad rnams ni chad/ tshigs rnams ni bye ba'i tshor ba gnad du bab pa byung bzhin du de'i srog gi skyabs su byas so// //'dul ba phran tshegs kyi gzhi/ bam po lnga bcu lnga pa/ de nas yang dge slong rnams</text></item>
<item><p>283b8</p><section>'dul ba</section><text>the tsom skyes te the tshom thams cad gcod pa sangs rgyas bcom ldan 'das la zhus pa/ btsun pa tshe dang ldan pa rab bzang gis las ci zhig bgyis na des na nyan thos rnams kyi tha mar mngon sum du bgyis lags/ bcom ldan</text></item>
<item><p>284a1</p><section>'dul ba</section><text>'das kyis bka' stsal pa/ dge slong dag dge slong rab bzang nyid kyis las byas shing bsags pa dang / tshogs rnyed pa rkyen yongs su bsgyur ba/ 'od pa bzhin du nye bar gnas pa myong bar nges pa rab bzang gis las byas shing bsags</text></item>
<item><p>284a2</p><section>'dul ba</section><text>pa dag ni gzhan su zhig gis nyams su myong bar 'gyur/ dge slong dag las byas shing bsags pa dag ni phyi rol gyi sa'i khams la smin par mi 'gyur te/ chu'i khams la ma yin/ me'i khams la ma yin/ rlung gi khams la ma</text></item>
<item><p>284a3</p><section>'dul ba</section><text>yin mod kyi/ zin pa'i phung po dang / khams dang / skye mched rnams la las byas pa'i dge ba dang mi dge ba dag rnam par smin par 'gyur ro/ /las rnams bskal pa brgyar yang ni/ /chud mi za ba 'ang tshogs dang dus/ /rnyed na lus can</text></item>
<item><p>284a4</p><section>'dul ba</section><text>rnams la ni/ /'bras bu nyid du smin par 'gyur/ /dge slong dag sngon byung ba 'das pa'i dus bskal pa bzang po 'di nyid la skye dgu rnams kyi tshe lo nyi khri thub pa na ston pa 'od srung zhes bya ba 'jig rten du byung ste/ rig pa dang zhabs su</text></item>
<item><p>284a5</p><section>'dul ba</section><text>ldan pa/ bde bar gshegs pa/ 'jig rten mkhyen pa/ bla na med pa/ skyes bu 'dul ba'i kha lo sgyur ba/ lha dang mi rnams kyi ston pa sangs rgyas bcom ldan 'das de yul bA rA Na sI'i grong khyer ri dgas 'dzin gyi tshal na nye bar brten</text></item>
<item><p>284a6</p><section>'dul ba</section><text>cing bzhugs so/ /de nas bcom ldan 'das 'od srung gi dpon po mya ngan med ces bya ba de thar bar bya ba'i don du bcom ldan 'das 'od srung las rab tu byung ste/ de thar cing rang dbang thob bo snyam nas 'bad pa ma bskyed do/ /ji tsam</text></item>
<item><p>284a7</p><section>'dul ba</section><text>dus shin tu ring ba zhig na mya ngan med ces bya ba ljongs rgyu zhing 'dug par gyur to/ /bcom ldan 'das yang dag par rdzogs pa'i sangs rgyas 'od srung gis sangs rgyas kyi mdzad pa ma lus par mdzad nas bud shing zad pa'i me bzhin du tha</text></item>
<item><p>284a8</p><section>'dul ba</section><text>ma'i gzims mal du gshegs so/ /dge slong mya ngan med shing a sho ka'i drung na nang du yang dag 'jog la gnas te/ ji tsam shing a sho ka de la lha zhig gnas pa des bcom ldan 'das 'od srung mya ngan las 'da' bar thos nas ngus te/</text></item>
<item><p>284b1</p><section>'dul ba</section><text>de ngus pa'i mchi ma thigs pa gcig mya ngan med kyi lus la lhung bar gyur pa dang / de nas mya ngan med kyis gyen du bltas na lha de ngu zhing 'dug nas/ lha ci'i phyir ngu zhes smras pa dang / lhas deng gi mtshan mo'i gung thun la bcom ldan 'das</text></item>
<item><p>284b2</p><section>'dul ba</section><text>'od srung mya ngan las 'da'o zhes smras so/ /de nas mya ngan med lha'i tshig thos nas gnad du phog pa bzhin 'gyel te/ de snying rje rje skad du ngu zhing 'dug par gyur to/ /de nas lhas ci'i phyir ngu zhes dris pa dang / mya ngan med kyis smras pa/ gnyen</text></item>
<item><p>284b3</p><section>'dul ba</section><text>dang bral ba dang / bla ma dang bral ba'i phyir te/ yang dag par rdzogs pa'i sangs rgyas 'od srung ni bdag gi zhang po yin no/ /bdag gis shin tu sbyangs shing gnas pa la ma 'bad pas bdag ni so so'i skye bor gyur la lam shin tu ring bas blta ma</text></item>
<item><p>284b4</p><section>'dul ba</section><text>nus so/ /lhas smras pa/ btsun pa gal te de lta na bdag gis bcom ldan 'das kyi spyan sngar bkri na/ ci khyad par rtogs par nus sam/ mya ngan med kyis smras pa/ ji ltar lhas bcom ldan 'das kyi zhal mthong bar bgyis na bdag gi blo ni kun</text></item>
<item><p>284b5</p><section>'dul ba</section><text>tu smin te/ de bzhin du khyad par rtogs par bgyi'o/ /de nas lhas bcom ldan 'das kyi spyan sngar mya ngan med rdzu 'phrul gyis khrid de/ de nas bcom ldan 'das mthong nas dad pa skyes so/ /dad pa skyes nas kyang bcom ldan 'das 'od</text></item>
<item><p>284b6</p><section>'dul ba</section><text>srung gis chos rnam pa 'di lta bu dag bshad de/ de thos ma thag tu dgra bcom pa mngon sum du byas te/ dang por tshe dang ldan pa mya ngan med mya ngan las 'das so/ /de nas bcom ldan 'das yang dag par rdzogs pa'i sangs rgyas 'od srung ngo / /</text></item>
<item><p>284b7</p><section>'dul ba</section><text>de nas lha des tshe dang ldan pa mya ngan med mya ngan las 'das par mthong ste/ dga' ba skyes nas des bsams pa/ tshe dang ldan pas gang cung zad khyad par rtogs pa de thams cad ni bdag las rten pa yin pas bdag ma 'ongs pa'i dus</text></item>
<item><p>284b8</p><section>'dul ba</section><text>na gang bram ze'i khye'u bla ma la bcom ldan 'das 'od srung gis bram ze'i khye'u khyod skye dgu rnams kyi tshe lo brgya thub pa na ston pa shAkya thub pa zhes bya ba de bzhin gshegs pa dgra bcom pa yang dag par rdzogs pa'i sangs rgyas su</text></item>
<item><p>285a1</p><section>'dul ba</section><text>'gyur ro zhes lung bstan pa de tha ma'i gzims mal du gshegs pa na/ bdag de'i nyan thos rnams kyi tha ma la mngon sum du byas nas/ bcom ldan 'das kyi sngon logs su mya ngan las 'das te/ de nas bcom ldan 'das shAkya</text></item>
<item><p>285a2</p><section>'dul ba</section><text>thub pa mya ngan las 'das par gyur cig ces smon lam btab bo/ /bcom ldan 'das kyis bka' stsal pa/ dge slong dag 'di ji snyam du sems/ lha gang yin pa de ni rab bzang 'di nyid yin no/ /dge slong dag de lta bas na 'di ltar bslab par</text></item>
<item><p>285a3</p><section>'dul ba</section><text>bya ste/ gang gi phyir dge ba'i bshes gnyen la bsten pa dang / dge ba dang lhan cig gnas pa dang / dge ba la bsten par bya zhing / sdig pa'i grogs po la mi bsten/ sdig pa dang lhan cig mi gnas/ sdig pa la mi bsten par dge slong</text></item>
<item><p>285a4</p><section>'dul ba</section><text>rnams kyis de ltar bslab par bya'o/ /de nas tshe dang ldan pa kun dga' bos bcom ldan 'das la 'di skad ces gsol to/ /btsun pa bdag gcig pu dben pa la lkog tu mchis te nang du yang dag 'jog la gnas pa'i tshe sems kyi rtog pa 'di lta bu skyes</text></item>
<item><p>285a5</p><section>'dul ba</section><text>te/ 'di lta ste/ dge ba'i bshes gnyen la bsten pa dang / dge ba dang lhan cig gnas pa dang / dge ba la bsten nas sdig pa'i grogs po la mi bsten/ sdig pa dang lhan cig mi gnas/ sdig pa la ma bsten na 'di ni tshangs par spyod pa'i</text></item>
<item><p>285a6</p><section>'dul ba</section><text>phyed lags so/ /kun dga' bo khyod 'di lta ste/ dge ba'i bshes gnyen bsten pa dang / dge ba dang lhan cig gnas pa dang / dge ba la bsten nas sdig pa'i grogs po dang mi bsten/ sdig pa dang lhan cig mi gnas/ sdig pa la ma bsten na/</text></item>
<item><p>285a7</p><section>'dul ba</section><text>'di ni tshangs par spyod pa'i phyed yin no zhes de skad ma zer cig /de ci'i phyir zhe na/ kun dga' bo de ni tshangs par spyod pa kun tu mthar phyin pa/ ma 'dres pa/ yongs su rdzogs pa/ yongs su dag pa/ yongs su byang ba yin no/ /'di lta ste/</text></item>
<item><p>285a8</p><section>'dul ba</section><text>dge ba'i bshes gnyen la bsten pa dang / dge ba dang lhan cig gnas pa dang / dge ba la bsten nas sdig pa'i grogs po la mi bsten/ sdig pa'i grogs po dang lhan cig mi gnas/ sdig pa'i grogs po la bsten par mi bya'o/ /</text></item>
<item><p>285b1</p><section>'dul ba</section><text>kun dga' bo de ci'i phyir zhe na/ dge ba'i bshes gnyen la bsten pas sems can skye ba'i chos dang ldan pa rnams skye ba'i chos las rnam par grol bar gyur to/ /rga ba dang / na ba dang / 'chi ba dang / mya ngan dang / smre sngags 'don pa dang / sdug</text></item>
<item><p>285b2</p><section>'dul ba</section><text>bsngal ba dang / yid mi bde ba dang / sems can 'khrug pa'i chos dang ldan pa rnams 'khrug pa'i chos las rnam par grol bar gyur to/ /kun dga' bo rnam grangs de lta bu de shes par bya'o/ /gang tshangs par spyod pa mthar phyin pa dang /</text></item>
<item><p>285b3</p><section>'dul ba</section><text>ma 'dres pa dang / yongs su rdzogs pa dang / yongs su byang ba 'di lta ste/ dge ba'i bshes gnyen la bsten pa dang / dge ba dang lhan cig gnas pa dang / dge ba la bsten nas sdig pa'i grogs po la mi bsten/ sdig pa dang lhan cig</text></item>
<item><p>285b4</p><section>'dul ba</section><text>mi gnas/ sdig pa la bsten par mi bya ba ste/ kun dga' bo khyod kyis de ltar bslab par bya'o/ /de nas bcom ldan 'das kyis dge slong rnams la 'di skad ces bka' stsal to/ /dge slong dag de lta bas na deng phan chad nye du</text></item>
<item><p>285b5</p><section>'dul ba</section><text>shAkya dang / me lha ral pa can ma gtogs pa mu stegs kun tu rgyu gzhan rnams rab tu dbyung bar mi bya/ bsnyen par rdzogs par mi bya'o/ /nye du shAkya dag mu stegs kyi rgyal mtshan thogs te 'ongs nas/ gal te legs par</text></item>
<item><p>285b6</p><section>'dul ba</section><text>gsungs pa'i chos 'dul ba la rab tu 'byung zhing bsnyen par rdzogs te dge slong gi dngos po thob par 'dod na dge slong rnams kyis de rab tu dbyung bar bya'o/ /bsnyen par rdzogs par bya'o/ /de ci'i phyir zhe na/ dge slong dag de ni</text></item>
<item><p>285b7</p><section>'dul ba</section><text>bdag cag gi nye du rnams la nye du'i gnang ba yin pa'i phyir ro/ /mu stegs kun tu rgyu gzhan dag 'ongs nas/ gal te legs par gsungs pa'i chos 'dul ba la rab tu 'byung zhing bsnyen par rdzogs te dge slong gi dngos po thob par 'dod na/ de la</text></item>
<item><p>285b8</p><section>'dul ba</section><text>dge slong rnams kyis mkhan pos gos sbyin zhing zla ba bzhi'i bar du gzhag par bya'o/ /de bsnyen bkur byed cing dge slong rnams kyi sems mgu bar byed nus na/ dge slong rnams kyis rab tu dbyung zhing bsnyen par rdzogs par bya'o/ /dge slong dag me pa ral pa</text></item>
<item><p>286a1</p><section>'dul ba</section><text>can yang rab tu dbyung zhing bsnyen par rdzogs par bya'o/ /dge slong dag de ci'i phyir zhe na/ me pa ral pa can ni las su smra ba yin no/ /dge slong dag me pa ral pa can ni byed par smra ba/ rgyur smra ba/ brtson 'grus su smra ba yin no/ /de lta</text></item>
<item><p>286a2</p><section>'dul ba</section><text>bas na dge slong dag gis 'di ltar bslab par bya ste/ gang las su smra ba dang / byed par smra ba dang / rgyur smra ba dang / brtson 'grus su smra bar 'gyur ba de lta bur dge slong khyod kyis kyang bslab par bya'o/ /de lta bas na dge slong khyed kyis chos gang zhig</text></item>
<item><p>286a3</p><section>'dul ba</section><text>mthong ba'i chos 'di la phan pa dang / bde bar 'gyur ba dang / tshe rabs gzhan du phan pa dang / bde bar 'gyur ba de dge slong rnams kyis gzung bar bya/ kun chub par bya'o/ /ji lta ji ltar bzung zhing bcangs pa dang / blags pa de ltar tshangs par spyod pa yun</text></item>
<item><p>286a4</p><section>'dul ba</section><text>ring du gnas par 'gyur zhing / skye bo mang po la phan pa dang / skye bo mang po la bde ba dang / 'jig rten la snying brtse ba dang / lha dang mi rnams la phan pa dang / bde ba'i don du 'gyur ro/ /'di lta ste/ mdo'i sde dang / dbyangs kyis bsnyad pa'i sde dang / lung du bstan</text></item>
<item><p>286a5</p><section>'dul ba</section><text>pa'i sde dang / tshigs su bcad pa'i sde dang / ched du brjod pa'i sde dang / gleng gzhi'i sde dang / rtogs pa brjod pa'i sde dang / de lta bu byung ba'i sde dang / skyes pa'i rabs kyi sde dang / shin tu rgyas pa'i sde dang / rmad du byung ba'i chos kyi sde dang / gtan la</text></item>
<item><p>286a6</p><section>'dul ba</section><text>bab par bstan pa'i sde 'di dag ni dge slong dag mthong ba'i chos 'di la phan pa dang / mthong ba'i chos 'di la bde bar 'gyur ba dang / tshe rabs gzhan du phan pa dang / bde bar 'gyur ba dag ste/ dge slong dag gis gzung bar bya/ kun</text></item>
<item><p>286a7</p><section>'dul ba</section><text>chub par bya'o/ /ji lta ji ltar bzung zhing bcangs pa dang / blags pa de ltar tshangs par spyod pa yun ring du gnas par 'gyur zhing / skye bo mang po la phan pa dang / skye bo mang po la bde ba dang / 'jig rten la snying brtse ba dang /</text></item>
<item><p>286a8</p><section>'dul ba</section><text>lha dang mi rnams la phan pa dang / bde ba'i don tu 'gyur ro/ /dge slong dag khyed kyis ston pa nga yongs su mya ngan las 'das te med pa'i 'og tu bdag cag gi ston pa dang / ston pa med do snyam du de ltar blta bar mi</text></item>
<item><p>286b1</p><section>'dul ba</section><text>bya ste/ gang gi phyir ngas zla ba phyed phyed cing so sor thar pa'i mdo gdon par bstan pa de deng phyin chad khyed kyi ston pa dang / ston pa yin no/ /dge slong dag bslab pa'i gzhi phra mo dang / phran tshegs gang yin pa de dag ni dge 'dun</text></item>
<item><p>286b2</p><section>'dul ba</section><text>tshogs nas skabs dbye zhing bde ba la reg par gnas par bya'o/ /dge slong dag de lta bas na deng phyin chad dge slong gsar bu dag gis dge slong rgan rabs rnams la ming nas bod par mi bya/ rus nas bod par mi bya ste/ btsun pa zhes brjod pa dang /</text></item>
<item><p>286b3</p><section>'dul ba</section><text>tshe dang ldan pa zhes brjod pa ma gtogs par kun tu spyad par mi bya'o/ /dge slong rgan rabs rnams kyis dge slong gsar bu rnams la lhung bzed dang / chos gos dang / dra ba dang / phor bu dang / ska rags dag gis bsdu bar bya/ nye bar gnas par bya/ klag pa dang /</text></item>
<item><p>286b4</p><section>'dul ba</section><text>kha ton dang / lung bsgo nas rnal 'byor yid la byed du gzhug par bya'o/ /dge slong dag gis sa phyogs 'di bzhi rigs kyi bu 'am rigs kyi bu mo dad pa can rnams kyis ji srid 'tsho'i bar du rjes su dran par 'gyur bar bya'o/ /bzhi gang zhe na/</text></item>
<item><p>286b5</p><section>'dul ba</section><text>bcom ldan 'das 'dir ni 'khrungs so/ /bcom ldan 'das 'dir ni bla na med pa yang dag par rdzogs pa'i byang chub mngon par rdzogs par sangs rgyas so/ /bcom ldan 'das kyis 'dir ni lan gsum du bzlas te chos kyi 'khor lo rnam pa bcu gnyis su</text></item>
<item><p>286b6</p><section>'dul ba</section><text>bskor to/ /bcom ldan 'das 'dir ni phung po lhag ma ma lus pa'i mya ngan las 'das pa'i dbyings su yongs su mya ngan las 'das pa ste/ dge slong dag nga 'das pa'i 'og tu 'dir mchod rten skor ba dang / mchod rten la phyag 'tshal ba 'ong gis</text></item>
<item><p>286b7</p><section>'dul ba</section><text>de dag la 'di skad ces brjod par bya'o/ /bcom ldan 'das 'dir ni 'khrungs so/ /bcom ldan 'das 'dir ni bla na med pa yang dag par rdzogs pa'i byang chub mngon par rdzogs par sangs rgyas so/ /bcom ldan 'das kyis 'dir ni lan gsum</text></item>
<item><p>286b8</p><section>'dul ba</section><text>du bzlas te chos kyi 'khor lo rnam pa bcu gnyis su bskor to/ /bcom ldan 'das 'dir ni phung po lhag ma med pa'i mya ngan las 'das pa'i dbyings su yongs su mya ngan las 'das so/ /zhes bya ba'i bar dag yin te/ kha cig nga la sems dad pas dus</text></item>
<item><p>287a1</p><section>'dul ba</section><text>byas pa de thams cad mtho ris su 'gro'o/ /kha cig ni phung po'i lhag ma dang bcas par ro/ /dge slong dag sa phyogs 'di bzhi rigs kyi bu 'am/ rigs kyi bu mo dad pa can rnams kyis ji srid 'tsho'i bar du 'gro bar 'gyur bar bya'o/ /bzhi gang zhe na/ bcom</text></item>
<item><p>287a2</p><section>'dul ba</section><text>ldan 'das 'dir ni 'khrungs so/ /bcom ldan 'das 'dir ni bla na med pa yang dag par rdzogs pa'i byang chub mngon par rdzogs par sangs rgyas so/ /bcom ldan 'das kyis 'dir ni lan gsum du bzlas te chos kyi 'khor lo rnam</text></item>
<item><p>287a3</p><section>'dul ba</section><text>pa bcu gnyis su bskor to/ /bcom ldan 'das 'dir ni phung po lhag ma med pa'i mya ngan las 'das pa'i dbyings su yongs su mya ngan las 'das pa ste/ dge slong dag nga 'das pa'i 'og tu mchod rten bskor ba dang / mchod rten la phyag 'tshal ba 'ongs pa rnams</text></item>
<item><p>287a4</p><section>'dul ba</section><text>la 'di skad ces brjod par bya'o/ /bcom ldan 'das 'dir ni 'khrungs so/ /bcom ldan 'das 'dir ni bla na med pa yang dag par rdzogs pa'i byang chub mngon par rdzogs par sangs rgyas so/ /bcom ldan 'das kyis 'dir ni lan gsum du bzlas te chos</text></item>
<item><p>287a5</p><section>'dul ba</section><text>kyi 'khor lo rnam pa bcu gnyis su bskor to/ /bcom ldan 'das 'dir ni phung po lhag ma ma lus pa'i mya ngan las 'das pa'i dbyings su yongs su mya ngan las 'das so zhes bya ba'i bar dag yin te/ kha cig ni nga la sems dad pas dus byas pa de thams cad</text></item>
<item><p>287a6</p><section>'dul ba</section><text>mtho ris su 'gro'o/ /kha cig ni phung po'i lhag ma dang bcas par ro/ /ji ltar mngon du 'gro bar bya ba de ltar rjes su dran par bya'o/ /de nas bcom ldan 'das kyis dge slong rnams la 'di skad ces bka' stsal to/ /dge slong dag sangs rgyas dang /</text></item>
<item><p>287a7</p><section>'dul ba</section><text>chos dang / dge 'dun dang / sdug bsngal dang / kun 'byung ba dang / 'gog pa dang / lam rnams la gang som nyi dang yid gnyis yod pa ma dgag par zhus shig dang dris pa de ngas lung bstan par bya'o/ /khyed kyis 'di ji ltar bdag cag gis ston pa'i spyan sngar</text></item>
<item><p>287a8</p><section>'dul ba</section><text>mngon sum du lan gdab par ni mi spobs so snyam du blta bar mi bya ste/ dge slong dag gis dge slong dag la/ rogs dag gis rogs dag la smra bar bya zhing dris na de lung bstan par bya'o/ /de nas tshe dang ldan pa kun dga' bos bcom ldan 'das la 'di skad</text></item>
<item><p>287b1</p><section>'dul ba</section><text>ces gsol to/ /'di ltar btsun pa bcom ldan 'das kyis gsungs pa'i don bdag gis 'tshal ba ltar na/ dge slong gi 'khor ji snyed 'dus shing mchis pa 'di rnams las gang dge slong dag gcig la yang sangs rgyas dang / chos dang / dge 'dun dang / sdug bsngal dang / kun</text></item>
<item><p>287b2</p><section>'dul ba</section><text>'byung dang / 'gog pa dang / lam rnams la gang som nyi dang yid gnyis su gyur pa ma mchis lags so/ /kun dga' bo legs so/ /legs so/ /kun dga' bo khyod ni dad pas 'di skad smra mod kyi/ de bzhin gshegs pa'i ye shes kyis gzigs pa ni bla na</text></item>
<item><p>287b3</p><section>'dul ba</section><text>med par 'jug pa yin te/ dge slong gi 'khor ji snyed 'dus shing 'khod pa rnams la ni gang dge slong gcig la yang sdug bsngal dang / kun 'byung dang / 'gog pa dang / lam rnams la som nyi dang yid gnyis med mod kyi/ 'on kyang 'di'i dgos pa ni dus phyi</text></item>
<item><p>287b4</p><section>'dul ba</section><text>ma'i sems can rnams la de bzhin gshegs pa thugs brtse ba'i phyir ro/ /de nas bcom ldan 'das kyis rang gi sku las stod g.yogs bsal te/ dge slong rnams la bka' stsal pa/ dge slong dag de bzhin gshegs pa'i sku la ltos shig /</text></item>
<item><p>287b5</p><section>'dul ba</section><text>dge slong dag de bzhin gshegs pa'i sku la rnam par ltos shig /de ci'i phyir zhe na/ de bzhin gshegs pa dgra bcom pa yang dag par rdzogs pa'i sangs rgyas blta ba ni rnyed par dka' ste/ dper na me tog u dum ba ra bzhin no/ /dge slong</text></item>
<item><p>287b6</p><section>'dul ba</section><text>dag re shig cang ma smra zhig dang / 'di ltar 'dus byas thams cad ni 'jig pa'i chos can yin te/ de la 'di ni de bzhin gshegs pa'i gsung tha ma'o zhes gsungs nas bcom ldan 'das bsam gtan dang po la snyoms par zhugs so/ /bsam</text></item>
<item><p>287b7</p><section>'dul ba</section><text>gtan dang po las bzhengs nas bsam gtan gnyis pa la snyoms par zhugs so/ /bsam gtan gnyis pa las bzhengs nas bsam gtan gsum pa la snyoms par zhugs so/ /bsam gtan gsum pa las bzhengs nas bsam gtan bzhi pa la</text></item>
<item><p>287b8</p><section>'dul ba</section><text>snyoms par zhugs so/ /bsam gtan bzhi pa las bzhengs nas nam mkha' mtha' yas skye mched la snyoms par zhugs so/ /nam mkha' mtha' yas skye mched las bzhengs nas rnam shes mtha' yas skye mched la snyoms par zhugs so/ /</text></item>
<item><p>288a1</p><section>'dul ba</section><text>rnam shes mtha' yas skye mched las bzhengs nas ci yang med pa'i skye mched la snyoms par zhugs so/ /ci yang med pa'i skye mched las bzhengs nas 'du shes med 'du shes med min skye mched la snyoms par zhugs so/ /'du shes</text></item>
<item><p>288a2</p><section>'dul ba</section><text>med 'du shes med min skye mched las bzhengs nas 'du shes dang tshor ba 'gog pa la snyoms par zhugs so/ /de nas tshe dang ldan pa kun dga' bos tshe dang ldan pa ma 'gags pa la 'di skad ces smras so/ /tshe dang ldan pa ma 'gags pa bcom ldan 'das</text></item>
<item><p>288a3</p><section>'dul ba</section><text>yongs su mya ngan las 'das sam/ tshe dang ldan pa kun dga' bo ma yin te/ sangs rgyas bcom ldan 'das ni 'du shes dang tshor ba 'gog pa la snyoms par zhugs so/ /tshe dang ldan pa ma 'gags pa sangs rgyas bcom ldan 'das ni bsam gtan bzhi</text></item>
<item><p>288a4</p><section>'dul ba</section><text>pa la snyoms par zhugs te/ zhi ba mi g.yo ba'i spyan dang ldan pa brnyes nas yongs su mya ngan las 'da'o zhes bdag gis bcom ldan 'das la mngon sum du thos shing mngon sum du bzung ngo / /de nas bcom ldan 'das 'du shes dang tshor ba</text></item>
<item><p>288a5</p><section>'dul ba</section><text>'gog pa las bzhengs te/ 'du shes med 'du shes med min skye mched la snyoms par zhugs so/ /'du shes med 'du shes med min skye mched las bzhengs nas ci yang med pa'i skye mched la snyoms par zhugs so/ /ci yang med pa'i skye</text></item>
<item><p>288a6</p><section>'dul ba</section><text>mched las bzhengs nas rnam shes mtha' yas skye mched la snyoms par zhugs so/ /rnam shes mtha' yas skye mched las bzhengs nas nam mkha' mtha' yas skye mched la snyoms par zhugs so/ /nam mkha' mtha' yas</text></item>
<item><p>288a7</p><section>'dul ba</section><text>skye mched las bzhengs nas bsam gtan bzhi pa la snyoms par zhugs so/ /bsam gtan bzhi pa las bzhengs nas bsam gtan gsum pa la snyoms par zhugs so/ /bsam gtan gsum pa las bzhengs nas bsam gtan</text></item>
<item><p>288a8</p><section>'dul ba</section><text>gnyis pa la snyoms par zhugs so/ /bsam gtan gnyis pa las bzhengs nas bsam gtan dang po la snyoms par zhugs so/ /bsam gtan dang po las bzhengs nas bsam gtan gnyis pa la snyoms par zhugs so/ /bsam gtan gnyis pa</text></item>
<item><p>288b1</p><section>'dul ba</section><text>las bzhengs nas/ bsam gtan gsum pa la snyoms par zhugs so/ /bsam gtan gsum pa las bzhengs nas bsam gtan bzhi pa la snyoms par zhugs te/ sangs rgyas bcom ldan 'das kyis bsam gtan bzhi pa la snyoms par zhugs nas</text></item>
<item><p>288b2</p><section>'dul ba</section><text>zhi ba mi g.yo ba'i spyan dang ldan pa brnyes te yongs su mya ngan las 'das so/ /sangs rgyas bcom ldan 'das yongs su mya ngan las 'das ma thag tu sa chen po yang g.yos par gyur/ skar mda' yang lhung / phyogs kyang tshig /bar snang las lha dag</text></item>
<item><p>288b3</p><section>'dul ba</section><text>gis rnga'i sgra yang bsgrags so/ /de'i tshe tshe dang ldan pa 'od srung chen po rgyal po'i khab 'od ma'i tshal bya ka lan da ka gnas pa na 'dug pa de sa g.yos pas sad de/ 'di ci zhig ces bsams na/ bcom ldan 'das yongs su mya ngan las 'das</text></item>
<item><p>288b4</p><section>'dul ba</section><text>par mthong ngo / /des 'dus byas kyi chos thams cad ni de dang 'dra'o zhes chos nyid la brten nas des bsams pa/ 'di ltar lus 'phags ma'i bu rgyal po ma skyes dgra rtsa ba med pa'i dad pa dang ldan pa des bcom ldan 'das yongs su</text></item>
<item><p>288b5</p><section>'dul ba</section><text>mya ngan las 'das pa de thos par gyur na khrag dron por skyugs nas 'chi ba'i dus byed pa'i gnas su 'gyur bar rig nas de la thabs shig bsgrub par bya'o snyam du bsams nas/ yul ma ga d+ha'i sna chen po la gtogs pa bram ze</text></item>
<item><p>288b6</p><section>'dul ba</section><text>dbyar byed la 'di skad ces smras so/ /dbyar byed shes par gyis shig /bcom ldan 'das ni yongs su mya ngan las 'das par gyur te/ gal te lus 'phags ma'i bu rgyal po ma skyes dgra rtsa ba med pa'i dad pa dang ldan pa des bcom</text></item>
<item><p>288b7</p><section>'dul ba</section><text>ldan 'das yongs su mya ngan las 'das pa thos na de khrag dron po skyugs nas 'chi ba'i dus byed par gyur na/ de la khyod kyis thabs bsgrub par rig par gyis shig /des smras pa/ 'phags pa thabs gang lags pa rims bzhin du gsungs shig /</text></item>
<item><p>288b8</p><section>'dul ba</section><text>des smras pa/ dbyar byed tshur shog /khyod myur ba myur bar rgyal po'i skyed mos tshol du song la/ ji ltar bcom ldan 'das byang chub sems dpa' dga' ldan gyi gnas na bzhugs shing gzigs pa lngas gzigs te 'dod pa na spyod pa'i lha drug la</text></item>
<item><p>289a1</p><section>'dul ba</section><text>lan gsum du sbyang ba mdzad nas glang po cher bstan te yum gyi lhums su gshegs pa dang / gshegs nas ji ltar byang chub kyi shing drung du bla na med pa yang dag par rdzogs pa'i byang chub mngon par rdzogs par sangs rgyas pa dang / ji ltar bcom ldan 'das</text></item>
<item><p>289a2</p><section>'dul ba</section><text>yul bA rA Na sIr lan gsum du bzlas te chos kyi 'khor lo rnam pa bcu gnyis su bskor ba dang / ji ltar mnyan yod du cho 'phrul chen po bstan pa dang / ji ltar sum bcu rtsa gsum lha'i gnas su skrun pa'i yum gyi thad du gshegs nas chos bshad de</text></item>
<item><p>289a3</p><section>'dul ba</section><text>grong khyer sgra can du bab pa dang / ji ltar phyogs gang dang gang na gdul ba de dang de dag btul nas/ sangs rgyas kyi mdzad pa mthar phyin te/ grong khyer rtswa can du tha ma'i gzims mal du gshegs pa de lta bu'i ri mo dag bri bar bya zhing / khyod kyis</text></item>
<item><p>289a4</p><section>'dul ba</section><text>gzhong rings bdun ni mar gyi mar sar gyis/ brgyad pa ni tsan dan go shir shas bkang ste skyed mos tshal gyi phyogs der gzhag go/ /ji tsam rgyal po sgor byung bar gyur pa dang / de la lha re shig skyed mos tshal gzigs su gshegs shes</text></item>
<item><p>289a5</p><section>'dul ba</section><text>smras nas/ gal te ri mo mthong nas dbyar byed 'di ci yin zhes 'dri ba dang / rgya cher bshad par bya ste/ lha 'di ni grong khyer ser skya can lags te/ phyogs 'dir ni bcom ldan 'das 'khrungs so/ /'di ni chu bo nai ran 'dza' na'i 'gram</text></item>
<item><p>289a6</p><section>'dul ba</section><text>lags te/ phyogs 'dir ni bcom ldan 'das rdo rje'i gdan la bzhugs nas bla na med pa yang dag par rdzogs pa'i byang chub mngon par rdzogs par sangs rgyas so/ /'di ni yul bA rA Na sI'i grong khyer lags te/ phyogs 'dir ni</text></item>
<item><p>289a7</p><section>'dul ba</section><text>bcom ldan 'das kyis lan gsum du bzlas te chos kyi 'khor lo rnam pa bcu gnyis su bskor to/ /'di ni mnyan yod kyi grong khyer lags te/ phyogs 'dir ni bcom ldan 'das kyis cho 'phrul chen po bstan to/ /'di ni grong khyer</text></item>
<item><p>289a8</p><section>'dul ba</section><text>sgra can lags te/ 'dir ni bcom ldan 'das sum bcu rtsa gsum lha rnams kyi gnas nas babs so/ /'di ni grong khyer rtswa can lags te/ phyogs 'dir ni phyogs gang dang gang na 'dul ba de dang de dag btul nas sangs rgyas kyi mdzad</text></item>
<item><p>289b1</p><section>'dul ba</section><text>pa mthar phyin te/ tha ma'i gzims mal du gshegs so zhes gyis dang / thos nas thos ma thag tu lha brgyal te sa la lhung bar 'gyur gyis/ de la khyod kyis gzhong rings mar sar gyis bkang ba'i nang du gzhug par bya'o/ /gang gi tshe mar sar</text></item>
<item><p>289b2</p><section>'dul ba</section><text>de zhu bar gyur pa dang / de gnyis pa nas/ bdun pa'i bar du gzhug par bya'o/ /de nas phyung nas tsan dan 'go shir shas bkang ba'i gzhong rings su chug shig dang / de sos par 'gyur ro zhes smras nas/ tshe dang ldan pa 'od srung chen po grong khyer rtswa can du</text></item>
<item><p>289b3</p><section>'dul ba</section><text>song ngo / /dbyar byed kyang myur ba myur bar ri mo'i las thams cad rgya cher bris te/ bris nas rgyal po phyi rol tu byung ba dang / lha skyed mos tshal du gshegs shes smras te/ de skyed mos tshal du zhugs pa dang / ri mo dag mthong nas dbyar byed 'di ci yin zhes</text></item>
<item><p>289b4</p><section>'dul ba</section><text>dris te/ des 'di ni grong khyer rtswa can lags te/ phyogs 'dir ni bcom ldan 'das kyis tha ma'i gzims mal du gshegs so zhes bya ba'i bar snga ma bzhin du rgyas par bshad do/ /des smras pa/ dbyar byed ci zer ci bcom ldan 'das yongs su mya ngan</text></item>
<item><p>289b5</p><section>'dul ba</section><text>las 'das sam zhes smras pa dang / de cang mi smra bar 'dug go/ /de nas rgyal po ma skyes dgra brgyal te sa la lhung ba dang / dbyar byed kyis gzhong rings mar sar gyis bkang ba'i nang du lan bdun gyi bar du bcug nas/ de nas phyung ste</text></item>
<item><p>289b6</p><section>'dul ba</section><text>tsan dan go shir shas bkang ba'i gzhong rings kyi nang du bcug pa dang de sos par gyur to/ /sangs rgyas bcom ldan 'das mya ngan las 'das ma thag tu shing sA la zung gnyis kyi tshal sA la'i ljon shing mchog las me tog 'thor</text></item>
<item><p>289b7</p><section>'dul ba</section><text>ba'i drung du bcom ldan 'das seng ge lta bur gzims pa dang / de'i tshe dge slong gzhan zhig gis tshigs su bcad de smras pa/ sA la zung ni rab mdzes pa'i/ /ljon shing mchog gi tshal bu 'dir/ /ston pa mya ngan 'das pa la/ /me tog dag gis rab tu gtor/ /</text></item>
<item><p>289b8</p><section>'dul ba</section><text>sangs rgyas bcom ldan 'das mya ngan las 'das ma thag tu lha'i dbang po brgya byin gyis tshigs su bcad de smras pa/ kye ma 'du byed mi rtag ste/ /skye zhing 'jig pa'i chos can yin/ /skyes nas 'jig par 'gyur ba ste/ /de dag nye bar zhi ba bde/ /</text></item>
<item><p>290a1</p><section>'dul ba</section><text>sangs rgyas bcom ldan 'das mya ngan las 'das ma thag tu mi mjed kyi bdag po tshangs pas tshigs su bcad de smras pa/ 'byung po kun gyis 'jig rten 'dir ni bsags pa'i mtha'/ /'dod 'gyur 'jig rten 'di na gang zag zla med cing / /</text></item>
<item><p>290a2</p><section>'dul ba</section><text>de bzhin gshegs pa stobs rnams brnyes pa spyan ldan pa/ /ston pa 'di lta bu yang yongs su mya ngan 'das/ /sangs rgyas bcom ldan 'das yongs su mya ngan las 'das ma thag tu tshe dang ldan pa ma 'gags pas tshigs su bcad de smras</text></item>
<item><p>290a3</p><section>'dul ba</section><text>pa/ brtan pa'i thugs kyis skyob mdzad cing / /mi g.yo zhi ba brnyes gyur pa/ /dbugs dbyung ba dang rngub 'gags nas/ /spyan ldan yongs su mya ngan 'das/ /rnam pa thams cad mchog ldan pa/ /gang tshe ston pa dus mdzad de/ /de tshe rab</text></item>
<item><p>290a4</p><section>'dul ba</section><text>tu sngangs gyur cing / /de tshe spu yang langs par gyur/ /zhum pa med pa'i thugs kyis ni/ /tshor ba dag la lhag par gnas/ /de yi thugs ni rnam grol ba/ /sgron ma de 'dra mya ngan 'das/ /sangs rgyas bcom ldan 'das yongs su</text></item>
<item><p>290a5</p><section>'dul ba</section><text>mya ngan las 'das ma thag tu dge slong kha cig ni sa la 'gre ldog /kha cig ni dpung pa la bzung nas ku cho 'don/ kha cig ni sdug bsngal gyis sems gzer cing 'dug /kha cig ni chos nyid la brten nas gang 'di ltar bdag cag</text></item>
<item><p>290a6</p><section>'dul ba</section><text>la bcom ldan 'das kyis zhib tu bstan te thams cad kyi snying du sdug cing phangs pa/ dga' ba/ yid du 'ong ba dang bral nas med pa dang / zhig pa dang / bye bar gyur to/ /de nas tshe dang ldan pa ma 'gags pas tshe dang ldan pa kun dga' bo la</text></item>
<item><p>290a7</p><section>'dul ba</section><text>'di skad ces smras so/ /kye tshe dang ldan pa kun dga' bo dge slong rnams rim gyis dal bu dal bus zil gyis ma mnan na/ tshe bskal pa brgya phrag mang po thub pa'i lha rnams 'di ltar legs par gsungs pa'i chos 'dul ba la rab tu byung ba'i dge</text></item>
<item><p>290a8</p><section>'dul ba</section><text>slong rnams so sor mi rtog par mang du gnas so zhes 'phya bar byed/ smod par byed/ kha zer bar byed do/ /tshe dang ldan pa ma 'gags pa la lha ji snyed yod pa shes sam zhes dris pa dang / kun dga' bo ji tsam grong khyer rtswa can gyi bar nas chu bo</text></item>
<item><p>290b1</p><section>'dul ba</section><text>dbyig ldan gyi bar dang / ji tsam shing sA la zung gnyis kyi tshal gyi bar nas/ gyad kyis dbu rgyan btags pa'i mchod rten gyi bar dpag tshad bcu gnyis kho ra khor yug tu dbang che ba/ dbang che bar grags pa'i lha rnams kyis ma khyab cing ma gang ba cung</text></item>
<item><p>290b2</p><section>'dul ba</section><text>zad kyang med de/ chung ngu na khar ba gzugs pa'i khyon tsam yang med par lha kha cig ni sa la 'gre ldog /kha cig ni dpung pa nas bzung nas ku cho 'don/ kha cig ni sdug bsngal gyis sems gzer cing 'dug /kha cig chos nyid la brten nas/ gang 'di ltar</text></item>
<item><p>290b3</p><section>'dul ba</section><text>bdag cag la bcom ldan 'das kyis rnam grangs du mar kun tu bstan te/ thams cad kyi snying du sdug cing phangs pa/ dga' ba dang yid du 'ong ba dang bral nas med pa dang / zhig pa dang / gyes par gyur to/ /de'i nub mo tshe dang ldan pa ma 'gags pas tshe dang ldan</text></item>
<item><p>290b4</p><section>'dul ba</section><text>pa kun dga' bo la rnam par nges pa'i chos kyi gtam smras nas 'phags pa'i ngo bor cang mi smra bar 'dug go/ /de nas de'i mtshan mo nam nangs nas tshe dang ldan pa ma 'gags pas tshe dang ldan pa kun dga' bo la 'di skad ces smras so/ /tshe dang ldan pa kun</text></item>
<item><p>290b5</p><section>'dul ba</section><text>dga' bo song la grong khyer rtswa can gyi gyad rnams la 'di skad ces gnas 'jog dag deng gi mtshan mo'i gung thun la ston pa phung po lhag ma med pa'i mya ngan las 'das pa'i dbyings su yongs su mya ngan las 'das kyis/ khyed kyi bya ba dang sgrub pa</text></item>
<item><p>290b6</p><section>'dul ba</section><text>dag der byos la da phyin chad 'di skad ces grong gi nye kor ba dag bdag cag gi ston pa phung po lhag ma med pa'i mya ngan las 'das pa'i dbyings su yongs su mya ngan las 'das te/ bdag cag gis de la mchod pa bya zhing brtson par bya ma nus so zhes yid la</text></item>
<item><p>290b7</p><section>'dul ba</section><text>gcags par ma byed cig ces smros shig /tshe dang ldan pa ma 'gags pas de skad smras nas/ tshe dang ldan pa kun dga' bos tshe dang ldan pa ma 'gags pa'i ltar mnyan nas snam sbyar blangs te dge slong gzhan dag dang / phyi bzhin 'brang ba'i</text></item>
<item><p>290b8</p><section>'dul ba</section><text>dge sbyong dag dang / grong khyer rtswa can gyi gyad rnams kyi 'dun khang ga la bar song ste phyin pa dang / de'i tshe grong khyer rtswa can gyi gyad rnams kyi 'dun khang na gyad lnga brgya tsam zhig bya ba dag cig gi phyir 'dus shing 'dug par gyur to/ /de nas tshe dang ldan pa</text></item>
<item><p>291a1</p><section>'dul ba</section><text>kun dga' bos grong khyer rtswa can gyi gyad rnams la 'di skad ces smras so/ /grong khyer rtswa can gyi gyad kyi 'khor mang po tshogs shing 'dus pa shes ldan gnas 'jog dag nyon cig /deng gi mtshan mo'i gung thun la ston pa phung po lhag ma med pa'i mya ngan</text></item>
<item><p>291a2</p><section>'dul ba</section><text>las 'das pa'i dbyings su mya ngan las 'das kyis/ gang khyed kyis bya ba dang sgrub pa dag der byos la phyin chad 'di skad ces grong gi nye kor ba dag bdag cag gi ston pa phung po lhag ma med pa'i dbyings su yongs su mya ngan las 'das te/ bdag cag gis de la mchod cing brtson</text></item>
<item><p>291a3</p><section>'dul ba</section><text>par byed ma nus so zhes yid la gcags par ma byed cig ces smras nas/ grong khyer rtswa can gyi gyad kha cig ni sa la 'gre ldog /kha cig ni dpung pa nas bzung nas ku cho 'don/ kha cig ni sdug bsngal gyis sems gzir cing 'dug /kha cig ni chos nyid la brten nas gang 'di</text></item>
<item><p>291a4</p><section>'dul ba</section><text>ltar bdag cag la bcom ldan 'das kyis rnam grangs du mar kun tu bstan te/ thams cad kyi snying du sdug cing phangs pa/ dga' ba dang / yid du 'ong ba dang bral nas med pa dang / zhig pa dang / bye bar gyur to/ /de nas grong khyer rtswa can gyi gyad rnams ji tsam grong</text></item>
<item><p>291a5</p><section>'dul ba</section><text>khyer rtswa can gyi dri dang / phreng ba dang / bdug spos dang / phye ma dang / rol mo'i cha byad dag thogs te/ de dag gi bu dang / chung ma dang / bran pho dang / bran mo dang / las byed pa dang / zho shas 'tsho ba dang / de dag gi mdza' bshes dang / nye du dang / blon po dang /</text></item>
<item><p>291a6</p><section>'dul ba</section><text>snag gi gnyen mtshams rnams grong khyer rtswa can nas byung nas shing sA la zung gnyis kyi tshal ga la ba der song ste phyin nas/ bcom ldan 'das seng ge lta bur gzims pa la dri dang / phreng ba dang / bdug spos dang / phye ma dang / rol mos</text></item>
<item><p>291a7</p><section>'dul ba</section><text>bkur stir byas/ bla mar byas/ ri mor byas/ mchod par byas so/ /de nas gzhan yang grong khyer rtswa can gyi gyad gtso bo gtso bo rnams kyis tshe dang ldan pa kun dga' bo la 'di skad ces smras so/ /btsun pa kun dga' bo bcom ldan 'das kyi sku gdung</text></item>
<item><p>291a8</p><section>'dul ba</section><text>la bdag cag rnams kyis mchod par bgyi ba dang / brtson pa ji lta bur bsgrub par bgyi lags/ gnas 'jog dag 'di lta ste/ 'khor los sgyur ba'i rgyal po la bya ba bzhin no/ /btsun pa kun dga' bo 'khor los sgyur ba'i rgyal po la ji ltar bgyid</text></item>
<item><p>291b1</p><section>'dul ba</section><text>lags/ gnas 'jog dag 'khor los sgyur ba'i rgyal po la ni lus shing bal gyi 'da' bas dkri zhing shing bal gyi 'da' bas dkris nas ras zung lnga brgyas dkri bar bya'o/ /ras zung lnga brgyas dkris nas lcags kyi sgrom bur bcug ste/ 'bru mar gyis bkang nas steng nas</text></item>
<item><p>291b2</p><section>'dul ba</section><text>lcags kyi kha gab gnyis kyis bkab ste/ dri zhim po'i shing thams cad spungs te/ des bsregs nas/ me de dag 'o mas bsad de de'i rus pa gser gyi bum pa'i nang tu bcug nas lam po che'i bzhi mdor rus pa'i mchod rten brtsigs nas gdugs dang /</text></item>
<item><p>291b3</p><section>'dul ba</section><text>rgyal mtshan dang / ba dan btsugs te/ dri dang / phreng ba dang / bdug pa dang / phye ma dang / rol mo'i sgras bkur stir byed/ bla mar byed/ ri mor byed/ mchod par byed cing dus ston chen po yang byed do/ /gnas 'jog dag 'khor los</text></item>
<item><p>291b4</p><section>'dul ba</section><text>sgyur ba'i rgyal po la bya ba de bzhin du de bzhin gshegs pa dgra bcom pa yang dag par rdzogs pa'i sangs rgyas la de bas kyang lhag par bya'o/ /btsun pa kun dga' bos gsungs pa'i don bdag cag gis 'tshal ba ltar na gang gi phyir bdag cag gis gdugs</text></item>
<item><p>291b5</p><section>'dul ba</section><text>gcig gam/ gnyis sam/ gsum gyis mi tshogs te sbyar bar dka' na/ zhag bdun tshun chad kyis bdag cag gis de bzhin du sbyar te/ bcom ldan 'das seng ge'i khri la gzims pa la dri dang / phreng ba dang / bdug</text></item>
<item><p>291b6</p><section>'dul ba</section><text>pa dang / phye ma dang / rol mo'i sgras bkur stir bgyi/ bla mar bgyi/ ri mor bgyi/ mchod par bgyi'o/ /de bzhin du gyis shig ces tshe dang ldan pa kun dga' bo las thos nas/ grong khyer rtswa can gyi gyad</text></item>
<item><p>291b7</p><section>'dul ba</section><text>rnams nyi ma bdun pa nyid la shing bal gyi 'da' ba dag bsags te/ shing bal gyi 'da' ba dag bsags nas ras zung lnga brgya yang bsags/ ras zung lnga brgya yang bsags nas/ lcags kyi sgrom yang bshams/ lcags</text></item>
<item><p>291b8</p><section>'dul ba</section><text>kyi sgrom bshams nas/ dri zhim po'i shing thams cad kyang spungs/ dri zhim po'i shing thams cad spungs nas gser gyi bum pa yang sta gon byas/ gser gyi bum pa sta gon byas nas gser gyi khyogs</text></item>
<item><p>292a1</p><section>'dul ba</section><text>dag kyang bshams te/ gser gyi khyogs bshams nas grong khyer rtswa can nas chu bo dbyig ldan gyi bar dang / shing sA la zung gi tshal nas gyad kyis dbu rgyan btags pa'i mchod rten gyi bar dpag tshad bcu gnyis thog thag ji tsam dri dang / phreng ba dang /</text></item>
<item><p>292a2</p><section>'dul ba</section><text>bdug pa dang / phye ma dang / rol mo'i cha spyad dag thogs nas grong khyer rtswa can nas byung ste/ shing sA la zung gi tshal ga la bar song nas phyin pa dang / seng ge'i khri la gzims pa la dri dang / phreng ba dang / bdug pa dang / phye ma dang / rol mo'i sgras bkur</text></item>
<item><p>292a3</p><section>'dul ba</section><text>stir byas/ bla mar byas/ ri mor byas/ mchod par byas so/ /gzhan yang grong khyer rtswa can gyi gyad gtso bo gtso bo dag gis grong khyer rtswa can gyi gyad rnams la 'di skad ces smras so/ /grong khyer rtswa can gyi gyad kyi 'khor mang po</text></item>
<item><p>292a4</p><section>'dul ba</section><text>tshogs shing 'dus pa shes ldan gnas 'jog dag nyon cig /gyad kyi chung ma dang / gyad kyi bu mo dag gis ni bcom ldan 'das la gos kyi bla re bres shig /gyad rnams dang / gyad gzhon nu dag gis ni bcom ldan 'das kyi</text></item>
<item><p>292a5</p><section>'dul ba</section><text>khyogs zung shig /nged cag gis ni dri dang / phreng ba dang / bdug pa dang / phye ma dang / rol mo'i sgras bkur stir bya/ bla mar bya/ ri mor bya/ mchod par bya ste/ grong khyer rtswa can gyi nub sgo nas</text></item>
<item><p>292a6</p><section>'dul ba</section><text>dbus thog thag tu zhugs nas grong khyer rtswa can gyi shar sgor byung ste chu bo dbyig ldan rgal nas gyad kyis dbu rgyan btags pa'i mchod rten gyi drung du bzhugs su gsol la zhugs la bzhen par bya'o/ /de nas grong khyer rtswa can gyi gyad rnams kyis de bzhin</text></item>
<item><p>292a7</p><section>'dul ba</section><text>du bgyi'o zhes mnyan nas gyad kyi chung ma dang / gyad kyi bu mo dag gis ni bcom ldan 'das la gos kyi gdugs dag bres/ gyad rnams dang / gyad gzhon nu dag gis ni bcom ldan 'das kyi khyogs gdeg par 'dod na/</text></item>
<item><p>292a8</p><section>'dul ba</section><text>bcom ldan 'das kyi khyogs gdeg par ma nus pa dang / tshe dang ldan pa ma 'gags pas tshe dang ldan pa kun dga' bo la 'di skad ces smras so/ /tshe dang ldan pa kun dga' bo grong khyer rtswa can gyi gyad rnams kyis bcom</text></item>
<item><p>292b1</p><section>'dul ba</section><text>ldan 'das kyi khyogs gdeg par ma nus so/ /de ci'i phyir zhe na/ lha rnams kyi bsam pa yin no/ /tshe dang ldan pa ma 'gags pa lha rnams kyi bsam pa ji lta bu yin/ lha rnams kyis ni gyad kyi chung ma dang / gyad kyi bu mo dag gis na bcom</text></item>
<item><p>292b2</p><section>'dul ba</section><text>ldan 'das la gos kyi bla re bre zhing / gyad rnams dang / gyad gzhon nu dag gis ni bcom ldan 'das kyi khyogs la bzung nas bdag gis lha'i dri dang / phreng ba dang / bdug pa dang / phye ma dang / rol mo'i sgras bkur sti bya/</text></item>
<item><p>292b3</p><section>'dul ba</section><text>bla mar bya/ ri mor bya/ mchod pa byas te/ grong khyer rtswa can gyi nub phyogs kyi sgo nas dbus thog thag zhugs la grong khyer rtswa can gyi shar sgo nas byung ste/ chu bo dbyig ldan rgal nas gyad kyis dbu rgyan btags pa'i mchod</text></item>
<item><p>292b4</p><section>'dul ba</section><text>rten gyi drung du bzhugs su gsol la zhugs la bzhen par bya'o zhes bsams so/ /tshe dang ldan pa ma 'gags pa lha rnams kyis ji ltar bsams pa de bzhin du bya'o/ /de nas tshe dang ldan pa kun dga' bos grong khyer rtswa can gyi gyad rnams la 'di</text></item>
<item><p>292b5</p><section>'dul ba</section><text>skad ces smras so/ /shes ldan gnas 'jog dag bcom ldan 'das kyi khyogs gdeg ma nus pa de ci'i phyir zhe na/ lha rnams kyis bsams pa yin no/ /btsun pa kun dga' bo lha rnams kyis ji ltar bsams lags/</text></item>
<item><p>292b6</p><section>'dul ba</section><text>lha rnams kyis ni gyad kyi chung ma dang / gyad kyi bu mo dag gis bcom ldan 'das la gos kyi bla re bre zhing gyad rnams dang / gyad gzhon nu dag gis ni bcom ldan 'das kyi khyogs bteg ste/ bdag cag gis lha'i dri dang / phreng ba dang /</text></item>
<item><p>292b7</p><section>'dul ba</section><text>bdug pa dang / phye ma dang / rol mo'i sgras bkur stir bya/ bla mar bya/ ri mor bya/ mchod par byas nas/ grong khyer rtswa can gyi nub phyogs kyi sgo nas dbus thog thag zhugs la grong khyer rtswa can gyi shar sgor byung ste/</text></item>
<item><p>292b8</p><section>'dul ba</section><text>chu bo dbyig ldan rgal nas/ gyad kyis dbu rgyan btags pa'i mchod rten gyi drung du bzhugs su gsol la zhugs la bzhen par bya'o zhes sems so/ /btsun pa kun dga' bo ji ltar lha rnams kyis bsams pa de bzhin du bgyi'o/ /</text></item>
<item><p>293a1</p><section>'dul ba</section><text>de nas gyad kyi chung ma dang / gyad kyi bu mo dag gis ni bcom ldan 'das la gos kyi bla re bres/ gyad rnams dang / gyad gzhon nu dag gis ni bcom ldan 'das kyi khyogs bteg ste/ khyogs bteg ma thag tu bar snang la gnas pa'i</text></item>
<item><p>293a2</p><section>'dul ba</section><text>lha dag gis lha'i me tog ut+pa la dang / pad ma dang / pad ma dkar po dang / ku mu da dang / a ga ru'i phye ma dang / ta ma la'i phye ma dang / lha'i me tog man dA ra ba la sogs pa dag gis ni gtor/ lha'i rol mo'i sgra dag ni blangs/ gos</text></item>
<item><p>293a3</p><section>'dul ba</section><text>mang po dag ni bor ro/ /gzhan yang grong khyer rtswa can gyi gyad gtso bo gtso bo dag gis grong khyer rtswa can gyi gyad rnams la 'di skad ces smras so/ /shes ldan gnas 'jog dag bdag cag gi mi'i rol mo'i cha spyad dag bor la/ bdag cag gis lha'i</text></item>
<item><p>293a4</p><section>'dul ba</section><text>dri dang / phreng ba dang / bdug pa dang / phye ma dang / rol mo'i sgras bkur sti bya/ bla mar bya/ ri mor bya/ mchod pa byas la/ grong khyer rtswa can gyi nub phyogs kyi sgo nas grong khyer rtswa can gyi shar sgor byung</text></item>
<item><p>293a5</p><section>'dul ba</section><text>la/ chu bo dbyig ldan rgal nas gyad kyis dbu rgyan btags pa'i mchod rten gyi drung du bzhugs su gsol la zhugs la bzhen par bya'o zhes smras so// //'dul ba phran tshegs kyi gzhi/ bam po lnga bcu rtsa drug pa/</text></item>
<item><p>293a6</p><section>'dul ba</section><text>de nas grong khyer rtswa can gyi gyad rnams kyis mi'i rol mo'i cha spyad dag bor te/ lha'i dri dang / phreng ba dang / bdug pa dang / phye ma dang / rol mo'i sgras bkur stir byas/ bla mar byas/ ri mor byas/</text></item>
<item><p>293a7</p><section>'dul ba</section><text>mchod par byas te/ grong khyer rtswa can gyi nub sgo nas dbus thog thag du zhugs te/ grong khyer rtswa can gyi shar sgor byung nas chu bo dbyig ldan rgal te/ gyad kyis dbu rgyan btags pa'i mchod rten gyi drung du bzhugs su</text></item>
<item><p>293a8</p><section>'dul ba</section><text>gsol lo/ /de'i tshe grong khyer rtswa can du lha'i me tog man dA ra ba mang po pus mo nub tsam du bab par gyur to/ /de'i tshe 'tsho ba can gzhan zhig gis lha'i me tog man dA ra ba de las mang du blangs te yul sdig pa can du bya ba zhig gi ched du song</text></item>
<item><p>293b1</p><section>'dul ba</section><text>ba dang / de'i tshe tshe dang ldan pa 'od srung chen po 'khor lnga brgya dang chas te/ yul sdig pa can gyi bar nas grong khyer rtswa can gyi bar du lam du zhugs te/ bcom ldan 'das kyi sku gdung ma nyams pa la phyag 'tshal bar 'dod pa dang / tshe dang ldan pa</text></item>
<item><p>293b2</p><section>'dul ba</section><text>'od srung chen pos 'tsho ba can de lam kar mthong ngo / /mthong nas 'tsho ba can de la 'di skad ces smras so/ /tshe dang ldan pa 'tsho ba can khyod gang nas 'dir 'ongs/ gang du 'gro/ btsun pa 'od srung chen po bdag ni grong khyer rtswa can nas</text></item>
<item><p>293b3</p><section>'dul ba</section><text>'dir mchis te/ bgyi ba zhig gi ched la yul sdig pa can du mchi'o/ /tshe dang ldan pa 'tsho ba can khyod kyis nga'i ston pa shes sam/ 'phags pa 'tshal lags te/ dge slong gau ta ma lags so/ /'phags pa 'od srung chen po</text></item>
<item><p>293b4</p><section>'dul ba</section><text>ston pa de yongs su mya ngan las 'das nas deng du dgung bdun lon lags te/ de'i sku gdung la mchod pa bgyis pa'i lha'i me tog man dA ra ba bdag gis blangs pa 'di lags so/ /de'i tshe rgan zhugs gzhan zhig tshul ma yin pa'i tshig 'di skad du</text></item>
<item><p>293b5</p><section>'dul ba</section><text>smra ste/ 'di ltar bdag ni 'gyod pa dang rgan zhugs kyis 'di ltar kye dge slong dag 'di ni bya ba'o/ /'di ni bya ba ma yin pa'o zhes smra ba las thar bar gyur te/ da ni bdag cag gis gang nus pa de ni bya/ gang mi nus pa de ni mi bya'o zhes</text></item>
<item><p>293b6</p><section>'dul ba</section><text>de skad du mi rigs par smra ba dang / bar snang la gnas pa'i lha dag gis bsgribs te/ ji ltar tshe dang ldan pa 'od srung chen po ma gtogs pa dge slong gi 'khor de gcig gis kyang thos par ma gyur to/ /de nas tshe dang ldan pa 'od srung chen pos</text></item>
<item><p>293b7</p><section>'dul ba</section><text>tshul ma yin pa'i tshig de lta bu smra ba gdul ba'i don du lam las gyur te/ dge slong gi dge 'dun gyi gung la stan bshams pa nyid la 'dug go/ /'dug nas tshe dang ldan pa 'od srung chen pos dge slong rnams la 'di skad ces smras so/ /tshe dang</text></item>
<item><p>293b8</p><section>'dul ba</section><text>ldan pa dag 'dus byas thams cad ni mi rtag pa/ mi brtan pa/ yid brtan du mi rung ba/ 'gyur ba'i chos can yin te/ ji srid du 'di ltar 'dus byas kyi chos thams cad la yid dbyung bar bya/ rnam par grol bar</text></item>
<item><p>294a1</p><section>'dul ba</section><text>bya'o/ /kye tshe dang ldan pa dag bdag ni bcom ldan 'das kyi sku gdung ma nyams pa blta bar rings par 'gro'o/ /de nas grong khyer rtswa can gyi gyad rnams kyis bcom ldan 'das kyi sku gdung la shing bal gyi 'da' bas dkris so/ /</text></item>
<item><p>294a2</p><section>'dul ba</section><text>shing bal gyi 'da' bas dkris nas/ ras zung lnga brgyas dkris so/ /ras zung lnga brgyas dkris nas/ lcags kyi sgrom du bcug ste 'bru mar gyis bkang ngo / /lcags kyi sgrom du bcug ste/ 'bru mar gyis bkang</text></item>
<item><p>294a3</p><section>'dul ba</section><text>nas/ steng nas lcags kyi kha gab gnyis kyis bkab ste/ dri zhim po'i shing thams cad spungs nas zhugs la bzhen par 'dod na me spar bar ma nus so/ /de nas tshe dang ldan pa ma 'gags pas tshe dang ldan pa kun dga'</text></item>
<item><p>294a4</p><section>'dul ba</section><text>bo la 'di skad ces smras so/ /tshe dang ldan pa kun dga' bo grong khyer rtswa can gyi gyad rnams kyis bcom ldan 'das kyi sku gdung zhugs la bzhen par ma nus so/ /de ci'i phyir zhe na/ lha rnams kyis bsams pa</text></item>
<item><p>294a5</p><section>'dul ba</section><text>yin no/ /tshe dang ldan pa ma 'gags pa lha rnams kyis ji ltar bsams/ 'di ltar tshe dang ldan pa 'od srung chen po 'khor lnga brgya dang chas te yul sdig pa can gyi bar nas grong khyer rtswa can gyi bar du lam du</text></item>
<item><p>294a6</p><section>'dul ba</section><text>zhugs te/ bcom ldan 'das kyi sku gdung ma nyams pa la phyag 'tshal bar 'dong ba yin no/ /tshe dang ldan pa ma 'gags pa ji ltar lha rnams kyis bsams pa de bzhin du bya'o/ /de nas tshe dang ldan pa kun dga' bos grong</text></item>
<item><p>294a7</p><section>'dul ba</section><text>khyer rtswa can gyi gyad rnams la 'di skad ces smras so/ /grong khyer rtswa can gyi gyad kyi 'khor mang po tshogs shing 'dus pa shes ldan gnas 'jog dag nyon cig /bcom ldan 'das kyi sku gdung zhugs la bzhen par ma nus pa</text></item>
<item><p>294a8</p><section>'dul ba</section><text>de ci'i phyir zhe na/ lha rnams kyis bsams pa yin no/ /tshe dang ldan pa kun dga' bo lha rnams kyis ji ltar bsams lags/ de ni tshe dang ldan pa 'od srung chen po 'khor lnga brgya dang chas te yul sdig pa can gyi bar nas grong</text></item>
<item><p>294b1</p><section>'dul ba</section><text>khyer rtswa can gyi bar du lam du zhugs te bcom ldan 'das kyi sku gdung ma nyams pa la phyag 'tshal bar 'dong ba yin no/ /de dag gis smras pa/ btsun pa kun dga' bo ji ltar lha rnams kyis bsams pa de bzhin du bgyi'o/ /de nas tshe dang</text></item>
<item><p>294b2</p><section>'dul ba</section><text>ldan pa 'od srung chen po grong khyer rtswa can du phyin pa dang / 'khor dag gis tshe dang ldan pa 'od srung chen po rgyang ring po nas mthong ngo / /mthong nas kyang dri dang / phreng ba dang / bdug pa dang / phye ma dang / rol mo'i cha spyad dag thogs te/ tshe dang ldan pa</text></item>
<item><p>294b3</p><section>'dul ba</section><text>'od srung chen po ga la ba der song ste phyin nas/ tshe dang ldan pa 'od srung chen po'i rkang pa la mgo bos phyag 'tshal te/ tshe dang ldan pa 'od srung chen po'i phyi bzhin du rjes su 'brang zhing song ngo / /tshe dang ldan pa 'od srung chen po 'khor brgya</text></item>
<item><p>294b4</p><section>'dul ba</section><text>phrag du ma dang / 'khor stong phrag du ma dang / 'khor brgya stong phrag du ma dang bcom ldan 'das ga la ba der song ste phyin pa dang / dri zhim po'i shing thams cad bsal to/ /dri zhim po'i shing thams cad bsal nas lcags kyi sgrom</text></item>
<item><p>294b5</p><section>'dul ba</section><text>kha phye'o/ /lcags kyi sgrom kha phye nas ras zung lnga brgya bshus so/ /ras zung lnga brgya bshus nas shing bal gyi 'da' ba yang bshus so/ /shing bal gyi 'da' ba bshus nas bcom ldan 'das kyi sku gdung ma nyams pa la phyag byas so/ /</text></item>
<item><p>294b6</p><section>'dul ba</section><text>de'i tshe na sa chen po 'di'i steng na nyan thos chen po bzhi yod de/ tshe dang ldan pa kun shes kauN+Di n+ya dang / tshe dang ldan pa skul byed chen po dang / tshe dang ldan pa stobs bcu 'od srung dang / tshe dang ldan pa 'od srung chen po'o/ /de dag gi nang</text></item>
<item><p>294b7</p><section>'dul ba</section><text>na tshe dang ldan pa 'od srung chen po ye shes dang ldan pa/ bsod nams che ba/ chos gos dang / bsod snyoms dang / mal stan dang / na ba'i rkyen sman dang / yo byad dag rnyed pa yin no/ /de nas tshe dang ldan pa 'od srung chen po de 'di</text></item>
<item><p>294b8</p><section>'dul ba</section><text>snyam du sems te/ ma la bdag nyid kyis bcom ldan 'das la mchod pa'i las bya'o snyam du spro ba bskyed nas/ tshe dang ldan pa 'od srung chen pos shing bal gyi 'da' ba gzhan dag sta gon byas te/ shing bal gyi 'da' ba gzhan dag sta gon</text></item>
<item><p>295a1</p><section>'dul ba</section><text>byas nas gzhan yang ras zung lnga brgya sta gon byas so/ /ras zung lnga brgya gzhan dag sta gon byas nas bcom ldan 'das kyi sku gdung la shing bal gyi 'da' bas dkris so/ /shing bal gyi zla bas dkris nas ras zung lnga brgyas dkris so/ /</text></item>
<item><p>295a2</p><section>'dul ba</section><text>ras zung lnga brgyas dkris nas/ lcags kyi sgrom du bcug ste 'bru mar gyis bkang ngo / /lcags kyi sgrom du bcug ste 'bru mar gyis bkang nas steng du lcags kyi kha gab gnyis kyis bkab ste shing dri zhim po thams cad spungs so/ /spungs nas</text></item>
<item><p>295a3</p><section>'dul ba</section><text>phyogs gcig tu song ba dang / ji ltar de sangs rgyas rnams kyi sangs rgyas kyi mthu dang / lha rnams kyi lha'i mthus de rang 'bar bar gyur to/ /de nas tshe dang ldan pa kun dga' bo bcom ldan 'das kyi sku gdung spungs pa de dag la bskor ba byas nas</text></item>
<item><p>295a4</p><section>'dul ba</section><text>de'i tshe tshigs su bcad de smras pa/ rnam par 'dren pa rin chen sku mnga' ba/ /rdzu 'phrul chen po tshangs pa'i 'jig rten gshegs/ /sangs rgyas sku la ras zung lnga brgya dang / /chos gos stong snyed kun tu dkris gyur pa/ /nyid kyi gzi brjid</text></item>
<item><p>295a5</p><section>'dul ba</section><text>kyis ni sku gdung dang / /kun tu dkris pa rab tu tshig par gyur/ /de la chos gos gnyis ni ma tshig pa/ /nang rim dang ni phyi rim 'di rnam gnyis/ /de nas grong khyer rtswa can gyi gyad rnams kyis me de dag 'o mas bsad pa dang / de nas 'o ma las</text></item>
<item><p>295a6</p><section>'dul ba</section><text>shing bzhi skyes par gyur te/ 'di lta ste/ gser can dang / ser skya dang / rta don dang / u dum ba ra zhes bya ba yin no/ /de nas grong khyer rtswa can gyi gyad rnams kyis de'i sku gdung gser gyi bum pa'i nang du bcug ste/ gser las byas pa'i</text></item>
<item><p>295a7</p><section>'dul ba</section><text>khyogs kyi steng du bzhag nas dri dang / phreng ba dang / bdug pa dang / phye ma dang / rol mo'i sgras bkur stir byas/ bla mar byas/ ri mor byas/ mchod pa byas te grong khyer rtswa can du phyin nas/ der grong khyer mchog gi dbus su bzhugs su</text></item>
<item><p>295a8</p><section>'dul ba</section><text>gsol nas dri dang / phreng ba dang / bdug pa dang / phye ma dang / rol mo'i sgras bkur stir byas/ bla mar byas/ ri mor byas/ mchod pa byas so/ /de nas yul sdig pa can gyi gyad rnams kyis grong khyer rtswa can du bcom ldan 'das</text></item>
<item><p>295b1</p><section>'dul ba</section><text>yongs su mya ngan las 'das nas deng du zhag bdun lon nas sku gdung la sku gdung gi mchod pa byed do zhes thos so/ /thos nas kyang dpung gi tshogs yan lag bzhi pa glang po che'i tshogs dang / rta'i tshogs dang / shing rta'i tshogs dang / dpung bu</text></item>
<item><p>295b2</p><section>'dul ba</section><text>chung gi tshogs go bskon te/ grong khyer rtswa can gyi gyad ga la ba der song ste phyin nas/ grong khyer rtswa can gyi gyad rnams la 'di skad ces smras so/ /grong khyer rtswa can gyi gyad kyi 'khor mang po tshogs shing 'dus pa shes ldan dag nyon cig /bcom</text></item>
<item><p>295b3</p><section>'dul ba</section><text>ldan 'das ni nged la yun ring po nas phangs shing sdug pa yin te/ de khyed kyi grong khyer gyi nyen kor du rten pa las yongs su mya ngan las 'das na/ bcom ldan 'das de'i sku gdung sha ri ram gyi skal ba de nged la byin cig dang / de nged kyis yul sdig pa can du</text></item>
<item><p>295b4</p><section>'dul ba</section><text>bcom ldan 'das de'i sku gdung gi mchod rten brtsigs la gdugs dang / rgyal mtshan dang / ba dan gzugs shing / dri dang / phreng ba dang / bdug pa dang / phye ma dang / rol mo'i sgras bkur sti bya/ bla mar bya/ ri mor bya/ mchod par bya ste/ mchod pa</text></item>
<item><p>295b5</p><section>'dul ba</section><text>byas nas dus ston chen po yang bya'o/ /gnas 'jog dag bcom ldan 'das de ni nged la yang phangs shing sdug pa yin la/ nged kyi grong gi nyen kor du rten pa las 'das par gyur pas bcom ldan 'das de'i sku gdung sha ri ram gyi skal ba nged kyis sbyin par</text></item>
<item><p>295b6</p><section>'dul ba</section><text>mi bya'o/ /gal te byin na de lta na ni legs/ ji ste ma byin par gyur na dmag gis dbrog go/ /grong khyer rtswa can gyi gyad rnams kyis de bzhin du bya'o zhes mnyan to/ /yul rtog pa g.yo ba na gnas pa'i rgyal rigs bu lu ka dang / grong khyer</text></item>
<item><p>295b7</p><section>'dul ba</section><text>sgra sgrogs na gnas pa'i rgyal rigs krod T+ya dang / khyab 'jug gling na gnas pa'i bram ze dang / grong khyer ser skya na gnas pa'i rgyal rigs shAkya dang / yul yangs pa can na gnas pa'i rgyal rigs lid tsa bi rnams kyis kyang thos/</text></item>
<item><p>295b8</p><section>'dul ba</section><text>yul ma ga d+ha'i rgyal po lus 'phags ma'i bu ma skyes dgras kyang bcom ldan 'das yongs su mya ngan las 'das te/ yul sdig pa can gyi gyad rnams dang / yul rtog pa g.yo ba'i rgyal rigs bu lu ka dang /</text></item>
<item><p>296a1</p><section>'dul ba</section><text>grong khyer sgra sgrogs kyi rgyal rigs krod T+ya dang / khyab 'jug gling gi bram ze dang / yul ser skya na gnas pa'i rgyal rigs shAkya dang / yul yangs pa can gyi rgyal rigs lid tsa bi rnams dpung gi tshogs yan lag bzhi pa go</text></item>
<item><p>296a2</p><section>'dul ba</section><text>bskon te/ grong khyer rtswa can du sku gdung la mchod pa byed cing der sku gdung gi skal ba len du song ngo zhes thos so/ /thos nas kyang yul ma ga d+ha'i sna chen po la gtogs pa bram ze dbyar byed la 'di skad ces smras so/ /dbyar byed ngas ni bcom</text></item>
<item><p>296a3</p><section>'dul ba</section><text>ldan 'das yongs su mya ngan las 'das nas sdig pa can gyi gyad rnams dang / yul rtog pa g.yo ba'i rgyal rigs bu lu ka dang / grong khyer sgra sgrogs kyi rgyal rigs krod T+ya dang / khyab 'jug gling gi bram ze dang / yul ser skya na</text></item>
<item><p>296a4</p><section>'dul ba</section><text>gnas pa'i rgyal rigs shAkya dang / yul yangs pa can gyi rgyal rigs lid tsa bi rnams dpung gi tshogs yan lag bzhi pa go bskon te/ grong khyer rtswa can du sku gdung la mchod pa byed cing der sku gdung gi skal ba len du song ngo zhes</text></item>
<item><p>296a5</p><section>'dul ba</section><text>thos na/ khyod kyis shes sam/ de bas na bdag cag kyang dpung gi tshogs yan lag bzhi pa go bskon te/ bcom ldan 'das kyi sku gdung gi skal ba blang bar bya'o/ /des lha de bzhin du go bskon par bgyi'o zhes smras nas/ des</text></item>
<item><p>296a6</p><section>'dul ba</section><text>dpung gi tshogs yan lag bzhi pa go bskon te/ rgyal po ma skyes dgra yang glang po che la zhon pa dang / des bcom ldan 'das kyi yon tan rjes su dran pas brgyal bar gyur to/ /de nas glang po che las phab ste rta la bskyon pa dang /</text></item>
<item><p>296a7</p><section>'dul ba</section><text>der yang brgyal bar gyur te/ des smras pa/ dbyar byed ngas ni mi nus kyis/ khyod nyid dpung gi tshogs yan lag bzhi pa go bskon te/ song la grong khyer rtswa can gyi gyad rnams la nga'i bkas gnod pa chung ngam/ nyam nga ba chung ngam/ bskyod</text></item>
<item><p>296a8</p><section>'dul ba</section><text>pa yang ngam/ 'tsho 'am/ stobs dang bde ba la reg par gnas sam zhes nad dris la 'di skad ces shes ldan dag bcom ldan 'das de ni nga la yun ring po nas phangs shing sdug pa bla mar gyur pa yin te/ de khyed kyi grong gi nyen khor</text></item>
<item><p>296b1</p><section>'dul ba</section><text>du yongs su mya ngan las 'das par gyur na/ shes ldan dag bcom ldan 'das de'i sku gdung sha ri ram gyi skal ba nga la byin cig dang / des na nga rgyal po'i khab tu bcom ldan 'das de'i sku gdung gi mchod rten brtsigs la gdugs dang / rgyal</text></item>
<item><p>296b2</p><section>'dul ba</section><text>mtshan dang / ba dan gzugs shing / dri dang / phreng ba dang / bdug pa dang / phye ma dang / rol mo'i sgras bkur stir bya/ bla mar bya/ ri mor bya/ mchod par bya'o/ /mchod pa byas nas dus ston chen po yang bya'o zhes bsgo shig /lha de bzhin</text></item>
<item><p>296b3</p><section>'dul ba</section><text>du bgyi'o zhes yul ma ga d+ha'i sna chen po la gtogs pa bram ze dbyar byed kyis rgyal po ma skyes dgra las mnyan nas dpung gi tshogs yan lag bzhi pa go bskon te/ grong khyer rtswa can ga la ba der song ste phyin pa dang / grong khyer rtswa can gyi</text></item>
<item><p>296b4</p><section>'dul ba</section><text>gyad rnams la 'di skad ces smras so/ /grong khyer rtswa can gyi gyad kyi 'khor mang po tshogs shing 'dus pa shes ldan dag nyon cig /shes ldan dag la yul ma ga d+ha'i rgyal po lus 'phags ma'i bu rgyal po ma skyes dgra gnod pa chung ngam/</text></item>
<item><p>296b5</p><section>'dul ba</section><text>nyam nga ba chung ngam/ bskyod pa yang ngam/ 'tsho 'am/ stobs dang bde ba la reg par gnas sam zhes nad 'dri zhing / 'di skad ces shes ldan dag bcom ldan 'das de ni nga la yun ring po nas phangs shing sdug pa bla mar gyur pa yin te</text></item>
<item><p>296b6</p><section>'dul ba</section><text>de khyed kyi grong gi nyen khor du yongs su mya ngan las 'das par gyur na/ shes ldan dag bcom ldan 'das de'i sku gdung sha ri ram gyi skal ba nga la byin cig dang / des na nga rgyal po'i khab tu bcom ldan 'das de'i sku gdung gi</text></item>
<item><p>296b7</p><section>'dul ba</section><text>mchod rten brtsigs la gdugs dang / rgyal mtshan dang / ba dan gzugs shing / dri dang / phreng ba dang / bdug pa dang / phye ma dang / rol mo'i sgras bkur sti bya/ bla mar bya/ ri mor bya/ mchod par bya'o/ /mchod pa byas nas</text></item>
<item><p>296b8</p><section>'dul ba</section><text>dus ston chen po yang bya'o zhes bka' stsal to/ /dbyar byed bcom ldan 'das de ni nged la yang yun ring po nas phangs shing sdug pa bla mar gyur pa yin te/ de nged kyi grong gi nyen kor du yongs su mya ngan las 'das pas nged kyis de'i sku</text></item>
<item><p>297a1</p><section>'dul ba</section><text>gdung sha ri ram gyi skal ba sbyin par mi bya'o/ /de nas yul ma ga d+ha'i sna chen po la gtogs pa bram ze dbyar byed kyis grong khyer rtswa can gyi gyad rnams la 'di skad ces smras so/ /gal te byin na de lta na ni legs/ ji ste ma byin</text></item>
<item><p>297a2</p><section>'dul ba</section><text>par gyur na dmag gis dbrog par bya'o/ /grong khyer rtswa can gyi gyad rnams kyis de bzhin du bya'o zhes mnyan nas/ de dag gis rgyal po'i 'khor mang po 'dus pa mthong nas gyad kyi chung ma dang / gyad gzhon nu dag kyang mda' 'phong</text></item>
<item><p>297a3</p><section>'dul ba</section><text>bslabs so/ /ji tsam na yul sdig pa can gyi gyad rnams dang / yul rtog pa g.yo ba'i rgyal rigs pu lu ka dang / grong khyer sgra sgrogs kyi rgyal rigs krod T+ya dang / khyab 'jug gling gi bram ze dang / yul ser skya na gnas pa'i rgyal rigs</text></item>
<item><p>297a4</p><section>'dul ba</section><text>shAkya dang / yul yangs pa can gyi rgyal rigs lid tsa bi dang / yul ma ga d+ha'i sna chen po la gtogs pa bram ze dbyar byed rnams kyis dpung gi tshogs yan lag bzhi pa glang po che'i tshogs dang / rta'i tshogs dang / shing rta'i tshogs</text></item>
<item><p>297a5</p><section>'dul ba</section><text>dang / dpung bu chung gi tshogs go bskon te/ grong khyer rtswa can gyi gyad rnams kyi drung du dmag brgal ba'i phyir lhags so/ /de nas grong khyer rtswa can gyi gyad rnams kyis gyad kyi chung ma dang / gyad gzhon nu dag grong khyer gyi phyir bkod</text></item>
<item><p>297a6</p><section>'dul ba</section><text>de dpung gi tshogs yan lag bzhi pa glang po che'i tshogs dang / rta'i tshogs dang / shing rta'i tshogs dang / dpung bu chung gi tshogs go bskon te/ pha rol po'i dmag gi tshogs bdun po dag gi drung du dmag brgal ba'i phyir byung</text></item>
<item><p>297a7</p><section>'dul ba</section><text>ngo / /de'i tshe bram ze'i rigs bre bo dang mnyam pa 'khor 'dus pa de nyid du 'ongs te/ de nas bram ze'i rigs bre bo dang mnyam pas phan tshun gnyis ka nas g.yul mang po bshams pa 'thabs par gyur na ring po mi thogs</text></item>
<item><p>297a8</p><section>'dul ba</section><text>par gcig la gcig 'chi bar 'gyur bar rig nas g.yang gzhi bskor te/ grong khyer rtswa can gyi gyad ga la ba der song ste phyin nas grong khyer rtswa can gyi gyad rnams la 'di skad ces smras so/ /grong khyer rtswa can gyi gyad kyi 'khor mang po</text></item>
<item><p>297b1</p><section>'dul ba</section><text>tshogs shing 'dus pa shes ldan dag nyon cig /bcom ldan 'das gau ta ma de ni yun ring po nas bzod pa dang ldan pa/ bzod pa'i bsngags pa brjod pa yin no/ /shes ldan dag bcom ldan 'das gau ta ma de bzod pa dang ldan zhing bzod</text></item>
<item><p>297b2</p><section>'dul ba</section><text>pa'i bsngags pa brjod pa yin na sku gdung gi phyir phan tshun gcig la gcig gsod par byed pa ni mi rigs pas kho bos bcom ldan 'das gau ta ma de'i sku gdung cha brgyad du bgo bar spro bar byas/ gang gi phyir bum par sku gdung bcug</text></item>
<item><p>297b3</p><section>'dul ba</section><text>pa'i bum pa de kho bo la byin cig dang / des na kho bos bre bo'i grong khyer du bcom ldan 'das gau ta ma de'i sku gdung gi mchod rten brtsigs la gdugs dang / rgyal mtshan dang / ba dan gzugs shing / dri dang / phreng ba dang / bdug pa dang /</text></item>
<item><p>297b4</p><section>'dul ba</section><text>rol mo'i sgras bkur stir bya'o/ /bla mar bya'o/ /ri mor bya'o/ /mchod pa bya'o/ /mchod pa byas nas dus ston chen po yang bya'o/ /grong khyer rtswa can gyi gyad rnams kyis bram ze'i rigs bre bo dang mnyam pa la de bzhin du bya'o zhes mnyan to/ /de nas</text></item>
<item><p>297b5</p><section>'dul ba</section><text>bram ze'i rigs bre bo dang mnyam pa yul sdig pa can gyi gyad rnams dang / yul rtog pa g.yo ba'i rgyal rigs pu lu ka dang / grong khyer sgra sgrogs kyi rgyal rigs krod T+ya dang / khyab 'jug gling gi bram ze dang / yul ser skya na gnas pa'i rgyal</text></item>
<item><p>297b6</p><section>'dul ba</section><text>rigs shAkya dang / yul yangs pa can gyi rgyal rigs lid tsa bi dang / yul ma ga d+ha'i sna chen po la gtogs pa bram ze dbyar byed ga la ba der song ste phyin nas/ yul ma ga d+ha'i sna chen po la gtogs pa bram ze dbyar byed la 'di</text></item>
<item><p>297b7</p><section>'dul ba</section><text>skad ces smras so/ /dbyar byed shes par gyis shig /bcom ldan 'das gau ta ma de ni yun ring po nas bzod pa dang ldan zhing bzod pa'i bsngags pa brjod pa yin no/ /bcom ldan 'das gau ta ma de bzod pa dang ldan zhing bzod</text></item>
<item><p>297b8</p><section>'dul ba</section><text>pa'i bsngags pa brjod pa yin na/ shes ldan dbyar byed khyed sku gdung gi phyir phan tshun gcig la gcig gsod par byed pa ni mi rigs pas kho bos bcom ldan 'das gau ta ma de'i sku gdung de cha brgyad du bgo bar spro bar</text></item>
<item><p>298a1</p><section>'dul ba</section><text>byas/ gang gi phyir bum par sku gdung bcug pa'i bum pa de kho bo la byin cig dang / des na kho bos bre bo'i grong khyer du bcom ldan 'das gau ta ma de'i sku gdung gi mchod rten brtsigs la gdugs dang / rgyal mtshan dang / ba dan gzugs shing /</text></item>
<item><p>298a2</p><section>'dul ba</section><text>dri dang / phreng ba dang / bdug pa dang / rol mo'i sgras bkur stir bya'o/ /bla mar bya'o/ /ri mor bya'o/ /mchod par bya'o/ /mchod par byas nas/ dus ston chen po yang bya'o/ /yul ma ga d+ha'i sna chen po la gtogs pa bram ze dbyar byed las</text></item>
<item><p>298a3</p><section>'dul ba</section><text>stsogs pas bram ze'i rigs bre bo dang mnyam pa la de bzhin du bya'o zhes mnyan to/ /de nas bram ze'i rigs bre bo dang mnyam pas bcom ldan 'das kyi sku gdung cha brgyad du bgos te/ cha gcig grong khyer rtswa can gyi gyad rnams la byin</text></item>
<item><p>298a4</p><section>'dul ba</section><text>no/ /des na grong khyer rtswa can gyi gyad rnams kyis bcom ldan 'das kyi sku gdung gi mchod rten brtsigs nas gdugs dang / rgyal mtshan dang / ba dan btsugs nas dri dang / phreng ba dang / bdug pa dang / phye ma dang / rol mo'i sgras bkur</text></item>
<item><p>298a5</p><section>'dul ba</section><text>stir byas/ bla mar byas/ ri mor byas/ mchod pa byas te/ dus ston chen po yang byas so/ /cha gnyis pa ni yul sdig pa can gyi gyad rnams la/ cha gsum pa ni yul rtog pa g.yo ba'i rgyal rigs bu lu ka la/ cha bzhi</text></item>
<item><p>298a6</p><section>'dul ba</section><text>pa ni grong khyer sgra sgrogs kyi rgyal rigs krod T+ya la/ cha lnga pa ni khyab 'jug gling gi bram ze la cha drug pa ni yul ser skya na gnas pa'i rgyal rigs shAkya rnams la/ cha bdun pa ni yul yangs pa can na gnas pa'i rgyal</text></item>
<item><p>298a7</p><section>'dul ba</section><text>rigs lid tsa bi rnams la/ cha brgyad pa ni yul ma ga d+ha'i sna chen po la gtogs pa bram ze dbyar byed la byin te/ des na yul ma ga d+ha'i rgyal po lus 'phags ma'i bu ma skyes dgras bcom ldan 'das kyi sku</text></item>
<item><p>298a8</p><section>'dul ba</section><text>gdung gi mchod rten brtsigs te/ gdugs dang / rgyal mtshan dang / ba dan btsugs nas dri dang / phreng ba dang / bdug pa dang / phye ma dang / rol mo'i sgras bkur stir byas/ bla mar byas/ ri mor byas/ mchod pa byas te/</text></item>
<item><p>298b1</p><section>'dul ba</section><text>dus ston chen po yang byas so/ /de nas grong khyer rtswa can gyi gyad rnams kyis gang gi phyir bum par sku gdung bcug pa'i bum pa de bram ze'i rigs bre bo dang mnyam pa la byin no/ /de nas bram ze'i rigs bre bos bre bo dang mnyam pa'i</text></item>
<item><p>298b2</p><section>'dul ba</section><text>grong khyer du bcom ldan 'das kyi sku gdung gi mchod rten brtsigs te gdugs dang / rgyal mtshan dang / ba dan btsugs nas dri dang / phreng ba dang / bdug pa dang / phye ma dang / rol mo'i sgras bkur stir byas/ bla mar byas/ ri mor</text></item>
<item><p>298b3</p><section>'dul ba</section><text>byas/ mchod pa byas te/ dus ston chen po yang byas so/ /de nas de'i tshe bram ze'i khye'u n+ya gro d+ha skyes 'khor 'dus pa de nyid du 'ongs te/ de nas bram ze'i khye'u n+ya gro d+has grong khyer rtswa can gyi gyad rnams la 'di skad ces smras so/ /grong khyer rtswa</text></item>
<item><p>298b4</p><section>'dul ba</section><text>can gyi gyad kyi 'khor mang po tshogs shing 'dus pa shes ldan dag nyon cig /bcom ldan 'das gau ta ma de ni yun ring po nas bdag la phangs shing sdug pa yin te/ de khyed kyi grong khyer du yongs su mya ngan las 'das na/ shes ldan dag bcom ldan 'das</text></item>
<item><p>298b5</p><section>'dul ba</section><text>de'i sku gdung zhugs la bzhen pa'i sol ba de bdag la byin cig dang / des na bdag gis yul n+ya gro d+ha can du bcom ldan 'das gau ta ma de'i sol ba'i mchod rten brtsigs la/ gdugs dang / rgyal mtshan dang / ba dan gtsugs shing dri</text></item>
<item><p>298b6</p><section>'dul ba</section><text>dang / phreng ba dang / bdug pa dang / phye ma dang / rol mo'i sgras bkur sti bya'o/ /bla mar bya'o/ /ri mor bya'o/ /mchod pa bya'o/ /mchod pa byas nas dus ston chen po yang bya'o/ /grong khyer rtswa can gyi gyad rnams kyis bram ze'i khye'u n+ya gro d+ha la sku</text></item>
<item><p>298b7</p><section>'dul ba</section><text>gdung gi sol ba byin te/ bram ze'i khye'u n+ya gro d+has yul n+ya gro d+ha can du bcom ldan 'das kyi sol ba'i mchod rten brtsigs te/ gdugs dang / rgyal mtshan dang / ba dan btsugs nas dri dang / phreng ba dang / bdug pa dang / phye ma dang /</text></item>
<item><p>298b8</p><section>'dul ba</section><text>rol mo'i sgras bkur stir byas/ bla mar byas/ ri mor byas/ mchod par byas te/ dus ston chen po yang byas so/ /de'i tshe 'dzam bu'i gling du bcom ldan 'das kyi sku gdung gi mchod rten brgyad dang / bum pa'i mchod rten dang dgu/</text></item>
<item><p>299a1</p><section>'dul ba</section><text>sol ba'i mchod rten dang bcur gyur to/ /spyan ldan sku gdung bre bo brgyad dag las/ /bdun ni 'dzam bu gling ba'i mchod par thob/ /skyes bu mchog de'i bre bo gang zhig ni/ /grong khyer sgra sgrogs klu yi rgyal pos mchod/ /</text></item>
<item><p>299a2</p><section>'dul ba</section><text>skyes mchog de yi mche ba bzhi dag las/ /mche ba gcig ni rtsa gsum 'jig rten mchod/ /gnyis pa tshig 'dzin grong khyer yid 'ong na/ /gsum pa ka ling rgyal po'i yul na ste/ /skyes mchog de yi mche ba bzhi pa ni/ /grong khyer</text></item>
<item><p>299a3</p><section>'dul ba</section><text>sgra sgrogs klu yi rgyal pos mchod/ /mya ngan med rgyal skya snar bu gnas pas/ /mchod rten bdun po rgya cher spel byas te/ /de yi mthu yis dbyig 'dzin 'dir yang ni/ /smon lam dngos pos mngon par brgyan gyur te/ /</text></item>
<item><p>299a4</p><section>'dul ba</section><text>'di ltar spyan ldan sku gdung de la ni/ /lha dbang klu dbang mi yi dbang po dang / /mi dang klu dang gnod sbyin bdag po yis/ /rab tu bkur nas bkur sti mchod pa byas/ /rab mkhyen thugs rjes ldan pa stobs mnga' ba/ /</text></item>
<item><p>299a5</p><section>'dul ba</section><text>shAka 'khrungs ma ga d+har ni byang chub ste/ /ka shir chos kyi 'khor lo bskor gyur nas/ /grong khyer rtswa can brten nas mya ngan 'das/ /gang gi tshe tshe dang ldan pa shA ri'i bu yongs su mya ngan las 'das pa'i tshe dge slong brgyad khri</text></item>
<item><p>299a6</p><section>'dul ba</section><text>yongs su mya ngan las 'das so/ /gang gi tshe tshe dang ldan pa maud gal gyi bu chen po yongs su mya ngan las 'das pa de'i tshe dge slong bdun khri yongs su mya ngan las 'das so/ /gang gi tshe bcom ldan 'das yongs su mya ngan las 'das pa de'i tshe</text></item>
<item><p>299a7</p><section>'dul ba</section><text>dge slong khri brgyad stong yongs su mya ngan las 'das te/ lha'i tshe bskal pa brgya phrag mang po thub pa dag ci bcom ldan 'das kyi gsung rab ni dud pa tsam du gyur te/ dge slong dbang yod pa dag kyang yongs su mya ngan las 'das pas bcom ldan 'das</text></item>
<item><p>299a8</p><section>'dul ba</section><text>kyi mdo sde dang / 'dul ba dang / ma mo dag mi sgrogs so zhes 'phya bar byed/ smod par byed/ kha zer bar byed do/ /de nas tshe dang ldan pa 'od srung chen pos dge slong rnams la 'di skad ces smras so/ /tshe dang ldan pa dag shes par gyis shig /tshe dang ldan pa shA ri'i</text></item>
<item><p>299b1</p><section>'dul ba</section><text>bu yongs su mya ngan las 'das pa'i tshe dge slong brgyad khri yongs su mya ngan las 'das so/ /tshe dang ldan pa maud gal gyi bu chen po yongs su mya ngan las 'das pa'i tshe dge slong bdun khri yongs su mya ngan las</text></item>
<item><p>299b2</p><section>'dul ba</section><text>'das so/ /da 'dir bcom ldan 'das yongs su mya ngan las 'das pa'i tshe yang dge slong khri brgyad stong yongs su mya ngan las 'das te/ dge slong de snyed cig yongs su mya ngan las 'das pas lha'i bu tshe bskal pa brgya phrag mang po thub pa dag ci bcom ldan</text></item>
<item><p>299b3</p><section>'dul ba</section><text>'das kyi gsung rab ni dud pa tsam du gyur te/ dge slong dbang yod pa dag kyang yongs su mya ngan las 'das nas bcom ldan 'das kyi mdo sde dang / 'dul ba dang / ma mo dag mi sgrogs so zhes 'phya bar byed/ smod par byed/ kha zer bar byed pas de lta bas na</text></item>
<item><p>299b4</p><section>'dul ba</section><text>'dir shog la 'dus shig /dge slong dag gis legs kyis de bzhin du bgyi'o zhes smras so/ /dge 'dun gyi dge skos gang yin/ tshe dang ldan pa gang po lags so/ /de nas tshe dang ldan pa 'od srung chen pos tshe dang ldan pa gang po la 'di skad ces</text></item>
<item><p>299b5</p><section>'dul ba</section><text>smras so/ /gang po tshur shog /khyod kyis gaN DI rdungs la dge slong gi dge 'dun dag sdus shig /tshe dang ldan pa 'od srung chen pos de skad bsgo ba dang / tshe dang ldan pa gang pos tshe dang ldan pa 'od srung gi ltar mnyan nas rab kyi mthar phyin pa'i bsam gtan</text></item>
<item><p>299b6</p><section>'dul ba</section><text>bzhi la snyoms par zhugs nas ji tsam ye shes mthong ba la zhugs pa de tsam du rnam par bltas nas/ de nas ting nge 'dzin de las langs te gaN DI brdung bar brtsams so/ /des gaN DI de brdungs pa dang / gcig ma gtogs pa yul tha dad na</text></item>
<item><p>299b7</p><section>'dul ba</section><text>gnas pa'i dge slong gi dge 'dun dgra bcom pa lnga brgya 'dus nas/ dge slong 'dus shing 'dug pa la tshe dang ldan pa 'od srung chen pos 'di skad ces smras so/ /tshe dang ldan pa dag dge slong gi dge 'dun 'dus pa las gang dag su ma 'ongs pa rtogs</text></item>
<item><p>299b8</p><section>'dul ba</section><text>shig /dge slong dag gis yul tha dad pa na gnas pa'i dge slong dag la phan tshun rnam par bltas nas/ tshe dang ldan pa 'od srung chen po la/ tshe dang ldan pa ba lang bdag ma gtogs pa dge slong mang po thams cad 'dus shing mchis lags so zhes</text></item>
<item><p>300a1</p><section>'dul ba</section><text>smras so/ /de'i tshe na tshe dang ldan pa ba lang bdag shing shi ri sha ka'i gzhal med khang stong pa na 'dug go/ /de nas tshe dang ldan pa 'od srung chen pos tshe dang ldan pa gang po la 'di skad ces smras so/ /gang po tshur shog /tshe dang ldan pa ba lang bdag ga la ba der</text></item>
<item><p>300a2</p><section>'dul ba</section><text>song la phyin nas/ tshe dang ldan pa ba lang bdag la 'di skad ces smros shig /'od srung la sogs pa dge slong gi dge 'dun rnams 'di skad du nad med par gyur cig /dge 'dun gyi bya ba cung zad cig yod pas myur du bos shig ces byos shig /tshe dang</text></item>
<item><p>300a3</p><section>'dul ba</section><text>ldan pa 'od srung gis de skad smras pa dang tshe dang ldan pa gang pos tshe dang ldan pa 'od srung las mnyan nas/ ji ltar sems mnyam par bzhag na grong khyer rtswa can nas mi snang zhing / shing shi ri sha ka'i gzhal med khang stong pa na 'dug pa de lta bu'i</text></item>
<item><p>300a4</p><section>'dul ba</section><text>ting nge 'dzin la snyoms par zhugs so/ /de nas tshe dang ldan pa gang po tshe dang ldan pa ba lang bdag ga la ba der song ste phyin nas/ tshe dang ldan pa ba lang bdag gi rkang pa gnyis la mgo bos phyag 'tshal te/ tshe dang ldan pa ba lang bdag la 'di skad</text></item>
<item><p>300a5</p><section>'dul ba</section><text>ces smras so/ /'od srung la sogs pa dge slong gi dge 'dun rnams tshe dang ldan pa ba lang bdag nad med par gyur cig /dge 'dun gyi bya ba cung zad cig yod kyis myur du bos shig ces de skad zer ro/ /de 'dod chags dang bral ba yin yang</text></item>
<item><p>300a6</p><section>'dul ba</section><text>byams pa'i bag chags kyis bsgos pas tshe dang ldan pa gang po bcom ldan 'das gdul ba'i don du 'jig rten gzhan du ma gshegs sam/ dge slong gi dge 'dun 'thab pa dang / rtsod pa dang / 'gyed pa dang / 'tshang mi 'dru 'am/ de bzhin gshegs</text></item>
<item><p>300a7</p><section>'dul ba</section><text>pas chos kyi 'khor lo bskor ba mu stegs kyis kun tu ma bzlog gam/ de dag 'dus nas de bzhin gshegs pa'i nyan thos kyi dge 'dun la gnod pa ma byas sam/ de bzhin gshegs pa nyi ma dang 'dra ba la nyon mongs pas dkris pa'i dbang du</text></item>
<item><p>300a8</p><section>'dul ba</section><text>gyur pa dge sbyong dang / bram ze dang / spyod pa pa dang / kun tu rgyu dag gis brnyas par ma gyur tam/ ma rig pa'i mun pas yog pa'i blo gros can dag gis dge 'dun 'dus pa'i dbyen ma byas sam/ gang de bzhin gshegs pas gsungs pa'i chos dang</text></item>
<item><p>300b1</p><section>'dul ba</section><text>'dul ba la chos dang 'dra ba'i tshig dang yi ge dang lta ba'i dra ba ma byung ngam/ tshangs pa mtshungs par spyod pa dag klog pa dang / 'don pa dang / yid la byed pa dag las blo bsgyur nas 'dus shing bre mo'i gtam byed par ma gyur tam/ gang the tshom dang /</text></item>
<item><p>300b2</p><section>'dul ba</section><text>yid gnyis la zhugs pa'i sems kyis chos ma yin pa la ni chos su/ chos la ni chos ma yin par 'dul ba ma yin pa la ni 'dul bar/ 'dul ba la ni 'dul ba ma yin par ma bshad dam/ dge slong dag ser sna'i dri mas yog pas tshangs pa</text></item>
<item><p>300b3</p><section>'dul ba</section><text>mtshungs pa glo bur du 'ongs pa rnams la kun tu dga' bar bya ba'i chos drug la sogs pa mi byed cing khyad du gsod par mi byed dam/ gang rab tu byung ba ngan pa dag gis bram ze dang khyim bdag dad pa can dag bstan pa la ma dad par byas nas mu</text></item>
<item><p>300b4</p><section>'dul ba</section><text>stegs can la rten par ma gyur tam/ gang dag log par 'tsho ba kun tu spyod pa zhing rmo ba dang / nyo tshong byed pa dang / rgyal po la rten cing 'tsho ba ltos par ma gyur tam/ gang dag sbyangs pa'i yon tan yang dag par blangs nas bas mtha'i gnas</text></item>
<item><p>300b5</p><section>'dul ba</section><text>mal du brten pa las sbyangs pa'i yon tan de dag bor bar ma gyur tam/ dge sbyong ma yin pa dge sbyong du khas 'ches nas tshangs pa mtshungs par spyod pa 'khrug par mi byed dam/ de lta mod kyi jo bo gang po sangs rgyas la sogs pa</text></item>
<item><p>300b6</p><section>'dul ba</section><text>dge slong gi dge 'dun zhes smras pa'i rigs na/ 'od srung la sogs pa zhes smra 'am/ thugs rje chen po la goms par gnas pa kun tu spyod pa la zhugs pa'i ston pa phung po lhag ma med pa'i mya ngan las 'das pa'i dbyings su mya ngan las</text></item>
<item><p>300b7</p><section>'dul ba</section><text>'das pa la ma zhugs sam/ 'gro ba'i ru kya 'dzin pa med pas 'jig rten 'khrugs par ma gyur tam/ stobs bcu dang ldan pa mi rtag pa'i stobs kyis non par ma gyur tam/ sems can thams cad kyi ston pa bdag cag sad par byed</text></item>
<item><p>300b8</p><section>'dul ba</section><text>pa'i mgon po ma gzims sam/ sangs rgyas nyin byed ma nub bam/ thub pa'i dbang po zla ba sgra gcan gyis bcom nas snang ba med par ma gyur tam/ sum bcu rtsa gsum na dbang phyug dpag bsam gyi shing dri zhim po byang chub kyi yan</text></item>
<item><p>301a1</p><section>'dul ba</section><text>lag gi me tog gis mdzes par byas pa/ dge sbyong gi 'bras bu bzang po bzhi dang ldan pa mi rtag pa'i glang po che smyon pas ma bcom 'am/ ye shes kyi sgron ma mi rtag pa'i rlung gis bdas nas yongs su mya ngan las ma 'das sam zhes smras</text></item>
<item><p>301a2</p><section>'dul ba</section><text>so/ /de nas de'i tshe tshe dang ldan pa gang pos tshigs su bcad de smras pa/ blo ldan bstan pa gnas bya'i phyir/ /nyan thos dge 'dun tshogs nas ni/ /de dag der ni 'dus gyur te/ /khyod la sdod cing de brtson byed/ /gru chen rkyal ba de zhig ste/ /ye shes</text></item>
<item><p>301a3</p><section>'dul ba</section><text>ri yang rnam par rnyil/ /bstan pa rab mchog ldan pa yi/ /dge slong mang po rnam par zhi/ /gyi na ma lags legs par ni/ /bdag ni pho nyar 'dir 'ongs na/ /bstan pa gnas par bya ba'i phyir/ /de bas khyod ni nges par bzhud/ /de nas tshe dang ldan pa</text></item>
<item><p>301a4</p><section>'dul ba</section><text>ba lang bdag gis tshe dang ldan pa gang po la 'di skad ces smras so/ /gang po chog gis de skad ma smra shig /'gro ba'i dus ma yin no/ /'on kyang jo co gang po/ 'gro ba'i sgron ma mgon po bzhugs na der/ /bdag ni 'gro bar bya ba'i blo yod kyang / /de nas</text></item>
<item><p>301a5</p><section>'dul ba</section><text>pha rol rab zhi gshegs gyur na/ /blo ldan gang zhig 'jig rten de dag 'gro/ /lhung bzed chos gos rnam gsum mchog 'di dag /khyod kyis dge 'dun dag la dbul bar gyis/ /bdag ni zhi ba yang srid med par 'gros/ /bdag gis bsams</text></item>
<item><p>301a6</p><section>'dul ba</section><text>pa 'phags pa bzod par gsol/ /de nas tshe dang ldan pa ba lang bdag gis spar ba dang / dro ba dang / char dbab pa dang / gsal ba mchog dag gi cho 'phrul chen po bstan te/ phung po lhag ma med pa'i dbyings su mya ngan las 'das so/ /de'i</text></item>
<item><p>301a7</p><section>'dul ba</section><text>lus rang las byung ba'i me'i khams kyis rnam par tshig ste/ de las chu'i rgyun rnam pa bzhi bab po/ /chu'i rgyun gcig las sgra bsgrags pa'i dbyangs kyi rjes su bstan pa/ da ltar dus rnams ngan gyur te/ /sems can rang gi las la brten/ /</text></item>
<item><p>301a8</p><section>'dul ba</section><text>'gro ba'i sgron ma de 'das pas/ /thams cad 'gro bar 'jug par rtogs/ /gnyis pas smras pa/ 'dus byas bsags pa skad cig 'jig 'gyur te/ /skye la sogs pa sdug bsngal nyon mongs ldan/ /so so'i skye bo bdag tu nga rgyal te/ /</text></item>
<item><p>301b1</p><section>'dul ba</section><text>de dag byed pa med par rig par byed/ /gsum pas smras pa/ mkhas pa rtag tu dogs pas bag yod cing / /bsod nams yid la bya ba de brtson bya/ /'byung po'i tshogs kun song zhing 'jig 'gyur te/ /srog dang bcas pa'i dpal ni g.yo bar gyur/ /bzhi</text></item>
<item><p>301b2</p><section>'dul ba</section><text>pas smras pa/ thub pa de la slob mchog yang dag btud/ /rang gi dgos pa ma lus thams cad byas/ /gus shing rab tu dad pas bla ma de'i/ /phyi bzhin ba lang bdag kyang de ltar song / /de nas tshe dang ldan pa gang pos tshe dang ldan pa ba lang bdag gi rus pa</text></item>
<item><p>301b3</p><section>'dul ba</section><text>la rus pa'i mchod pa byas nas lhung bzed dang chos gos blangs te/ ji ltar sems mnyam par gzhag na shing shi ri sha ka'i gzhal med khang nas mi snang zhing grong khyer rtswa can gyi gyad rnams nye bar rten pa dang / shing sA la zung gi tshal du gnas par bya ba de lta</text></item>
<item><p>301b4</p><section>'dul ba</section><text>bu'i ting nge 'dzin la snyoms par zhugs so/ /de nas tshe dang ldan pa gang po 'od srung la sogs pa dge slong lnga brgya ga la ba der song ste phyin nas ji ltar rgan rims la phyag 'tshal te/ lhung bzed dang chos gos rgan pa la byin nas 'di skad ces smras</text></item>
<item><p>301b5</p><section>'dul ba</section><text>so/ /mgon po'i sku ni med par des thos nas/ /bsod nams las kyis rab tu zhi bar song / /de yi lhung bzed chos gos 'di yin te/ /des bsams dge 'dun dag la bzod par gsol/ /de nas tshe dang ldan pa 'od srung chen pos dge slong rnams la</text></item>
<item><p>301b6</p><section>'dul ba</section><text>'di skad ces smras so/ /kye tshangs pa mtshungs par spyod pa dag nyon cig /ji ltar de ni 'phags pa'i tshul gyis 'das/ /gzhan gyis de bzhin rab zhir 'gro mi bya/ /de bas ji srid dgos pa'i don bya zhing / /dbang chen tshogs nas de srid bgro</text></item>
<item><p>301b7</p><section>'dul ba</section><text>bar bya/ /de nas yang tshe dang ldan pa 'od srung chen pos dge slong de dag brtan par bya ba'i phyir smras pa/ ji ltar bsod nams las kyis zhi gyur pa/ /shi ri sha ka'i sems mchog ba lang bdag /de ltar khyed kyis de bzhin mi bsam ste/ /'gro</text></item>
<item><p>301b8</p><section>'dul ba</section><text>don dgos phyir tshogs nas blo gros bya/ /de nas tshe dang ldan pa 'od srung chen pos dge slong lnga brgya po de dag la khrims su bcas nas smras pa/ tshe dang ldan pa dag bdag ji skad smra ba gson cig /ji ltar bdag cag gis chos kyi tshul ji</text></item>
<item><p>302a1</p><section>'dul ba</section><text>lta ba bzhin bshad dang / de bzhin gshegs pa dang rnam par bral ba'i sdug bsngal can gyi dge slong phyogs dang ljongs gang dang gang na gnas pa de dang de dag gis thos nas 'dir 'ongs te/ de dag gis bdag gi sems g.yeng bar</text></item>
<item><p>302a2</p><section>'dul ba</section><text>byed mod kyi/ 'on kyang bcom ldan 'das kyis yul ma ga d+har byang chub cing / gang du bcom ldan 'das kyis chos kyi sku brnyes pa der chos kyi tshul bgro bar bya'o/ /de na dge slong gcig gis legs kyis de bzhin du bgyi'o zhes smras</text></item>
<item><p>302a3</p><section>'dul ba</section><text>so/ /gzhan zhig kyang tshe dang ldan pa ci byang chub kyi shing drung du 'dong ngam/ tshe dang ldan pa 'od srung chen pos smras pa/ tshe dang ldan pa yul ma ga d+ha'i rgyal po lus 'phags ma'i bu ma skyes dgra rtsa ba med pa'i dad pa dang ldan pa de dge slong gi dge</text></item>
<item><p>302a4</p><section>'dul ba</section><text>'dun gyi 'tsho ba'i yo byad dang / chos kyi tshul rab tu sbyor bar byed cing zhal ta yang byed pas rgyal po'i khab tu 'dong ngo / /de dag gis smras pa/ legs kyis de bzhin du bgyi na/ de lta na yang tshe dang ldan pa kun dga' bo ni slob pa'i bya ba dang bcas pa</text></item>
<item><p>302a5</p><section>'dul ba</section><text>yang yin na/ bcom ldan 'das kyis kyang mdo sde mtha' dag gtad na/ de la ji ltar bsgrub par bgyi/ de nas tshe dang ldan pa 'od srung chen pos smras pa/ tshe dang ldan pa dag gal te de lta na slob pa'i bya ba dang bcas pa'i dge slong gzhan 'khod pa de</text></item>
<item><p>302a6</p><section>'dul ba</section><text>dag kyang 'khrug par 'gyur bas de la thabs kyi rnam pa zhig byas la/ 'di chu'i zhal ta bar bsko ba'i spro bas bskos la lhag ma ni bzlog par bgyi'o/ /de dag gis smras pa/ legs kyis de bzhin du bgyi'o/ /de nas tshe dang ldan pa 'od srung chen</text></item>
<item><p>302a7</p><section>'dul ba</section><text>pos tshe dang ldan pa kun dga' bo la 'di skad ces smras so/ /tshe dang ldan pa kun dga' bo khyod dge slong gi dge 'dun gyi chu'i zhal ta bar spro 'am/ des smras pa/ tshe dang ldan pa 'od srung chen po spro'o/ /de nas tshe dang ldan pa 'od srung chen pos gsol ba dang</text></item>
<item><p>302a8</p><section>'dul ba</section><text>gnyis kyi las bya bar brtsams nas/ dge 'dun btsun pa rnams gsan du gsol/ tshe dang ldan pa kun dga' bo 'di bcom ldan 'das kyi zhal ta ba/ bcom ldan 'das kyi nye ba na 'dug cing / de la bcom ldan 'das kyis kyang mdo sde mtha' dag gtad</text></item>
<item><p>302b1</p><section>'dul ba</section><text>de/ de lta bas na tshe dang ldan pa kun dga' bo dge 'dun gyi chu'i zhal ta bar bsko ste/ tshe dang ldan pa kun dga' bo chu'i zhal ta bar bsko na/ gal te dge 'dun gyi dus la bab cing bzod na/ dge 'dun gyis gnang bar mdzod cig dang / dge slong</text></item>
<item><p>302b2</p><section>'dul ba</section><text>kun dga' bo chu'i zhal lta ba chu 'drim par bsko ste/ dge slong kun dga' bo chu'i zhal ta ba chu 'drim par 'gyur ro/ /'di ni gsol ba'o/ /las ni 'di ltar bya ste/ dge 'dun btsun pa rnams gsan du gsol/ tshe dang ldan pa kun dga' bo ni bcom</text></item>
<item><p>302b3</p><section>'dul ba</section><text>ldan 'das kyi zhal ta ba/ bcom ldan 'das kyi nye ba na 'dug cing / de la bcom ldan 'das kyis mdo sde mtha' dag gtad de/ de lta bas na tshe dang ldan pa kun dga' bo dge 'dun gyis dge 'dun la chu 'drim par bsko ste/ tshe dang ldan pa kun dga' bo</text></item>
<item><p>302b4</p><section>'dul ba</section><text>dge 'dun la chu 'drim na/ tshe dang ldan pa kun dga' bo dge 'dun la chu 'drim par bsko zhing / tshe dang ldan pa kun dga' bo dge 'dun la chu 'drim par tshe dang ldan pa gang dag bzod pa de dag ni cang ma gsung shig /gang dag mi bzod pa de dag ni</text></item>
<item><p>302b5</p><section>'dul ba</section><text>gsungs shig /dge 'dun gyis bzod cing gnang nas/ tshe dang ldan pa kun dga' bo dge 'dun la chu 'drim par bskos lags te/ 'di ltar cang mi gsung bas de de bzhin du 'dzin to// //'dul ba phran tshegs kyi gzhi/</text></item>
<item><p>302b6</p><section>'dul ba</section><text>bam po lnga bcu rtsa bdun pa/ de nas tshe dang ldan pa 'od srung chen pos tshe dang ldan pa kun dga' bo la 'di skad ces smras so/ /kun dga' bo khyod tshur shog /dge slong gi dge 'dun dang lhan cig ci dga' bar ljongs rgyus la rgyal po'i khab</text></item>
<item><p>302b7</p><section>'dul ba</section><text>tu song shig /nga ni lam drang po nas 'gro'o/ /btsun pa de bzhin bgyi'o zhes tshe dang ldan pa kun dga' bo dge slong gi dge 'dun dang ci dga' bar ljongs rgyu zhing song ngo / /tshe dang ldan pa 'od srung chen po yang snga ma bzhin lam drang po nas rgyal</text></item>
<item><p>302b8</p><section>'dul ba</section><text>po'i khab tu song ngo / /yul ma ga d+ha'i rgyal po lus 'phags ma'i bu ma skyes dgra'i spyod pa ni gang du glang po che la zhon te/ bcom ldan 'das mthong na de ma thag tu rang lhung nas/ de bcom ldan 'das kyi mthus mnyams par sa la 'jog go/ /yul ma</text></item>
<item><p>303a1</p><section>'dul ba</section><text>ga d+ha'i rgyal po ma skyes dgras tshe dang ldan pa 'od srung chen po mthong ste/ mthong nas bcom ldan 'das rjes su dran nas de bzhin du rang sa la lhung ba dang / de tshe dang ldan pa 'od srung chen po'i rdzu 'phrul gyis bzung nas smras pa/</text></item>
<item><p>303a2</p><section>'dul ba</section><text>rgyal po chen po sangs rgyas bcom ldan 'das dag ni rtag tu mnyam par bzhag pa lags la/ nyan thos dag ni mnyam par ma bzhag par ye shes mthong ba mi 'jug ste/ de res 'ga' ni de bzhin du mnyam par bzhag nas gnas/ res</text></item>
<item><p>303a3</p><section>'dul ba</section><text>'ga' ni mnyam par ma bzhag par gnas pas da phyin chad khyod kyis bcom ldan 'das kyi nyan thos mthong na glang po che dang rta las rang lhung bar ma byed cig ces der khrims bcas so/ /des smras pa/ 'phags pa ji skad bka' stsal pa de</text></item>
<item><p>303a4</p><section>'dul ba</section><text>bzhin du bgyi'o/ /'phags pa 'on kyang gang gi tshe bcom ldan 'das bzhugs pa de'i tshe bcom ldan 'das la bkur sti bgyid na/ 'di ltar bcom ldan 'das ni yongs su mya ngan las 'das na/ da bdag gis gang zhig la bkur sti bgyi</text></item>
<item><p>303a5</p><section>'dul ba</section><text>lags/ de lta bas na bdag la bcom ldan 'das nyid kyis bcom ldan 'das kyi bstan pa gtad do zhes smras nas/ blon po la shes ldan 'phags pa 'od srung chen po'i dgos pa thams cad sbyor cig ces bsgo'o/ /tshe dang ldan pa</text></item>
<item><p>303a6</p><section>'dul ba</section><text>'od srung chen pos smras pa/ rgyal po chen po bcom ldan 'das ni yul ma ga d+har byang chub ste/ der bcom ldan 'das kyis chos kyi sku brnyes pa/ dge slong gi dge 'dun rnams lam du zhugs te lha'i gnas 'dir chos kyi tshul</text></item>
<item><p>303a7</p><section>'dul ba</section><text>bgro bar 'tshal lags so/ /des smras pa/ 'phags pa legs kyis bdag gis dge slong gi dge 'dun la yo byad thams cad bstabs par bgyi'o/ /de nas tshe dang ldan pa 'od srung la sogs pa dgra bcom pa lnga brgya po rnams mdo</text></item>
<item><p>303a8</p><section>'dul ba</section><text>sde dang / 'dul ba dang / chos mngon pa bsdu bar bya ba'i phyir rgyal po'i khab tu phyin pa dang / yul ma ga d+ha'i rgyal po lus 'phags ma'i bu ma skyes dgras dgra bcom pa lnga brgya rgyal po'i khab tu phyin par thos so/ /thos nas kyang</text></item>
<item><p>303b1</p><section>'dul ba</section><text>grong khyer dag byi dor byas te lam dag bstan nas/ btsun mo dang / gzhon nu dang / blon po dang / pho brang 'khor gyi mi rnams kyis bsu'o/ /de nas skyes bu bzang po stong gis zhabs 'bring byas nas rab tu mdzes par byas te/ dge slong gi dge 'dun</text></item>
<item><p>303b2</p><section>'dul ba</section><text>rnams grong khyer du phyin nas yo byad thams cad kyis bstabs so/ /de nas rgan rims kyis 'dug pa dang / tshe dang ldan pa 'od srung chen po la 'di skad ces smras so/ /'phags pa phyogs gang du bgro bar bgyi/ des smras pa/ rgyal po chen po</text></item>
<item><p>303b3</p><section>'dul ba</section><text>'od ma'i tshal bya ka lan da ka gnas pa 'dir yang dge slong dag de bzhin gshegs pa dang bral te sdug bsngal skyes pas phyogs dang ljongs dang gang dang gang na gnas pa de dang de dag 'dir mchis te/ des bdag cag gi sems g.yeng ba'i skyon</text></item>
<item><p>303b4</p><section>'dul ba</section><text>mchis so/ /bya rgod kyi phung po'i ri la yang de bzhin du nyes dmigs mchis te/ shing n+ya gro d+ha'i phug 'di ni rab tu dben mod kyi 'on kyang mal stan ma mchis lags so/ /rgyal pos smras pa/ 'phags pa khyod kyis sems skyed cig dang</text></item>
<item><p>303b5</p><section>'dul ba</section><text>mal stan mchis so/ /tshe dang ldan pa 'od srung chen pos smras pa/ tshe dang ldan pa dag rgyal po ni 'di skad ces/ shing n+ya gro d+ha'i phug 'dir 'gro bar bya'o zhes zer ro/ /dgra bcom pa lnga brgya po rnams kyang cang mi gsung bas gnang ngo / /</text></item>
<item><p>303b6</p><section>'dul ba</section><text>rgyal pos smras pa/ 'phags pa 'od srung chen po bcom ldan 'das kyis kyang bdag la ma sbran pa kho nar yongs su mya ngan las 'das so/ /khyod kyis kyang ma brtags par yongs su mya ngan las 'da' bar ma mdzad cig /tshe dang ldan pa 'od</text></item>
<item><p>303b7</p><section>'dul ba</section><text>srung chen pos kyang de bzhin du gnang ngo / /de nas tshe dang ldan pa 'od srung chen pos je dang por dbyar sbyor ba ral ba dang / 'drums pa dag bcos nas/ phyis dbyar gnas par khas blangs te chos bgro bar bya'o snyam du bsams nas des</text></item>
<item><p>303b8</p><section>'dul ba</section><text>dang por dbyar sbyor ba ral ba dang / 'drums pa dag bcos nas phyis dbyar gnas par khas blangs so/ /de nas tshe dang ldan pa 'od srung chen pos tshe dang ldan pa kun dga' bo'i sems la kun tu bltas nas tshe dang ldan pa ma 'gags pa</text></item>
<item><p>304a1</p><section>'dul ba</section><text>'di skad ces smras so/ /tshe dang ldan pa ma 'gags pa dgongs shig /'khor 'di de bzhin gshegs pas rab tu bsngags pa'i nang na dge slong 'dod chags dang bcas pa/ zhe sdang dang bcas pa/ gti mug dang bcas pa/</text></item>
<item><p>304a2</p><section>'dul ba</section><text>sred pa dang bcas pa/ len pa dang bcas pa slob pa dag yod do/ /de nas tshe dang ldan pa ma 'gags pas bsam gtan bzhi pa la snyoms par zhugs te rnam par brtags na/ tshe dang ldan pa kun dga' bo gcig pu 'dod chags dang</text></item>
<item><p>304a3</p><section>'dul ba</section><text>bcas/ zhe sdang dang bcas/ gti mug dang bcas/ sred pa dang bcas/ len pa dang bcas te slob pa yin par mthong ngo / /mthong nas kyang tshe dang ldan pa 'od srung chen po la 'di skad ces smras so/ /tshe dang ldan pa 'od srung chen po</text></item>
<item><p>304a4</p><section>'dul ba</section><text>mkhyen par mdzod cig /dge slong gi dge 'dun rnams ni snying po med pa dang bral ba/ dag pa/ gtsang ba/ snying po can/ bla na med pa/ bsod nams kyi zhing / 'jig rten gyi sbyin gnas yin mod kyi/ tshe dang ldan pa kun dga' bo ni 'dod chags dang</text></item>
<item><p>304a5</p><section>'dul ba</section><text>bcas/ zhe sdang dang bcas/ gti mug dang bcas/ sred pa dang bcas/ len pa dang bcas pa yin te slob pa yin no/ /de nas tshe dang ldan pa 'od srung chen pos tshe dang ldan pa kun dga' bo la ci spro ba byas pas gdul bar 'gyur ram/ 'on</text></item>
<item><p>304a6</p><section>'dul ba</section><text>te spyo bas 'dul bar 'gyur ba rnam par brtags na/ ji tsam spyos nas 'dul bar mthong nas des de la nged ni 'dus pa'i mchog yin la/ kun dga' bo khyod dang nged lhan cig chos bgro bar mi byas/ khyod longs shig ces smras pa dang / de</text></item>
<item><p>304a7</p><section>'dul ba</section><text>gnad du phog pa bzhin du rab tu g.yos nas smras pa/ tshe dang ldan pa 'od srung chen po chog go/ /bdag gis tshul khrims nyams par ma byas/ lta ba nyams par ma byas/ spyod pa nyams par ma byas/ 'tsho ba nyams par ma byas te/</text></item>
<item><p>304a8</p><section>'dul ba</section><text>bdag gis cung zad kyang dge 'dun la nyes pa ma byas mod kyi/ btsun pa 'od srung chen po bzod pa mdzod cig /des tshe dang ldan pa kun dga' bo khyod kyis bcom ldan 'das kyi zhabs 'bring nye ba na 'dug 'dug pas tshul khrims nyams par ma byas pa</text></item>
<item><p>304b1</p><section>'dul ba</section><text>dang / lta ba nyams par ma byas pa dang / spyod pa nyams par ma byas pa dang / 'tsho ba nyams par ma byas pa lta ngo mtshar ci che/ ngas dge 'dun la nyes pa cung zad kyang ma byas so zhes smra bar byed dam/ longs la tshul shing zung shig dang / khyod</text></item>
<item><p>304b2</p><section>'dul ba</section><text>kyi nyes pa bstan par bya'o zhes smras pa dang / tshe dang ldan pa kun dga' bo langs so/ /de langs ma thag tu stong gsum gyi stong chen po'i 'jig rten gyi khams lan gsum du g.yos/ rab tu g.yos/ kun du g.yos/ 'gul/ rab tu 'gul/</text></item>
<item><p>304b3</p><section>'dul ba</section><text>kun du rab tu 'gul te/ nam mkha' la gnas pa'i lha dag ngo mtshar du gyur nas mig phye ste a la la zhes smras nas/ kye ma 'phags pa 'od srung chen po bden par smra ba/ phan par smra ba yin na/ da ltar thub pa lus 'phags kyi gnas</text></item>
<item><p>304b4</p><section>'dul ba</section><text>'di na 'phags pa kun dga' bo la rab tu drag pas spyo bas spyo bar byed do/ /de nas tshe dang ldan pa 'od srung chen pos tshe dang ldan pa kun dga' bo la 'di skad ces smras so/ /tshe dang ldan pa kun dga' bo khyod na re ngas dge 'dun la gnod pa ci yang</text></item>
<item><p>304b5</p><section>'dul ba</section><text>ma byas so zhes zer na/ ji ltar khyod kyis dge 'dun la gnod pa ma byas pa yin/ bcom ldan 'das ni bud med rnams gnas ngan len kun tu spyod pas rab tu dbyung bar mi bzhed na khyod kyis gsol ba btab ste/ bcom ldan 'das kyis kun</text></item>
<item><p>304b6</p><section>'dul ba</section><text>dga' bo bud med rab tu dbyung zhing bsnyen par rdzogs te/ dge slong ma'i dngos po 'thob par 'gyur ba nga la ma smra shig /de ci'i phyir zhe na/ kun dga' bo chos 'dul ba la bud med rab tu phyung na 'di ltar chos 'dul ba yun ring du gnas par mi 'gyur te/</text></item>
<item><p>304b7</p><section>'dul ba</section><text>dper na 'bras sA lu phun sum tshogs pa'i zhing la ser ba bab na 'bras sA lu gang yin pa de lhag cing med par 'gyur ba de bzhin du chos 'dul ba 'di la bud med rab tu phyung na chos 'dul ba yun ring du gnas par mi 'gyur ro zhes ma gsungs sam/</text></item>
<item><p>304b8</p><section>'dul ba</section><text>btsun pa 'od srung chen po chog gis bzod pa mdzod cig /ngo tsha med pa dang / 'dzem pa med pa ni ma lags mod kyis/ 'on kyang bcom ldan 'das kyi sru skye dgu'i bdag mo chen mo gau ta mIs dka' ba spyad de/ gang bcom ldan 'das kyi</text></item>
<item><p>305a1</p><section>'dul ba</section><text>yum ni dus las 'das te rang gis nu ma bsnun nas gsos shing bskyed pa dang / gzhan yang sngon gyi dus na yang dag par rdzogs pa'i sangs rgyas rnams la 'khor bzhi yod pa de bzhin du gang bcom ldan 'das 'di la yang de bzhin</text></item>
<item><p>305a2</p><section>'dul ba</section><text>du 'gyur ro snyam pa dang / bdag gis byas pa gzo ba dang / nye du dang gnyen pas bud med rab tu dbyung bar gsol ba bgyis te de gcig pu nongs pa ni bzod pa gsol lo/ /kun dga' bo khyod kyis de ltar byas pa gzo ba ni chos kyi sku la</text></item>
<item><p>305a3</p><section>'dul ba</section><text>gnod pa byed pa yin te/ ji ltar khyod kyis sangs rgyas kyi zhing phun sum tshogs pa la ser ba bab pas lo stong tshang bar gnas pa'i yun thung ngur lhag ma tsam du byas na ji ltar nye du dang gnyen gyi phyir zhes smra/ gnyen gyi phyir rab tu phyung ba ni</text></item>
<item><p>305a4</p><section>'dul ba</section><text>tshul ma yin zhing legs pa ma yin te nyes pa yin no/ /ji ltar sngon gyi dus na yang dag par rdzogs pa'i sangs rgyas la 'khor bzhi yod par ngas thos te/ gang bcom ldan 'das 'di la yang de bzhin du 'gyur ro zhes smra ba yang de sngon gyi dus na</text></item>
<item><p>305a5</p><section>'dul ba</section><text>mi rnams ni 'dod pa chung ba/ nyes pa chung ba/ 'dod chags chung ba/ zhe sdang chung ba/ gti mug chung ba/ kun tu sbyor ba srab pa yin te/ de dag ni de ltar rigs kyi 'di ni rigs pa ma yin te/ 'di ltar bcom ldan 'das mi bzhed bzhin du</text></item>
<item><p>305a6</p><section>'dul ba</section><text>ji lta ji ltar khyod kyis gsol ba btab pa de bzhin du grub par gyur to/ /de bas na 'di ni nyes pa dang po yin te/ tshul shing zhog shig /khyod la nyes pa gzhan yang yod de/ gang bcom ldan 'das kyis kun dga' bo gang dang gang du rdzu 'phrul gyi</text></item>
<item><p>305a7</p><section>'dul ba</section><text>rkang pa bzhi po la bsten cing bsgoms te lan grangs mang du byas na 'dod na bskal pa 'am bskal pa las lhag par yang gnas par 'gyur ro zhes gsungs na/ 'di ltar khyod kyis bcom ldan 'das la bcom ldan 'das 'jig rten la</text></item>
<item><p>305a8</p><section>'dul ba</section><text>phan par bgyi ba'i slad du bskal pa'i bar du bzhugs su gsol/ bde bar gshegs pa bskal pa bas lhag par bzhugs su gsol zhes gsol ba ma btab bo/ /des smras pa/ btsun pa 'od srung chen po ngo tsha med pa dang / 'dzem pa med pa ni ma lags</text></item>
<item><p>305b1</p><section>'dul ba</section><text>mod kyi/ 'on kyang bdag de'i tshe bdud sdig can gyis khyab par gyur to/ /de ltar de nyid khyod kyi nyes pa chen po yin te/ ston pa ni dri nga ba spangs pa/ bdud kyi stobs zil gyis gnon pa yin na/ ji ltar khyod bdud sdig can gyis khyab par</text></item>
<item><p>305b2</p><section>'dul ba</section><text>gyur/ de ltar 'di ni khyod kyi nyes pa gnyis pa yin no/ /gzhan yang khyod la nyes pa 'di dag yod de/ bcom ldan 'das kyis bka' phab nas bcom ldan 'das kyis tshe dang ldan pa kun dga' bo 'di lta bu'i zhes bka' stsal te gzhan</text></item>
<item><p>305b3</p><section>'dul ba</section><text>smras pa na lan gzhan du 'debs te/ de ltar 'di yang khyod kyi nyes pa gzhan gsum pa yin no/ /gzhan yang khyod kyi nyes pa 'di dag yod de/ bcom ldan 'das kyi na bza' gser gyi kha dog can phrugs gcig la rkang pas brdzis so/ /</text></item>
<item><p>305b4</p><section>'dul ba</section><text>btsun pa 'od srung chen po bdag des ngo tsha med pa 'am/ rab tu ngo tsha ba ni med pa ma lags mod kyi/ de'i tshe na g.yas g.yon nas dge slong grogs byed pa med do zhes smras pa dang / des khyod kyis nam mkha' la ci nyes te mi dor/ 'on kyang lha</text></item>
<item><p>305b5</p><section>'dul ba</section><text>rnams kyis gzung bar 'gyur na zhes smra te 'di ni khyod kyi nyes pa bzhi pa'o/ /gzhan yang khyod kyi nyes pa 'di dag yod de/ bcom ldan 'das mya ngan 'da' bar zhugs te/ shing sA la zung gi drung du skyems pa dang / chu rnyog pa can gsol to/ /</text></item>
<item><p>305b6</p><section>'dul ba</section><text>btsun pa 'od srung chen po ngo tsha ba med pa 'am/ rab tu ngo tsha ba med pa ni ma lags mod kyi/ de'i tshe na shing rta lnga brgya tsam zhig chu bo ka kus sta rgal bas rnyog pa can du gyur to/ /de'i phyir khyod kyis nyes pa yin mod/ de na khyod kyis lhung</text></item>
<item><p>305b7</p><section>'dul ba</section><text>bzed nam mkha' la ji ste mi bzung / lha dag gis chu yan lag brgyad dang ldan pa dag gis bkang bar 'gyur ba 'di yang khyod kyi nyes pa lnga pa'o/ /gzhan yang khyod la nyes pa 'di dag yod de/ bcom ldan 'das kyis gsungs pa ngas</text></item>
<item><p>305b8</p><section>'dul ba</section><text>zla ba phyed phyed cing so sor thar pa'i mdo 'don pa de'i tshe gang gis tshul khrims phra mo dang / phran tshegs dag 'don na/ dge slong gi dge 'dun gyis phyir klod la bde ba'i reg pa la gnos shig ces byung na de'i tshe khyod kyis tshul</text></item>
<item><p>306a1</p><section>'dul ba</section><text>khrims bslab pa phra mo dang / phran tshegs gang lags zhes ma zhus pa'i phyir ro/ /de 'dir bdag gis smra ba ni phas pham par 'gyur ba'i chos bzhi dang / dge 'dun gyi lhag ma bcu gsum gyi chos dang / ma nges pa'i chos</text></item>
<item><p>306a2</p><section>'dul ba</section><text>gnyis dang spang ba'i ltung byed kyi chos sum bcu dang / ltung byed kyi chos dgu bcu dang / so sor bshags par bya ba'i chos bzhi dang / bslab pa'i chos mang po rnams las lhag pa rnams ni phra mo dang phran tshegs rnams so/ /gzhan</text></item>
<item><p>306a3</p><section>'dul ba</section><text>yang 'di skad zer te/ phas pham par 'gyur ba'i chos bzhi dang / snga ma bzhin du so sor bshags par bya ba'i chos bzhi'i bar dang / de bas lhag pa rnams ni phra mo dang phran tshegs rnams so/ /gzhan yang 'di skad zer te/ phas pham par</text></item>
<item><p>306a4</p><section>'dul ba</section><text>'gyur ba'i chos bzhi dang / dge 'dun gyi lhag ma'i chos bcu gsum dang / ma nges pa'i chos gnyis dang / spang ba'i ltung byed kyi chos sum bcu dang / ltung byed kyi chos dgu bcu rnams lhag pa ni phra mo dang phran tshegs rnams so/ /gzhan</text></item>
<item><p>306a5</p><section>'dul ba</section><text>yang 'di skad zer te/ phas pham par 'gyur ba'i chos bzhi dang / dge 'dun gyi lhag ma'i chos bcu gsum dang / ma nges pa'i chos gnyis dang / spang ba'i ltung byed kyi chos sum bcu rnams las ma gtogs pa lhag pa rnams ni phra mo dang</text></item>
<item><p>306a6</p><section>'dul ba</section><text>phran tshegs rnams so/ /gzhan yang 'di skad zer te/ phas pham par 'gyur ba'i chos bzhi dang / dge 'dun gyi lhag ma'i chos bcu gsum dang ma nges pa'i chos gnyis las lhag pa rnams ni phra mo dang phran tshegs rnams so zhes bya'o/ /de ltar</text></item>
<item><p>306a7</p><section>'dul ba</section><text>dge slong gis khong du chud pa nas phas pham par 'gyur ba bzhi la gnas shing / kha cig ni dge 'dun gyi lhag ma'i chos bcu gsum la gnas pa mu stegs can gyis skabs rnyed de/ dge slong gau ta ma'i chos ni dud pa bzhin du gyur to/ /dge sbyong</text></item>
<item><p>306a8</p><section>'dul ba</section><text>gau ta ma bzhugs pa'i tshe ni nyan thos kyi bslab pa yang dag par sdom zhing / da ltar ni ci dga' bar spyod cing lhod par gyur te/ 'dod na ni de bzhin du byed/ mi 'dod na ni mi byed do/ /de bas na khyod kyis ma 'ongs pa'i skye bo rnams la phan par bya</text></item>
<item><p>306b1</p><section>'dul ba</section><text>ba'i phyir bcom ldan 'das la ma zhus pa nyes so/ /btsun pa 'od srung chen po ngo tsha ba med pa 'am/ rab tu ngo tsha ba med pa ni ma lags mod kyi/ bdag de'i tshe na de bzhin gshegs pa dang bral ba'i mya ngan dran pa'i sdug bsngal gyis gzir to/ /de</text></item>
<item><p>306b2</p><section>'dul ba</section><text>yang khyod kyi nyes par gyur te/ de bzhin gshegs pa'i zhabs 'bring byed la/ 'dus byas thams cad ni mi rtag pa yin na/ khyod kyis mya ngan byas pa de yang nyes so/ /gzhan yang nyes pa 'di dag yod de/ khyim pa'i 'khor dang / bud med spyod</text></item>
<item><p>306b3</p><section>'dul ba</section><text>pa ngan pa rnams la de bzhin gshegs pa'i mdoms kyi sba ba sbubs su nub pa bstan to/ /btsun pa 'od srung ngo tsha ba med pa 'am/ rab tu ngo tsha ba med pa ni ma lags mod kyi bdag gis 'di snyam du bsams so/ /bud med ni rang bzhin gyis 'dod</text></item>
<item><p>306b4</p><section>'dul ba</section><text>chags che bas bcom ldan 'das kyi mdoms kyi sba ba sbubs su nub pa mthong na mo mtshan dang bral bar 'gyur ro/ /tshe dang ldan pa kun dga' bo khyod de lta bu'i ye shes phun sum tshogs pa ga las byung / mdoms kyi sba ba sbubs su nub pa</text></item>
<item><p>306b5</p><section>'dul ba</section><text>bstan na bud med dag bud med kyi mo mtshan ji ltar spong bar 'gyur ba 'di dang nyes pa rnam pa bdun no/ /gzhan yang khyod la nyes pa 'di dag yod de/ bcom ldan 'das kyi sku gser gyi kha dog ltar ser ba bud med dag la bstan pas de la mchi mas dri ma</text></item>
<item><p>306b6</p><section>'dul ba</section><text>can du gyur pa'o/ /btsun pa 'od srung chen po ngo tsha med pa 'am/ rab tu ngo tsha med pa ni ma lags mod kyi bdag gi blo skyes pa/ bcom ldan 'das 'di lta bu'i kha dog dang ldan pa mthong na sems can mang po dag kha dog dang ldan par</text></item>
<item><p>306b7</p><section>'dul ba</section><text>sems kyis smon lam bskyed par 'gyur ro/ /kun dga' bo khyod gcig tu shes pa ma yin zhing gzhan gyi sems shes pa ma yin pa 'di dang nyes pa brgyad do/ /khyod 'dod chags cung zad dang ldan pas 'dod chags dang bral</text></item>
<item><p>306b8</p><section>'dul ba</section><text>ba'i mchog 'dus pa'i nang du ma 'dug par da langs te song shig /khyod dang lhan cig yang dag pa'i bzlas pa mi bya'o/ /de ltar tshe dang ldan pa kun dga' bo la tshe dang ldan pa 'od srung chen pos nyes pa byas pa rnam pa brgyad</text></item>
<item><p>307a1</p><section>'dul ba</section><text>glengs pa dang / phyogs bzhir bltas te snying rje dang / sdug bsngal ba'i tshig gis dal bus smras pa/ kye ma'o nga'i dus ni 'di 'dra bar gyur te/ bdag de bzhin gshegs pas ni spangs/ mgon dang skyabs byed pa ni med/</text></item>
<item><p>307a2</p><section>'dul ba</section><text>snang ba yang med na su la brten par bya/ de nas tshe dang ldan pa 'od srung chen pos tshe dang ldan pa kun dga' bo'i nyes pa rnam pa brgyad glengs pa dang / de nas nam mkha'i ngos la gnas pa'i lha dag gis a la la zhes smras nas/ kye da</text></item>
<item><p>307a3</p><section>'dul ba</section><text>ltar lha rnams kyi lus ni rgyas par 'gyur/ lha ma yin gyi lus rnams ni rmas par 'gyur/ bcom ldan 'das kyi bstan pa ni rgyas par 'gyur te/ de ltar ston pa dang 'dra ba'i nyan thos chen pos ston pa dang 'dra ba'i nyan thos chen po</text></item>
<item><p>307a4</p><section>'dul ba</section><text>la nyes pa rnam pa brgyad glengs pas so/ /de nas yang tshe dang ldan pa 'od srung chen po la tshe dang ldan pa kun dga' bos 'di skad ces smras so/ /btsun pa chen po 'od srung de ltar lags pas bzod pa mdzod cig /ji ltar chos bzhin du bgyid cing</text></item>
<item><p>307a5</p><section>'dul ba</section><text>slan chad kyang mi bgyid mod kyi/ bcom ldan 'das kyis ni bdag khyod la gtad do/ /bcom ldan 'das yongs su mya ngan las 'das pa de'i tshe de'i dus na kun dga' bo khyod mya ngan dang / yid glong ba dang / smre sngags 'don par ma byed</text></item>
<item><p>307a6</p><section>'dul ba</section><text>cig /khyod dge slong 'od srung chen po la gtad do/ /khyod nyes pa chung ngu la mi bzod pa med par dka' bzhin byos la bzod pa gyis shig /kun dga' bo ma ngu bar khyod kyi dge ba'i chos dag 'phel te 'bri bar mi 'gyur ro/ /ngas ni</text></item>
<item><p>307a7</p><section>'dul ba</section><text>bstan pa la brtson par bya ba'i phyir mchog 'dus pa'i nang nas langs te song shig /khyod dang lhan cig yang dag pa'i bzlas pa mi bya'o zhes chad pas gcad pa byas so/ /de nas tshe dang ldan pa ma 'gags pas tshe dang ldan pa chen po</text></item>
<item><p>307a8</p><section>'dul ba</section><text>'od srung la 'di skad ces smras so/ /tshe dang ldan pa chen po 'od srung ji ltar tshe dang ldan pa kun dga' bo med na bdag cag gis yang dag par ji ltar bshad par bgyi/ des smras pa/ tshe dang ldan pa dge slong kun dga' bo yon tan dang</text></item>
<item><p>307b1</p><section>'dul ba</section><text>ldan du zin kyang de dang lhan cig mi gnas so/ /de ni 'dod chags dang bcas pa zhe sdang dang bcas pa/ gti mug dang bcas pas bslab dgos te/ khyod dang yang dag par bzlas pa mi bya'o zhes smras nas/ tshe dang ldan pa kun dga' bo la 'di</text></item>
<item><p>307b2</p><section>'dul ba</section><text>skad ces smras so/ /tshe dang ldan pa kun dga' bo khyod longs la song shig /khyod kyis rab tu brtson pas bya ba byas te dgra bcom par gyur na lhan cig tu yang dag par bzlas par bya'o/ /de nas tshe dang ldan pa kun dga' bo mig mchi mas gang bar gyur te/ ston pa dang</text></item>
<item><p>307b3</p><section>'dul ba</section><text>bral ba dran pas yid mi dga' ste/ de nas mchog 'dus pa'i nang nas byung ste/ yul bri dzi'i grong khyer du song nas dbyar der tshul du zhugs so/ /de nas kun dga' bo'i g.yog tshe dang ldan pa bri dzi'i bus byas pa de'i tshe de'i dus na tshe dang ldan pa kun dga'</text></item>
<item><p>307b4</p><section>'dul ba</section><text>bos shin tu brtson pas 'khor bzhi la chos 'chad do/ /de nas tshe dang ldan pa bri dzi'i bus 'di snyam du bsams so/ /bdag gis mkhan po 'dod pa'i 'dod chags dang bral te slob bam/ 'on te 'dod pa'i 'dod chags dang ma bral bar slob pa bdag</text></item>
<item><p>307b5</p><section>'dul ba</section><text>gis ting nge 'dzin 'di lta bu la snyoms par zhugs la/ de ltar snyoms par zhugs pa'i sems kyis mkhan po'i sems blta'o snyam nas/ tshe dang ldan pa bri dzi'i bus rnam pa de lta bu'i ting nge 'dzin la snyoms par zhugs nas/ de ltar snyoms</text></item>
<item><p>307b6</p><section>'dul ba</section><text>par zhugs pa'i sems kyis tshe dang ldan pa kun dga' bo'i sems bltas pas/ tshe dang ldan pa bri dzi'i bus tshe dang ldan pa kun dga' bo'i sems shes te/ tshe dang ldan pa kun dga' bo la 'dod pa'i 'dod chags dang ma bral ba'i slob par</text></item>
<item><p>307b7</p><section>'dul ba</section><text>mthong ba dang / de nas ting nge 'dzin las langs te/ tshe dang ldan pa kun dga' bo ga la ba der song nas phyin de/ tshe dang ldan pa kun dga' bo'i mdun du 'dug nas tshigs su bcad de smras pa/ gau tam khyod ni bag med ma mdzad par/ /</text></item>
<item><p>307b8</p><section>'dul ba</section><text>shing drung thibs por brten nas mya ngan 'das/ /thugs la bzhag ste bsam gtan mdzod cig dang / /ring por mi thogs zhi ba'i gnas thob 'gyur/ /de nas tshe dang ldan pa kun dga' bo tshe dang ldan pa spong byed kyi bus gdams ngag</text></item>
<item><p>308a1</p><section>'dul ba</section><text>'dis btams nas/ nyin par gyi 'chag pa dang 'dug pas sgrib par 'gyur ba'i chos rnams las sems yongs su sbyong bar byed de/ de nyin par gyi 'chag pa dang 'dug pas sgrib par 'gyur ba'i chos rnams la sems</text></item>
<item><p>308a2</p><section>'dul ba</section><text>yongs su sbyong ngo / /mtshan gyi thun dang po la 'chag pa dang / 'dug pas sgrib par 'gyur ba'i chos rnams las sems yongs su sbyong bar byed de/ de mtshan gyi thun dang po la 'chag pa dang 'dug pas sgrib par 'gyur ba'i</text></item>
<item><p>308a3</p><section>'dul ba</section><text>chos rnams las sems yongs su sbyong ngo / /mtshan gyi gung thun la gtsug lag khang gi phyi rol du rkang pa bkrus nas gtsug lag khang gi nang du zhugs te/ glo g.yas pas phab nas rkang pa'i steng du rkang pa bzhag ste/</text></item>
<item><p>308a4</p><section>'dul ba</section><text>snang ba'i 'du shes dang / dran pa dang / shes bzhin dang ldan pa'i 'du shes kho na yid la byed cing nyal bar byed do/ /tshe dang ldan pa kun dga' bos sngas nang tshangs can la mgo ma bzhag pa kho nar/ 'di ltar yang tshe</text></item>
<item><p>308a5</p><section>'dul ba</section><text>dang ldan pa kun dga' bos len pa med par zag pa rnams las sems rnam par grol bar gyur to/ /de nas tshe dang ldan pa kun dga' bo dga' ba dang bde ba so sor myong nas rnam par grol te/ dgra bcom pa nyid thob nas</text></item>
<item><p>308a6</p><section>'dul ba</section><text>rgyal po'i khab tu phyin te/ 'od srung la sogs pa dgra bcom pa lnga brgya po shing n+ya gro d+ha'i phug na chos sdud cing 'dus pa ga la bar phyin to/ /de nas tshe dang ldan pa 'od srung chen pos dge slong rnams la 'di skad ces smras so/ /</text></item>
<item><p>308a7</p><section>'dul ba</section><text>tshe dang ldan pa dag ma 'ongs pa'i dus na dge slong rnams brjed ngas pa dang / lus nyam chung bas mdo'i tshigs su bcad pa ma yin par mdo sde dang / 'dul ba dang / chos mngon pa 'dzin par mi nus pas de bas na snga dro'i dus</text></item>
<item><p>308a8</p><section>'dul ba</section><text>su mdo'i tshigs su bcad pa brjod par bya'o/ /phyi dro ni mdo sde dang / 'dul ba dang / ma mo bgro bar bya'o zhes tshe dang ldan pa 'od srung chen pos de skad smras pa dge slong de dag gis tshe dang ldan pa 'od srung chen po las thos</text></item>
<item><p>308b1</p><section>'dul ba</section><text>nas/ dge slong de dag gis tshe dang ldan pa 'od srung chen po la 'di skad ces smras so/ /tshe dang ldan pa 'od srung chen po mdo sde dang / 'dul ba dang / ma mo dag las gang sngar bgro bar bgyi/ des smras pa/ tshe dang ldan pa</text></item>
<item><p>308b2</p><section>'dul ba</section><text>dag je re shig mdo sde sngar bgro bar bya'o/ /de bzhin du bgyi'o/ /tshe dang ldan pa 'od srung chen po la dgra bcom pa lnga brgyas chos bsdu bar gsol ba btab nas seng ge'i khri la 'dug ste/ tshe dang ldan pa kun dga' bo la spro</text></item>
<item><p>308b3</p><section>'dul ba</section><text>bar byas pa/ tshe dang ldan pa kun dga' bo khyod ni sgrub pa yin na de bzhin gshegs pa'i mdo sde bsdu bar spro 'am/ spro'o/ /de nas tshe dang ldan pa 'od srung chen pos gsol ba dang gnyis kyi las bya bar brtsams te/ dge</text></item>
<item><p>308b4</p><section>'dul ba</section><text>'dun btsun pa rnams gsan du gsol/ tshe dang ldan pa kun dga' bo 'di bcom ldan 'das kyi mdo sde bsdu ba sgrub par spro na gal te dge 'dun gyi dus la bab cing bzod na/ dge 'dun gyis gnang bar mdzod cig dang / 'di</text></item>
<item><p>308b5</p><section>'dul ba</section><text>ltar dge 'dun gyis tshe dang ldan pa kun dga' bo mdo sde bsdu ba sgrub par bsko ste/ tshe dang ldan pa kun dga' bo bcom ldan 'das kyi mdo sde sdud pa sgrub bo/ /'di ni gsol ba'o/ /las ni 'di ltar bya ste/ dge 'dun btsun</text></item>
<item><p>308b6</p><section>'dul ba</section><text>pa rnams gsan du gsol/ tshe dang ldan pa kun dga' bo 'di bcom ldan 'das kyi mdo sde bsdu ba sgrub par spro ste/ tshe dang ldan pa kun dga' bo sgrub par bskos nas tshe dang ldan pa kun dga' bo bcom ldan 'das kyi mdo sde</text></item>
<item><p>308b7</p><section>'dul ba</section><text>bsdu ba sgrub ste/ tshe dang ldan pa kun dga' bo sgrub par bskos nas/ tshe dang ldan pa kun dga' bo bcom ldan 'das kyi mdo sde bsdu ba sgrub par tshe dang ldan pa gang dag bzod pa de dag ni cang ma gsung shig /gang dag mi</text></item>
<item><p>308b8</p><section>'dul ba</section><text>bzod pa de dag ni gsungs shig /dge 'dun gyis bzod cing gnang nas dge 'dun gyis tshe dang ldan pa kun dga' bo 'di bcom ldan 'das kyi mdo sde bsdu ba sgrub par bsko ste/ 'di ltar cang mi gsung bas de de bzhin du 'dzin</text></item>
<item><p>309a1</p><section>'dul ba</section><text>to/ /tshe dang ldan pa kun dga' bo chos smra ba'i seng ge'i khri'i steng du dgra bcom pa lnga brgyas snam sbyar lnga brgya bting ngo / /de nas tshe dang ldan pa kun dga' bo phyogs bzhir rnam par bltas nas sems can rnams</text></item>
<item><p>309a2</p><section>'dul ba</section><text>la ni snying rje'i sems nye bar bzhag /chos la ni gus pa bskyed/ tshangs pa mtshungs par spyod pa la ni zhe sar dmigs nas seng ge'i khri g.yas phyogs su bskor te/ mgo bos gtugs nas/ rgan rims su ji ltar 'os par</text></item>
<item><p>309a3</p><section>'dul ba</section><text>phyag byas nas mi rtag pa yid la byas te/ seng ge'i khri zil gyis mnan nas 'dug go/ /de nas rgya mtsho ltar zab pa'i 'khor mi g.yo ba la bltas nas gal te ji ltar bcom ldan 'das kyis mdo sde ma lus par gsungs pa</text></item>
<item><p>309a4</p><section>'dul ba</section><text>bdag gis bzung ba ni bcom ldan 'das kyis mdo sde gang dag klu'i gnas su bshad pa dag kyang yod/ gang dag lha'i gnas su bshad pa dag kyang yod/ gang dag bdag la mngon sum du bshad pa dag kyang yod de/ gcig nas gcig</text></item>
<item><p>309a5</p><section>'dul ba</section><text>tu brgyud de 'ongs pa gang dag de bzhin du thos nas bzung ba dang / 'di ltar thos pa thams cad bshad par bya'o snyam du bsams pa dang / lha dag gi shes pa dang mthong ba ni 'og tu 'jug pa yin te/ gcig la gcig kye ma lus</text></item>
<item><p>309a6</p><section>'dul ba</section><text>'phags ma'i thub pa 'phags pa kun dga' bo ni de bzhin gshegs pas gsungs pa'i chos 'chad pas sems rtse gcig tu byas nas mnyan to zhes smra'o/ /de nas de'i tshe lha'i bu gzhan zhig gis tshigs su bcad de smras pa/</text></item>
<item><p>309a7</p><section>'dul ba</section><text>gang la chos rnams rab gnas pa/ /'jig rten gsum pos rtag tu mchod/ /'phags pa 'di ni dogs med pas/ /seng ge bzhin du chos rnams sgrogs/ /kye ma zhi ba de bshad la/ /khyed rnams bde bar 'dod pa yis/ /nges par</text></item>
<item><p>309a8</p><section>'dul ba</section><text>snying po snying po'i mchog /de dag pa ni gus pas nyon/ /de nas tshe dang ldan pa 'od srung chen pos tshe dang ldan pa kun dga' bo la 'di skad ces smras so/ /ston pa 'jig rten phan bzhed pa/ /rgyal bas gsungs pa'i chos rnams kyi/ /</text></item>
<item><p>309b1</p><section>'dul ba</section><text>rnam pa mchog ni gar bshad pa/ /tshe dang ldan pas mdo sde gsungs/ /ston pas gang dag yongs su bsgrags pa las sangs rgyas rjes su dran pa rab tu rtogs pa yid la bzhag nas bcom ldan 'das phyogs gang du rab tu zhi zhing</text></item>
<item><p>309b2</p><section>'dul ba</section><text>thugs su chud pa der mngon par bltas te 'dug nas thal mo sbyar te sgras khyab par byas nas smras pa/ 'di skad bdag gis thos pa dus gcig na/ bcom ldan 'das yul bA rA Na sIr drang srong smra ba ri dgas kyi tshal na</text></item>
<item><p>309b3</p><section>'dul ba</section><text>bzhugs so zhes tshig gis rab tu brjod pa de'i tshe de ma thag kho nar nam mkha'i dkyil dang / gzhal med khang na gnas pa'i lha dag dang / 'dod chags dang ma bral ba'i dge slong la sogs pa rnam pa mang po stong dag gis gnod</text></item>
<item><p>309b4</p><section>'dul ba</section><text>pas btsir cing gnad du phab ste sdug bsngal tshor bzhin du a la la zhes tshig tu brjod cing smra ba ni/ kye ma 'jig rten 'di dag tu/ /mi rtag par ni khyad par med/ /gang gis rin chen gter de yi/ /yon tan rgya mtsho dag kyang bskams/ /</text></item>
<item><p>309b5</p><section>'dul ba</section><text>gang las bdag gis mngon thos pa/ /chos ni thar pa'i bde ba byed/ /'di skad thos shes rab sbyar te/ /de yang de ring bsgrags pa yin/ /de nas bcom ldan 'das kyis dge slong lnga po la 'di skad ces bka' stsal te/</text></item>
<item><p>309b6</p><section>'dul ba</section><text>dge slong dag sngon ma thos pa'i chos 'di ni 'phags pa'i sdug bsngal bden pa'o zhes chos kyi 'khor lo rgya cher bskor nas mdo sde bshad do/ /de nas tshe dang ldan pa kun shes kauN+Di n+yas tshe dang ldan pa 'od srung chen po la</text></item>
<item><p>309b7</p><section>'dul ba</section><text>'di skad ces smras so/ /tshe dang ldan pa 'od srung chen po bdag gis chos kyi rnam grangs 'di mngon sum du thos te/ bdag gi don du mdo sde 'di bshad cing rjes su bstan pas bdag gi khrag dang mchi ma'i rgya mtsho ni skams/</text></item>
<item><p>309b8</p><section>'dul ba</section><text>rus pa'i ri las ni rgal/ ngan song gi sgo ni bcad/ mtho ris dang thar pa'i sgo ni phye ste/ mdo sde rin po che 'di bshad pas bdag dang lha stong phrag brgyad bcus chos rnams la chos kyi mig rdul med cing dri ma dang bral ba skyes so/ /</text></item>
<item><p>310a1</p><section>'dul ba</section><text>de ring 'dir 'di skad thos nas bshad de/ kye ma thams cad mi rtag pas khyad par med do zhes smras nas stan las babs te sa la 'dug nas tshe dang ldan pa kun dga' bo de blta ba'i phyir dgra bcom pa de dag thams cad sdug pa'i</text></item>
<item><p>310a2</p><section>'dul ba</section><text>bag chags kyis bsgos pa'i yid kyis rang rang gi stan las babs nas sa la 'dug ste 'di skad ces smras so/ /kye ma ji ltar bdag cag gis chos 'chad pa mngon sum du mthong ba las/ mi rtag pa'i stobs kyis bcom ldan 'das</text></item>
<item><p>310a3</p><section>'dul ba</section><text>de yang da ni thos pa'i lam du gshegs par gyur to/ /smras pa/ lha dang mi dang lha min klu rnams kyi rgyal zhir gshegs na/ /khyed cag ci phyir 'tsho zhing zhi ba'i gnas su 'jug mi byed/ /skye bo'i nang na thams cad mkhyen pas stongs</text></item>
<item><p>310a4</p><section>'dul ba</section><text>par mngon mthong na/ /dge ba'i blo gros gang dag srog la chags shing dam por byed/ /de nas dgra bcom pa lnga brgyar gcig gis ma tshang ba bas mtha'i gnas mal du bsam gtan bzhi la snyoms par zhugs nas smon lam gyi</text></item>
<item><p>310a5</p><section>'dul ba</section><text>shes pas rnam par bltas te/ dga' ba'i yid kyis 'di ltar ting nge 'dzin las langs te/ tshe dang ldan pa kun dga' bo la 'di skad ces smras so/ /tshe dang ldan pa kun dga' bo khyod kyi lung de yin nam/ tshe dang ldan pa dag</text></item>
<item><p>310a6</p><section>'dul ba</section><text>bdag gi lung de lags so/ /tshe dang ldan pa dag gi lung de lta bu lags sam/ tshe dang ldan pa kun dga' bo de kho na'o/ /de nas tshe dang ldan pa 'od srung chen po ni 'di snyam du bdag gis bcom ldan 'das kyi mdo sde dang po bsdus na tshangs</text></item>
<item><p>310a7</p><section>'dul ba</section><text>par spyod pa gang gis kyang ma bzlog cing gshe bar ma gyur to/ /de lta bas na 'di ni chos so/ /'di ni 'dul ba'o/ /'di ni ston pas bstan pa'o snyam du shes nas/ tshe dang ldan pa kun dga' bo la 'di skad ces smras so/ /tshe dang</text></item>
<item><p>310a8</p><section>'dul ba</section><text>ldan pa kun dga' bo bcom ldan 'das kyis mdo sde gnyis pa gang du bshad/ des gsal bar yul bA rA Na sI kho nar dge slong lnga po'i ched du ste/ de yang gang zhe na/ 'di skad bdag gis thos pa dus gcig na/ bcom</text></item>
<item><p>310b1</p><section>'dul ba</section><text>ldan 'das yul bA rA Na sI drang srong smra ba ri dgas kyi tshal na bzhugs te/ de nas bcom ldan 'das kyis dge slong rnams la bka' stsal pa/ dge slong dag 'di ni 'phags pa'i bden pa bzhi ste/ sdug bsngal 'phags</text></item>
<item><p>310b2</p><section>'dul ba</section><text>pa'i bden pa dang sdug bsngal kun 'byung ba dang / sdug bsngal 'gog pa dang / sdug bsngal 'gog par 'gro ba'i lam ste/ 'phags pa'i bden pa bzhi'o/ /sdug bsngal 'phags pa'i bden pa gang zhe na/ skye ba'i sdug bsngal dang / rga ba'i sdug</text></item>
<item><p>310b3</p><section>'dul ba</section><text>bsngal dang / na ba'i sdug bsngal dang / 'chi ba'i sdug bsngal dang / sdug pa dang bral ba'i sdug bsngal dang / mi sdug pa dang phrad pa'i sdug bsngal dang / gang 'dod pa btsal te mi rnyed pa sdug bsngal ba dang / mdor na nye bar</text></item>
<item><p>310b4</p><section>'dul ba</section><text>len pa'i phung po lnga ni sdug bsngal ba ste/ 'di ni sdug bsngal 'phags pa'i bden pa zhes bya'o/ /sdug bsngal kun 'byung ba 'phags pa'i bden pa gang zhe na/ yang 'byung ba'i sred pa dang / dga' ba'i 'dod chags kyi mod</text></item>
<item><p>310b5</p><section>'dul ba</section><text>las skyes pa de dang de dag la mngon par dga' ba ste/ 'di ni sdug bsngal kun 'byung ba 'phags pa'i bden pa zhes bya'o/ /sdug bsngal 'gog pa 'phags pa'i bden pa gang zhe na/ yang 'byung ba'i sred pa dang / dga' ba'i</text></item>
<item><p>310b6</p><section>'dul ba</section><text>'dod chags kyi mod las skyes pa de dang de dag la mngon par dga' ba lhag ma ma lus par spong ba dang / rab tu 'dor ba dang / mtha' med par byed pa dang / zad pa dang / 'dod chags dang bral ba dang / 'gog pa dang / mya ngan</text></item>
<item><p>310b7</p><section>'dul ba</section><text>las 'das pa ste/ 'di ni sdug bsngal 'gog pa 'phags pa'i bden pa zhes bya'o/ /sdug bsngal 'gog par 'gro ba'i lam 'phags pa'i bden pa gang zhe na/ 'phags pa'i lam yan lag brgyad de/ 'di lta ste/</text></item>
<item><p>310b8</p><section>'dul ba</section><text>yang dag pa'i lta ba dang / yang dag pa'i rtogs pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang / yang dag pa'i ting nge 'dzin te 'di</text></item>
<item><p>311a1</p><section>'dul ba</section><text>ni sdug bsngal 'gog par 'gro ba'i lam 'phags pa'i bden pa'o zhes chos kyi rnam grangs 'di bshad pa de'i tshe tshe dang ldan pa kun shes kauN+Di n+ya len pa med par zag pa las sems rnam par grol lo/ /lhag ma dge slong</text></item>
<item><p>311a2</p><section>'dul ba</section><text>lnga po yang chos kyi mig rdul med cing dri ma dang bral ba skyes so zhes smras so/ /de'i tshe tshe dang ldan pa kun shes kauN+Di n+yas tshe dang ldan pa 'od srung chen po la 'di skad ces smras so/ /tshe dang ldan pa 'od srung chen po bdag gis chos kyi</text></item>
<item><p>311a3</p><section>'dul ba</section><text>rnam grangs 'di mngon sum du thos te/ chos kyi rnam grangs 'di bshad pa de'i tshe len pa med par zag pa las sems rnam par grol lo/ /lhag ma dge slong lnga po yang chos rnams la chos kyi mig rdul med cing dri ma dang bral ba skyes so/ /</text></item>
<item><p>311a4</p><section>'dul ba</section><text>de nas gcig gis ma tshang ba zhes bya ba nas/ bdag gis bcom ldan 'das kyi mdo sde gnyis pa bsdus nas tshangs par spyod pa gang gis kyang ma bzlog cing gshe bar ma gyur to zhes bya ba'i bar snga ma bzhin no/ /de lta bas na 'di</text></item>
<item><p>311a5</p><section>'dul ba</section><text>ni chos so/ /'di ni 'dul ba'o/ /'di ni ston pas bstan pa'o snyam du shes nas/ tshe dang ldan pa kun dga' bo la 'di skad ces smras so/ /tshe dang ldan pa kun dga' bo bcom ldan 'das kyis mdo sde gsum pa gang du bshad/ des gsal</text></item>
<item><p>311a6</p><section>'dul ba</section><text>bar yul bA rA Na sI kho nar dge slong lnga po'i ched du ste/ de yang gang zhe na/ 'di skad bdag gis thos pa dus gcig na/ bcom ldan 'das yul bA rA Na sI drang srong smra ba ri dgas kyi tshal na bzhugs te/ de'i tshe bcom ldan 'das kyis</text></item>
<item><p>311a7</p><section>'dul ba</section><text>dge slong lhag ma bzhi po la 'di skad ces bka' stsal to/ /dge slong dag gzugs ni bdag ma yin no/ /dge slong dag gal te gzugs bdag yin par gyur tu zin na/ gzugs la gnod pa 'am/ sdug bsngal bar mi 'gyur zhing / gzugs</text></item>
<item><p>311a8</p><section>'dul ba</section><text>'di lta bu dang / 'di lta bur ni gyur cig /'di lta bur ni ma gyur cig ces pa 'di 'gyur ro/ /dge slong dag gang gi phyir gzugs bdag ma yin pa de'i phyir gzugs la gnod pa 'am/ sdug bsngal bar 'gyur zhing / gzugs 'di lta</text></item>
<item><p>311b1</p><section>'dul ba</section><text>bu dang / 'di lta bur ni gyur cig 'di lta bur ni ma gyur cig ces pa 'ang mi 'gyur ro/ /dge slong dag tshor ba dang / 'du shes dang / 'du byed ni bdag ma yin te/ dge slong dag gal te 'du shes la sogs pa bdag yin par gyur du</text></item>
<item><p>311b2</p><section>'dul ba</section><text>zin na zhes bya ba snga ma bzhin te/ rnam par shes pa 'di lta bur gyur cig ces pa 'ang mi 'gyur ro/ /dge slong dag 'di ji snyam du sems/ gzugs rtag pa 'am mi rtag pa zhig yin/ btsun pa 'di ni mi rtag pa lags so/ /gzhan</text></item>
<item><p>311b3</p><section>'dul ba</section><text>yang de mi rtag na sdug bsngal ba 'am/ sdug bsngal ba ma yin/ btsun pa 'di ni sdug bsngal ba lags so/ /gzhan yang de mi rtag pa dang / sdug bsngal ba dang / yongs su 'gyur ba'i chos can yin mod kyi 'on kyang de thos pa dang</text></item>
<item><p>311b4</p><section>'dul ba</section><text>ldan pa'i 'phags pa'i nyan thos bdag tu khas len cing 'di ni bdag go 'di ni bdag gi'o/ /bdag gi ni 'di'o zhes zer ram/ btsun pa de lta ma lags so/ /dge slong dag 'di ji snyam du sems/ tshor ba dang / 'du shes dang / 'du byed</text></item>
<item><p>311b5</p><section>'dul ba</section><text>dang / rnam par shes pa bdag ces bya ba snga ma bzhin du 'di ni bdag go/ /'di ni bdag gi'o/ /bdag gi ni 'di'o zhes zer ram/ btsun pa de lta ma lags so/ /dge slong dag de lta bas na gzugs gang yin pa ci yang rung ste/ 'das</text></item>
<item><p>311b6</p><section>'dul ba</section><text>pa dang / ma 'ongs pa dang / da ltar byung ba 'am/ nang gi 'am/ phyi rol gyi 'am/ rags pa 'am/ phra ba 'am/ ngan pa 'am/ gya nom pa 'am/ gang rgyang ring ba 'am/ nye ba de dag thams cad 'di ni bdag go/ /'di ni bdag gi'o/ /</text></item>
<item><p>311b7</p><section>'dul ba</section><text>bdag gi ni 'di'o zhes bya ba 'di ltar yang dag pa ji lta ba bzhin du shes rab kyis blta bar bya'o/ /de ltar de bzhin du gang dag tshor ba dang / 'du shes dang / 'du byed dang / rnam par shes pa gang yin pa ci yang rung ste/ 'das pa</text></item>
<item><p>311b8</p><section>'dul ba</section><text>dang / ma 'ongs pa dang / da ltar byung ba zhes bya ba'i bar snga ma bzhin du yang dag pa'i shes rab kyis blta bar bya'o/ /dge slong dag gang gi phyir thos pa dang ldan pa'i 'phags pa'i nyan thos rnams kyis nye bar len pa'i phung po lnga po</text></item>
<item><p>312a1</p><section>'dul ba</section><text>dag la bdag dang bdag gi med par yang dag pa ji lta ba bzhin du mthong ste/ des de ltar yang dag pa ji lta ba bzhin du mthong bas 'jig rten la cung zad tsam yang nye bar len pa med de/ nye bar ma blangs pas yongs su</text></item>
<item><p>312a2</p><section>'dul ba</section><text>gdung ba med pas rang nyid kyis yongs su mya ngan las 'das te/ bdag gi skye ba ni zad/ tshangs par spyod pa ni spyad/ bya ba ni byas te/ 'di las srid pa gzhan med do zhes rab tu shes so/ /chos kyi rnam grangs 'di bshad</text></item>
<item><p>312a3</p><section>'dul ba</section><text>pa na dge slong lhag ma bzhi po len pa med par zag pa las sems rnam par grol lo/ /dgra bcom pa gcig gis ma tshang ba zhes bya ba nas/ bcom ldan 'das kyi mdo sde gsum pa bsdus na tshangs pa mtshungs par spyod pa</text></item>
<item><p>312a4</p><section>'dul ba</section><text>gang gis kyang ma bzlog cing gshe bar ma gyur to zhes bya ba'i bar snga ma bzhin no/ /de lta bas na 'di ni chos so/ /'di ni 'dul ba'o/ /'di ni ston pas bstan pa'o snyam du shes nas/ bcom ldan 'das kyis mdo sde grong</text></item>
<item><p>312a5</p><section>'dul ba</section><text>dang / grong khyer dang / yul 'khor dang / rgyal po'i pho brang 'khor gang dang gang du bshad pa de dang de'i tshe tshe dang ldan pa kun dga' bos bzlas nas dgra bcom pa lnga brgyar gcig gis ma tshang bas mdo sde byas te/ de'i tshe gang</text></item>
<item><p>312a6</p><section>'dul ba</section><text>phung po dang rab tu ldan pa'i mdo sde ni de phung por bsdus te bzhag go/ /gang skye mched dang yang dag par rab tu ldan pa ni skye mched drug tu bsdus so/ /rten cing 'brel bar 'byung ba 'phags pa'i bden pas rig pa dang yang dag par</text></item>
<item><p>312a7</p><section>'dul ba</section><text>rab tu ldan pa ni de gleng gzhi dang yang dag par rab tu ldan par bsdus so/ /gang nyan thos kyis bshad pa mang ba ni de nyan thos kyi bshad par bsdus so/ /gang sangs rgyas kyis bshad pa mang ba ni de sangs rgyas kyi bshad par</text></item>
<item><p>312a8</p><section>'dul ba</section><text>bsdus so/ /gang dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po lnga dang / stobs lnga dang / byang chub kyi yan lag dang lam gyi yan lag de dag dang yang dag par rab tu ldan pa ni de</text></item>
<item><p>312b1</p><section>'dul ba</section><text>lam gyi yan lag tu bsdus so/ /gang yang dag par brjod pa mang ba'i mdo sde ni de yang dag par brjod pa'i sder bsdus so/ /tshigs su bcad pa dang bcas par yang dag par ldan pa ni yang dag par ldan pa'i lung zhes bsdus</text></item>
<item><p>312b2</p><section>'dul ba</section><text>so/ /gang mdo sde ring po ni de lung ring por bzhag go/ /gang bar ma bar ma'i mdo sde dag ni de lung bar mar bzhag go/ /gang tshig gcig dang tshig gnyis shes bya ba nas/ tshig bcu zhes bya ba'i bar ni gcig las 'phros pa'i lung</text></item>
<item><p>312b3</p><section>'dul ba</section><text>zhes bya'o/ /de nas tshe dang ldan pa 'od srung chen pos tshe dang ldan pa kun dga' bo la 'di skad ces smras so/ /tshe dang ldan pa kun dga' bo khyod kyi lung de snyed cig gam/ tshe dang ldan pa 'od srung chen po de snyed cig lags te/ 'di las</text></item>
<item><p>312b4</p><section>'dul ba</section><text>lhag pa med do zhes smras nas seng ge'i khri las babs so/ /de nas tshe dang ldan pa 'od srung chen pos smras pa/ tshe dang ldan pa dag bcom ldan 'das kyi mdo sde ni ma lus par bsdus zin pas da ni 'dul ba bgro bar bya'o/ /de bzhin du bgyi'o/ /</text></item>
<item><p>312b5</p><section>'dul ba</section><text>de nas yang de'i tshe tshe dang ldan pa nye bar 'khor mkhas par gyur pa 'dul ba'i gleng gzhi dang byung ba la mkhas so/ /de nas tshe dang ldan pa 'od srung chen po seng ge'i khri la 'dug ste smras pa/ tshe dang ldan pa dag tshe dang ldan pa nye bar 'khor</text></item>
<item><p>312b6</p><section>'dul ba</section><text>ni mkhas pa/ 'dul ba'i gleng gzhi dang byung ba la mkhas te/ bcom ldan 'das kyis kyang 'dul ba 'dzin pa'i mchog tu lung bstan na/ de bas na de spro bar byas nas 'dul ba sdud par bsko'o/ /de bzhin du bgyi'o/ /de nas tshe dang</text></item>
<item><p>312b7</p><section>'dul ba</section><text>ldan pa 'od srung chen pos tshe dang ldan pa nye bar 'khor la 'di skad ces smras so/ /tshe dang ldan pa nye bar 'khor khyod ni sgrub pa yin na/ de bzhin gshegs pa'i 'dul ba ma lus pa dag bsdu bar spro 'am/ spro'o/ /de nas tshe dang ldan pa</text></item>
<item><p>312b8</p><section>'dul ba</section><text>'od srung chen pos gsol ba dang gnyis kyi las bya bar brtsams te/ dge 'dun btsun pa rnams gsan du gsol/ tshe dang ldan pa nye bar 'khor 'di bcom ldan 'das kyi 'dul ba ma lus pa dag bsdu bar sgrub cing spro na zhes bya</text></item>
<item><p>313a1</p><section>'dul ba</section><text>ba nas cang mi gsung bas de de bzhin du 'dzin to zhes bya ba'i bar snga ma bzhin no/ /tshe dang ldan pa 'od srung chen po seng ge'i khri las babs nas tshe dang ldan pa nye bar 'khor seng ge'i khri la 'dug ste/ de nas tshe dang ldan pa</text></item>
<item><p>313a2</p><section>'dul ba</section><text>'od srung chen pos tshe dang ldan pa nye bar 'khor la 'di skad ces smras so// //'dul ba phran tshegs kyi gzhi/ bam po lnga bcu rtsa brgyad pa/ tshe dang ldan pa nye bar 'khor gang du bcom ldan 'das kyis dang por bslab</text></item>
<item><p>313a3</p><section>'dul ba</section><text>pa'i gzhi bcas/ des gsal bar smras pa/ yul bA rA Na sIr ro/ /gang gi don du/ dge slong lnga'i ched du ste/ gang gi phyir 'di lta ste/ sham thabs zlum por bgo bar bya'o zhes bslab pa bca' ba mdzad do/ /de nas dgra bcom pa lnga</text></item>
<item><p>313a4</p><section>'dul ba</section><text>brgyar gcig gis ma tshang ba rnams rab kyi mthar phyin pa'i bsam gtan bzhi la snyoms par zhugs nas smon pa'i shes pas bltas na zhes bya ba nas/ tshe dang ldan pa 'od srung chen pos 'di snyam du bsams te zhes bya</text></item>
<item><p>313a5</p><section>'dul ba</section><text>ba'i bar snga ma bzhin te/ bcom ldan 'das kyis bslab pa'i gzhi dang po de ltar yang dag par bsdus na tshangs pa mtshungs par spyod pa gang gis kyang ma bzlog cing / gshe bar ma gyur te/ de lta bas na 'di ni chos so/ /'di ni</text></item>
<item><p>313a6</p><section>'dul ba</section><text>'dul ba'o/ /'di ni ston pas bstan pa'o snyam du rig nas tshe dang ldan pa nye bar 'khor la 'di skad ces smras so/ /tshe dang ldan pa nye bar 'khor gang du bcom ldan 'das kyis bslab pa'i gzhi gnyis pa bcas pa</text></item>
<item><p>313a7</p><section>'dul ba</section><text>gsungs shig /des gsal bar smras pa/ yul bA rA Na sIr ro/ /gang gi ched du dge slong lnga po'i don du ste/ gang gi tshe 'di ltar de chos gos zlum por bgo bar bya'o zhes bslab pa bca' ba mdzad do/ /de nas dgra bcom pa lnga</text></item>
<item><p>313a8</p><section>'dul ba</section><text>brgyar gcig gis ma tshang ba rnams rab kyi mthar phyin pa zhes bya ba nas/ bslab pa'i gzhi gnyis pa zhes pa snga ma bzhin te/ tshangs pa mtshungs par spyod pa gang gis kyang ma bzlog cing gshe bar ma gyur te/ de lta bas na 'di ni</text></item>
<item><p>313b1</p><section>'dul ba</section><text>chos so/ /'di ni 'dul ba'o/ /'di ni ston pas bstan pa'o snyam du rig nas/ tshe dang ldan pa nye bar 'khor la 'di skad ces smras so/ /tshe dang ldan pa nye bar 'khor gang du bcom ldan 'das kyis bslab pa'i gzhi gsum pa bcas pa gsungs</text></item>
<item><p>313b2</p><section>'dul ba</section><text>shig /des gsal bar smras pa/ ka lan da ka'i grong du'o/ /gang gi ched du ka lan da ka'i bu bzang sbyin gyi ched ste/ gang gi phyir 'di ltar yang dge slong gang dge slong rnams dang lhan cig bslab pa mtshungs shing mnyam pa las bslab pa</text></item>
<item><p>313b3</p><section>'dul ba</section><text>ma phul/ bslab pa nyams par ma byas par mi tshangs par spyod pa 'khrig pa'i chos sten pas tha na byol song gi skye gnas su skyes pa la yang rung ste/ dge slong de phas pham par gyur pa yin pas gnas par mi bya'o/ /de nas</text></item>
<item><p>313b4</p><section>'dul ba</section><text>dgra bcom pa lnga brgyar gcig gis ma tshang ba rnams rab kyi mthar phyin pa zhes bya ba nas/ 'di ni ston pas bstan pa'o zhes bya ba'i bar snga ma bzhin no/ /bcom ldan 'das kyi bslab pa'i gzhi lhag ma grong dang / grong khyer dang / yul</text></item>
<item><p>313b5</p><section>'dul ba</section><text>'khor dang / rgyal po'i pho brang 'khor gang dang gang du bshad pa de dang de dge slong rnams la tshe dang ldan pa nye bar 'khor gyis bzlas nas dgra bcom pa lnga brgyar gcig gis ma tshang bas gzhung du byas so/ /'di dag ni phas pham pa rnams</text></item>
<item><p>313b6</p><section>'dul ba</section><text>so/ /'di dag ni dge 'dun lhag ma rnams so/ /'di dag ni ma nges pa'i chos gnyis dang / spang ba'i ltung byed kyi chos sum bcu dang / ltung byed dgu bcu'i chos dang so sor bshags par bya ba bzhi'i chos dang / bslab pa mang po'i chos dang /</text></item>
<item><p>313b7</p><section>'dul ba</section><text>rtsod pa zhi bar bya ba'i chos bdun dang / 'di ni bcas pa'o/ /'di ni rjes su bcas pa'o/ /'di ni so sor spang ba'o/ /'di ni gnang ba'o/ /rab tu byung nas bsnyen par rdzogs pa ni 'di ltar bya'o/ /gsol ba dang las ni 'di ltar bya'o/ /</text></item>
<item><p>313b8</p><section>'dul ba</section><text>gsol ba dang gnyis dang / gsol ba dang bzhi'i las ni 'di ltar bya'o/ /'di 'dra ba ni rab tu dbyung ngo / /'di 'dra ba ni rab tu mi dbyung ngo / /gso sbyong ni 'di ltar bya'o/ /dgag dbye ni 'di ltar bya ste/ tshul 'di 'dra ba nas phra mo ni 'di/ gleng gzhi ni</text></item>
<item><p>314a1</p><section>'dul ba</section><text>'di/ mos pa ni 'di'o zhes de de bzhin du 'dul bar yang dag par bsdus nas/ tshe dang ldan pa nye bar 'khor seng ge'i khri las babs so/ /de nas tshe dang ldan pa 'od srung chen pos ma 'ongs pa'i dus na mi rnams shes rab</text></item>
<item><p>314a2</p><section>'dul ba</section><text>zhan pa yi ge tsam gyi rjes su 'brang la/ zab mo'i don la mos par gyur pa de rnams la ma la bdag kho nas mdo sde dang 'dul ba'i don srung bar gsungs pa ma mo bshad par bya'o snyam du bsams nas don du gnyer bas gsol ba dang</text></item>
<item><p>314a3</p><section>'dul ba</section><text>gnyis kyi las byas te/ seng ge'i khri la 'dug nas dge slong rnams la 'di skad ces smras so/ /tshe dang ldan pa dag ma mo lta bu ma mo lta bu zhes bya ba de bdag kho nas smra bar bya ste/ ma mo lta bu ni shes bya'i mtshan nyid rab tu gsal</text></item>
<item><p>314a4</p><section>'dul ba</section><text>bar byed pa yin te/ 'di ltar dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po dang / stobs lnga dang / byang chub kyi yan lag bdun dang / 'phags pa'i lam yan lag brgyad dang / so so</text></item>
<item><p>314a5</p><section>'dul ba</section><text>yang dag par rig pa bzhi dang / dge sbyong gi 'bras bu bzhi dang / chos kyi tshig bzhi dang / nyon mongs pa med pa dang / smon nas shes pa dang / rab kyi mthar phyin pa dang / stong pa nyid stong pa nyid dang / mtshan ma med pa nyid mtshan ma med pa dang /</text></item>
<item><p>314a6</p><section>'dul ba</section><text>'dris pa bsgom pa'i bsam gtan dang / mngon par rtogs pa'i mtha' las byung ba dang / kun rdzob shes pa dang / zhi gnas dang / lhag mthong dang / chos kyi rnam grangs kyi phung po yang dag par bsdus pa dang / btags pa ste/ 'di dag</text></item>
<item><p>314a7</p><section>'dul ba</section><text>ni ma mo lta bu zhes bya'o/ /de nas dgra bcom pa lnga brgyar gcig gis ma tshang ba rnams rab kyi mthar phyin pa zhes bya ba nas/ 'di ni chos so/ /'di ni 'dul ba'o/ /'di ni ston pas bstan pa'o zhes bya ba'i bar snga ma bzhin no/ /de nas</text></item>
<item><p>314a8</p><section>'dul ba</section><text>sa bla'i gnod sbyin dag gis mdo sde dang / 'dul ba dang / chos mngon pa dag yang dag par bsdus pa dang sgra phyung ste dbyangs kyis rab tu bsgrags pa/ kye ma 'phags pa 'od srung la sogs pa dgra bcom pa lnga brgyas bde bar gshegs pa'i</text></item>
<item><p>314b1</p><section>'dul ba</section><text>sde snod gsum yang dag par bsdus pas lha rnams kyi lus ni mngon par 'phel bar gyur/ lha ma yin gyi lus rnams ni yongs su 'gribs par gyur to zhes smras te/ sa bla'i gnod sbyin dag gi sgra bar snang la rgyu ba'i gnod sbyin dag</text></item>
<item><p>314b2</p><section>'dul ba</section><text>gis thos nas/ rgyal chen ris bzhi dang / sum bcu rtsa gsum pa'i lha rnams dang / dga' ldan dang / 'phrul dga' dang / gzhan 'phrul dbang byed kyi lha rnams dang / tshangs ris kyi lha rnams dang / tshangs pa'i mdun na 'don dang / tshangs pa</text></item>
<item><p>314b3</p><section>'dul ba</section><text>chen po dang / 'od chung dang / tshad med 'od dang / 'od gsal dang / dge chung dang / tshad med dge dang / dge rgyas dang / sprin med dang / bsod nams skyes dang / 'bras bu che dang / mi che ba dang / mi gdung ba dang / shin tu mthong dang / gya nom snang dag</text></item>
<item><p>314b4</p><section>'dul ba</section><text>gis skad cig de dang / thang cig de dang / yud tsam de dang / skad cig dang / thang cig dang / yud tsam de la 'og min gyi gnas kyi bar du sgra grags te/ 'og min gyi lha rnams kyis kyang sgra bsgrags pa nas/ lha ma yin gyi lus</text></item>
<item><p>314b5</p><section>'dul ba</section><text>yongs su 'gribs par gyur to zhes bya ba'i bar snga ma bzhin te/ dgra bcom pa lnga brgyas yang dag par bsdus pas/ lnga brgyas yang dag par bsdus pa lnga brgyas yang dag par bsdus pa zhes bya ba'i ming du gyur to/ /de nas</text></item>
<item><p>314b6</p><section>'dul ba</section><text>tshe dang ldan pa 'od srung chen pos yang dag par bsdu ba byas nas smras pa/ kye ma stobs bcu mnga' ba'i gsung ni tshad med pa/ /'gro la phan phyir chos kyi bstan bcos 'di bsdus pas/ /gang na 'jig rten blo ngan mun byed</text></item>
<item><p>314b7</p><section>'dul ba</section><text>chud zos pa/ /blo gros rab rib bsal bas sgron mar yang dag ldan/ /de nas tshe dang ldan pa 'od srung chen pos 'di snyam du sde snod gsum yang dag par bsdus te smon pa'i shes pas brtags nas/ ji tsam bzhag pas/</text></item>
<item><p>314b8</p><section>'dul ba</section><text>bcom ldan 'das kyi bstan pa gnas par 'gyur ro zhes ji skad gsungs pa dag kyang bdag gis rnam pa thams cad du byas/ bcom ldan 'das des bka' stsal cing lung bstan pa ci nus su byas/ bcom ldan 'das chos nyid</text></item>
<item><p>315a1</p><section>'dul ba</section><text>chos kyi rje la bdag gis mdza' bo bzhin du byas shing bltas te/ byas pa gzo bar byas shing phyir phan gdags pa yang cung zad tsam byas pas 'jig rten gyi mgon po de la ma lus par lan du phan 'dogs par ni gang zhig</text></item>
<item><p>315a2</p><section>'dul ba</section><text>gis nus te/ chos dang ldan pa la tshangs par spyod pa ni kun tu spyad/ 'jig rten rnams la ni phan btags te yun ring po nas bla mas bskos pas phung po'i khur dang lus rnag can 'dis yang skyo bas bdag ni yongs su mya ngan las</text></item>
<item><p>315a3</p><section>'dul ba</section><text>'da' ba'i dus la bab ste 'gro bar bya'o snyam du bsams nas smras pa/ bdag gis thub pa'i mdo sde ni/ /yang dag bsdus nas chos lam bzhag /gcig nas gcig tu yun ring bar/ /ston pa'i gsung rab 'di gnas 'gyur/ /ngo tsha med</text></item>
<item><p>315a4</p><section>'dul ba</section><text>rnams chad pas bcad/ /ngo tsha byed ni yongs su bzung / /bdag gis phan dang dge byas pas/ /bdag ni mya ngan 'das dus bab/ /de nas tshe dang ldan pa 'od srung chen po tshe dang ldan pa kun dga' bo'i drung du nye bar 'ongs nas/ tshe dang ldan</text></item>
<item><p>315a5</p><section>'dul ba</section><text>pa kun dga' bo shes par gyis shig /bcom ldan 'das kyis bdag la bstan pa lag tu gtad de yongs su mya ngan las 'das so/ /da ni bdag kyang yongs su mya ngan las 'da' bas bstan pa khyod kyis yongs su skyongs shig dang /</text></item>
<item><p>315a6</p><section>'dul ba</section><text>rgyal po'i khab tu ded dpon gzhan gyi bu zhig skye bar 'gyur te/ de sha na'i gos kyis g.yogs pas de'i ming sha na'i gos can zhes 'dogs so/ /des rgya mtsho chan po rgal nas slar 'ongs te bcom ldan 'das kyi bstan pa la lo</text></item>
<item><p>315a7</p><section>'dul ba</section><text>lnga'i dus ston byed par 'gyur bas de rab tu phyung la de la bstan pa yongs su gtod cig ces smras so/ /de nas tshe dang ldan pa 'od srung chen pos 'di snyam du ma la bdag gis bcom ldan 'das thugs rje chen pos dka' ba mdzad</text></item>
<item><p>315a8</p><section>'dul ba</section><text>pa/ dge ba'i bshes gnyen yon tan mtha' yas pas yongs su bsgos pa de'i sku gdung sha ri ram gang dang gang na bar mchod la rab tu zhi bar 'gro'o snyam bsams so/ /de nas mchod rten chen po bzhi'i drung du song nas sku gdung</text></item>
<item><p>315b1</p><section>'dul ba</section><text>gi mchod rten brgyad la bsnyen bkur gyis rab tu mchod nas/ klu'i gnas su song ste bcom ldan 'das kyi mche ba la mchod nas nam mkha' la gyen du 'phags te sum bcu rtsa gsum gyi gnas su phyin to/ /de brgya byin lha'i</text></item>
<item><p>315b2</p><section>'dul ba</section><text>dbang po dang / lha gzhan dag mngon par dga' nas mchod pa byas te ci'i slad du gshegs/ bzhed pa mchis na bka' stsol cig ces smras so/ /kau shi ka kho bo ni bcom ldan 'das kyi mche ba la sogs pa mtshan ma rnams tha</text></item>
<item><p>315b3</p><section>'dul ba</section><text>mar mchod par 'dod de 'ongs so/ /de nas brgya byin lha'i dbang po dang lha gzhan dag gis tha ma zhes thos pas yid mi dga' bar gyur te zhes bskyed nas cung zad kyang mi smra bar de dag gis de phyung ba dang / de nas gnas brtan</text></item>
<item><p>315b4</p><section>'dul ba</section><text>'od srung chen pos mche ba de lag pas bzung nas mig mi 'dzums par bltas te spyi bo la bzhag nas me tog man dA ra ba dang / ku she sha ya dang / tsan dan sbrul gyi snying po'i phye mas rab tu gtor nas/ brgya byin la sogs pa lha</text></item>
<item><p>315b5</p><section>'dul ba</section><text>brgya stong mang po rnams la bag yod par byos shig ces mdor bsdus te chos bshad pa byas nas ri rab kyi steng nas mi snang bar gyur te rgyal po'i khab tu phyin pa dang / des 'di snyam du bdag yongs su mya ngan las 'da'</text></item>
<item><p>315b6</p><section>'dul ba</section><text>ba'i dus kyi tshe rgyal po ma skyes dgra la sbran par bya'o snyam nas de rgyal po'i pho brang du song ste/ chab sgo ba'i mi la 'di skad ces kwa'i skyes bu khyod song la/ rgyal po ma skyes dgra la 'od srung ni sgo na sdod de lha blta bar 'tshal gyis mkhyen par</text></item>
<item><p>315b7</p><section>'dul ba</section><text>mdzod cig ces smras so/ /de nang du zhugs pa dang ji tsam rgyal po nyal te chab sgo bas smras pa/ 'phags pa lha ni gzims so/ /gnas brtan gyis smras pa/ song la slong shig /chab sgo bas smras pa/ 'phags pa rgyal po ni gtum</text></item>
<item><p>315b8</p><section>'dul ba</section><text>pa zhig pas chad pas gcod du mchi'o/ /'o na nam gnyid sad par gyur pa de'i tshe 'od srung ni yongs su mya ngan las 'da' bar sbron to zhes smros shig /ji tsam na tshe dang ldan pa 'od srung chen po lho phyogs kyi ri bo bya gag rkang gi ri la 'dzegs te/</text></item>
<item><p>316a1</p><section>'dul ba</section><text>ri gsum gyi dbus su rtswa gding ba byas nas bsams pa/ ma la bdag la bcom ldan 'das kyis phyag dar khrod pa byin pa 'di lus la bgos la byams pa'i gsung rab rgyas kyi bar du byin gyis brlabs te gang bcom ldan</text></item>
<item><p>316a2</p><section>'dul ba</section><text>'das kyi slob ma'i tshogs sems can gyi mchog de dag kun tu skyo bar byas la/ ji tsam ting nge 'dzin de lta bu bskyed de/ bdag gi lus 'di ri gsum gyis g.yogs pa'i khang pa'i nang 'dir 'dug la byams pa'i bstan pa rgyas kyi bar du ma</text></item>
<item><p>316a3</p><section>'dul ba</section><text>nyams par byas te gang gi tshe rgyal po ma skyes dgra 'ongs na sgo bye bar gyur te/ gal te des bdag gi lus ma mthong na khrag dron por skyugs nas dus byed pa'i gnas su 'gyur bar rig cing ji tsam na tshe'i 'du byed kyang spangs/ tshe'i</text></item>
<item><p>316a4</p><section>'dul ba</section><text>'du byed spangs ma thag tu sa yang rnam pa drug tu g.yos/ skar mda' yang lhung / phyogs kyang 'tshig /bar snang la lha dag rnga yang rdung bar 'gyur ro snyam mo/ /de nas tshe dang ldan pa 'od srung chen pos sbyar ba dang / bsreg pa dang /</text></item>
<item><p>316a5</p><section>'dul ba</section><text>glog dbyung ba dang / cho 'phrul chen po rnam pa sna tshogs byas nas rang gi lus byin gyis brlabs nas glo g.yas pas phab ste/ rkang pa'i steng du rkang pa bzhag nas nyal te phung po lhag ma med pa'i mya ngan las 'das pa'i dbyings su yongs</text></item>
<item><p>316a6</p><section>'dul ba</section><text>su mya ngan las 'das so/ /de nas brgya byin dang tshangs pa la sogs pa lha rnams 'di snyam du ci'i phyir bdag cag gi sa 'di g.yos par gyur ces bsams pa dang / ji tsam na tshe dang ldan pa 'od srung chen po yongs su mya ngan las 'das</text></item>
<item><p>316a7</p><section>'dul ba</section><text>par shes nas/ yang brgya byin dang / tshangs pa la sogs pa lha rnams dang / lha brgya stong du mas me tog ut+pa la dang / pad ma dang / pun da ri ka la sogs pa dang / tsan dan sa mchog dang / a ga ru'i phye ma thogs te/ tshe dang ldan pa 'od</text></item>
<item><p>316a8</p><section>'dul ba</section><text>srung chen po'i sku gdung ga la ba der song ste phyin nas/ gnas brtan gyi sku la me tog ut+pa la dang / pad ma dang / ku mu da dang / pad ma dkar po bzang po dag dang / tsan dan sa mchog dang / a ga ru'i phye ma dag gis mchod cing gtor nas</text></item>
<item><p>316b1</p><section>'dul ba</section><text>ri gsum sbyar nas bkab bo/ /de nas lha rnams gnas brtan dang bral bas mya ngan skyes te/ de ltar bdag cag bcom ldan 'das dang bral ba'i mya ngan skyes pa yang ma byang bar 'dir shing n+ya gro d+ha'i phug 'di na gnas pa'i lha rnams dge ba'i</text></item>
<item><p>316b2</p><section>'dul ba</section><text>chos kyi bar chad kyang byung bar gyur/ yul ma ga d+ha'i rgyal po'i yul yang stongs nas snang ba med par gyur/ da ni bkren pa dang / dbul po dang / mgon med pa'i srang du byams pas phan 'dogs pa'i mgon yang med/ skye bo rnams dge bas</text></item>
<item><p>316b3</p><section>'dul ba</section><text>dbul bar gyur te/ da ni bcom ldan 'das gnyis kho na yongs su mya ngan las 'das so snyam sems te/ da ni dam pa'i chos kyi ri'i rtse mo yang lhung / da ni dam pa'i chos kyi gru yang rab tu g.yos/ da ni dam pa'i chos kyi snang ba yang nub/ da</text></item>
<item><p>316b4</p><section>'dul ba</section><text>ni dam pa'i chos kyi rgya mtsho yang 'khrugs/ da ni ston pa phan 'dogs pa mi snang bar gyur pas bdud dag kyang dga' bar gyur te zhes bya ba la sogs pa smre sngags rnam pa mang po bton nas phyag byas te mi snang bar gyur to/ /ji tsam na rgyal</text></item>
<item><p>316b5</p><section>'dul ba</section><text>po ma skyes dgra'i rmi lam du rgyal rigs kyi zhang po'i rgyud chad par mthong ngo / /mthong nas kyang skrag nas sad pa dang / sgo srungs kyis gnas brtan 'od srung chen po ni yongs su mya ngan las 'da' bar sbron to zhes smras pa thos so/ /thos</text></item>
<item><p>316b6</p><section>'dul ba</section><text>nas rgyal po brgyal te sa la 'gyel ba dang / ji tsam na chus gtor nas bslang ste 'od ma'i tshal du song nas/ tshe dang ldan pa kun dga' bo'i rkang pa la lus thams cad kyis gtugs nas ngus te/ bdag gis de ring gnas brtan 'od srung</text></item>
<item><p>316b7</p><section>'dul ba</section><text>chen po yongs su mya ngan las 'das par thos so zhes smras pa dang / ji tsam na tshe dang ldan pa kun dga' bos rgyal po ma skyes dgra khrid nas ri bya gag rkang la 'dzegs pa dang / ji tsam na gnod sbyin dag gis ri phye ba dang / rgyal po ma skyes</text></item>
<item><p>316b8</p><section>'dul ba</section><text>dgras de'i sku me tog man dA ra ba dang / ku she sha ya dang / tsan dan sa mchog gi phye mas g.yogs pa mthong ngo / /mthong nas lag pa bsgreng ste/ shing drung rtsa ba nas bcad pa bzhin du de'i rkang pa la lus thams cad kyis gtugs nas langs te</text></item>
<item><p>317a1</p><section>'dul ba</section><text>sreg shing bsag par brtsams pa dang / gnas brtan kun dga' bos smras pa/ rgyal po chen po ci zhig rtsom/ rgyal pos smras pa/ gnas brtan gyi sku zhugs la bzhen par bgyi'o/ /gnas brtan gyis smras pa/ rgyal</text></item>
<item><p>317a2</p><section>'dul ba</section><text>po chen po 'di ni byams pa'i gsung rab byung gi bar du byin gyis brlabs pa yin te/ byang chub sems dpa' byams pa nyan thos bye ba phrag drug bcu rtsa dgus bskor ba phyogs 'dir byon nas gnas brtan 'od srung chen po'i lus 'di</text></item>
<item><p>317a3</p><section>'dul ba</section><text>bzung ste 'di ni 'od srung zhes bya ba bcom ldan 'das shAkya thub pa'i nyan thos 'dod pa chung ba/ chog shes pa/ sbyangs pa'i yon tan 'chang ba'i mchog tu gyur nas des bcom ldan 'das shAkya thub pa de'i dam pa'i chos kyi tshul yang dag par</text></item>
<item><p>317a4</p><section>'dul ba</section><text>bsdus so zhes nyan thos rnams la bstan pa dang / ji tsam na de dag 'di snyam du de'i dus kyi mi rnams ni lus chung bar gyur te/ nges par bcom ldan 'das shAkya thub pa'i sku ni chen por gyur pa zhig yin no snyam mo/ /de nas bcom ldan 'das</text></item>
<item><p>317a5</p><section>'dul ba</section><text>des de'i lus las snam sbyar blangs nas 'di yang dag par rdzogs pa'i sangs rgyas bcom ldan 'das shAkya thub pa de'i snam sbyar yin no zhes nyan thos rnams la bstan pa dang / de dag gis de thos nas de nyid kyis dge slong bye ba</text></item>
<item><p>317a6</p><section>'dul ba</section><text>drug bcu rtsa dgus sbyangs pa'i yon tan yang dag par blangs nas ci nus kyis byas shing bsgrubs nas dgra bcom pa mngon sum du byed par des byin gyis brlabs pas lus 'di me la bsreg par mi nus mod kyi/ 'on kyang 'di'i steng</text></item>
<item><p>317a7</p><section>'dul ba</section><text>du mchod rten brtsig par bya'o/ /ji tsam na rgyal po sgor byung ba dang ri 'byar cing de'i lus bkab par gyur to/ /de'i 'og tu rgyal pos steng du mchod rten brtsigs nas mchod pa yang byas so/ /de nas rgyal po ma skyes dgras tshe dang ldan pa kun</text></item>
<item><p>317a8</p><section>'dul ba</section><text>dga' bo'i rkang pa la gtugs nas smras pa/ gnas brtan bdag gis bcom ldan 'das yongs su mya ngan las 'das pa yang ma mthong / gnas brtan 'od srung chen po yang ma mthong ste/ 'di ltar gnas brtan yongs su mya ngan las 'da' ba</text></item>
<item><p>317b1</p><section>'dul ba</section><text>blta bar bgyi'o/ /de bzhin du bgyi'o zhes gnas brtan gyis khas blangs so/ /ji tsam na sha na'i gos can rgya mtsho chen po nas bde zhing legs par 'ongs te des nor rnams gter du sbas te 'od ma'i tshal du 'ongs pa dang / tshe dang ldan pa</text></item>
<item><p>317b2</p><section>'dul ba</section><text>kun dga' bo dri gtsang khang gi sgo na 'chag pa la phyag byas nas/ btsun pa mkhyen par mdzod cig /bdag ni lo lnga'i dus ston bgyid de/ bdag gis rgya mtsho chan po brgal nas bde zhing legs par mchis te/ de bas na sangs rgyas la</text></item>
<item><p>317b3</p><section>'dul ba</section><text>sogs pa dge slong gi dge 'dun rnams la lo lnga'i dus ston bgyid par 'tshal na/ bcom ldan 'das gang na bzhugs/ gnas brtan gyis bu bcom ldan 'das yongs su mya ngan las 'das so zhes smras pa sha na'i gos can gyis</text></item>
<item><p>317b4</p><section>'dul ba</section><text>thos nas brgyal te sa la 'gyel to/ /ji tsam na chus gtor nas bslang ba dang / des sems kyi 'du shes slar rnyed nas smras pa/ gnas brtan shA ri'i bu gang na/ de yongs su mya ngan las 'das te/ maud gal gyi bu chen po dang / 'od srung chen po yang</text></item>
<item><p>317b5</p><section>'dul ba</section><text>de bzhin no/ /de shin tu mi dga' ba skyes nas dad pas lo lnga'i dus ston byas te 'jug du phyin pa dang / gnas brtan gyis bu khyod kyis bcom ldan 'das kyi bstan pa la zang zing gis bsdu ba ni byas zin na/ da ni chos kyi bsdu ba byos</text></item>
<item><p>317b6</p><section>'dul ba</section><text>shig ces smras pa dang / sha na'i gos can gyis gnas brtan ci zhig bka' stsal/ ci tsam na gnas brtan kun dga' bos bu bcom ldan 'das kyi bstan pa la rab tu byung shig ces smras pa dang / des de bzhin du bgyi'o zhes smras nas/</text></item>
<item><p>317b7</p><section>'dul ba</section><text>ji tsam na tshe dang ldan pa kun dga' bos rab tu phyung ste/ gsol ba dang bzhi'i las kyis bsnyen par rdzogs pa zin par byas nas ji srid 'tsho'i bar du sha na'i gos gyon zhing 'chang ba yang dag par len du bcug go/ /de thos pa 'dzin pa zhig ste/</text></item>
<item><p>317b8</p><section>'dul ba</section><text>ji tsam na bcom ldan 'das las dge slong sde gnyis dang / tshe dang ldan pa kun dga' bos thos shing bzung ba thams cad tshe dang ldan pa sha na'i gos can gyis kyang bzung ste/ rig pa gsum dang / sde snod gsum rgyas par byas so/ /ji tsam na gnas</text></item>
<item><p>318a1</p><section>'dul ba</section><text>brtan kun dga' bo 'od ma'i tshal na 'dug pa dang / dge slong zhig gis tshigs su bcad de smras pa/ gang na lo brgyar 'tsho ba ni/ /nges par chu la bya gar bzhin/ /chu la bya gar mthong ba ltar/ /bdag nyid gcig pu'i 'tsho</text></item>
<item><p>318a2</p><section>'dul ba</section><text>ba dge/ /ji tsam na tshe dang ldan pa kun dga' bos de skad thos nas/ de ga la bar song ste smras pa/ bu bcom ldan 'das kyis ni de skad ma gsungs mod kyi/ 'on kyang gang na lo brgya 'tsho ba ni/ /nges par skye dang 'jig pa yin/ /gang</text></item>
<item><p>318a3</p><section>'dul ba</section><text>zag gnyis la ston pa yis/ /sa 'dir rtag par bshad pa ni/ /ma dad zhe sdang blo can dang / /dad la phyin ci log gyur pa'o/ /mdo sde log par bzung gyur pas/ /ba lang 'dam du song ba bzhin/ /de ni nye bar 'jig 'gyur te/ /</text></item>
<item><p>318a4</p><section>'dul ba</section><text>rang gi mchi blos blo med pa/ /thos pa mi shes 'bras bu med/ /log par shes pa dug dang 'dra/ /thos pa yang dag nyid shes pa/ /bral ba 'bras bu blo ldan yin/ /des de'i mkhan po la smras pa/ /kun dga' bo yang rgas gyur te/ /</text></item>
<item><p>318a5</p><section>'dul ba</section><text>de yi dran pa 'ang nyams par gyur/ /smras pa/ rga ba dag gis gzir gyur pa/ /lus can de yi dran pa nyams/ /yang dag rjes su mi dran pa/ /de yi blo ni rgas pas gnon/ /khyod song la de skad smros shig ces byas pa dang / gnas</text></item>
<item><p>318a6</p><section>'dul ba</section><text>brtan kun dga' bo slar log ste/ dge slong de yang de skad 'don pa dang / gnas brtan gyis smras pa/ bu bcom ldan 'das kyis ni de skad ma gsungs so zhes ngas ma smras sam/ dge slong des mkhan po'i tshig bzhin smras pa</text></item>
<item><p>318a7</p><section>'dul ba</section><text>dang / ji tsam na gnas brtan kun dga' bos gal te bdag nyid kyis dge slong la smras na ni thab mor 'gyur/ de ni drung du 'ong du mi btub/ de'i drung du ni bdag 'gro ba'i cha ma yin no snyam du brtags nas des bsams pa/ 'di ltar shA ri'i bu</text></item>
<item><p>318a8</p><section>'dul ba</section><text>dang maud gal gyi bu chen po dang / 'od srung la sogs pa chen po de dag kyang 'das zin na/ ma la bdag kyang yongs su mya ngan las 'da' ste/ bcom ldan 'das kyi dam pa'i chos kyi tshul lo stong du gnas par 'gyur ro snyam du bsams nas</text></item>
<item><p>318b1</p><section>'dul ba</section><text>smras pa/ rnying pa gang dag sngar 'das te/ /gsar bu de dang bdag mi mthun/ /bdag ni gcig pu bsam gtan la/ /sgo nga las skye bzhin du gnas/ /bdag gi grogs dang mdza' bo kun/ /sngon du 'das shing song bar gyur/ /ji ltar</text></item>
<item><p>318b2</p><section>'dul ba</section><text>bsam gtan gnas dran pa/ /de 'dra'i bshes gnyen 'di na med/ /dri ma byang nas zhir song 'gro ba'i sgron ma ste/ /bdag nyid chen pos gti mug mun gnag rab rib bsal/ /de dag gis ni gdul ba tshad med btul gyur nas/ /gcig pu</text></item>
<item><p>318b3</p><section>'dul ba</section><text>mgon pa mchod rten tshal shing lhag ma 'dra/ /de nas sha na'i gos can la bu bcom ldan 'das kyis 'od srung chen po la bstan pa gtad nas yongs su mya ngan las 'das so/ /des kyang nga la gtad de da ni ngas bstan pa khyod la gtad nas nga</text></item>
<item><p>318b4</p><section>'dul ba</section><text>yongs su mya ngan las 'das/ khyod kyis kun tu skyongs shig dang / grong khyer bcom brlag ri mu run da zhes bya ba der yul bcom rlag gi tshong dpon gyi bu na ta dang / pha ta zhes bya bas gtsug lag khang brtsigs nas/ gtsug lag khang</text></item>
<item><p>318b5</p><section>'dul ba</section><text>gi yon bdag tu 'gyur bar bcom ldan 'das kyis lung bstan te ri mu run dar gtsug lag khang brtsigs zin nas/ yul bcom brlag na spos 'tshong sbas pa zhes bya ba de'i bu nye sbas zhes bya ba zhig yong bar 'gyur te/ de rab tu</text></item>
<item><p>318b6</p><section>'dul ba</section><text>phyung shig dang / de ni bcom ldan 'das kyis nga mya ngan las 'das nas lo brgya lon pa dang mtshan med pa'i sangs rgyas su 'gyur te/ des sangs rgyas kyi bya ba thams cad byed par 'gyur ro zhes lung bstan to/ /sha na'i gos can</text></item>
<item><p>318b7</p><section>'dul ba</section><text>gyis mkhan pos ji skad bka' stsal pa bzhin bya'o zhes smras pa dang / ji tsam na tshe dang ldan pa kun dga' bos nga ni yongs su mya ngan las 'da' ste khyod la sbran to zhes smras so/ /de nas gnas brtan kun dga' bos bsams pa/</text></item>
<item><p>318b8</p><section>'dul ba</section><text>bdag 'dir yongs su mya ngan las 'das na/ rgyal po ma skyes dgra dang / yul spong byed pa gnyis phan tshun rtsod par 'gyur te/ yul yangs pa can pa dag la yang sha ri ram gyi skal ba mi byin/ gal te yangs pa can du mya ngan las</text></item>
<item><p>319a1</p><section>'dul ba</section><text>'das na ni de dag gis kyang mi byin te/ ma la bdag ni chu bo gang gA'i dbus su yongs su mya ngan las 'da' bar bya'o snyam nas de der song ngo / /de nas yang rgyal po ma skyes dgra'i rmi lam du rgyal po'i steng du gdugs 'dzin pa de'i yu ba</text></item>
<item><p>319a2</p><section>'dul ba</section><text>chags par mthong ngo / /mthong nas skrag ste sad pa dang sgo srungs kyis lha gnas brtan kun dga' bo ni yongs su mya ngan las 'da' bar sbron to zhes smras so/ /de thos nas rgyal po brgyal te 'gyel ba dang / ji tsam na chus gtor te bslang nas</text></item>
<item><p>319a3</p><section>'dul ba</section><text>sems kyi 'du shes rnyed pa dang / rgyal pos smras pa/ tshe dang ldan pa kun dga' bo gang du yongs su mya ngan las 'das/ tshe dang ldan pa sha na'i gos can gyis smras pa/ rgyal po chen po 'di ni bcom ldan 'das kyi rjes song sras su</text></item>
<item><p>319a4</p><section>'dul ba</section><text>mngon 'khrungs nas/ /dam pa'i chos kyi mdzod ni yongs bsrung nges pa'i bdag nyid can/ /srid pa 'gog par mdzad pa rnam par dag pa'i blo gros ni/ /grong khyer yangs pa can du mngon par rab tu gshegs par gyur/ /ji tsam na rgyal po ma</text></item>
<item><p>319a5</p><section>'dul ba</section><text>skyes dgras dpung gi tshogs yan lag bzhi pa go bskon te chu bo gang gA'i 'gram du chas te song ba dang / yangs pa can pa dag la lha dag gis smras pa/ 'phags pa kun dga'o 'gro ba'i sgron ma ni/ /skye bo phal po che la thugs rje</text></item>
<item><p>319a6</p><section>'dul ba</section><text>mdzad/ /thub pa 'di ni mya ngan mun bsal nas/ /rang zhi brtan par yangs pa can du gshegs/ /ji tsam na yangs pa can gyi li tsa bi rnams kyis kyang dpung gi tshogs yan lag bzhi pa go bskon te/ chu bo gang gA'i 'gram du 'ongs pa dang /</text></item>
<item><p>319a7</p><section>'dul ba</section><text>gnas brtan kun dga' bo yang grur zhugs nas chu bo gang gA'i dbus su 'dug go/ /de nas rgyal po ma skyes dgras gnas brtan kun dga' bo'i rkang pa la mgo bos phyag 'tshal nas smras pa/ 'dab ma brgya pa lta bur kha bye sangs rgyas yangs</text></item>
<item><p>319a8</p><section>'dul ba</section><text>pa'i spyan/ /srid pa gsum gyi sgron mar gyur pa zhi bar gshegs gyur pas/ /bdag cag khyod la skyabs 'ongs gal te zhi bar gshegs gyur na/ /bdag cag don du tshur gshegs khyod kyi sku ni 'dir 'or cig /ji tsam na yangs pa can</text></item>
<item><p>319b1</p><section>'dul ba</section><text>pa dag gis kyang de skad smras pa dang / de nas tshe dang ldan pa kun dga' bos kyang 'di ltar bsam pa bskyed de/ gal te ma ga d+ha yi grong du bdag gi lus bor na/ /lid tsa bi rnams gdon mi za bar sdug bsngal 'gyur/ /gal te grong khyer spong byed dag tu bdag</text></item>
<item><p>319b2</p><section>'dul ba</section><text>gi lus bor na/ /ma ga d+ha yi bdag po nges par mi dga' bas/ /de bas lus phyed mi yi dbang po la/ /lus kyi phyed ni tshogs la byin byas nas/ /'di ltar de dag gnyi gas yang dag par/ /rtag pa kho nar mchod pa nyid du 'gyur/ /ji tsam na</text></item>
<item><p>319b3</p><section>'dul ba</section><text>gnas brtan kun dga' bo yongs su mya ngan las 'da' ba'i dus kyi tshe sa chen po 'di rnam pa drug tu g.yos so/ /de'i tshe drang srong gzhan zhig 'khor lnga brgyas bskor nas tshe dang ldan pa kun dga' bo ga la ba der rdzu 'phrul gyis 'ongs te thal</text></item>
<item><p>319b4</p><section>'dul ba</section><text>mo sbyar nas gnas brtan kun dga' bo la bdag cag ni legs par gsungs pa'i chos 'dul ba la rab tu 'byung zhing bsnyen par rdzogs te dge slong gi dngos po gsol lo zhes smras pa dang / ji tsam na gnas brtan kun dga' bos slob ma</text></item>
<item><p>319b5</p><section>'dul ba</section><text>rnams lhan cig tu bdag gi drung du tshur shog ces bsam pa bskyed nas des bsam pa de bskyed ma thag tu de bzhin du slob ma lnga brgya der 'ongs so/ /gnas brtan kun dga' bos chu'i dbus sa gzhir sprul nas lam med par byas so/ /</text></item>
<item><p>319b6</p><section>'dul ba</section><text>ji tsam na drang srong 'khor lnga brgya po rab tu byung nas bsnyen par rdzogs par gsol ba byas pa dang / 'khor lnga brgya pos phyir mi 'ong ba'i 'bras bu thob bo/ /las gsum pa brjod pa dang nyon mongs pa thams cad spangs nas dgra</text></item>
<item><p>319b7</p><section>'dul ba</section><text>bcom pa nyid kyi 'bras bu thob ste/ de dag chu bo gang gA'i dbus dang nyi ma'i gung la rab tu byung bas kha cig ni chu dbus/ kha cig ni nyi ma'i gung zhes bya bar kun tu grags te/ de dag gis bya ba byas nas/ tshe dang ldan pa kun dga'</text></item>
<item><p>319b8</p><section>'dul ba</section><text>bo'i rkang pa la mgo bos phyag byas te smras pa/ bcom ldan 'das kyis rab bzang thams cad kyi tha mar rab tu phyung na dang por yongs su mya ngan las 'das pas mkhan pos bka' stsol cig dang bdag cag ni sngar yongs su mya</text></item>
<item><p>320a1</p><section>'dul ba</section><text>ngan las 'da' ste/ mkhan po yongs su mya ngan las 'da' ba lta bar ni bdag cag mi 'tshal lo/ /gnas brtan gyis smras pa/ bu bcom ldan 'das kyis tshe dang ldan pa 'od srung chen po la bstan pa gtad nas yongs su</text></item>
<item><p>320a2</p><section>'dul ba</section><text>mya ngan las 'das/ gnas brtan 'od srung chen pos kyang nga la gtad de/ da nga ni yongs su mya ngan las 'da' bas bstan pa 'di khyod kyis yongs su srungs shig /bcom ldan 'das kyis kha che'i yul ni bsam gtan dang 'thun pa dang</text></item>
<item><p>320a3</p><section>'dul ba</section><text>gnas mal gyi mchog go zhes 'di ltar kha che'i yul lung bstan pa dang / bcom ldan 'das kyis nga yongs su mya ngan las 'das nas lo brgya lon pa dang dge slong nyi ma'i gung zhes bya ba zhig 'byung bar 'gyur te/ des 'dir</text></item>
<item><p>320a4</p><section>'dul ba</section><text>bstan pa la 'jug par 'gyur ro zhes lung bstan to/ /de bas na bu khyod kyis bstan pa la 'jug par byos shig /des de bzhin du bgyi'o zhes smras so/ /de nas tshe dang ldan pa kun dga' bos cho 'phrul rnam pa sna tshogs bstan par</text></item>
<item><p>320a5</p><section>'dul ba</section><text>brtsams pa/ ma ga d+ha pa snying rjes ngu zhing mgon po tshur gshegs shes/ /spong byed pa yang snying rjes ngu zhing mgon po tshur gshegs 'bod/ /chu 'gram dag na skye bo gnyis kyis tshig brjod pa/ /gsan nas blo gros can gyi sngon gyi</text></item>
<item><p>320a6</p><section>'dul ba</section><text>sku ni so sor byas/ /de nas tshe dang ldan pa kun dga' bos lus byin gyis brlabs nas cho 'phrul rnam pa sna tshogs bstan te me la chu gtor ba bzhin du yongs su mya ngan las 'das nas lus phyed ni yangs pa can pas/ lus phyed ni rgyal</text></item>
<item><p>320a7</p><section>'dul ba</section><text>po ma skyes dgras thob nas smras pa/ ye shes rdo rje rnon po yis/ /rang gi lus kyi ri bcom ste/ /phyed ni mi yi dbang po byin/ /phyed ni thub pas tshogs rnams byin/ /de nas li tsa bi rnams kyis yangs pa can du mchod rten brtsigs nas</text></item>
<item><p>320a8</p><section>'dul ba</section><text>bzhag go/ /rgyal po ma skyes dgras kyang grong khyer skya snar can gyi bur mchod rten brtsigs nas bzhag go/ /de nas nyi ma'i gung gi bsam pa skyes pa/ bdag gi mkhan pos kyang kha che yul du bstan pa zhog shig ces bsgo/ bcom ldan</text></item>
<item><p>320b1</p><section>'dul ba</section><text>'das kyis kyang dge slong nyi ma'i gung zhes bya ba zhig 'byung bar 'gyur te/ des kha che'i yul du klu mi srun pa hu lu dun btul nas bstan pa 'jog par 'gyur ro zhes lung bstan pas ma la bdag gis ston pa'i dgongs pa yongs su bsgrub par</text></item>
<item><p>320b2</p><section>'dul ba</section><text>bya'o/ /snyam nas/ tshe dang ldan pa nyi ma'i gung gis kha che'i yul du song ste skyil mo dkrung bcas nas 'dug go/ /de nas nyi ma'i gung gis kha che yul gyis klu 'di zil gyis mnan la/ klu de dag 'khrugs par byas na 'dul bar 'gyur ro</text></item>
<item><p>320b3</p><section>'dul ba</section><text>snyam du bsams na de lta bu'i ting nge 'dzin la snyoms par zhugs pa dang / 'di ltar kha che'i yul rnam pa drug tu g.yos te/ klu de dag kyang 'khrugs shing rab tu rngam nas rdzi char drag po dag phab ste gnas brtan la gnod pa bya bar chas</text></item>
<item><p>320b4</p><section>'dul ba</section><text>pa dang / gnas brtan gyis byams pa'i ting nge 'dzin la snyoms par zhugs pas klu de dag gis gnas brtan gyi chos gos gyi mtha' ma yang g.yo bar ma nus so/ /de nas klu dag gis mda'i char phab pa dang / gnas brtan gyis kun tu</text></item>
<item><p>320b5</p><section>'dul ba</section><text>gsal ba'i me tog ut+pa la dang / pad ma dang / ku mu da dang / pad ma dkar por phab bo/ /klu dag gis rdo rje rtse gcig dang / mda' bo che dang / mtshon rtse gcig pa dang / dgra sta dag 'phang bar brtsams pa dang / gnas brtan gyi steng du</text></item>
<item><p>320b6</p><section>'dul ba</section><text>me tog ku su ma'i char bab nas smras pa/ gangs ri rtse mo de ni nyi ma'i 'od kyis rab tu bzhu ba na/ /ri bo'i rtse mo de dag kun ni med par song gyur mthong ba ltar/ /phyag dar char phab ku su ma yi char pa sna tshogs bab par byas/ /gnam</text></item>
<item><p>320b7</p><section>'dul ba</section><text>las mda' yi char phab me tog phreng bar kun tu gnas par gyur/ /de nas byams pa'i ting nge 'dzin la snyoms par zhugs pas lus la mes ma tshig /mtshon gyis ma tshugs/ dug gis ma tshugs te/ klu rnams ngo mtshar skyes so/ /de</text></item>
<item><p>320b8</p><section>'dul ba</section><text>nas klu de dag gnas brtan gyi drung du song ste 'phags pa bka' ci stsal ces smras pa dang / gnas brtan gyis smras pa/ gnas 'di nga la byin cig /klu dag gis smras pa/ dbul bar rngo mi thog go/ /gnas brtan gyis gnas 'di ni</text></item>
<item><p>321a1</p><section>'dul ba</section><text>bcom ldan 'das kyis nga'i gnas su lung bstan te/ gang kha che yul 'di bsam gtan dang 'thun pa'i gnas mal yin pas deng phan chad nga'i yin no zhes smras pa dang / klu rnams kyis smras pa/ gnas brtan bcom ldan 'das</text></item>
<item><p>321a2</p><section>'dul ba</section><text>kyis bka' stsal tam/ gnas brtan gyis smras pa/ bcom ldan 'das kyis bka' stsal to/ /klu rnams kyis smras pa/ gnas ci tsam zhig dbul bar bgyi/ gnas brtan gyis smras pa/ skyil mo dkrung bcas pa tsam mo/ /klu rnams kyis</text></item>
<item><p>321a3</p><section>'dul ba</section><text>btsun pa dbul bar bgyi'o zhes smras pa dang / gnas brtan gyis skyil mo dkrung bcas pas lung pa dgu'i mdo skyil mo dkrung gis non pa dang / klu rnams kyis gnas brtan 'khor ji snyed cig mnga' zhes smras pa dang / gnas brtan gyis dge</text></item>
<item><p>321a4</p><section>'dul ba</section><text>slong ji snyed cig 'du bar 'gyur snyam bsams pa dang / ji tsam na dgra bcom pa lnga brgya'o snyam du gnas brtan gyis bsams nas dgra bcom pa lnga brgya'o zhes smras pa dang / klu rnams kyis de bzhin du gyur cig /gal te dgra bcom pa gcig</text></item>
<item><p>321a5</p><section>'dul ba</section><text>gcig gis ma tshang na de'i tshe kha che yul bdag cag gis slar dbrog par bgyi'o zhes smras pa dang / gnas brtan nyi ma'i gung gis kha che yul gyi klu rnams la smras pa/ de yin mod kyi 'on kyang gang na sbyin bdag gnas pa de na len pa yod pas</text></item>
<item><p>321a6</p><section>'dul ba</section><text>ngas khyim bdag kyang 'jug par bya'o/ /klu rnams kyis de bzhin du gyur cig ces smras pa dang / ji tsam na gnas brtan gyis skye bo rang nyid kyis grong dang / grong khyer dang / yul 'khor dag byas te skye bo'i tshogs dag zhugs pa dang / de dag gis</text></item>
<item><p>321a7</p><section>'dul ba</section><text>gnas brtan ji ltar bdag cag 'phel bar 'gyur zhes smras pa dang / ji tsam na gnas brtan gyis skye bo'i tshogs dag khrid nas ri spos kyi ngad ldang du phyin nas gur gum dag thon cig ces smras pa dang / ji tsam na ri spos kyi ngad ldang gi klu rnams</text></item>
<item><p>321a8</p><section>'dul ba</section><text>'khrugs pa dang / de dag kyang gnas brtan gyis btul nas de dag gis smras pa/ bcom ldan 'das kyi bstan pa ji srid cig gnas par 'gyur/ gnas brtan gyis smras pa/ lo stong ngo / /de dag gis bcom ldan 'das kyi bstan pa</text></item>
<item><p>321b1</p><section>'dul ba</section><text>ji srid du gnas pa de srid du gnang bar bya'o zhes dam tshig byas pa dang / gnas brtan gyis de bzhin du gyur cig ces smras nas/ ji tsam na gnas brtan gyis kha che yul du gur gum gzhag par byin gyis brlabs so/ /ji tsam na gnas brtan nyi ma'i gung gis</text></item>
<item><p>321b2</p><section>'dul ba</section><text>bcom ldan 'das kyi bstan pa kha che yul du bzhag cing rgya cher byas nas cho 'phrul rnam pa sna tshogs kyis sbyin pa po dang / tshangs pa mtshungs par spyad pa'i yid dga' bar byas nas me la chus btab pa bzhin du mya ngan las 'das par song nas</text></item>
<item><p>321b3</p><section>'dul ba</section><text>de'i lus tsan dan sa mchog dang a ga ru la sogs pa'i shing gis bsregs nas mchod rten brtsigs te bzhag go/ /de nas tshe dang ldan pa sha na'i gos can gyis kyang tshe dang ldan pa nye sbas rab tu phyung nas des bstan pa rgya cher byas te/ tshe dang</text></item>
<item><p>321b4</p><section>'dul ba</section><text>ldan pa nye sbas la 'di skad ces smras so/ /tshe dang ldan pa nye sbas shes par byos shig /bcom ldan 'das kyis ni tshe dang ldan pa 'od srung chen po la bstan pa gtad nas yongs su mya ngan las 'das/ tshe dang ldan pa 'od srung chen pos</text></item>
<item><p>321b5</p><section>'dul ba</section><text>mkhan po la/ mkhan pos ni nga la bstan pa gtad nas yongs su mya ngan las 'das so/ /bu nga yang yongs su mya ngan las 'da' ste/ da ni khyod kyis bstan pa yongs su bskyang zhing bcom ldan 'das kyis ji skad bka' stsal pa</text></item>
<item><p>321b6</p><section>'dul ba</section><text>thams cad la khyod kyis nan tan byos shig /de nas tshe dang ldan pa sha na'i gos can gyis sbyin pa po dang / tshangs pa mtshungs par spyod pa'i yid dga' bar byas nas spar ba dang / bsreg pa dang / char dbab pa dang / glog 'byung ba'i</text></item>
<item><p>321b7</p><section>'dul ba</section><text>cho 'phrul rnam pa sna tshogs byas nas phung po lhag ma med pa'i dbyings su yongs su mya ngan las 'das so/ /gnas brtan nye sbas kyis kyang / tshe dang ldan pa d+hi ti ka la/ tshe dang ldan pa d+hi ti kas bstan pa'i dgos pa byas</text></item>
<item><p>321b8</p><section>'dul ba</section><text>nas tshe dang ldan pa nag po la/ tshe dang ldan pa nag pos tshe dang ldan pa legs mthong la ste/ de ltar glang po chen po dag yongs su mya ngan las 'das so/ /sangs rgyas bcom ldan 'das yongs su mya ngan las 'das nas lo brgya</text></item>
<item><p>322a1</p><section>'dul ba</section><text>dang bcu lon te rgyal ba'i nyi ma nub pa dang / yangs pa can gyi dge slong rnams kyis rung ba ma yin pa'i gzhi bcu po mdo sde las 'das/ 'dul ba las 'das/ ston pa'i bstan pa dang bral te/ mdo sde la mi</text></item>
<item><p>322a2</p><section>'dul ba</section><text>'jug /'dul ba la mi snang / chos nyid dang 'gal ba phyung ste/ de dag la yangs pa can gyi dge slong rnams kyis rung ba ma yin pa la rung bar yongs su ston cing kun du spyod/ rab tu spyod de/ bcu gang zhe na/ yangs pa can gyi</text></item>
<item><p>322a3</p><section>'dul ba</section><text>dge slong rnams kyis a la la zhes bya ba ni rung bar byas nas mi 'thun pas chos ma yin pa dang / 'thun pas chos ma yin pa dang / mi 'thun pas chos kyi las byed de/ 'di ni gzhi dang po mdo sde las 'das/ 'dul ba las 'das/</text></item>
<item><p>322a4</p><section>'dul ba</section><text>ston pa'i bstan pa dang bral te/ mdo sde la mi 'jug /'dul ba la mi snang / chos nyid dang 'gal te/ yangs pa can gyi dge slong rnams kyis rung ba ma yin pa rung bar yongs su ston cing kun tu spyod/ rab tu spyod do/ /gzhan yang yangs pa</text></item>
<item><p>322a5</p><section>'dul ba</section><text>can gyi dge slong rnams kyis tshe dang ldan pa dag rjes su yi rang bas rjes su yi rang bar byos shig ces nyen 'khor gyi dge slong rnams rjes su yi rang bar byed du 'jug cing rjes su yi rang ba rung bar byas nas mi 'thun pas chos ma yin pa dang /</text></item>
<item><p>322a6</p><section>'dul ba</section><text>'thun pas chos ma yin pa dang / mi 'thun pas chos kyi las byas te/ 'di ni gnyis pa mdo sde las 'das/ 'dul ba las 'das/ ston pa'i bstan pa dang bral te/ mdo sde la mi 'jug /'dul ba la mi snang / chos nyid dang 'gal te/ de dag</text></item>
<item><p>322a7</p><section>'dul ba</section><text>la yangs pa can gyi dge slong rnams kyis rung ba ma yin pa la rung bar yongs su ston cing kun tu spyod/ rab tu spyod do/ /gzhan yang yangs pa can gyi dge slong rnams kyis rang gi lag gis sa rko zhing rkor 'jug par spyod pa rung bar byed pa ste/</text></item>
<item><p>322a8</p><section>'dul ba</section><text>'di ni gzhi gsum pa mdo sde las 'das/ 'dul ba las 'das/ ston pa'i bstan pa dang bral te mdo sde la mi 'jug /'dul ba la mi snang / chos nyid dang 'gal te/ de dag la yangs pa can gyi dge slong rnams kyis rung ba ma yin</text></item>
<item><p>322b1</p><section>'dul ba</section><text>pa la rung bar yongs su ston cing kun tu spyod/ rab tu spyod do/ /gzhan yang yangs pa can gyi dge slong rnams kyis ji srid 'tsho'i bar du byin gyis brlabs pa'i tshwa dus su rung ba dang lhan cig bsres nas kun tu spyod cing tshwa rung ba'o zhes byed pa</text></item>
<item><p>322b2</p><section>'dul ba</section><text>ste/ 'di ni gzhi bzhi pa mdo sde las 'das/ 'dul ba las 'das/ ston pa'i bstan pa dang bral te/ mdo sde la mi 'jug /'dul ba la mi snang / chos nyid dang 'gal te/ de dag la yangs pa can gyi dge slong rnams kyis rung ba ma yin pa la</text></item>
<item><p>322b3</p><section>'dul ba</section><text>rung bar yongs su ston cing kun tu spyod/ rab tu spyod do/ /gzhan yang yangs pa can gyi dge slong rnams kyis dpag tshad dang dpag tshad phyed du song ste/ 'dus shing zas zos nas lam gyis rung bar byed de/ 'di ni gzhi lnga pa mdo sde las 'das/</text></item>
<item><p>322b4</p><section>'dul ba</section><text>'dul ba las 'das/ ston pa'i bstan pa dang bral te/ mdo sde la mi 'jug /'dul ba la mi snang / chos nyid dang 'gal te/ de dag la yangs pa can gyi dge slong rnams kyis rung ba ma yin pa la rung bar yongs su ston cing kun tu spyod/</text></item>
<item><p>322b5</p><section>'dul ba</section><text>rab tu spyod do/ /gzhan yang yangs pa can gyi dge slong rnams kyis lhag mar ma byas pa'i bza' ba dang bca' ba sor mo gnyis byas te zos nas sor mo gnyis rung bar byed do/ /'di ni gzhi drug pa mdo sde las 'das/ 'dul ba las 'das/</text></item>
<item><p>322b6</p><section>'dul ba</section><text>ston pa'i bstan pa dang bral te mdo sde la mi 'jug /'dul ba la mi snang / chos nyid dang 'gal te/ de dag la yangs pa can gyi dge slong rnams kyis rung ba ma yin pa la rung bar yongs su ston cing kun tu spyod/ rab tu spyod do/ /gzhan yang yangs</text></item>
<item><p>322b7</p><section>'dul ba</section><text>pa can gyi dge slong rnams kyis srin bu pad pa bzhin du chang bzhibs te 'thungs nas nad pas rung bar byed de/ 'di ni gzhi bdun pa mdo sde las 'das/ 'dul ba las 'das/ ston pa'i bstan pa dang bral te/ mdo sde la mi</text></item>
<item><p>322b8</p><section>'dul ba</section><text>'jug /'dul ba la mi snang / chos nyid dang 'gal te/ de dag la yangs pa can gyi dge slong rnams rung ba ma yin pa rung bar yongs su ston cing kun tu spyod/ rab tu spyod do/ /gzhan yang yangs pa can gyi dge slong rnams kyis</text></item>
<item><p>323a1</p><section>'dul ba</section><text>'o ma bre gang dang zho bre gang dkrugs nas dus ma yin par za zhing bsres pas rung bar byed de/ 'di ni gzhi brgyad pa mdo sde las 'das/ 'dul ba las 'das/ ston pa'i bstan pa dang bral te/ mdo sde la mi 'jug /'dul ba la</text></item>
<item><p>323a2</p><section>'dul ba</section><text>mi snang / chos nyid dang 'gal te/ de dag la grong khyer yangs pa can gyi dge slong rnams kyis rung ba ma yin pa rung bar spyod cing kun tu spyod rab tu spyod do/ /gzhan yang yangs pa can gyi dge slong rnams kyis gding ba rnying pa bde bar gshegs pa'i mtho gang gis</text></item>
<item><p>323a3</p><section>'dul ba</section><text>'khor bas gding ba sar pa la ma klan par yongs su longs spyod par byed cing gding bas rung bar byed de/ 'di ni gzhi dgu pa mdo sde las 'das/ 'dul ba las 'das/ ston pa'i bstan pa dang bral te/ mdo sde la mi 'jug /'dul ba la mi snang / chos</text></item>
<item><p>323a4</p><section>'dul ba</section><text>nyid dang 'gal te/ de dag la yangs pa can gyi dge slong rnams kyis rung ba ma yin pa rung bar yongs su ston cing kun tu spyod/ rab tu spyod do/ /gzhan yang yangs pa can gyi dge slong rnams kyis lhung bzed gang dag zlum po dag pa spyad par 'os pa de dag</text></item>
<item><p>323a5</p><section>'dul ba</section><text>dris bskus nas bdug pa zhim pos bdug ste/ me tog dri zhim po sna tshogs kyis mdzes par byas pa dge sbyong gi mgo bo la khri'u stan dang chas pa'i steng du bzhag nas lam po che dang / srang dang / bzhi mdo dag bskor nas 'di skad ces</text></item>
<item><p>323a6</p><section>'dul ba</section><text>bsgrags so/ /grong khyer dang yul sna tshogs nas 'ongs pa'i skye bo mang po yangs pa can na gnas pa'i shes ldan dag nyon cig /lhung bzed 'di ni lhung bzed bzang po yin te/ 'dir byin zhing shin tu byin nam/ gang gis 'dir blugs pa byas</text></item>
<item><p>323a7</p><section>'dul ba</section><text>na de dag gis blugs pa byas pas 'bras bu che ba dang / phan yon che ba dang / brtson pa che ba dang / rgya che bar 'gyur ro zhes pa dang / der dbyig dang / gser dang / rin po che gzhan de dag kyang snyed cing thob nas de la longs spyod cing gser dngul gyis rung</text></item>
<item><p>323a8</p><section>'dul ba</section><text>bar byed de/ 'di ni gzhi bcu pa mdo sde las 'das/ 'dul ba las 'das/ ston pa'i bstan pa dang bral te/ mdo sde la mi 'jug /'dul ba la mi snang / chos nyid dang 'gal te/ de dag la yangs pa can gyi dge slong rnams kyis mi rung ba rung bar</text></item>
<item><p>323b1</p><section>'dul ba</section><text>yongs su ston cing kun tu spyod rab tu spyod do/ /de nas de'i tshe yangs pa can na tshe dang ldan pa kun dga' bo dang lhan cig gnas pa gnas brtan thams cad 'dod pa zhes bya ba de dgra bcom pa rnam par thar pa brgyad sgom pa zhes bya ba snying las</text></item>
<item><p>323b2</p><section>'dul ba</section><text>chung bar gnas pa zhig 'dug go/ /grong khyer nor can na de dang lhan cig gnas pa'i gnas brtan grags pa zhes bya ba zhig yod de/ de yang dgra bcom pa rnam par thar pa brgyad sgom pa zhig ste/ de 'khor lnga brgya dang ljongs rgyu zhing grong khyer yangs pa can du 'ongs</text></item>
<item><p>323b3</p><section>'dul ba</section><text>so/ /ji tsam na rnyed pa dag 'god de der 'ongs pa dang / dge skos kyis gnas brtan dge 'dun gyi rnyed pa 'god kyis longs shig ces smras pa dang / des tshe dang ldan pa rnyed pa byung ba ci zhig sus byin zhes smras so/ /des rgyas par brjod pa dang / des chu bur 'di</text></item>
<item><p>323b4</p><section>'dul ba</section><text>gcig pu byung bar zad dam/ gzhan yang yod snyam brtags pa dang / ji tsam na bslab pa lhod cing rung ba ma yin pa'i dngos po bcu kun tu spyod pa 'phel bar mthong nas/ des bstan pa gnas par bya ba'i phyir tshe dang ldan pa thams cad 'dod pa ga la ba</text></item>
<item><p>323b5</p><section>'dul ba</section><text>der song ste phyin nas tshe dang ldan pa thams cad 'dod pa'i rkang pa la mgo bos phyag byas nas tshe dang ldan pa thams cad 'dod pa la 'di skad ces smras so/ /gnas brtan a la la zhes rung bar bgyid pa rung ngam/ tshe dang ldan pa a la la zhes</text></item>
<item><p>323b6</p><section>'dul ba</section><text>rung ba zhes bya ba ci yin/ gnas brtan 'di ltar yangs pa can gyi dge slong rnams kyis mi mthun pas chos ma yin pa dang / 'thun pas chos ma yin pa dang / mi 'thun pas chos kyi las byed de a la la zhes bya ba rung bar byed do// //</text></item>
<item><p>323b7</p><section>'dul ba</section><text>'dul ba phran tshegs kyi gzhi/ bam po lnga bcu rtsa dgu pa/ tshe dang ldan pa rung ba ma yin no/ /gnas brtan gang du bcas/ grong khyer tsam par ro/ /gang las brten te/ dge slong drug sde dag las so/ /ltung ba cir 'gyur/ nyes byas so/ /</text></item>
<item><p>323b8</p><section>'dul ba</section><text>gnas brtan 'di ni gzhi dang po mdo sde las 'das/ 'dul ba las 'das/ ston pa'i bstan pa dang bral te/ mdo sde la mi 'jug /'dul ba la mi snang / chos nyid dang 'gal te/ de dag la grong khyer yangs pa can gyi dge slong rnams kyis rung ba</text></item>
<item><p>324a1</p><section>'dul ba</section><text>ma yin pa rung bar yongs su ston cing kun tu spyod/ rab tu spyod na de dag khyod kyis btang snyoms gzhag gam zhes smras pa dang / de cang mi smra bar 'dug go/ /des smras pa/ gnas brtan de ni der bas na/ 'di zhu bar bgyi ste</text></item>
<item><p>324a2</p><section>'dul ba</section><text>rjes su yi rang bas rung bar bgyid pa 'di rung ngam/ tshe dang ldan pa rjes su yi rang bas rung ba zhes bya ba ci yin/ gnas brtan 'di ltar yangs pa can gyi dge slong rnams kyis mi mthun pas chos ma yin pa dang / 'thun pas chos ma yin pa</text></item>
<item><p>324a3</p><section>'dul ba</section><text>dang / mi mthun pas chos kyi las byed de/ tshe dang ldan pa dag rjes su yi rang bas rjes su yi rang bar byos shig ces nyen kor gyi dge slong rnams rjes su yi rang bar byed du 'jug cing rjes su yi rang bas rung bar bgyid do/ /tshe dang ldan pa rung ba ma yin</text></item>
<item><p>324a4</p><section>'dul ba</section><text>no/ /gnas brtan gang du bcas/ grong khyer tsam par ro/ /gang las brten te/ dge slong drug sde dag las so/ /ltung ba cir 'gyur/ nyes byas so/ /gnas brtan 'di ni gzhi gnyis pa mdo sde las 'das/ 'dul ba las 'das/ ston pa'i bstan pa</text></item>
<item><p>324a5</p><section>'dul ba</section><text>dang bral te/ mdo sde la mi 'jug /'dul ba la mi snang / chos nyid dang 'gal te/ de dag la grong khyer yangs pa can gyi dge slong rnams kyis rung ba ma yin pa rung bar yongs su ston cing kun tu spyod rab tu spyod na de dag khyod kyis btang</text></item>
<item><p>324a6</p><section>'dul ba</section><text>snyoms su bzhag gam zhes smras pa dang / de cang mi smra bar 'dug go/ /des smras pa/ gnas brtan de ni der bas na 'di zhu bar bgyi ste kun tu spyod pas rung bar bgyid pa rung ngam/ tshe dang ldan pa kun du spyod pas rung ba zhes bya ba ci yin/</text></item>
<item><p>324a7</p><section>'dul ba</section><text>gnas brtan 'di ltar yangs pa can gyi dge slong rnams kyis rang gi lag gis sa rko zhing brkos nas kun tu spyod pas rung bar bgyid do/ /tshe dang ldan pa rung ba ma yin no/ /gang du bcas/ mnyan yod du'o/ /gang las brten/ dge slong drug sde</text></item>
<item><p>324a8</p><section>'dul ba</section><text>dag las so/ /ltung ba cir 'gyur/ ltung byed do/ /gnas brtan 'di ni gzhi gsum pa mdo sde las 'das/ 'dul ba las 'das/ ston pa'i bstan pa dang bral te/ mdo sde la mi 'jug /'dul ba la mi snang / chos nyid dang 'gal te/ de</text></item>
<item><p>324b1</p><section>'dul ba</section><text>dag la yangs pa can gyi dge slong rnams kyis rung ba ma yin pa rung bar yongs su ston cing kun tu spyod rab tu spyod na de khyod kyis btang snyoms su bzhag gam zhes smras pa dang / de cang mi smra bar 'dug go/ /des smras pa/ gnas brtan</text></item>
<item><p>324b2</p><section>'dul ba</section><text>de ni der bas na 'di zhu bar bgyi ste/ tshwa rung bar bgyid pa rung ngam/ tshe dang ldan pa tshwa rung ba zhes bya ba ci yin/ gnas brtan 'di ltar yangs pa can gyi dge slong rnams kyis ji srid 'tsho'i bar gyi tshwa rung ba dus su rung ba dang lhan cig bsres nas</text></item>
<item><p>324b3</p><section>'dul ba</section><text>yongs su spyod cing tshwa dus su rung bar bgyid do/ /tshe dang ldan pa rung ba ma yin no/ /gang du bcas/ rgyal po'i khab tu'o/ /gang las brten/ tshe dang ldan pa shA ri'i bu las so/ /ltung ba cir 'gyur/ ltung byed do/ /gnas brtan 'di ni gzhi bzhi pa</text></item>
<item><p>324b4</p><section>'dul ba</section><text>mdo sde las 'das/ 'dul ba las 'das/ ston pa'i bstan pa dang bral te/ mdo sde la mi 'jug /'dul ba la mi snang / chos nyid dang 'gal te de dag la yangs pa can gyi dge slong rnams kyis rung ba ma yin pa rung ngo zhes yongs su ston cing</text></item>
<item><p>324b5</p><section>'dul ba</section><text>kun tu spyod rab tu spyod na de khyod kyis btang snyoms su bzhag gam zhes smras pa dang / de cang mi smra bar 'dug go/ /des smras pa/ gnas brtan de ni der bas na 'di zhu bar bgyi ste lam gyis rung bar bgyid pa rung ngam/ tshe dang ldan</text></item>
<item><p>324b6</p><section>'dul ba</section><text>pa lam gyis rung ba zhes bya ba ci yin/ gnas brtan 'di ltar yangs pa can gyi dge slong rnams kyis dpag tshad dang / dpag tshad phyed du song ste/ 'dus shing zan zos nas lam gyis rung bar bgyid do/ /tshe dang ldan pa rung ba ma yin no/ /</text></item>
<item><p>324b7</p><section>'dul ba</section><text>gang du bcas/ rgyal po'i khab tu'o/ /gang las brten/ lhas byin las so/ /ltung ba cir 'gyur/ ltung byed do/ /gnas brtan 'di ni gzhi lnga pa mdo sde las 'das/ 'dul ba las 'das/ ston pa'i bstan pa dang bral te/ mdo sde la mi 'jug /</text></item>
<item><p>324b8</p><section>'dul ba</section><text>'dul ba la mi snang / chos nyid dang 'gal te/ de dag la yangs pa can gyi dge slong rnams kyis rung ba ma yin pa rung ngo zhes yongs su ston cing kun tu spyod rab tu spyod na de khyod kyis btang snyoms su bzhag gam zhes smras pa dang / de cang mi smra bar</text></item>
<item><p>325a1</p><section>'dul ba</section><text>'dug go/ /des smras pa/ gnas brtan de ni der bas na 'di zhu bar bgyi ste/ sor mo gnyis kyis rung bar bgyid pa rung ngam/ tshe dang ldan pa sor mo gnyis kyis rung ba zhes bya ba ci yin/ gnas brtan 'di ltar yangs pa can gyi dge slong rnams</text></item>
<item><p>325a2</p><section>'dul ba</section><text>kyis lhag mar ma byas pa'i bza' ba dang bca' ba sor mo gnyis kyis rung bar byas te zos nas sor mo gnyis rung bar bgyid do/ /tshe dang ldan pa rung ba ma yin no/ /gang du bcas/ mnyan yod du'o/ /gang las brten/ dge slong mang po las so/ /</text></item>
<item><p>325a3</p><section>'dul ba</section><text>ltung ba cir 'gyur/ ltung byed do/ /gnas brtan 'di ni gzhi drug pa mdo sde las 'das/ 'dul ba las 'das/ ston pa'i bstan pa dang bral te/ mdo sde la mi 'jug /'dul ba la mi snang / chos nyid dang 'gal te de dag la yangs pa can</text></item>
<item><p>325a4</p><section>'dul ba</section><text>gyi dge slong rnams kyis rung ba ma yin par rung ngo zhes yongs su ston cing kun tu spyod rab tu spyod na de khyod kyis btang snyoms su bzhag gam zhes smras pa dang / de cang mi smra bar 'dug go/ /des smras pa/ gnas brtan de ni der bas</text></item>
<item><p>325a5</p><section>'dul ba</section><text>na 'di zhu bar bgyi ste/ nad pas rung bar bgyid pa rung ngam/ tshe dang ldan pa nad pas rung ba zhes bya ba ci yin/ gnas brtan yangs pa can gyi dge slong rnams kyis srin bu pad pa bzhin du chang bzhibs nas nad pas rung bar bgyid do/ /</text></item>
<item><p>325a6</p><section>'dul ba</section><text>tshe dang ldan pa rung ba ma yin no/ /gang du bcas/ mnyan yod du'o/ /gang las brten/ tshe dang ldan pa legs 'ongs las so/ /ltung ba cir 'gyur/ ltung byed do/ /gnas brtan 'di ni gzhi bdun pa zhes bya ba snga ma bzhin no/ /de ni der bas na 'di zhu bar bgyi ste/</text></item>
<item><p>325a7</p><section>'dul ba</section><text>bsres pas rung bar bgyid pa rung ngam/ tshe dang ldan pa bsres pas rung ba zhes bya ba ci yin/ gnas brtan 'di ltar yangs pa can gyi dge slong rnams kyis 'o ma bre gang dang zho bre gang dkrugs nas dus ma yin par za zhing dkrugs pas rung bar</text></item>
<item><p>325a8</p><section>'dul ba</section><text>bgyid do/ /tshe dang ldan pa rung ba ma yin no/ /gang du bcas/ mnyan yod du'o/ /gang las brten/ dge slong mang po las so/ /ltung ba cir 'gyur/ ltung byed do/ /gnas brtan 'di ni gzhi brgyad pa mdo sde las 'das/ 'dul ba las 'das/</text></item>
<item><p>325b1</p><section>'dul ba</section><text>ston pa'i bstan pa dang bral te/ mdo sde la mi 'jug /'dul ba la mi snang / chos nyid dang 'gal te/ de dag la yangs pa can gyi dge slong rnams kyis rung ba ma yin pa rung ngo zhes yongs su ston cing kun tu spyod rab tu spyod na de khyod kyis btang snyoms</text></item>
<item><p>325b2</p><section>'dul ba</section><text>su gzhag gam zhes smras pa dang / de cang mi smra bar 'dug go/ /des smras pa/ gnas brtan de ni der bas na 'di zhu bar bgyi ste/ gding bas rung bar bgyid pa rung ngam/ tshe dang ldan pa gding bas rung ba zhes bya ba ci yin/ gnas brtan 'di ltar</text></item>
<item><p>325b3</p><section>'dul ba</section><text>yangs pa can gyi dge slong rnams kyis gding ba rnying pa bde bar gshegs pa'i mtho gang gis 'khor ba gding ba sar pa la ma glan par longs spyod par byed cing gding bas rung bar bgyid do/ /tshe dang ldan pa rung ba ma yin no/ /gang du bcas/ mnyan yod du'o/ /gang</text></item>
<item><p>325b4</p><section>'dul ba</section><text>las brten/ dge slong mang po las so/ /ltung ba cir 'gyur/ ltung byed do/ /gnas brtan 'di ni gzhi dgu pa mdo sde las 'das/ 'dul ba las 'das/ ston pa'i bstan pa dang bral te/ mdo sde la mi 'jug /'dul ba la mi snang / chos nyid dang 'gal te/ de</text></item>
<item><p>325b5</p><section>'dul ba</section><text>dag la yangs pa can gyi dge slong rnams kyis rung ba ma yin pa rung ngo zhes yongs su ston cing kun tu spyod rab tu spyod na khyod kyis btang snyoms su gzhag gam zhes smras pa dang / de cang mi smra bar 'dug go/ /des smras pa/ gnas brtan de ni der bas na 'di zhu</text></item>
<item><p>325b6</p><section>'dul ba</section><text>bar bgyi ste/ gser dngul gyis rung bar bgyid pa rung ngam/ gser dngul gyis rung ba zhes bya ba ci yin/ gnas brtan 'di ltar yangs pa can gyi dge slong rnams kyis lhung bzed gang dag zlum po dag pa spyad par 'os pa de dag dris bskus nas bdug pa</text></item>
<item><p>325b7</p><section>'dul ba</section><text>dri zhim pos bdugs te me tog dri zhim po sna tshogs kyis mdzes par byas pa dge sbyong gi mgo bo la khri'u stan dang chas pa'i steng du bzhag nas lam po che dang / srang dang / bzhi mdo dag bskor nas 'di skad ces bsgrags so/ /grong khyer dang / yul sna tshogs</text></item>
<item><p>325b8</p><section>'dul ba</section><text>nas 'ongs pa'i skye bo mang po yangs pa can na gnas pa'i shes ldan dag nyon cig /lhung bzed 'di ni lhung bzed bzang po yin te/ 'dir byin nam shin tu byin nam/ gang gis 'dir blugs pa byas pas 'bras bu che ba dang / phan yon che ba dang / brtson</text></item>
<item><p>326a1</p><section>'dul ba</section><text>pa che ba dang / rgya che bar 'gyur ro zhes byas pa dang / der dbyig dang / gser dang / rin po che gzhan de dag kyang rnyed cing thob nas de la longs spyod cing gser dngul gyis rung bar bgyid do/ /tshe dang ldan pa rung ba ma yin no/ /gang du bcas/ 'dul</text></item>
<item><p>326a2</p><section>'dul ba</section><text>ba las te/ spang ba'i ltung byed dang / yang dag par ldan pa'i lung dang / sangs rgyas kyis bshad par gtogs pa dang / gtsug na nor bu'i mdo sde dang / lung ring po dang / tshul khrims kyi phung por gtogs pa dang / lung bar ma dang / zung du gtogs pa dang /</text></item>
<item><p>326a3</p><section>'dul ba</section><text>sra brkyang gi mdo sde dang / gcig las 'phros pa'i lung dang / bzhi pa dang / lnga par gtogs pa de dag las so/ /gang las brten/ drug sde dang / dge slong gzhan dag dang / khyim na gnas pa dag las te/ gnas brtan 'di ni gzhi bcu pa mdo sde las 'das/</text></item>
<item><p>326a4</p><section>'dul ba</section><text>'dul ba las 'das/ ston pa'i bstan pa dang bral te/ mdo sde la mi 'jug /'dul ba la mi snang / chos nyid dang 'gal te/ de dag la yangs pa can gyi dge slong rnams kyis rung ba ma yin pa rung ngo zhes yongs su ston cing kun tu spyod rab tu spyod na de khyod kyis btang</text></item>
<item><p>326a5</p><section>'dul ba</section><text>snyoms su gzhag gam/ des tshe dang ldan pa da song la phyogs tshol cig dang / ngas chos bzhin du grogs bya'o zhes smras pa dang / gnas brtan de bzhin du bgyi'o zhes tshe dang ldan pa grags pas gnas brtan thams cad 'dod pa las mnyan nas</text></item>
<item><p>326a6</p><section>'dul ba</section><text>rab kyi mthar phyin pa'i bsam gtan la snyoms par zhugs nas rab tu gnas so/ /de'i tshe grong khyer nor can na tshe dang ldan pa gnas brtan g.yo ldan tshe dang ldan pa kun dga' bo dang lhan cig gnas gnas pa dgra bcom pa rnam par thar pa</text></item>
<item><p>326a7</p><section>'dul ba</section><text>brgyad sgom pa zhig gnas te/ de nas tshe dang ldan pa grags pas gnas brtan g.yo ldan gang na ba der song ste phyin nas tshe dang ldan pa g.yo ldan gyi rkang pa gnyis la mgo bos phyag byas nas tshe dang ldan pa g.yo ldan la 'di skad</text></item>
<item><p>326a8</p><section>'dul ba</section><text>ces smras so/ /gnas brtan a la la zhes rung bar bgyid pa rung ngam/ tshe dang ldan pa a la la rung bar byed pa zhes bya ba ci yin/ gnas brtan yangs pa can na yangs pa can gyi dge slong rnams mi mthun pas chos ma yin pa dang /</text></item>
<item><p>326b1</p><section>'dul ba</section><text>'thun pas chos ma yin pa dang / mi mthun pas chos kyi las byas te a la la zhes rung bar bgyid do/ /tshe dang ldan pa rung ba ma yin no/ /gang du bcas/ tsam par ro/ /gang las brten/ dge slong drug sde dag las so/ /ltung ba cir</text></item>
<item><p>326b2</p><section>'dul ba</section><text>'gyur/ nyes byas so/ /gnas brtan 'di ni gzhi dang po mdo sde las 'das/ 'dul ba las 'das/ ston pa'i bstan pa dang bral te/ mdo sde la mi 'jug /'dul ba la mi snang / chos nyid dang 'gal te/ de dag la yangs pa</text></item>
<item><p>326b3</p><section>'dul ba</section><text>can gyi dge slong rnams kyis rung ba ma yin pa rung ngo zhes yongs su ston cing kun tu spyod rab tu spyod na de khyod kyis btang snyoms su gzhag gam/ gnas brtan de ni der bas na 'di zhu bar bgyi ste rjes su yi rang bar bgyid pa rung</text></item>
<item><p>326b4</p><section>'dul ba</section><text>ngam/ tshe dang ldan pa rjes su yi rang ba zhes bya ba ci yin zhes bya ba snga ma bzhin te gzhi bcu po de dag rgyas par brjod pa dang / des tshe dang ldan pa phyogs tshol cig dang ngas chos bzhin du phyogs bya'o zhes smras so/ /de nas tshe</text></item>
<item><p>326b5</p><section>'dul ba</section><text>dang ldan pa grags pas tshe dang ldan pa g.yo ldan gyi rkang pa gnyis la mgo bos phyag 'tshal te/ grong khyer sang kA sha zhes bya bar song ngo / /de'i tshe grong khyer sang kA sha zhes bya ba na tshe dang ldan pa gnas brtan nor can tshe dang ldan pa kun</text></item>
<item><p>326b6</p><section>'dul ba</section><text>dga' bo dang lhan cig gnas gnas pa dgra bcom pa rnam par thar pa brgyad sgom pa zhig gnas so/ /de nas tshe dang ldan pa grags pas tshe dang ldan pa nor can gyi rkang pa gnyis la mgo bos phyag 'tshal te/ tshe dang ldan pa nor</text></item>
<item><p>326b7</p><section>'dul ba</section><text>can la 'di skad ces smras so/ /gnas brtan a la la zhes rung bar bgyid par rung ngam/ tshe dang ldan pa a la la zhes rung ba ci yin/ gnas brtan grong khyer yangs pa can na yangs pa can gyi dge slong rnams mi mthun pas chos ma</text></item>
<item><p>326b8</p><section>'dul ba</section><text>yin pa dang / 'thun pas chos ma yin pa dang / mi 'thun pas chos kyi las byed de a la la zhes bya bas rung bar bgyid do/ /tshe dang ldan pa a la la zhes bya ba rung ba ma yin no/ /gang du bcas/ tsam par ro/ /gang las brten/ dge slong drug</text></item>
<item><p>327a1</p><section>'dul ba</section><text>sde dag las so/ /ltung ba cir 'gyur/ nyes byas so/ /gnas brtan 'di ni gzhi dang po mdo sde las 'das/ 'dul ba las 'das/ ston pa'i bstan pa dang bral te mdo sde la mi 'jug /'dul ba la mi snang / chos nyid dang 'gal te/</text></item>
<item><p>327a2</p><section>'dul ba</section><text>de dag la yangs pa can gyi dge slong rnams kyis rung ba ma yin pa rung bar yongs su ston cing kun tu spyod rab tu spyod na de khyod kyis btang snyoms su gzhag gam/ gnas brtan de ni der bas na 'di zhu bar bgyi ste/ rjes su yi rang bas rung bar</text></item>
<item><p>327a3</p><section>'dul ba</section><text>bgyid pa rung ngam/ tshe dang ldan pa rjes su yi rang bar byed zhes bya ba ci yin zhes bya ba snga ma bzhin te/ gzhi bcu po de dag rgyas par brjod pa dang / des song la phyogs tshol cig dang ngas chos bzhin du phyogs bya'o zhes smras so/ /de nas tshe dang ldan</text></item>
<item><p>327a4</p><section>'dul ba</section><text>pa grags pas tshe dang ldan pa nor can gyi rkang pa gnyis la mgo bos phyag 'tshal te song nas grong khyer dmar bu can du 'ongs so/ /de'i tshe gang grong khyer dmar bu can na tshe dang ldan pa yid dga' dang / tshe dang ldan pa zla sgur gnas te de dag</text></item>
<item><p>327a5</p><section>'dul ba</section><text>de'i tshe 'gog pa'i ting nge 'dzin la snyoms par zhugs nas/ de nas tshe dang ldan pa yid dga' la gzhi bcu po rgya cher brjod nas tshe dang ldan pa yid dga'i rkang pa gnyis la mgo bos phyag 'tshal te song nas srug nar son pa dang /</text></item>
<item><p>327a6</p><section>'dul ba</section><text>de'i tshe srug na na tshe dang ldan pa ma pham pa gnas te/ des gzhi bcu po rgyas par brjod nas de'i rkang pa gnyis la yang mgo bos phyag 'tshal te song nas de ma he ldan du song ba dang / de'i tshe ma he ldan na tshe dang ldan pa yang dag skyes</text></item>
<item><p>327a7</p><section>'dul ba</section><text>gnas te/ des de la yang gzhi bcu po rgyas par brjod nas de'i rkang pa gnyis la yang mgo bos phyag 'tshal te song nas lhan cig skyes su son pa dang / de'i tshe lhan cig skyes na tshe dang ldan pa nam gru gnas te/ des de'i rkang pa gnyis la yang mgo</text></item>
<item><p>327a8</p><section>'dul ba</section><text>bos phyag 'tshal te smras pa/ gnas brtan a la la zhes bya ba rung bar bgyid pa rung ngam/ tshe dang ldan pa a la la zhes rung bar byed pa zhes bya ba ci yin/ gnas brtan yangs pa can na yangs pa can gyi dge slong rnams mi mthun pas</text></item>
<item><p>327b1</p><section>'dul ba</section><text>chos ma yin pa dang / 'thun pas chos ma yin pa dang / mi mthun pas chos kyi las byas te a la la zhes rung bar bgyid do/ /tshe dang ldan pa rung ba ma yin no/ /gang du bcas/ tsam par ro/ /gang las brten/ drug sde las so/ /ltung</text></item>
<item><p>327b2</p><section>'dul ba</section><text>ba cir 'gyur/ nyes byas so/ /gnas brtan 'di ni gzhi dang po mdo sde las 'das/ 'dul ba las 'das/ ston pa'i bstan pa dang bral te/ mdo sde la mi 'jug /'dul ba la mi snang / chos nyid dang 'gal te/ de dag la yangs pa can gyi</text></item>
<item><p>327b3</p><section>'dul ba</section><text>dge slong rnams kyis rung ba ma yin pa rung bar yongs su ston cing / kun tu spyod rab tu spyod na/ de khyod kyis btang snyoms su gzhag gam/ gnas brtan de ni der bas na 'di zhu bar bgyi ste/ rjes su yi rang bas rung bar bgyid pa rung</text></item>
<item><p>327b4</p><section>'dul ba</section><text>ngam/ tshe dang ldan pa rjes su yi rang bas rung ba zhes bya ba ci yin zhes bya ba snga ma bzhin du gzhi bcu po rgyas par brjod pa dang / tshe dang ldan pa nam grus ci tshe dang ldan pa 'di dang por bdag gi drung du 'ongs sam snyam bsams</text></item>
<item><p>327b5</p><section>'dul ba</section><text>pa dang / ji tsam na gzhan du yang song bar mthong nas/ des bsams pa/ tshe dang ldan pa de lam ring po nas 'ongs pas ngal so zhing de 'dug tu bcug la/ bdag phyogs tshol du 'gro'o snyam du rig nas tshe dang ldan pa grags</text></item>
<item><p>327b6</p><section>'dul ba</section><text>pa la 'di skad ces tshe dang ldan pa grags pa khyod lam ring po nas 'ongs pas khyod ngal so la ngas phyogs btsal bar bya'o zhes smras nas/ de ngal sor bcug ste/ tshe dang ldan pa nam gru phyogs tshol zhing song ngo / /de nas yangs pa</text></item>
<item><p>327b7</p><section>'dul ba</section><text>can gyi dge slong rnams tshe dang ldan pa grags pa dang lhan cig gnas pa'i nye gnas dge slong gang na ba der song ste phyin nas/ tshe dang ldan pa tshe dang ldan pa'i mkhan po gar song zhes dris so/ /des smras pa/ tshe dang ldan pa de phyogs tshol</text></item>
<item><p>327b8</p><section>'dul ba</section><text>du song ngo / /tshe dang ldan pa de ci'i phyir phyogs tshol du song / tshe dang ldan pa dag gnas nas dbyung ba'i las bya ba'i phyir ro/ /tshe dang ldan pa nged kyis ci zhig byas na des nged rnams gnas nas dbyung ba'i las bya/ des rgyas par bzlas</text></item>
<item><p>328a1</p><section>'dul ba</section><text>pa dang / de dag gis smras pa/ tshe dang ldan pa de legs pa ma yin pa zhig byed de/ ston pa 'das pa de'i gsung rab la rnam pa de dang de dag gis 'tsho bar rung na nged rnams ci'i phyir tho brtsam/ de de dag las gzhan</text></item>
<item><p>328a2</p><section>'dul ba</section><text>zhig gis drang ba'i sems dang phan pa'i brlang tshig gis de dag la smras pa/ tshe dang ldan pa dag khyed ni rjes su 'thun pa ma yin pa dang / rung ba ma yin pa dang / dge sbyong gi tshul ma yin pas spyod de/ des kyang bcom</text></item>
<item><p>328a3</p><section>'dul ba</section><text>ldan 'das kyi bstan pa lo stong du gnas par 'gyur ro zhes sngon thos na khyod kyis ni ma 'ongs pa'i bstan pa nyid kyang mi snang bar byed pa la zhugs pa dang / ji ltar gzhan dag kyang gang dag bslab pa lhod par zhugs shing chu bur</text></item>
<item><p>328a4</p><section>'dul ba</section><text>gyi rnam pa 'di lta bu bskyed pas/ de bas na bstan pa gnas par bya ba'i phyir khyed rnams nges par gnas nas dbyung ba'i las byed do zhes smras pa dang / de dag skrag nas spobs pa med de cang mi smra bar 'dug go/ /de nas</text></item>
<item><p>328a5</p><section>'dul ba</section><text>gcig nas gcig tu song ste gtam brjod par brtsams pa/ tshe dang ldan pa grags pa ni phyogs tshol du song nas bdag cag gnas nas dbyung ba'i las byed na/ ci'i phyir sems las chung ngur 'dug /ji ltar bsgrub</text></item>
<item><p>328a6</p><section>'dul ba</section><text>par bya ba smros shig /de nas gcig cig gis smras pa/ ci zhig bsgrub tu yod/ gang de phyogs tshol du song na bdag cag gis kyang phyogs btsal mod/ ci'i phyir bdag cag mi gnas par bya/ gzhan zhig</text></item>
<item><p>328a7</p><section>'dul ba</section><text>gis smras pa/ tshe dang ldan pa de dang bdag cag rtsod par 'gyur bar bros te 'gro bar bya'o/ /gzhan zhig gis smras pa/ bdag cag gang du 'gro ste gang du song ba der yang de bzhin du nyes dmigs su 'gyur bas bzod</text></item>
<item><p>328a8</p><section>'dul ba</section><text>pa gsol bar bya'o/ /gzhan zhig gis smras pa/ bdag cag gis bzod pa gsol mi nus kyi dkris bzhin du 'dug go/ /gzhan zhig gis smras pa/ de 'di ltar de dang lhan cig gnas pa'i nye gnas mang po</text></item>
<item><p>328b1</p><section>'dul ba</section><text>de dag je lhung bzed dang / chos gos dang / dra ba dang / phor bu dang / ska rags dag gis bsdus la phyis gar rigs par bya'o/ /gzhan zhig gis bzang ste de bzhin du bya'o zhes smras nas/ de rnams kyis de dag la kha cig la</text></item>
<item><p>328b2</p><section>'dul ba</section><text>ni snam sbyar byin/ kha cig la ni bla gos byin/ kha cig la ni mthang gos byin/ kha cig la ni rngul zan byin/ kha cig la ni gding ba byin/ kha cig la ni lhung bzed byin/ kha cig la ni chu tshags byin te/ de bzhin du de</text></item>
<item><p>328b3</p><section>'dul ba</section><text>dag thams cad bsdus nas de dag bar na gnas par gyur to/ /ji tsam na tshe dang ldan pa grags pa rim gyis phyogs btsal nas yangs pa can du 'ongs pa dang / de dang lhan cig gnas pa'i nye gnas dag 'ongs nas</text></item>
<item><p>328b4</p><section>'dul ba</section><text>yangs pa can dag gi drung du ma song bar der lam gyi ngal bso ba dang / lhan cig gnas pa'i nye gnas dag gis smras pa/ mkhan po phyogs de dag btsal tam/ bu phyogs de dag ring por mi thogs par 'ong ngo / /mkhan po</text></item>
<item><p>328b5</p><section>'dul ba</section><text>'tshal to/ /thugs de lta bu kun bzlog pa'i rigs te/ ston pa 'das pa de'i gsung rab la rnam pa de dang de dag gis 'tsho bar rung na/ ci'i slad du de dag la gnod pa bgyi/ des bsams pa/ 'di dag sngon ma byung ba'i</text></item>
<item><p>328b6</p><section>'dul ba</section><text>tshig ci smra ste/ nges par 'di dag gis de dag las rang gir bya ba blangs par rig nas/ tshe dang ldan pa dag sngon ma byung ba'i tshig smra ste/ tshe dang ldan pa dag gis de dag las bdag gir bya ba blangs so zhes smras pa dang /</text></item>
<item><p>328b7</p><section>'dul ba</section><text>de dag cang mi smra bar 'dug go/ /de nas tshe dang ldan pa grags pas ji ltar gros byas pa de dag la smras pa/ bslab pa lhod pa'i phyogs dag 'phel bas rings par 'ong bar rigs pas bstan pa'i dgos pa la bshol bar</text></item>
<item><p>328b8</p><section>'dul ba</section><text>ma byed cig ces tshigs su bcad pa smras pa/ gang gis bshol bar bya ba rings byed rigs pa shol byed pa/ /tshul bzhin bya ba rab spangs byis pa de ni sdug bsngal 'gro/ /de ni grags pa med pa'i skal</text></item>
<item><p>329a1</p><section>'dul ba</section><text>ldan grogs kyis rnam par spangs/ /de yi don ni mi 'phel mar gyi ngo yi zla ba bzhin/ /gang gis dgongs pa de bzhin rigs byed blo ldan mi shol ba/ /tshul bzhin ma yin pa spangs mkhas pa de ni bde ba</text></item>
<item><p>329a2</p><section>'dul ba</section><text>'thob/ /de ni grags pa skal ldan grogs po rnams kyis spangs mi 'gyur/ /de yi don ni 'phel ba yar gyi ngo yi zla ba bzhin/ /de nas tshe dang ldan pa grags pa 'khor gyi khyams su zhugs te rab kyi mthar phyin</text></item>
<item><p>329a3</p><section>'dul ba</section><text>pa'i bsam gtan bzhi la snyoms par zhugs nas smon nas shes pa brtags te/ gaN DI de brdungs pa dang / dgra bcom pa bdun brgyar gcig gis ma tshang ba de dag thams cad kyang tshe dang ldan pa kun dga' bo</text></item>
<item><p>329a4</p><section>'dul ba</section><text>dang lhan cig gnas pa dag 'dus so/ /de'i tshe tshe dang ldan pa zla sgur 'gog pa'i ting nge 'dzin la snyoms par zhugs nas gaN DI'i sgra ma thos so/ /de'i tshe dge slong gi dge 'dun rnams 'dus shing tshogs pa dang / tshe</text></item>
<item><p>329a5</p><section>'dul ba</section><text>dang ldan pa grags pas de dag ni ming nas phyung ste brjod na ni 'khrug pa chen por 'gyur bas ma la bdag gis ming nas mi 'byung bar brjod par bya'o snyam du bsams nas/ des ji ltar rgan rims su 'dud pa byas nas</text></item>
<item><p>329a6</p><section>'dul ba</section><text>rgan pa'i mtha' logs su thal mo sbyar ba byas nas stan la 'dug go/ /dgra bcom pa bdun brgyar gcig gis ma tshang bas don du gnyer bar 'dod pa dang / de'i tshe tshe dang ldan pa zla sgur yang 'gog pa'i snyoms par zhugs pa</text></item>
<item><p>329a7</p><section>'dul ba</section><text>las langs te/ de la lha zhig gis 'phags pa zla sgur ci'i phyir thugs las chung ngus bzhugs/ khyod dang mkhan po gcig pa dgra bcom pa bdun brgyar gcig gis ma tshang ba ni yangs pa can na bstan pa gnas</text></item>
<item><p>329a8</p><section>'dul ba</section><text>par bya ba'i phyir yang dag par sdud par byed pas rings par bzhud cig ces smras pa dang / des rdzu 'phrul gyis grong khyer dmar bu can nas mi snang bar gyur te/ yangs pa can du phyin nas 'khor gyi khyams kyi sgor</text></item>
<item><p>329b1</p><section>'dul ba</section><text>'dug ste sgo la brdungs pa dang / dge slong dag gis khyod su yin zhes dris so/ /des tshigs su bcad de smras pa/ gang dag dmar bu can na gnas pa yi/ /dge slong mang du thos pa 'dul ba 'dzin/ /de dag las</text></item>
<item><p>329b2</p><section>'dul ba</section><text>ni gzhan zhig 'dir 'ongs te/ /dbang po dul zhes bya ba sgo na 'dug /dge slong dag gis smras pa/ dbang po dul ba ni gzhan dag kyang yod na khyod su yin smros shig /des yang tshigs su bcad de smras pa/</text></item>
<item><p>329b3</p><section>'dul ba</section><text>gang dag dmar bu can na gnas pa yi/ /dge sbyong mang du thos pa 'dul ba 'dzin/ /de dag las ni gzhan zhig 'dir 'ongs te/ /the tshom bcad ces bya ba sgo na 'dug /dge slong dag gis the tshom bcad pa ni gzhan dag</text></item>
<item><p>329b4</p><section>'dul ba</section><text>kyang yod do zhes smras pa dang / des yang tshigs su bcad de smras pa/ gang dag dmar bu can na gnas pa yi/ /dge sbyong mang du thos pa 'dul ba 'dzin/ /de dag las ni gzhan zhig 'dir 'ongs te/ /</text></item>
<item><p>329b5</p><section>'dul ba</section><text>'gyod pa med ces bya ba sgo na 'dug /dge slong dag gi 'gyod pa med pa ni gzhan dag kyang yod na su yin zhes smras pa dang / des yang tshigs su bcad de smras pa/ gang dag dmar bu can na gnas pa yi/ /</text></item>
<item><p>329b6</p><section>'dul ba</section><text>dge sbyong mang du thos pa 'dul ba 'dzin/ /de dag las ni gzhan zhig 'dir 'ongs te/ /zla sgur zhes bya ba ni sgo na 'dug /dge slong rnams kyis legs par 'ongs sam legs par 'ongs sam/ nang du</text></item>
<item><p>329b7</p><section>'dul ba</section><text>zhugs shig ces smras pa dang / de nang du zhugs so/ /de nas dge slong rnams 'khor gyi khyams nas byung nas tshe dang ldan pa zla sgur don du gnyer bar bskor te/ de'i 'og tu 'khor gyi khyams su zhugs nas</text></item>
<item><p>329b8</p><section>'dul ba</section><text>'di ltar rang rang gi stan la 'dug go/ /tshe dang ldan pa grags pas de bzhin rgan rims su 'dug pa la dngos po bcu bzlas par zhugs te/ tshe dang ldan pa dag a la la zhes rung bar byed pa rung ngam/</text></item>
<item><p>330a1</p><section>'dul ba</section><text>tshe dang ldan pa a la la zhes rung ba zhes bya ba ci yin/ tshe dang ldan pa dag 'di ltar dge slong kha cig mi mthun pas chos ma yin pa dang / 'thun pas chos ma yin pa dang / mi mthun pas chos</text></item>
<item><p>330a2</p><section>'dul ba</section><text>kyi las byas te a la la zhes rung bar bgyid do/ /tshe dang ldan pa rung ba ma yin no/ /gang du bcas/ tsam par ro/ /gang las brten/ dge slong drug sde dag las so/ /ltung ba cir 'gyur/ nyes byas</text></item>
<item><p>330a3</p><section>'dul ba</section><text>so/ /tshe dang ldan pa dag 'di ni gzhi dang po mdo sde las 'das/ 'dul ba las 'das/ ston pa'i bstan pa dang bral te/ mdo sde la mi 'jug /'dul ba la mi snang / chos nyid dang 'gal te/ de dag la yangs pa can gyi</text></item>
<item><p>330a4</p><section>'dul ba</section><text>dge slong 'di rnams kyis rung ba ma yin pa rung ngo zhes yongs su bsgrags nas kun du spyod rab tu spyod de/ de dag bdag cag gis dor bar bgyi'o/ /tshe dang ldan pa dag de ni der bas te gzhan dag zhu bar bgyi'o/ /rjes</text></item>
<item><p>330a5</p><section>'dul ba</section><text>su yi rang bas rung bar bgyid pa rung ngam/ tshe dang ldan pa rjes su yi rang bas rung bar byed pa ci yin zhes bya ba'i bar snga ma bzhin du gzhi bcu po rgyas par</text></item>
<item><p>330a6</p><section>'dul ba</section><text>brjod do/ /de dag gis yang dag par brjod nas 'khor gyi khyams nas byung ste/ yang gaN DI brdungs nas yangs pa can na gnas pa'i dge slong dag dris pa'i tshig gis bsdus nas de dag dang lhan cig tu 'dug pa dang /</text></item>
<item><p>330a7</p><section>'dul ba</section><text>tshe dang ldan pa grags pas de ltar rgan rims su 'dug pa la gzhi bcu po ming nas phyung ste bzlas pa bya bar zhugs te/ tshe dang ldan pa dag a la la zhes bya ba rung bar byed pa rung ngam/ tshe dang ldan pa a la la zhes rung bar byed pa zhes</text></item>
<item><p>330a8</p><section>'dul ba</section><text>bya ba ci yin/ tshe dang ldan pa dag yangs pa can gyi dge slong rnams kyis mi mthun pas chos ma yin pa dang / 'thun pas chos ma yin pa dang / mi mthun pas chos kyi las byas te/ a la la zhes bya ba rung bar bgyid do/ /</text></item>
<item><p>330b1</p><section>'dul ba</section><text>tshe dang ldan pa rung ba ma yin no/ /gang du bcas/ tsam par ro/ /gang las brten/ dge slong drug sde dag las so/ /ltung ba cir 'gyur/ nyes byas so/ /tshe dang ldan pa dag 'di ni gzhi dang po mdo sde las 'das/ 'dul ba</text></item>
<item><p>330b2</p><section>'dul ba</section><text>las 'das/ ston pa'i bstan pa dang bral te/ mdo sde la mi 'jug /'dul ba la mi snang / chos nyid dang 'gal te/ de dag la yangs pa can gyi dge slong rnams kyis rung ba ma yin pa rung ngo zhes yongs su</text></item>
<item><p>330b3</p><section>'dul ba</section><text>bsgrags nas kun tu spyod pa rab tu spyod de de dag bdag cag gis dor bar bgyi'o/ /tshe dang ldan pa dag de ni der bas te 'di zhu bar bgyi'o/ /tshe dang ldan pa dag rjes su yi rang bas rung bar byed pa rung ngam/ tshe dang ldan pa</text></item>
<item><p>330b4</p><section>'dul ba</section><text>rjes su yi rang bas rung bar byed pa zhes bya ba ci yin zhes bya ba'i bar snga ma bzhin du gzhi bcu po rgyas par brjod do/ /de dag bdag cag gis dor bar bya'o zhes dgra bcom pa bdun brgyas yang dag par brjod pas bdun</text></item>
<item><p>330b5</p><section>'dul ba</section><text>brgyas yang dag par brjod pa/ bdun brgyas yang dag par brjod pa zhes bya ba'i ming du gyur to/ /bar sdom ni/ a la la dang rjes su yi rang spyod pa dang / /brtags pa dang ni lan tshwa dag dang lam dang ni/ /</text></item>
<item><p>330b6</p><section>'dul ba</section><text>sor mo gnyis kyis rung dang dkrugs dang gding ba dang / /gser dngul byas pa 'di ni bar sdom yang dag bsdus/ /grong khyer yangs pa can dang nor can dang / /lha las babs dang de bzhin dmar bu can/ /srug na</text></item>
<item><p>330b7</p><section>'dul ba</section><text>dang ni ma he ldan pa dang / /lhan cig skyes gyur pa ni phyi ma yin/ /thams cad 'dod dang grags dang g.yo ldan dang / /nor can dang ni yid dga' dag dang yang / /zla sgur dang ni de bzhin ma pham pa/ /yang dag byung dang nam gru la stsogs</text></item>
<item><p>330b8</p><section>'dul ba</section><text>pa'o/ /'dir 'grel pa las sgo brgyad pa'o zhes sgo brgyad car tshang bar byas so/ /'dul ba phran tshegs kyi gzhi rdzogs so// //rgya gar gyi mkhan po bid+yA ka ra pra b+ha dang / d+har+m+ma shrI pra b+ha dang / lo ts+tsha ba ban de dpal 'byor gyis bsgyur// //</text></item>
<item><p>331a1</p><section>'dul ba</section><text>'dul ba lung phran tshegs kyi gzhi 'di sgyur ba'i dus sulo ts+tsha ba mang pos dum bu mang por bgos te so sor tha dad du bsgyur bas glegs bam du sdom pa'i dus su gnas tha dad du 'thor nas ma tshang</text></item>
<item><p>331a2</p><section>'dul ba</section><text>bzhin du bsdebs pas lung phran tshegs phal che ba ma tshang bar bzhugs pa la/ slad kyis la stod 'ol rgod kyi gtsug lag khang du gnas brtan dar ma seng ges lung sde bzhi bzhengs pa'i tshe dge ba'i bshes</text></item>
<item><p>331a3</p><section>'dul ba</section><text>gnyen 'dul ba 'dzin pa zhing mo che ba byang chub seng ges phyag len mdzad nas spyir dbus gtsang gi gtsug lag khang rnams na bzhugs pa dang / khyad par du bsam yas mchims phu nas dgas chung ba dang /</text></item>
<item><p>331a4</p><section>'dul ba</section><text>dge slong tshul khrims yon tan gyis rnyed pa'i lung rnams dpe yon dang 'bad rtsol chen pos 'tshal te/ de dag la gtugs pas lung phran tshegs kha cig la mi bzhugs pa/ kha cig la bzhugs</text></item>
<item><p>331a5</p><section>'dul ba</section><text>pa rnams kyis bskangs nas bsabs pa ni bam po sum bcu rtsa gsum pa'i dbu sman chen po'i gtam rgyud kyi skabs nas/ sman chen pos smras pa/ gal te de lta na skyugs shig dang bden nam brdzun</text></item>
<item><p>331a6</p><section>'dul ba</section><text>blta'o zhes smras pa dang zhes bya ba nas bam po sum cu rtsa bzhi pa'i dbu/ ji tsam na de grong khyer nas byung ba dang / bram ze mong rtul zhes bya bas gos kyi mtha' ma nas 'jus nas zhes bya ba'i bar du bam po</text></item>
<item><p>331a7</p><section>'dul ba</section><text>gcig chad pa bskangs/ /sdom ni/ nga yang sman gyis de bzhin no zhes bya ba'i 'og tu yig tshar gcig chad pa bskangs/ de nas bam po sum bcu rtsa bzhi pa'i smad ne tso spyod gsal gyi skabs</text></item>
<item><p>331a8</p><section>'dul ba</section><text>rdzogs pa'i/ e ma'o 'di ltar khyod mkhas pa sha stag dang phrad pa ni bsod nams dang ldan no zhes smras so/ /zhes bya ba nas bam po bzhi bcu rtsa gsum pa'i stod/ /spyi'i sdom ni/ dge slong ma'i</text></item>
<item><p>331b1</p><section>'dul ba</section><text>bkur sti bri zhes bya ba'i bar du bam po sum bcu rtsa bzhi pa'i smad nas bzhi bcu rtsa gsum pa'i stod kyi bar bam po dgu chad pa bskangs/ sdom tshig de'i 'og tu sdom tshig yig tshar gcig chad pa bskangs/ de</text></item>
<item><p>331b2</p><section>'dul ba</section><text>nas bam po bzhi bcu rtsa drug pa'i mjug bram ze'i khye'u ma sdug gi gleng gzhi'i skabs kyi/ dge sbyong rnams kyi yon po'i spyad kyi log pa'i 'tsho ba de lta bu las slar log pa yin no zhes bya ba nas/ bam po</text></item>
<item><p>331b3</p><section>'dul ba</section><text>bzhi bcu rtsa brgyad pa'i dbu/ de nas de'i tshe bram ze pad ma'i snying po khyim mchog gi sa mthon po zhig na shas che ba'i bram ze rgan rabs rnams dang lhan cig 'dus shing 'khod par gyur to zhes bya ba'i bar du</text></item>
<item><p>331b4</p><section>'dul ba</section><text>bam po bzhi bcu rtsa bdun pa chad pa bskangs so/ /de nas bam po lnga bcu pa'i mjug kun dga' bo la gdams pa'i skabs kyi/ kun dga' bo dge slong 'di lta bu ni bdag nyid gling dang / bdag nyid skyabs</text></item>
<item><p>331b5</p><section>'dul ba</section><text>dang / chos kyi gling dang / chos kyi skyabs kyis gnas par bya'i/ gling gzhan dang / skyabs gzhan gyis ni ma yin no zhes bya ba nas bam po lnga bcu gnyis pa'i stod/ /bar sdom ni/ tsa pa la dang tshe'i</text></item>
<item><p>331b6</p><section>'dul ba</section><text>'du byed mdzad ces bya ba'i bar du bam po gcig chad pa bskangs te/ spyir bsdoms na bam po bcu gnyis dang / sdom tshig yig tshar gnyis chad pa bskangs pa gang yin pa de nyid gangs can gyi rgyud kyi</text></item>
<item><p>331b7</p><section>'dul ba</section><text>gnas brtan chen po sdom brtson mkhas pa rnams kyi gtsug gi nor bur gyur cing / 'dul ba dang / mdo sde dang / sde snod kyi ma mo 'dzin pa shAkya'i dge slong shes bya'i nam mkha' la</text></item>
<item><p>331b8</p><section>'dul ba</section><text>mkhyen pa'i dkyil 'khor rgyas shing / snyan grags kyi 'od zer gyis phyogs kun tu khyab par gyur pa mchims thams cad mkhyen pas/ la stod 'ol rgod kyi gtsug lag khang nas dpe phyi gdan drangs nas</text></item>
<item><p>332a1</p><section>'dul ba</section><text>bstan pa'i 'byung gnas dpal snar thang gi gtsug lag khang du lung sde bzhi tshang la dag par bzhengs shing / de nyid la dpe phyi byas shing / khyad par du'ang ma tshang ba kha bskangs pa'i phran tshegs de nyid</text></item>
<item><p>332a2</p><section>'dul ba</section><text>la dpe phyi byas nas shAkya'i dge sbyong 'jam pa'i dbyangs kyis bzhengs pa'i bka' 'gyur dpe phyi la/ gdan drangs nas/ dpal ldan rgyal ba'i sde yis/ rgyal ba'i bstan pa phyogs dus kun du dar zhing rgyas</text></item>
<item><p>332a3</p><section>'dul ba</section><text>par bya ba'i phyir/ thub pa chen po'i bka'/ lung gzhi dang / dge slong pha ma'i rnam 'byed rnam pa gnyis dang / gzhung bla ma rnams kyi ma tshang ba kha bskong bar byed pa'i lung phran tshegs 'di dag cing tshang bar dpal gung</text></item>
<item><p>332a4</p><section>'dul ba</section><text>thang gi gtsug lag khang du bzhengs so/ /slad nas lung bzhengs pa rnams kyis kyang bam po'i grangs dbu nas rim pa bzhin du bgrangs 'di bzhin du bri bar bya'o// //</text></item>
</list>